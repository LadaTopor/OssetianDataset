ПЕДМТЫ 
СЕКЪП 
Уацмыстæ 
Дзæуджыхъæу 
2018 

ББК 84(2.Осе) 
Г-35 
Тексты печатаются по изданиям: 
Сека Гадиев. Азау. «Издательство «Ир», 
Орджоникидзе, 1981 
Сека Гадиев. Произведения. «Издательство «Ир», 
Владикавказ, 1991 
Гæдиаты, Секъа 
Г—35 Уацмыстæ [Текст]. Гадиев Сека. Произведения / Гæдиа- 
ты Секъа ; сост. Кокайты Т.А. — Дзæуджыхъæу : Ир, 2018. 
- 462 ф. 
Осетинская литература — Художественная — Поэзия и проза 
15ВЫ 978-5-7534-1521-9 
В издание вошло всё творческое наследие классика осетинской лите- 
ратуры и статья В.И. Абаева о нем в переводе на осетинский язык. 
ББК 84(2.Осе) 
© Кокайты Т.А., составление, 2018 
© Габуев А.Ю., дизайн, 2018 
15ВЫ 978-5-7534-1521-9 © Оформление. ГУП «Издательство «Ир», 2018 

Абайты Васо 
ДЫУУÆ НЫХАСЫ 
ГÆДИАТЫ СЕКЪАЙЫ ТЫХХÆЙ 
Ирон аив литературæйы хурыскаст рухс адардта дыууæ 
æрттиваг номæй — генион Къостайы номæй æмæ ирон прозæйы 
бындурæвæрæг Гæдиаты Секъайы номæй. Къостайы тыххæй фыст 
æрцыд бирæ æмæ хорз. Секъайы тыххæй нырма — цъус. Уый 
нын тæригъæд хъуыддаг у. 
Секъайы амардыл дæс азы куы рацыд, уыцы бонмæ йыл йæ 
фырт Цомахъ — уый дæр зындгонд фыссæг æмæ æхсæнадон ар- 
хайæг — цы уац ныффыста, уым загъд и: «Секъайы уацмыстæ — 
йæ радзырдтæ æмæ æмдзæвгæтæ — мыхуыры куы рацæуой, уæд 
чиныгкæсджытæ фендзысты, нæ фыссæджы риуы цы зæрдæ гуыпп 
кодта, уый, йæ уды мидæг цы бæллицтæ æмæ цы хъуыдытæ хас- 
та, уый». (газ. «Рæстдзинад», 1925 азы, июлы 25-æм бон). 
Номдзыд ирон хæдбындур фыссæг Гæдиаты Секъа райгуырд 
1855 азы Арагуийы тæккæ ратæдзæны, Ганисы хъæуы. Йæ фыд 
Куыцыри уыди æрдзон зонды хицау, ныхас зæгъынмæ иттæг 
хорз чи арæхсти, ахæм мæгуыр хохаг лæг. Уарзта, йæ алыварс 
чи царди, уыцы адæмы, æмæ йæ уыдон дæр нымадтой, аргъ ын 
кодтой. Хъуды комы цæрджытæ сæ æхсæнадон фарстатæ фыл- 
дæр кодтой Куыцырийы бæрны, уымæн æмæ йыл се ’ппæт дæр 
æмхуызон æууæндыдысты. 
Куыцырийы тынг фæндыд, йæ иунæг фырт ахуыры фæнда- 
гыл куы ныллæуыдаид, уый, фæлæ йæ къухы не ’фтыд. Æрмæст 
фынддæс азы куы сæххæст лæппуйыл, уæд баци Куыцырийы 
бон, æмæ йæ, Ганисы хъæуы цы гуырдзиаг диакъон куыста, уымæ 
радта ахуыр кæнынмæ. Диакъон Секъайæн бацамыдта кæсын 
æмæ фыссын. Уыцы рæстæджы базыдта лæппу диакъоны æх- 
хуысгæнæджы куыстытæ дæр. Афтæмæй йыл æстдæс азы куы 
цыди, уæд райдыдта кусын Ганисы аргъуаны диакъоны æххуыс- 
гæнæгæй. Уым фæкуыста фараст азы дæргъы, кæд алцæмæй 
дæр цух æмæ хъуаг æййæфта, уæддæр. Фæстæдæр хуыздæр 
цард агурæг Секъа ралыгъд Цæгат Ирыстонмæ. Гæнæн æмæ йын 
амал цы уыди, уымæй архайдта хибарæй ахуыр кæныныл, бирæ 
касти, фылдæр, кæй зæгъын æй хъæуы, гуырдзиаг æвзагыл фыст 
чи уыди, ахæм чингуытæ. Уæд фыссын байдыдта, уыцы рæс- 
тæджы цы журналтæ æмæ газеттæ цыди, уыдонмæ — «Ирон га- 
5 

зет» (1906), «Ног цард» (1907),«Хъуыды» (1907), «Чырыстон 
цард» æмæ æндæртæм — мыхуыр сæ кодта йæ аивадон æмæ 
публицистон уацмыстæ. 
Йæ къухфыстытæм ын лæмбынæг чи æркæса, уый æнæ ба- 
фиппайгæ нæ фæуыдзæн, куыд æвæллайгæйæ куыста йæ уац- 
мыстыл, куыд æхсызгон æмæ иузæрдионæй æмбырд кодта раг- 
дуджы таурæгътæ æмæ æндæр адæмон уацмыстæ, куыд бирæ 
сыл куыста æмæ сæ аивадон уацмыстæ куыд арæзта, уый. 
Кæд скъолайы нæ бакасти, уæддæр æрдзæй рахаста стыр 
зæрдæргъæвд, уыди йæм фыссæджы курдиат, уыимæ уыди куыст- 
уарзон æмæ куыстфæразон. Гъеныр ма уыдонмæ, хæххон царды 
гакк афтæ хорз кæй зыдта, уый куы баиу кæнæм, уæд нæ разы 
сыстдзæн Секъайы фæлгонц — йæ хъуыдытæ æмæ йæ фæндтæ, 
уæды хæххон царды нывтæ афтæ ирд æмæ æххæстæй чи равды- 
ста, ахæм лæджы фæлгонц. 
Хъуамæ алы ирон лæг дæр йæ сæр æркъул кæнид Секъайы 
номы раз. Секъа, адæймагыл удæхцон чи æфтауы, æрмæст ахæм 
радзырдтæ, таурæгътæ æмæ æмдзæвгæты автор нæу, æрмæст 
ирон нывæфтыд прозæйы бындурæвæрæг нæу — Секъа уыд, 
адæмы ’хсæн бæрæг чи дардта, адæм ныфс кæмæй æвæрдтой, 
сæ бæрн кæуыл æфтыдтой, ахæм лæг. 
Фыссыны куыст — уый дæсныйад у, фæлæ хаттæй-хатт уый, 
ома фыссыны куыст, свæййы, адæмы ’хсæн йæ ном кæмæн ныхъ- 
хъæр вæййы, ахæм кад æмæ рады хъуыддаг. Уый цы нысан 
кæны, уый базонын кæй фæнды, уыдон æввахсдæр базонæнт 
Секъайы цард æмæ сфæлдыстад. 
Секъайы дуджы Иры хæхтæ фыссæг Цæголты Георги рахуыд- 
та, рухсы цъыртт кæдæм нæ хæццæ кæны, ахæм бæстæ. Уыцы 
талынг бæстæйы тæккæ къуырмадæр æмæ мæгуырдæр къуым- 
тæй иу уыди Секъайы райгуырæн уæзæг, Ганисы хъæу. Æддаг 
бакастæй Ганис баззади, ивгъуыд дуджы цы хуызæн уыди, 
уымæй, — бирæ нæ фендæрхуызон. Уыцы тъæпæнсæр-сыджыт- 
сæр хæдзæрттæ, цыма кæрæдзийы æккæйтты бадынц, афтæ ба- 
дзыгуыр сты хохы æмуырдыг рындзыл. Бынæй цы хæдзар и, 
уый уæлхæдзар, йæ сæрмæ цы хæдзар и, уымæн у йæ кæрт. 
Уыцы хæдзæртты ’хсæн лæууы Секъайы хæдзар дæр, иннæтæй 
ницæмæй хицæн кæны. Уыцы хæдзары хатæнмæ, рухсы цъыртт 
æрмæстдæр ердойы хуынкъæй кæмæ хауд, уым, цыдæр æгъдæут- 
тæй кæсын æмæ фыссын чи базыдта, уыцы хохаг зæхкусæг — 
йæ бирæ бинонты мæт æдзух йæ уæхсчытыл кæмæн æнцад — 
уый-иу йæ иу куыстæй иннæ куысты ’хсæн февнæлдта йæ ра- 
дзырдтæ æмæ æмдзæвгæтæ фыссынмæ, искуы сæ мыхуыры ра- 
уадздзæн, уыцы хъуыды йæ фæсонæрхæджы дæр нæ уыди, аф- 
тæмæй. Цас тых, цас сфæлдыстадон уæлтæмæн хъуамæ змæлы- 
даид, йæ мæт къæбæр амал кæныныл кæмæн уыд, уыцы мæгуыр 
лæджы уды, цæмæй поэтикон фæлгонцты дунейы тахтаид, 
уымæн! Секъайы хуызæн адæймæгты хуыздæр куы базонæм, 
6 

арфдæр сын куы ныккæсæм сæ уды æвæрæнтæм, уæд нæм худæг 
фæзындзысты, ныр мах афтæ кæуыл сахуыр стæм, уыцы Сфæл- 
дыстадон хæдзæрттæ, уыцы сфæлдыстадон командировкæтæ, 
уыцы сфæлдыстадон отпусктæ. 
Секъайæн йе Сфæлдыстадон хæдзар уыди, цы дуджы цар- 
ди, уый. Куы бахъомыл, уæдæй фæстæмæ йæ цард иууылдæр 
уыди сфæлдыстадон командировкæ. Отпуск та? Секъа нæ зыд- 
та, уыцы дзырд цы амоны, уый. 
Секъайы иуæй-иухатт абарынц гуырдзиаг фыссæг Александр 
Хъазбегиимæ. Æмæ æцæг у уый — сæ уацмысты тематикæйы 
дæр æмæ сæ фыссыныгъæды дæр ис цыдæр иудзинæдтæ. Фæлæ 
зæрдыл дарын хъæуы уый, æмæ Хъазбеги æрæййæфта, бирæ 
æнустæ кæуыл цыди, ахæм литературон традицитæ, Секъа та иу 
традици дæр не ’рæййæфта, райдыдта кусын æнæсаст æмæ æнæ- 
хæрд зæххыл. Хъазбеги уыди хъуыстгонд æмæ нымад мыггагæй 
рацæугæ, уыди иттæг ахуыргонд лæг. Секъа та уыди мæгуыр 
хæдахуыр лæг. Важа Пшавела æмæ Роберт Бернс дæр фыссæ- 
джы куыст иу кодтой зæхкусæг лæджы куыстимæ. Фæлæ уыдо- 
нæй дæр алчи æрæййæфта хъæздыг литературон бынтæ. Стæй 
уыдон Секъайы царды хуызæн тухæйнаджы цардæн йæ кой дæр 
никуы фехъуыстой. 
Дзырд «сгуыхт» куы фехъусæм, уæд нæ хъуыдыйы февзæ- 
ры хъæбатыр хæстон лæг, нæ хъустыл ауайы хæцæнгарзы зæл- 
ланг, фæлæ куыд нæ и сгуыхт схонæн уыцы лæджы цард, йе 
’рвылбоны хъизæмæртты мидæг ма фыссынмæ йæ къух кæмæн 
тасыди! 
Секъайы сфæлдыстады ахъаззагдæр миниуджытæй иу у, йæ 
адæмон гакк — йæ уацмысты йæ рæстæджы цард афтæ арф æмæ 
ирд æвдыст кæй цæуы, уый. 
Цы нысан кæны, фыссæджы сфæлдыстад адæмон кæй у, 
уый? Уый нысан кæны, йæ адæмон мидис æмæ йæ адæмон формæ 
афтæ æрдзон хуызы кæй баиу сты, уыцы хъуыддаг. Кæдд^ер 
Къостайы тыххæй æз фыстон афтæ: адæмимæ ныхас кæн, адæ- 
мы æппæты тынгдæр цы ’ндавы, ууыл, ныхас кæн ахæм хуызы, 
æмæ дæ ныхас адæмы зæрдæмæ куыд хиза. Уыцы стыр курдиа- 
тæй æххæст уыди Къоста. Уыцы курдиатæй къаддæр æххæст 
нæ уыди Секъа дæр. Кæддæр, Къобы скъолайы ахуыргæнæгæй 
куы куыстон, уæд-иу арæх кастæн хуымæтæг, æнахуыр адæмæн 
Къостайы æмдзæвгæтæ æмæ Секъайы радзырдтæ. «Сидзæргæс» 
æмæ-иу «Азау» куы кастæн, уæд-иу лæгтæй дæр æмæ устытæй 
дæр бирæ нæ баззад, йæ цæссыгтæ кæмæн нæ калдысты, ахæм. 
Уыцы уацмысты стыр трагикон пафосы раз кæй удыбонтæ фæ- 
лæууыдаиккой æнæ базмæлгæ. Ахæм стыр хъомыс вæййы, йæ 
мидис дæр адæмон кæмæн уа æмæ йæ формæ дæр, æрмæст ахæм 
уацмысты æмбæхст. 
Ничи ныллæудзæн, Некрасов æмæ Лев Толстой адæмон кæй 
уыдысты, уый ныхмæ. Фæлæ уыдои адæммæ æрцыдысты æндæр 
7 

æхсæнадæй, æндæр кълассæй. Уыдон сындæггай цыдысты, цæ- 
мæй адæмон суой, уымæ. 
Секъа адæмон кæй уыд, уый интеллигентон адæмуарзынæй 
нæ цæуы, ома, адæммæ мæхи баввахсдæр кæнон — уый хорз у! 
Секъа адæмон йæ æрдзæй уыди, йемæ æмхæст уыди, адæмон 
кæй уыди, уый йæ удыгъæд æмæ йæ цардвæндаджы хъысмæт 
уыди. Йе сфæлдыстад адæмон уымæн у, æмæ райгуырди, куыс- 
та, царди адæмы ’хсæн, царди адæмимæ, царди адæмæн. Уымæ 
гæсгæ нæ бон у афтæ зæгъын, æмæ Секъайы сфæлдыстад у адæ- 
мон сфæлдыстад, у фольклорон, æцæг фольклорон куыд вæййы, 
афтæ. 
Ирон литературæйы сæ темæты равзæрдмæ гæсгæ Секъайы 
радзырдтæм æппæты æввахсдæр лæууынц Беджызаты Чермены 
новеллæтæ «Мæсгуытæ дзурынц». Фæлæ цы сты уыцы новел- 
лæтæ? Уыдон Чермен ныффыста, йæ фыдыфыд, номдзыд тау- 
рæгъгæнæг Беджызаты Леуан ын сæ куыд радзырдта, афтæ, 
æрмæст сыл гыццыл акуыста аивадон æгъдауæй. Секъа дæр тау- 
рæгъгæнæг уыди Леуаны хуызæн, фæлæ Леуанæй уæлдай уый 
зыдта фыссын, уыди йæм фыссæджы дæсныйад æмæ йæ бон 
уыди йæ таурæгътæй аивадон уацмыстæ аразын. 
Адæмы цардæй цы сюжеттæ иста, уыдон ахæм хуызы фыс- 
та, æмæ-иу стæй, чиныджы адæмы ’хсæнмæ куы аздæхтысты, 
уæддæр баззадысты адæмонæй, адæмæн сæхиуæттæй, адæмæн 
цыма сæхи сфæлдыстад уыдысты, афтæ. Къоста аивадон æгъда- 
уæй бакуыста, адæм цуанæтты бардуаг Æфсатийыл цы зарæг 
скодтой, ууыл. Секъа бакуыста феодалты ныхмæ тохгæнæг Чер- 
мены зарæгыл. Æмæ куыддæр Къостайы «Æфсати» фæзынд адæ- 
мы ’хсæн, афтæ, адæм цы зарджытæ кодтой, уыдон ахуыссыды- 
сты. Афтæ уыди Чермены зарæджы хабар дæр — куыддæр ыл 
Секъа куыд бакуыста, афтæмæй фæзынди, афтæ иннæ зарджытæ 
ничиуал зарыди. Гъеныр ма, адæмон фыссæг кæй уыди, уымæн 
уымæй хуыздæр бæрæггæнæн æрхъуыдыгæнæн ис! 
Секъайы уацмыстæн сæ сæйраг пафос у адæмы ’хсæн адæй- 
маджы бынат равдисын, йе ’фсарм æмæ йын йæ цæсгом равди- 
сын. Адæймаг адæймаг кæй у, уый равдисын. 
Ирон хъæбатырты зарджыты кой куы кодтон, уæд загътон, 
уыцы зарджытæн сæ сæйраг идейон æмæ эмоционалон арæзт 
кæй у уды бархийы сæрыл тох кæнынмæ — адæймагæн йæ наци- 
он, æхсæнадон æмæ удгоймагон барты сæрыл тох кæнынмæ. 
Адæймаджы цагъары уавæры чи дары, æнæввæрсон ыл чи кæны, 
æгады бынаты йæ чи æвæры, уыцы адæмы ныхмæ. Æмæ ацы 
хъуыддаджы Секъайы уацмыстæ бынтондæр сты, адæмон хъæ- 
батыртыл цы зарджытæ ис, уыдоны хуызæн. Секъайы уацмыс- 
ты йæ уарзон хъайтартæ сты фæразон, цыфæнды зынты ныхмæ 
дæр йæ бон æрлæууын кæмæн у, ахæм удгоймæгтæ. Уыдонæй 
бирæты бахъæуы тох кæнын сæ удгоймаджы барты сæ’рвæлтау, 
сæ ном æмæ сæ цæсгом сыгъдæгæй фæхæссыны сæрвæлтау. Æмæ 
8 

кæд стыр зынтæ æййæфтой, уæддæр никуы фæтарстысты уыцы 
зынты раз, иуварс никуы алæууыдысты. Сæ хъысмæт арæх ра- 
уайы трагикон. Фæлæ, афтæ куы рауайы, æмæ уыцы тохы куы 
фæмард вæййынц, уæддæр чиныгкæсæг пессимизмы æнкъарæн- 
ты бын нæ фæвæййы. Уый уымæн афтæ у, æмæ сын сæ мæлæт 
дæр сæ удвидар æвдисы. 
Æмбисондæн хæссинаджы радзырд «Азау» — Ромео æмæ 
Джульеттæйы æнусон уарзты ирон вариант. Кæд цыфæнды тра- 
гикон рауади Азау æмæ Таймуразы хъысмæт, уæддæр ыл цин 
кæнæм, сæ уарзт кæй фæуæлахиз, æхсæнад ын йæ разы цы зынтæ 
æвæрдта, уыдоны сæрты кæй ахызт, уый тыххæй. 
Æмæ, æвæццæгæн, амцæф-уымцæфæй нæ рауад, Секъа адæ- 
мон зарæгæй уацмыс аразын куы сфæнд кодта, уæд Чермены 
зарæг кæй равзæрста, уый. Уымæн равзæрста уыцы зарæг, æмæ 
уым æппæты ирддæрæй æвдыст цæуы адæймаджы тох, царды 
йæ раст фæндагыл цæуын чи нæ уадзы, уыцы æгъдæутты ныхмæ. 
Уæдæ йæ радзырдтæй иуы йе ’мзæххон Цыппуйы тох кæй 
равдыста, уый дæр æнæнхъæлæджы нæ рауади. Цыппу уыди, 
Хъуды абырджытыл цы зарæг скодтой, уыцы зарæджы хъæба- 
тыр. Диссаг та куыд нæ у — уыцы сабыр зæрдæхæлар лæг, йæ 
царды диакъоны дæсныйад чи равзæрста, уый йæ зæрдæйы 
ахастмæ гæсгæ кæд нæ уыди тохгæнæг-абырæг! Цы уыди, куыд 
уыди, фæлæ Секъайы бон баци хохаг мæгуыр адæмы уды æвæ- 
рæнтæ сæ тæккæ бынæй равдисын. 
Æдде цæхæр цы кала, уый, йæ бон у, æмæ мидæгæй уа аф- 
тид æмæ мæгуыр, фæлæ афтæ гæнæн дæр ис, æмæ, æдде мæгуыр 
цы зыны, уым мидæгæй уа бирæ-бирæ хъæздыгдзинад. Тынг 
зын æрæмысæн у, Секъайы уацмысты архайджытæ цы уавæрты 
цардысты, уыдонæй зындæр уавæртæ. Æмæ лæг загътаид — цы 
хъуамæ равзæрдаид уыцы хъизæмаргæнæг адæмы зæрдæйы хор- 
зæй? Афтæ чи хъуыды кæны, уый кæны рæдигæ. Уыцы карз 
æмæ æгъатыр мæгуыр царды гуырди æмæ хъомыл кодта фидяр 
удыгъæдтæ, æхсысти адæмы цыбæл, æхсысти уарзт, сыгъди 
æнæкæрон фыдæх. Уыцы фæздæгбадт, уазал къуымты царди, 
рухс галуантæ æмæ æрттиваг агъуыстыты чи царди, уыдон зонгæ 
дæр кæй нæ кодтой, ахæм ахъаззаджы сгуыхтытæм цæттæ, йæ 
зæрдæхæларæн ныккæнæн кæмæн нæ уыд, ахæм лæппутæ ’мæ 
чызджытæ. 
Уæлдай арфæйаг æмæ нымаинаг хъуамæ уаид Секъа ирон 
сылгоймæгтæн. Уæззау уыди хохаг сылгоймаджы цард ивгъуыд 
дуджы. Æнæнцой хъизæмаргæнгæ æмæ бынтон æбар-æнæсдзыр- 
дæй æрвыста йæ царды бонтæ. Фæлæ Секъа цы сылгоймæгты 
равдыста, уыдон ахæмтæ не сты. Уыдоны сæ æбар уавæр æмæ 
се ’нæрлæуд фыдæбон сæ быны нæ фæкодтой, фæлæ < ын бах- 
сыстой сæ уды рахæцæнтæ. Уый цы диссаджы сылгоймæгты 
фæлгонцтæ скодта — Азау, Айссæ, Зæлда, Гуырдзыхан, Тамар, 
Марине, Дыса, Манидза — уыдон сты хохаг сылгоймаджы тæккæ 
9 

хуыздæр æмæ бæрзонддæр цыртдзæвæн. Уыцы иу рæстæджы 
сылгоймаджы сыгъдæг уд хъаггæнæг æмæ фыцгæ туг, æфсæр- 
мыгæнæг æмæ, тæрсын чи нæ зоны, ахæм, цыфæнды зынты дæр 
йæ цæсгом сыгъдæгæй чи фæхæсса, уды рæсугъд æмæ адæмы 
уарзын — ахæм сылгоймæгтæн куыд и æнæ уарзгæ! Æмæ, кæд 
цы нæлгоймæгты фæлгонцтæ фæцарæзта, уыдоны æхсæн ис, 
адæймаг æнæуынон цæстæй кæмæ акæса, ахæмтæ, уæд йæ сыл- 
гоймæгты фæлгонцты æхсæн иу дæр ахæм нæй. 
Махæн Секъа уыйбæрц хæрзты бацыд, æмæ нæ бон сæ ба- 
фидын нæ бауыдзæн. 
Секъайы ном иу рæстæджы рохуаты аззади — Къостайы стыр 
номы цур афтæ нал ахадыдта. Ныр та фæстæмæ йæхиуыл схæ- 
цыди. Йæ мæлæтæй фæндзай азы кæй рацыд, уый куы бæрæг 
кодтой (1965 азы), уæдæй фæстæмæ чиныгкæсджытæ бæрæг 
тынгдæр аздæхтысты йе сфæлдыстадмæ. Æмæ уæд, ссæдз азы 
размæ мах загътам нæ фæндон, цæмæй уыцы æргомздæхт иухат- 
тон ма уа, юбилейон ма уа. Секъайы раз мах уыйбæрц хæсджын 
стæм, æмæ йæ ном хъуамæ нымад цæуа, ирон литературæ æмæ 
культурæйы тæккæ ахъаззагдæр архайджыты æмрæнхъ. Æрæм- 
бырд кæнын хъæуы, цыдæриддæр ныффыста, уыдон æмæ сæ 
рауадзын хъæуы, академион рауагъд кæй хонынц, уыцы хуызы. 
Ганисы хъæуы цы хæдзары царди, уым байгом уа хъуамæ Хæдзар- 
музей. Йæ уæлмæрд — г. Орджоникидзейы (Дзæуджыхъæуы), 
мещанты уæлмæрд кæй хонынц, уым ис тынг æдзæллаг-æнæр- 
каст уавæры, уымæ базилын хъæуы, йæ ингæныл ын сæвæрын 
хъæуы йе скульптурон гуырыконд. Ноджы хуыздæр та уæд уаид, 
æмæ йæ чырын уырдыгæй Ирон аргъуаны кæртмæ хаст куы 
æрцæуид, Къостайы ингæн кæм и, уырдæм. Йæ номыл ын скæ- 
нын хъæуы уынгтæ, скъолатæ æмæ æндæр культурон-рухсадон 
кусæндæттæ Ирыстоны горæтты. 
Секъайы ном цæрдзæн, цалынмæ ирон адæм цæрой, цалынмæ 
ирон литературæ цæра, уæдмæ. 
Секъа дæр Къостайау лæууы ирон аив литературæйы уал- 
дзæджы къæсæрыл. Уымæн афтæ æвидигæ у, сæ уацмыстæй цы 
рухс абузы, уый. 
Уырыссаг æвзагæй Хуыгаты Сергейы тæлмац 
10 

■^— ■^•’ Л-л~ш ^^ 
РАДЗЫРДТÆ 
^ 
МÆФЫЦЦАГНЫХАС 
Фæнды мæ кæсджытæн бамбарын кæнын, цæмæй дызæр- 
дыг ма кæной мæ чиныгыл: мæ чиныджы ис гуырдзиаг нæмттæ, 
гуырдзиаг æлдæртты койтæ, æмæ уый тыххæй кæсджытæ 
зæгьдзысты, мæнæй уый ацы таурæгьтæ гуырдзиаг чингуы- 
тæй райста, зæгьгæ; фæлæ хьуыддаг афтæ уыд æмæ фæсхо- 
хы ир Арагуийы комæй фалæмæ: Дзимыры ком, Чысаны ком, 
Леуахи, Джеры ком, Захьхьа, Дзауы ком, Урстуалтæ, иу- 
дзырдæй, Хуссар Ир Гуырдзыстоны æлдæртты цагьар уыды- 
сты, хохы адæм сын хьалон фыстой, сæ цурты чи царо, уыдон 
сын куыстой, æлдæртты цы фæндыд, уыдæттæ сын кодтой, 
æмæ уый тыххæй сæ таурæгьтæ дæр æмхæццæ зынынц. 
Æрмæст уыдон æхсæн Арагуийы комы адæм сæрибарæй баз- 
задысты, уый тыххæй æмæ се ’лдары тынг раджы амардтой 
æмæ сæхицæн æлдар кæнын нал суагьтой; кæд сæм Чысаны 
ерыстау æлдæрттæ бахьав-бахьав кодтой, уæддæр сæ топ- 
пы дзых, сæ карды ком никуы раздæхтой æмæ ныр дæр æмæ 
уæд дæр сæриоар адæм уыдысты. 
АРАГУИЙЫ ЕРЫСТАУ ÆЛДАР 
Гуырдзыстон Уырысимæ баиу кæныны агъоммæ. Арагуийы 
доны былыл, сау хохы сынæджы раз, Косетмæ хæстæг, — ныр 
дæр ма сæ систæ æнæхæлд сты, — лæууынц мæсыг æмæ галуан. 
Ацы мæсыджы царди Арагуийы ерыстау æлдар Нугзар. 
Уыцы рæстæгмæ гæсгæ æлдар Арагуийы гуырдзиаг адæмæй 
хъалон иста, фæлæ Хъуды ком, Тырсыгом æмæ Хиуы ком сæри- 
бар адæм уыдысты. Æлдар чысылгай-чысылгай Хъуды комы 
адæмы йæхимæ æрбаздæхта. Фæсивæды хуыздæртæй Хады ко- 
мæн хъалонисджытæ скодта (моураутæ)*, хицоны цæстæй сæм 
акасти. Адæм дæр ыл баууæндыдысты. 
Хъуды комы адæмы руаджы Тырсыгомы адæмимæ дæр слы- 
мæн, схæлар. Уыдонæй дæр хъалонисджытæ-йедтæ баурæдта, 
* Хъалонисджыты хистæр, управляющий. 
11 

Хъуд æмæ Тырсыйы адæм йæ коммæ кæсын байдыдтой, тых 
кæнынмæ сæ-иу кæдæм кодта, уырдæм йемæ цыдысты; фæлæ 
сæ хъалон исын нæма уæндыди. 
Уалдзæг уыд, æмæ бæстæ цъæх сгæлладау сæрттывта. Ара- 
гуийы дон пырхкалгæ къæдзтæ-мæдзтæ йæхи айвæзта æмæ æну- 
сон къæдзæхтыл цæф сырдау йæхи æппæрста; мæргътæ алы 
æвзагæй дзæнæтон зарджытæ кодтой; хуры цæст арвы астæуæй 
йæ хъарм тынтæ зæхмæ æрвыста; хурыскæсæны дымгæ фаг улæ- 
фыд, æмæ йын бæлæстæ фæлмæн хъырныдтой. 
Раст хуыцаубон уыд, æмæ адæм ныхасы бадтысты. Уалынмæ 
æлдар йæ асауылитимæ* уым балæууыд æмæ адæмæн арфæ ра- 
кодта; адæм уырдыг фестадысты, æрхизын æй кодтой æгъдаумæ 
гæсгæ, æрбадти æмæ афтæ зæгъы: 
— Хиуы коммæ æфсады цæуын хъæуы, хъалон нын нæ фи- 
дынц, сæ сæр нæм нæ дарынц, нæхицæн сæ хъалондар скæнæм, 
— загъта. 
Ирон адæмыл фехситт кæн, æндæр сын бирæ нæ хъæуы, 
раджы дæр æмæ ныр дæр алы бæсты арæнтæй сæ фæллад стджы- 
ты хъæрзын цæуы, хæсты быдыры знаджы нæмыгæй йæ цард 
чи бахуыссын кодта. Кæддæриддæр ирон адæм ахæм хъуыдда- 
джы тыххæй зивæг нæ кодтой æмæ нæ кæнынц, æлдары дзыр- 
дыл сразы сты. 
Æлдар Хъуды комы адæмæн фæстаг хуыцаубонмæ æмгъуыд 
скодта, хæстмæ цæттæ куыд уыдаиккой, афтæ. Хуыцаубон 
æрцыд, æмæ æлдар Хады комы æфсæдтимæ фидары дзуары 
мæсыджы фæзы æрæнцад. Уыдонимæ баиу сты Хъуды комы 
æфсæдтæ æмæ Тырсыгомы ’рдæм араст сты, Тырсыгомæн дæр 
хъуыстгонд уыди хъуыддаг æмæ раст Къобы фæзы Тырсыйы 
æфсæдтимæ дæр баиу сты. Хъуыддаг бирæ нал ахаста. Дыккаг 
бон Самтъеройы фæзы Хиуы æфсæдтимæ ныхæй-ныхмæ æрлæу- 
уыдысты. 
Дыууæрдыгæй дæр минæвæрттæ сарæх, рацу-бацу кодтой. 
Фæлæ минæварæй хъуыддаг тагъд нæ арæзы. Хиуы ком цагъа- 
рæн сæхи нæ лæвæрдтой, æлдар сæ уадзгæ нæ кодта, афтæмæй 
сæм хæст æрцыд: дыууæрдыгæй дæр бæстæ цæхæр сси, туджы 
лæсæнтæ цыд, Терк сырх-сырхид адардта тугæй. 
Иуæн дыууæ — æфсад. Хиуы адæм басастысты. Сæхицæй 
хæрзгæнджытæ дæр фæзынд, æмæ сæ гæрзтæ радтой, мæсгуы- 
ты дæгъæлтæ æрхастой æмæ сæ æлдары разы æрæвæрдтой. Цы 
дардыл дзурын, æлдар йе ’фсæдтимæ Хиуы комы суанг фæз- 
зæгмæ фæцард. Сæхицæй сын хицæуттæ скодта, моураутæ, хъа- 
лонисджытæ баурæдта, фидар æгъдæуттæ дзы сæвæрдта æмæ 
æрæгвæззæг фæстæмæ йе ’фсæдтимæ Арагуимæ ацыд. Æфсæдтæ 
дæр ныххæлиу сты, алчи йæ хæдзармæ фæцыди. 
Афонтæ цыдысты, рæстæг ивта; Хъуды комæй сайгæ-сайгæ 
* Стражник, чапар, æлдары хъалонисджытæ. (Авторы фиппаинæгтæ.) 
12 

хъалон исын байдыдта. Мæсыг хи дурæй сæтты, сæхицæй дæр 
ын бирæ æххуысгæнджытæ разынд; сæ хуыздæр лæгты сын 
моураутæ, хицæуттæ баурæдта. Æфсæст стонджы рис нæ зоны. 
Тыхджынтæ йæ фарс фесты, мæгуыртæн сæ бон цы уыди? Хъу- 
ды комы адæмы йæ армыдзыхъхъы æрæмбырд кодта æмæ сæ 
йæхицæн хъалондар скодта. 
Адæмы схæццæ-мæццæ кодта; уарзондзинад, æцæгдзинад, 
сæрибардзинад сындзын худы бын æртасыд. Адæмæй иу лæг 
дæр сдзурын, сныхас нæ уæндыд. Хæхтæ æмæ сырдтæ дæр дзы 
тарстысты уыцы фыдуаг æлдарæй; рæсугъд чызг, рæсугъд ус 
никæмæн уагъта. Нард бæх, нард гал никæмæуал уыд, тыххæй 
сæ иста. Иудзырдæй, адæмыл сау мигъ æрбадт, кæуын цæстæн- 
гас лæвæрдтой. 
Арагуийы ерыстау æлдар уыцы фыдхъуыддæгтыл, фыдми- 
тыл фæсмон нæ кодта, фæлæ ноджыдæр фыддæр фыдмитæ кæ- 
нын райдыдта: æлдары æвастæй лæг ус нæ хаста, чызг чындзы 
нæ цыди; ус-иу чи æрхаста, уый фыццаг адджындзинад-иу раз- 
дæр æлдар хъуамæ федтаид. Ахæм æнæфсарм хъуыддæгтæй 
сырды хуызæн йæхи скодта. 
Фæлæ уыцы фыдхъуыддæгтæ æмæ фыдмитæ иууыл æлда- 
ры аххос нæ уыдысты, уый тыххæй æмæ лæг йæхæдæг йæхи- 
цæн цы ракæна, уый йын исчи нæ ракæндзæн. Адæмы дæлбын- 
тыдзуаг къæбылатæ йæ фарс уыдысты, адæмы кæрæдзийыл 
æфтыдтой. Адæм кæрæдзийы дзырд нал æмбæрстой: иумæйаг 
цардыуаджы æгъдау фехæлд. Иутæ æлдары хорзæхæй бæрзæнд- 
ты кастысты, адæмы фæллойæ минас кодтой, иннæтæ та уæззау 
уаргъы бын змæлын нал фæрæзтой, сыдæй мардысты; афтæмæй 
ерыстау бирæ азты æлдарад фæкодта Арагуийы бæсты. 
Раст уыцы рæстæджы Арагуийы доны хæдбылыл, Сау хохы 
хъæбысы, Ганис, зæгъгæ, иу чысыл хъæуы царди æнæзæнæг ус 
æмæ лæг — Берд æмæ Хъызмыдæ. Берд æмæ Хъызмыдæйы адæм 
тынг бирæ уарзтой сæ рæдау кæрдзындæттоны тыххæй. Стæй 
æнæзæнæг кæй уыдысты, уый тыххæй дæр сын адæм тæригъæд 
кодтой æмæ сын зæнæджы тыххæй бирæ куывтой. Уыцы куывд 
адæмы æхсæн æнæ ахъазæй нæ баззад: зæронд Хъызмыдæ ба- 
сывæрджын, æмæ адæмыл айхъуыст уыцы хабар. Фæлæ адæ- 
мæй кæй уырныдта, кæй нæ, уый тыххæй æмæ Хъызмыдæйæн 
йæ цæрæнбонты зæнæг нæ уыди, æмæ йæ азтæ дæр ивгъуыд 
уыдысты. 
Хъызмыдæйæн йæ арын афон æрцыд æмæ раст Куадзæны 
размæ майрæмбоны лæппу ныййардта. Адæм æрæмбырд сты 
Бердæн арфæтæ кæнынмæ, кæрæдзимæ хæрзæггурæггаг цыды- 
сты. Сæ уарзон лæджы сын Хуыцау кæй барæвдыдта, уый тых- 
хæй сбуц сты æмæ Хуыцауæн кад лæвæрдтой. Фæлæ уæды 
æлдæртты рæстæджы мæгуыр кусæг адæмæй амондджын чи уыд? 
Сæ фос, сæ зæнæг иууылæр æлдæртты бар уыдысты, цы йæ 
фæндыд, уый сын кодта. 
13 

Уыцы уалдзæг æлдары аргьонахъхъ гадздза дæр къæбыла 
ныййардта. Фæлæ гадздза уайтагъд амард, æмæ йæ къæбылайы 
хъуджы æхсырæй хастой. Иубон æлдар Ганисы хуссæрттæм цуан 
кæнынмæ бацыди. Хъызмыдæ хæдзары дуармæ бадт, йæ сы- 
вæллон йæ хъæбысы. Æлдар ус æмæ сывæллоны куы федта, 
уæд сыл йæ цæст андæгъд: Хъызмыдæ бæрзонд, урсцъар, нард 
зæрондгомау ус, уарзон, фæлмæн цæстæнгас лæвæрдта; сывæл- 
лон дæр уыйхуызæн: æнхъизæнджын дзулы гуыдыны хуызæн 
пух-пухид нард, йæ хъæбысы хурау худт. 
Æлдар йæ дæлдæртимæ Берды хæдзары раз фæлæууыд æмæ 
Бердæн афтæ зæгъы: 
— Хъусыс! Мæ аргъонахъхъ къæбыла дæм æрбарвитдзынæн, 
æмæ дæ ус уый дæр куыд хæсса, дзидзи йын куыд дара, афтæ; 
куыд уынын, афтæмæй дæ усæн хорз æхсыры хъæд ис, æмæ 
мын мæ къæбыла хорз схæссут; æндæра уæ фесафдзынæн, уæ 
хъæр, уæ цъист куыд нæуал фæзына, ахæм митæ уын бакæн- 
дзынæн, — загъта æмæ ацыди. 
Дыккаг бон æцæг æлдар йæ куыдзы къæбыла Берды усмæ 
йæ моурауæн барвыста æмæ йын бафæдзæхста, дзидзихъуаг æй 
куыд нæ ныууадзой, хорз æй куыд схæссой, афтæ. Моурау къæ- 
былайы Берды усмæ радта æмæ сын æлдары фæдзæхст ныхæстæ 
дæр радзырдта. 
Мæйтæ ивтой, бонтæ цыдысты; усы дзидзи къæбылайæн фаг 
нæ кодта æви йæм æндæр исты сахъат уыд, Хуыцау зоны, къæ- 
была тынг смæллæг. 
Иубон та æлдар Ганисы хуссæрттæм цуаны бацыд æмæ Бер- 
даты дуармæ æрхызт. Хъызмыдæ тыргъы бадт, йæ сывæллон 
йæ хъæбысы, къæбыла та йæ разы хуыссыд. Æлдар къæбылайы 
рауын-бауын акодта æмæ йæ фыдхъуынтæй, цолайæ куы федта, 
уæд схъæр кодта, йæ цæстытæ туджы разылдысты æмæ афтæ 
зæгъы: 
— Нæ уын загътон, хæрджытæ, мæ къæбылайы мын хорз 
схæссут, зæгъгæ! 
Æлдар усы хъæбысæй сывæллон раскъæфта, йæ къæхтыл 
ын фæхæцыд æмæ дзы усы сæрæн æртæ цæфы ныккодта. Сы- 
вæллонæн йæ астæу асаст, æртæ хатты ма йæ гæндзæхтæ ацагъ- 
та æмæ йæ уд систа. 
Æлдар та усыл фæхъæр кодта æмæ йын афтæ зæгъы: 
— Дæ цæстытæ дын скъахдзынæн, куыддæр æй хорз не схæс- 
сай, афтæ! — æмæ ацыд. 
Адæм æрæмбырд сты æмæ сывæллоны баныгæдтой. Бирæ 
радзур-бадзур фæкодтой, фæлæ сæ бон цы уыдис æмæ банцады- 
сты. 
Хъызмыдæ куыдзы къæбылайы хæссын байдыдта. Уыцы 
рæстæджы кусæг адæм сындзын худы бын цардысты, сæ сæр сæ 
бар нæ уыди, ницы æмбæрстой. Скъола, æндæр кусæг адæмæн 
нæ уыд, афтæ æнхъæлдтой, æмæ райдианæй байдианмæ цагъа- 
14 

ры æфсондз хъуамæ хæссæм. Лæг сæрибар исдзинад кæй у, уый 
æмбаргæ дæр нæ кодтой; афтæмæй æлдæртты æхсары бын бирæ 
сæдæ фæлтæрты фæцардысты. 
Сывæллоны мæлæты фæстæ ус къæбылайы хæссын байдыд- 
та, тыхджын цы нæ кæны, мæгуыр цы нæ бары. Æлдары дзырд 
уыцы рæстæджы арвы цæфау уыд; къæбыла куыд хъомыл код- 
та, афтæ фыдуагæй-фыдуагдæр кодта; иубон усы дзидзийыл 
къæбыла дæндагæй фæхæцыд; бонæй-бонмæ дзидзи рæсийын 
байдыдта, куыдзы хæст ферхæм, схæфтæ кодта, усы риу къу- 
туйыйас ныррæсыд. Уыцы рæстæджы кусæг адæмæн дохтыртæ 
нæ уыди, дзидзийы хæлд стыр низ асайдта, æмæ Хъызмыдæ 
амард. Адæм æрæмбырд сты, Хъызмыдæйы мардыл фæкуыд- 
той, фæхъыг кодтой æмæ йæ баныгæдтой, «рухсаг у, рухсаг» — 
загътой æмæ раздæхтысты. 
Адæмы зæрдæ тæригъæддаг мардæй тынг фæрысти, тынг- 
дæр та уый тыххæй, æмæ Берд — сабыр лæг, раст комы дымæ- 
гыл цард æмæ алы тыхст бæлццонæн дæр хъарм фысым уыд, 
Хъызмыдæ та — хъæлдзæг æмæ рæдау æфсин, кæйдæриддæр 
мадау рæвдыдта, æмæ сæ уый тыххæй адæм фылдæр уарзтой. 
Æлдар йæ къæбылайы ахæссын кодта. 
Берд афæдзæй-афæдзмæ хистытæ фæкодта, йæ фæллой сих- 
сыди, мæгуырæй баззад; Берд иуæй — зæронд лæг, иннæмæй — 
æнæ бинонтæ, йæ цардæй стыхсти, кæд ма йын адæм æххуыс 
кодтой, уæддæр ын кæрдзын скæнæг нал уыд æмæ бирæ бонты 
æххормаг зади. Кæй зæгъын æй хъæуы, ахæм мæгуыр цардæй 
æмæ мæстджын сагъæстæй Берд йæ зондæй дæр фæхъуаг ис 
æмæ дзæгъæл цæуын байдыдта, цыма æлдарæй искуыдæм лыгъд, 
хъæргæнгæ-иу згъордта: «Æлдар æрбацæуы, æлдар, æлдар, сы- 
вæллон, сывæллон!» Æмæ-иу згъорынæй куы сфæлмæцыд, уæд- 
иу дæлгоммæ зæххыл ахаудта. Берд уыцы хуызæнæй иу аз фæ- 
царди, стæй раст тъæнджы мæй фæндагыл, цæххау къæдзæхы 
раз, Арагуийы доны былыл уазалæй ныссалд. Хъуды комыл 
айхъуысти Берды мæлæт, æмæ адæм æрæмбырд сты. Кæмæн йæ 
бон цы уыд, уый æрхаста: хæрд, нозт; Хъызмыдæйы фарсмæ 
йын ингæн скъахтой æмæ йæ баныгæдтой, «рухсаг у, рухсаг» — 
загътой; æхсæны хист ын скодтой æмæ ацыдысты. Æрмæст ма 
хъуысти Берды хæдзарæй мæргъты цъыбар-цъыбур. 
Арагуийы ерыстау æлдары тыхмитæй, фыдмитæй адæм сфæл- 
мæцыдысты, уæлдайдæр та Берды хъуыддаджы тыххæй иууыл 
смæсты сты, æмæ чи абырæг алыгъд, чи хæхты бамбæхст, хъа- 
лон нал фыстой, моурауты дæр бирæ фæмардтой. Фæлæ уæд- 
дæр æлдары хинæйдзаг зонд æмæ калмы æвзаг адæмы сайын 
æмæ фæливын хорз фæрæзта. Иу адæмæй иннæты бырста; куы- 
рис сыгъд æмæ йыл бæттæн худти, адæм кæрæдзийы дзырд не 
’мбæрстой, æмæ та сæ-иу йæхæдæг хъалондар скодта. 
Фæлтæртæ ивтой, азтæ цыдысты... Адæм уыцы саутар, сау 
мылазон мигъы бын цардысты, рухсмæ фæндаг ничердæм ард- 
15 

той. Кæд-иу искуыцæй иу лæг фæзындис, æмæ-иу исты сдзырд- 
та сæрибары тыххæй, уæд-иу æй æрбамардтой, æрбадæлдзæх 
кодтой. Афтæмæй бæстæ талынгæй-талынгдæр кодта. 
Иу уалдзæг Фидары дзуары бон уыд, æмæ адæм æрæмбырд 
сты мæсыджы раз æмæ та æлдары кой райдыдтой. Рубайты 
Мистала, урсзачъе зæронд лæг загъта: 
— Хур ныл баталынг, мæй рухс нал кæны, зæхх мæстæй 
ризы, стъалытæ зæхмæ хауынц, нæ тæригъæдмæ кæсын нал 
фæразынц. Иу æвзæр æлдар нын нæ устыты кæрдæн систа, нæ 
чызджыты нын фæхудинаг кодта, йæ куыдзы къæбылатæ нын 
нæ устытæн хæссын кæны, нæ фæсивæды нын йæхимæ басайд- 
та, нæ зæрдæтæ кæрæдзимæ нал сты; сæфынмæ нæ бирæ нал 
хъæуы, фæлæ æууæнк, æууæнк, кæрæдзийæн æууæнк раттæм, 
нæ дзырд иу скæнæм, нæ цытджын дзуары раз ард бахæрæм. 
Адæм æмхуызон схъæр кодтой: 
— Бахæрæм, ард бахæрæм! 
Æмæ та фæсабыр сты, фæхъус сты. Адæмы ’хсæн бындз 
куы атахтаид, уæд уый базырты хъæр дæр фехъуыстаид. Мис- 
тала кардæй æртæтигъон къæцæл ацамадта æмæ та афтæ зæгъы: 
— Дзуары уыгард ныккæнæм, мæ хæдзæрттæ, дзуары. 
Уыйфæстæ адæм æмхуызон дзуары уыгард ныккодтой, куыд 
кæрæдзийыл сайдæй ничиуал рацæудзæн, æлдармæ дзырд ни- 
чиуал бахæсдзæн, ууыл ард бахордтой. Уыгæрдтæ дзуары мæ- 
сыджы хуылфы цæвæрдтой æмæ адæм ныхас кæнын райдыд- 
той. Бирæ радзур-бадзуры фæстæ æрæджиау зæрæдтæй иу фæ- 
сивæдæн афтæ зæгъы: 
— О нæ хорз кæстæртæ, рæстæджы хæрзæбон саразын сы- 
мах къухы ис. Мах базæронд стæм, æмæ нæ рæстæг дæр немæ 
базæронд, — æмбыд цæджындзтыл хæдзар нæ лæууы; зæронд 
лалымы сæн ничи кæны, фæлæ уæ цы фæнды, уый бакæнут, мæ 
хæдзæрттæ. 
Кæстæрæй, хистæрæй æмхуызон сфæнд кодтой æмæ загъ- 
той: «Æлдармæ минæвар барвитæм». Се 4хсæнæй минæвар рав- 
зæрстой, зондджындæр æмæ зæгъынмæ хъæбатырдæр лæг — 
Рубайты Ревазы æмæ йын загътой: 
— Цу, Реваз, æмæ æлдарæн зæгъ: «Мах æмсæр, æмхуызон 
сæрибар адæм уыдыстæм, ныр нæ дæхицæн хъалондар-цагъар 
скодтай; нæ сыхаг адæм Хиуы комимæ нын кæрæдзийы ныц- 
цæгъдын кодтай, нæ туджы хæстæ мыггагмæ нæ сихсийдзысты; 
дæ куыдзы хъæвдынтæ нын нæ сылты урс æхсырæй хæссын 
кæныс, рæсугъд ус, рæсугъд чызг никæмæн уадзыс, нард бæх, 
нард гал никæмæуал ис. Ныууадз нæ, хуыздæр у, нæхи бар; нæ 
фыдæлтæ дын цагъар нæ уыдысты, мах дæр дын не суыдзыс- 
тæм», — загътой æмæ минæвар барвыстой. 
Раст æмбисбон уыдаид, афтæ Реваз æлдары кæрты æрхызт 
æмæ æлдармæ лæг барвыста. Æлдар æм басидт æмæ афтæ зæгъы: 
— Зæгъ, цы хабар у? 
16 

Реваз æлдарæн радзырдта адæмы фæдзæхст ныхæстæ. Кæй 
зæгьын æй хъæуы, æлдар мæстæй ссыгьди, бандон фелвæста æмæ 
йæ Ревазы сæрыл ныццавта. Реваз фæджих и. Æлдар йæ дæлдæр- 
тыл фæхъæр кодта, цæвут æй, зæгъгæ. Афтæмæй Ревазыл амбырд 
сты æмæ йын кæрты астæу æрра куыдзы мард ныккодтой. 
Адæм сæ минæвармæ æнхъæлмæ кастысты, цы дзырд схæс- 
дзæн, зæгъгæ. Суанг изæры онг фенхъæлмæ кастысты, стæй куы 
никуы зынд, уæд алчи йæ хæдзармæ ацыд, бæрæгбон фехæлд. 
Æхсæвы æлдар æфсадхон арвыста æмæ Хады комы æфсæдтæ 
æрæмбырд кодта; дыккаг бон Хъуды комы фæзы æрæнцад. 
Хъуды комы хæцæг адæм дæр Фидары дзуары мæсыджы 
бацыдысты æмæ хæцын райдыдтой. Æлдар йæ урс бæхыл йе 
’фсæдты астæу ратæх-батæх кодта. Мæсыджы сæрæй Дзанайты 
Тохти фехста, æмæ æлдары урс бæх асхъиудта. Æлдар ноджы- 
дæр æфсадхон арвыста Хады коммæ æмæ та æфсæдтæ æрбакод- 
та. Æртыккаг бон бæстæ гæрах æмæ цæхæр сси. Хъуды комыл 
арт бафтыдта, басыгъта, никуал ницы ныууагъта. Хæцæг адæм 
хæхты фидæрттæм сæхи айстой; устытæ æмæ сывæллæттæ хæ- 
дзæртты баззадысты, уый тыххæй æмæ сылтæ æмæ сывæллæт- 
тæн къæдзæхты цæуæн нæ уыди, стæй дæр хæст æвиппайды 
æрцыд, æмæ адæм сæхи сцæттæ кæнын нæ бафæрæзтой. 
Цыппæрæм бон æлдар йе ’фсæдты арвыста, æмæ Хъуды комы 
цыдæриддæр сывæллоны мыггаг ссардта, иууылдæр сæ иу фæзмæ 
æрæмбырд кæнын кодта æмæ дзырд радта йе ’фсæдтæн, цæмæй 
сывæллæтты бæхтæй банай кæной. Кæй зæгъын æй хъæуы, 
æфсæдтæ æлдары дзырд сæххæст кодтой. Сывæллæтты нымæц 
цас уыди, Хуыцау зоны. Уыцы фæзы сæ хоры куыристау банай 
кодтой, ныммур, ныцъцъæл сæ кодтой. Уыцы чысылты ныййарæг 
мадæлты кæуын, дзыназынæй къæдзæх бадон уыдаид, цæстысыг 
фестадаид. Фæлæ æлдар йæ рихийы бынæй худти, — æрдуйы бæрц 
тæригъæд дæр сын нæ фæкодта. Хъуды комы кæм цы ссардта — 
фосæй, хæзнайæ, — иууылдæр сæ ахаста æмæ ацыди. 
Уыйфæстæ адæм æрæмбырд сты, æлдар сывæллæтты кæм 
банай кæнын кодта, уыцы фæзы, æмæ алчи йæ сывæллоны мард 
бæрæг кодтой. Фæлæ ма сæ цæй бæрæг уыди! Ныцъцъæл, ным- 
мур сæ кодта. Адæм сыл фæкуыдтой, фæхъыг кодтой æмæ сæ 
баныгæдтой. Уыцы фæз абоны онг дæр хуыйны «Непис къало», 
ома «Паддзахы мус». Адæм æрсабыр сты, æрæнцадысты. Æлдар 
дæр та сæ хъалон исын байдыдта. Адæм уæззау уаргъы бын 
цæуын нал фæрæзтой; афтæмæй рæстæг йе ’гъдауыл цыдис. 
Иу уалдзæг та Фидары дзуары бон уыд, æмæ Хъуды комы 
адæм дзуары мæсыджы раз æрæмбырд сты æмæ та æлдары тых- 
хæй ныхас кодтой. 
— Æвæдза, нæ фесæфт хуыздæр у, — загъта Мистала, — 
уыцы сырд æлдарæн утæппæт æвзæр митæ ныббарыны бæсты! 
Урсзачъе зæронд лæг, Дзанайты Тохти, адæмы ’хсæн бадти 
æмæ афтæ зæгъы: 
2 Гæдиаты Секъа 
17 

— Нæ фесæфт хуыздæр у, нæ фесæфт, хорз адæм, нæ бай- 
зæддаг хъалондарæй ныууадзыны бæсты. Иу арс ныл сахуыр, 
фыдмитæ нын кæны. Æмбисонд афтæ у: «Дзуахеты, дам, иу 
дзæргъ фесæфта». Уыцы хуыйæн куы ницы фæнд скæнæм, 
æндæр амал нæй, — æмæ йæ рихитæ аздыхта. 
Адæм фæсабыр сты, фæхъус сты, цыдæр хъуыдыты аны- 
гъуылдысты, стæй æмхуызон сдзырдтой: 
— Мæлæт, мæлæт, марын æй хъæуы, æндæр хос нæй! — 
æмæ та фæсабыр сты. 
Тохти уырдыг фестад æмæ афтæ зæгъы: 
— Мæнæ хорз адæм! Уæззау хъуыддаг рæуæг дзырдтæй нæ 
арæзы. Æлдары амарын хъæл акъуырæгау нæу, мæ хæдзæрттæ. 
Æркæсæм, фæсмон куыд нæ фæкæнæм, афтæ. Мах иууылдæр 
æмхуызон, æмсæр адæм стæм, хор æмæ донау иумæ сæвзæрды- 
стæм, кæрæдзийæн æууæнк дæр радтам, фæлæ ноджыдæр рат- 
тæм, цæмæй нæ фæнд иу уа топпы нæмыгау. Æмвæнд адæмæн 
хох дæр нæ лæууы. 
— Разы, разы! — адæм æмхуызон сдзырдтой æмæ та дыккаг 
хатт ард бахордтой. Æмæ æууæнкдзинады бæрæгæн дзуары хуыл- 
фы фæйнæ топпы нæмыджы мысайнаг цæвæрдтой. 
Рæсугъд хур бон уыд, æмæ арвы астæуæй хурзæрин йæ хъарм 
тынтæ зæхмæ æппæрста, цъæхсæр къæдзæхтæ æвзистау æрттыв- 
той, æрнæджыть? зæлдаджы хуызæн тамагæрдæг ирдгæ фæй- 
лыдта, алы хорз дидинджыты тæфæй адæймаджы зæрдæ рухс 
кодта, уалдзыгон мæргъты зарæгæй адæмы æнкъард сау зæрдæ 
барухс, бахъарм. Сæрибардзинады бæрджытæ сын æмбарын 
кодтой; Арагуийы дон хæрдгæбыдау адаргъ и, фæйлауæн фæй- 
лауæнты сырдта, цыма уый дæр тарф фынæйæ райхъал и; иу- 
дзырдæй, бæстæ дæр бæрæгбон кодта. Адæм изæры онг фæми- 
нас кодтой, стæй алчи йæ хæдзармæ ацыд. 
Фæззæг æрцыди, зымæг дæр аивгъуыдта, уалдзæг æрæв- 
вахс. Адæмы сæрыл йæхи нывондæн чи æрхаста, уый бæрæгбон 
— Куадзæн æрцыд. Адæм кæрæдзийæн арфæтæ кодтой. Раст 
уыцы бонмæ уыд æлдарæн дæр йæ марыны æмгъуыд, уый тых- 
хæй æмæ алы хæдзар дæр, фос кæмæ уыд, уый. æлдарæн хъу- 
амæ уæрыкк бахастаид; фос кæмæ нæ уыд, уый та — гогыз, йе — 
карк æмæ афтæмæй æлдарæн куадзæны арфæ ракодтаиккой. 
Æлдары марыны æмгъуыд дæр куадзæн бонмæ уый тыххæй уыд, 
æмæ сыл цæмæй æлдары зæрдæ ма фæгуырысхо уа. Адæм зæ- 
рондæй, ногæй æрæмбырд сты æмæ æлдармæ арфæты æфсон 
бацыдысты. 
Адæм галуаны мидæг цъæх нæууыл рæнхъ алæууыдысты, 
æмæ сæм æлдар мæсыгæй рацыд æмæ сын арфæ ракодта; фæлæ 
уьщы арфæтæ æгъдауыл нæ уыдысты, — йæ зæрдæ йæ базыдта, 
йæ дзырдтæ йæ дзыхæй æрхæцгæ цыдысты; адæмы æд гæрзтæ 
кæй уыдта, уый тыххæй йæ хуыз рафæлив-бафæлив кодта, йæ 
къухты æнгуылдзтæ зыр-зыр кодтой. Уыцы сахат цъиу куы фе- 
18 

стадаид, уæд дардмæ атахтаид æмæ æдзæрæг ран цардаид, йе 
адæмæн цагьар куы фестадаид, уый дæр æй бафæндыдаид, фæлæ 
йын уыдæттæ гæнæн нал уыд, æмæ йыл цы ’рцыдаид, уымæ 
æнхъæлмæ касти. Хаттæй-хатт-иу мæсыджы алыварс йæ цæст 
ахаста, фæлæ йæ дæлдæртæй иу дæр адæммæ ракæсын нæ уæн- 
дыд. 
Адæмы разæй Тохти ралæууыд æмæ афтæ зæгъы: 
— Ерыстау æлдар! Æрбад, де ’лдардзинады фæстаг бон у, 
æмæ дын кад раттæм... бафæрсæм дæ! 
Æлдарæн бандон æрæвæрдтой, æмæ æрбадт, фæлæ ахæм 
мæгуыр цæстæнгасæй ракаст адæммæ, ахæм сагъæссаг бæрджытæ 
фæзынд йæ цæсгомы хуызыл, æмæ йæм адæмæй бирæты зæрдæ 
фæфæлмæн, фæлæ алчидæр ардæй тарст æмæ хъуыддаг бауро- 
мыны тыххæй сдзурын нæ уæндыд. 
Адæмы хистæр зæронд лæгтæ дæр йæ разы бандоныл æрбад- 
тысты. Адæм фæсабыр сты, фæхъус сты, адæмы æхсæн мæл- 
дзыджы змæлд дæр фехъуыстæуыдаид. 
Тохти сыстад æмæ афтæ зæгъы: 
— Ерыстау æлдар! Абон дæ фæстаджы бон у, уый зон, фæлæ 
дæ уæддæр фæрсæм. Цæмæн нын кæрæдзи ныццæгъдын кодтай 
Хиуы комы адæмимæ, цы дæ хъыгдардтой? Цæмæн сæрра код- 
тай мах дæр? Цæмæн нæ фæсайдтай? Дæхицæн нæ цагъар, хъа- 
лондар цæмæн скодтай? Нæ сæрибардзинад нын цæмæн айстай? 
Æлдар ацы ныхæстæн цæстысыгæй дзуапп лæвæрдта, æндæр 
ницы. 
— Зæгъ, цы дын кодтой нæ саби-сывæллæттæ? Мæнæуы 
æфтауы хуызæн сæ цæмæн банай кодтай? Цы дын кодтой нæ 
хæдзæрттæ, цæмæн сæ басыгътай? Зæгъ, зæгъ! Цы дын кодта 
Берд — æгас комы фысым, цæмæн æй федзæрæг кодтай? Адæй- 
маджы цытджын æхсырæй дæ куыдзы къæбылатæ цæмæн хæс- 
сын кодтай? 
Æлдар ацы ныхæстæй иуæн дæр дзуапп нæ радта, æрмæст- 
иу йе стыр сырх цæстытæ доны разылдта æмæ-иу мæсыджы- 
рдæм йæ усмæ фæкаст. 
Тохти адæмырдæм раздæхт æмæ загъта: 
— Тæрхон, тæрхон, нæ фыдæлты тæрхон! 
Адæм тæрхон кæнын райдыдтой. Цæмæйдæриддæр, уыцы 
рæстæджы адæм æмвæндæй тæрхон кодтой. Чи загъта: «Дуры 
бын æй фæкæнæм», чи загъта: «Ауындзгæ йæ æркæнæм», чи 
загъта: «Кардæй йæ амарæм». Æрæджиау бафидыдтой æмæ загъ- 
той: 
— Кардæй йæ амарæм, уый тыххæй æмæ йын уæздан лæ- 
джы кад раттæм. 
Æвиппайды кæрдтæ фехситт кодтой, мæсыджы къултæ ферт- 
тывтой, æмæ æлдарæй уæнг уæнгыл нал аззад, цъæх нæууыл йæ 
туг азæй кодта; адæм сæ кæрдтæ асæрфтой æмæ ацыдысты. 
Æрмæст ма хъуысти галуанæй æлдары усы хъарджытæ. 
19 

Æлдары йæ цагьартæ баныгæдтой, йæ ус йæ дæлдæртимæ 
æд фæллой Чысаны ерыстау Дзимсермæ ацыди. Цæмæйдæрид- 
дæр, Дзимсеры чызг уыди. Уæдæй фæстæмæ Арагуийы ерыстау 
æлдары хæдзар федзæрæг, æрмæст ма дзы мæргътæ ахстæттæ 
кæнынц. 
Рæстæг уыцы иу саутар мылазонæй хаста, рухсы цъыртт æм 
никæцæй зынд, кусæг адæмы цард æфсæн рæхыстæй баст, та- 
лынг мæйдары хъеллау кодта. Адæмы зæрдæ ныссау, ныддур, 
масты быру кæцырдæм атыдтаиккой, уый нæ зыдтой. 
Дзимсер, Чысаны ерыстау, Хады коммæ чысылгай-чысыл- 
гай æвналын байдыдта. Сæхицæй дæр та йын хæрзгæнджытæ 
фæзынд; фæлæ Хъуды коммæ нæ уæндыд; уымæн æмæ Хъуды 
комы ирон адæм сæ фæнд иу скодтой æмæ Чысаны ерыстаутæй 
сæхимæ цæуæг нал уагътой æмæ сæрибар уыдысты. 
Дзимсер Хады комæй хъалон исын райдыдта, уый дæр та 
ерыстау æлдарæй фыддæр, тъайлагдæр фæци: адæмæн сæхи- 
цæй хъалонисджытæ, тыхгæнджытæ скодта æмæ та адæмы бартæ 
рæхыстæй сбаста. Ирон адæмæй сæм хæстæг чи цард, уыдонæй 
дæр та хъалон исын райдыдта. Дзимсер фыццаг Хады коммæ 
цæуын нæ уæндыд, æрмæст йæ хъалонисджыты æххуысæй куы- 
ста, уыйфæстæ хъалон исынмæ йæхæдæг дæр цæуын байдыдта: 
хорз бæх, хорз гал, рæсугъд ус, рæсугъд чызг никæмæ уагъта. 
Афтæмæй та адæм сæ фыццагон уæззау царды бын дыдæгътæ 
кæнын райдыдтой. 
Иу фæззæг Дзимсер Хады коммæ хъалон исынмæ цыд, æмæ 
йæ йæ ус нæ уагъта: 
— Дысон, — загъта, — æвзæр фын федтон, цыма, дам, дын 
дæ мæсыгыл сармадзан ныццавдæуыд æмæ фехæлди. 
Дзимсер кæл-кæлæй ныххудт æмæ афтæ зæгъы: 
— Уый куыд зæгъыс, æхсин, æз Хады коммæ куы бацæуын, 
уæд мæ тæссæй хæхтæ ризынц, дуртæ фæдынц. Æртæрдзынæн 
гал-рæгъæуттæ, фосы дзугтæ, хъаланкари хъуымацæй дын бал- 
хæндзынæн хæдойнæгтæ, хæлайфæгтæ, æмæ дæм Гуырдзысто- 
ны æхсинтæ хæлæг кæндзысты. 
Уыцы бон Дзимсер Хады коммæ хъалон исынмæ ацыди. 
Раст Арагуийы доны былыл, Млет, зæгъгæ, иу хъæуы царди 
Бурдултæй авд æфсымæры, сæ хистæр, Хуца, зæгъгæ. Авд æфсы- 
мæрæн иунæг æфсымæр-хо, йæ рæсугъддзинады кой æгас адæ- 
мыл айхъуысти. 
Дзимсер дæр та йæ фехъуыста, æмæ та йæ зæрдæ иу ран нал 
лæууыд, æмæ уый тыххæй æмраст Бурдултæм æрфысым кодта, 
цæмæй уыцы чызгимæ баиу уыдаиккой*. 
Хуца æмæ йе ’фсымæртæ хорз зыдтой Дзимсеры фыдзæр- 
дæйы конд, сæ иунæг хойы сын æнæфæхудинаг кæй нæ ныу- 
* Дзимсер-иу æхсæв кæм æрæнцад, уым ын сылгоймаг хъуамæ уыда- 
ид. (Лвторы фиппаинаг.) 
20 

уагътаид, уый, æмæ сæхи раздæр сцæттæ кодтой; дыууæ стыр 
кауы сбыдтой æмæ сæ хæдзары мидæг иуырдыгæй æмæ иннæр- 
дыгæй къулы ’нцой сæвæрдтой. 
Хуца Дзимсеры размæ хъæлдзæг фысымау рауад, æрхизын 
æй кодта æмæ йæ дыууадæс лæджимæ хæдзары бандоныл æрбад- 
тысты. Дзимсерæн йæ цæст чызгыл андæгъд, йæ зæрдæ артау 
ссыгъд, иу ран нал лæууыд. Фысымтæ гал аргæвстой, хæрд- 
минас цæттæ кодтой. Дзимсер та хуыссын агуырдта, фæлæ хуыс- 
сын афон нæма уыд. Чызгæн йæ зæрдæ мæстæй сыгъди, уыры- 
ди, цыма йын йæ зæрдæ тæвд æфсæйнаг тæлы æрбалвæста, 
æрбалхъывта, катайтæ кодта. 
Дзимсеры рæсыд стыр сырх дыууæ цæсты рагъыйас фын- 
дзы фæйнæфарсæй зындоны цæстæнгас лæвæрдтой. Иудзырдæй, 
кæфхъуындар æнхъæлмæ каст æнаипп чызджы аныхъуырынмæ. 
Уалынмæ æхсæвæр сцæттæ, хæрд, нозт бирæ, фæлæ Дзимсеры 
хæрыны мæт кæм уыди, чысыл цыдæртæ ахсыдта, анызта æмæ 
афтæ зæгъы: 
— Фæллад дæн, уат мын бакæнут æмæ схуыссон. 
Дзимсерæн уат бакодтой иуырдыгæй кауы раз, иннæрдыгæй 
кауы раз та йæ дыууадæс лæгæн бауат кодтой æмæ æрхуыссы- 
дысты. 
Дзимсер афтæ зæгъы: 
— Зонут, ныр мæнæн цы хъæуы, уый? Уæ хойы мæм ракæ- 
нут! 
Хуца хъæлдзæгæй афтæ зæгъы: 
— Хорз, уый зонын, æлдар, дæ рын бахæрон, чызгæн дæр 
æмбæрстгонд у, фæлæ цырагъы рухсæй æфсæрмы кæны. 
Дзимсер йæхи айвæзта æмæ афтæ зæгъы: 
— Ахуыссын кæнут цырагъ уæдæ. 
Цырагъ ахуыссын кодтой, хæдзар фæталынг. Уалынмæ, гуыпп, 
зæгъгæ, æмæ сыл каутæ бафæлдæхтой, сæ хъыс-хъыс ссыд кауы 
бынæй. Чызг цырагъ асыгъта, Хуца æмæ йе ’фсымæртæ хъа- 
матæ фелвæстой æмæ сæ кауты бынмæ ныррæхуыстытæ кодтой, 
ныммардтой сæ. Хæдзар тугæй мал сси. Уыцы бонæй фæстæмæ 
Хады ком дæр сæрибар адæмæй баззадысты. 
Арагуийы адæм æрæмбырд сты. Бурдултæн цы хорз ракæ- 
нæм, æлдары цагъарадæй нæ кæй фервæзын кодтой, уый тых- 
хæй æмæ загътой: «Ломисы дзуарæн сæ декъаноз дзуарылæг 
скæнæм, уыдон йеддæмæ Ломисæн хицау куыд нæ уа, афтæ, 
уымæй сæ сбуц кæнæм Бурдулты». Æмæ афтæ бакодтой, Ломи- 
сы аргъуаны дæгъæлтæ Бурдултæм радтой. Абон дæр ма Бур- 
дултæ Ломисы дзуарæн дзуарылæг сты, Арагуийы адæм та — 
сæрибар. 

САУДАРÆГУС 
ПВФСд 
Кавказы хохæн йæ астæу алыг кодта Хъуды комы нарæг, 
йæ фæрсты уæйгуытау бадынц стыр бæрзонд гæмæх хæхтæ, 
алырдæм фидар цæстæнгас дæттынц. Хуссар цæгæттæ, къуырф- 
был лæнчытæ дидинæгæй алы хъулонхуыз æвдисынц. Сæ хорз 
тæфæй, сæ рæсугъд уындæй лæджы зæрдæ рухс кæны. Урссæр 
къæдзæхтæ хурыскастæй æвзистау æрттивынц. Сау суадæттæ 
хæл-хæлгæнгæ денджызмæ тындзынц. Нард фосы дзугтæ миты 
хъæпæнтау урс-урсид дарынц. Ацы дзæнæтон бæстыл фæцæй- 
цæугæйæ лæджы зæрдæ афтæ схорз вæййы, æмæ арвы милтыл 
йæхи асæрфы; фæлæ сæрд афтæ хорз куыд у, уыйас та зымæг 
талынг зындон цæрæн у, хицæнæй Хъуды комы зымæг мит 
фылдæр уары, уый тыххæй æмæ цæгатварсы тымыгъ Кавказы 
хохы сæрты миты хъæпæнтæ ингæнмæ калæгау фæкалы, нарæг 
кæмтты уæлхох фæзты мит лæджы ’мбæрц ныууары. 
Раст Хъуды комы Арагуийы доны фарс, иу рæсугъд уæлхох 
фæзы царди дыууæ ’фсымæры: Таджи æмæ Дзама. Дыууæ дæр 
æнæзæнæг уыдысты, фæлæ сæ хъæздыгдзинадæй æмæ кæр- 
дзындæттонæй хохы дыууæ фарс адæмыл сæ хорзы кой айхъуы- 
сти; кæддæриддæр адон бæлццон цæуджытæн хъæлдзæг æмæ 
рæдау фысым уыдысты. 
Адæм сын бирæ фæкуывтой Хуыцаумæ, Майрæммæ зæнæ- 
джы тыххæй, фæлæ уыцы куывдтæ æнахъазæй баззадысты, Та- 
джи æмæ Дзамайæн зæнæг нæ райгуырди æмæ кæддæриддæр 
сæ цард æнкъардæй æрвыстой. 
Гуырдзыстон Уырысимæ баиу кæныны рæстæджы стонг азтæ 
скодта, хор нал æрзад, бæстæ бахус и, адæм сыдæй мардысты; 
фыццаг сæ хæзнатæ фæуæй кодтой: топп — йедзаг хорыл, кард 
— йæ кæрддзæмы дзагыл, уыйфæстæ сæ зæнæджы райдыдтой 
уæй кæнын*. 
Æрæгвæззæг уыд, æмæ арв хъулæттæ кæнын райдыдта, 
цæгатварсы митуазал йæ нысæнттæ равдыста, сау мигъы тым- 
* Мæ фыды фыд Залиа уыцы рæстæджы иу чызг балхæдта æртæ 
сысджыйы мæртæй, йæ ном хуынд Майа. (Лвторы фиппаинаг.) 
22 

былтæ хохæй хохмæ лиуырдтой; адæмы зæрдæ тынгдæр æрæн- 
къард, æрмæгуыр; хъуыдытæ ’взарæны цыдæр саумигъ æндæрг 
абадт, зæрдæ цыдæр зындоны цардмæ æнхъæлмæ каст, саутар, 
сау мылазон æхсæвидар дзы йæ ныхтæ ныссагъта, æмæ кæдæм 
аирвæзтаид, уымæн фæрæз нæ зыдта. 
Раст Косетмæ хæстæг, Арагуийы доны фарс, иу къуыбырыл 
цард Арагуийы ’лдар. Иубон æлдарæн йæ ус афтæ зæгъы: 
— Лæгай, зымæг æрцæуы, æмæ цы хæрдзыстæм, уый нæ зо- 
нын, иу мæрты дзаг нæм хор нæй, нæ хæзнатæ фæуæй кодтам, 
ницыуал нæм ис. Нæ цагъартæй дæр хор, фос никæмæ ис, цы ма 
сæ райсæм? Фыдæлты ’мбисонд афтæ у: «Уæрдон, дам, дын суг 
куы нæ ласа, уæд, дам, дын йæхæдæг суг у». Уæртæ Глахайы 
чызг æмæ лæппуйы ахæсс æмæ сæ искуы хорыл ауæй кæн. 
Æлдар уæлдай ницыуал загъта æмæ йæ усы дзырдыл сразы 
æмæ дыккаг бонмæ сæмгъуыд кодтой. 
Æхсæвы уазал дуг скодта, митфæлдзæгъдæн хъæпæнтæ 
’вæрдта, цæгатварсы митуазал йæхи хæстæгæй-хæстæгдæр лас- 
та, кæд ма йæ Кавказы хъæбатыр хæхтæ урæдтой, уæддæр сæ 
сæрты лиуырдта æмæ сау мигъы тымбылтæй дзæнæтон лæнчытæ 
æмбæрзта; адæм дис кодтой: «Ахæм фыдуазал, фыддуг никуы 
федтам», — дзырдтой. 
Иу мæгуыр ус æмæ лæг, Глаха ’мæ Марта, зæгъгæ, уыцы 
æлдары фарсмæ цардысты; æхсæвы хæдзары арты фарсмæ, 
нымæты зæронд сæ быны, хъисын пæлæз сæ уæлæ, æрхуыссы- 
дысты; сæ сывæллæттæ, чызг æмæ лæппу, сæ астæу бакодтой 
æмæ сын аргъæуттæ кодтой, цæмæй се стонг ферох кодтаиккой; 
фæлæ стонг æмæ уазалæй бирæгъ дæр тæрсы, нæ фынæй код- 
той, куыдтой, кæрдзын агуырдтой; маст æмæ стонгыл тых хуыс- 
сæг кæм нæу, æрæджиау банцадысты, бафынæй сты. 
Дыккаг райсом хъарм хур бон скодта, дунейы рæвдауæг 
хурзæрин хохæй хохмæ тын анывæста, къæдзæхтæ сызгъæри- 
нау сæрттывтой, зæхх бахъарм, мæргътæ зарын байдыдтой, адæм 
хурмæ рацыдысты. Глаха дæр йæ хæдзары дуармæ йæ ус æмæ 
йæ сывæллæттимæ бадти хурмæ, сæхи тавтой, æхсæвы уазал 
æфхæрддзинад сæ зæрдыл лæууыд æмæ хурсфæлдисæг Хуыца- 
уæн арфæ кодтой. 
Æвиппайды сæ разы æрбалæууыд æлдары лæг моурау æмæ 
сын афтæ зæгъы: 
— Уæ сывæллæтты уын æлдар йæхимæ куры. 
Глаха ’мæ йæ ус æрвдзæфау фесты, ницыуал базыдтой, 
мæстæй сæ зæрдæ ссыгъд æмæ æрдæгæууылдтытæй афтæ зæ- 
гъынц: 
— Цымæ æлдар нæ сывæллæттæй цы кæны? 
Æлдары лæг йæ синысæрыл фæхæцыд æмæ сыл фæхъæр 
кодта: 
— Уый уæ хъуыддаг нæу, цы сæ кæна, уый йæхи бар у. 
Чызг æмæ лæппуйæн сæ къухтыл фæхæцыд æмæ сæ æлдармæ 
23 

акодта. Чызгыл цыдаид авд азы, лæппуйыл та — фараст, йе дæс 
азы. Бæстæ кæуын, хъæр сси. Глаха æмæ йæ усы кæуынæй, 
сывæллæтты цъæхахстæй къæдзæхтæ араудтой, зæхх æнкъуыс- 
ти. Мæгуыр адæмы зæрдæ тъæппытæ хаудта, фæлæ сын фарс- 
дар, сæрхъызæг рауайæг кæй бон уыд, æмæ алчи йæ мæгуыр 
сæйæны ныссади. 
Глаха æмæ йæ ус сæ сывæллæтты фæдыл æлдары хæдзары 
дуармæ кæугæ бацыдысты æмæ сæ зонгуытыл æрхаудтой. Æлдар 
уæладзыгæй ракаст æмæ афтæ зæгъы: 
— Атæрут уыцы хæрджыты, сæ хъæр сын куыннæуал хъу- 
сон, афтæ. 
Глаха ’мæ йæ усы æлдары лæгтæ гуыппытæгæнгæ кæрты 
дуарæй федде кодтой. 
Глаха ’мæ йæ ус кæугæмхасæн æлгъитгæ рацыдысты. Æлдар 
сæ кæцæйдæр фехъуыста æмæ схъæр кодта, Хосро, Хосро, 
зæгъгæ. Хосро йæ размæ æрбауад — иу рæсыдгуыбын лæг, æмæ 
йын зæгъы: 
— Зæгъ лæппутæн, æмæ уæртæ уыцы дыууæ зæрондæн на- 
дæй сæ царм куыд растигъой, афтæ. 
Хосро лæппутæм фæдзырдта, æмæ, æцæг, дыууæ зæрондæн 
надæй сæ царм растыгътой, сæ буар цъæх тæппал сси; ус куыд- 
дæр йæ хæдзармæ бахæццæ, афтæ йæ уд систа, фæмард и. Мæ- 
гуыртæ æрæмбырд сты, Глахайæн йæхи хуызæттæ, фæкуыдтой 
тæригъæддаг мардыл, се ’намонд дугыл æмæ йæ баныгæдтой. Глаха 
дæр йæ усы фæстæ бирæ нал ацард, уый дæр амарди. 
Глахайæн йæ усы цы бон ныгæдтой, раст уыцы бон æлдар 
дыууæ сывæллоны хордзенты мидæг бæхыл йæ фæсарц ахаста 
уæймæ, сæ ныййарæг мадыл кæугæ, дзыназгæйæ; чызг æмæ 
лæппуйæн бæхы фæрстыл сæ цæстысыг лæсæнтæ уади, фæлæ 
уæддæр æлдары зæрдæ цъæх уирагдурæй хъауджыдæр фæлмæн 
кæнын нæ бакуымдта; дур батадаид, къæдзæх бадон уыдаид, 
цæстысыг фестадаид уыдоны кæуын, дзыназынмæ, фæлæ уæд- 
дæр æлдары зæрдæмæ æрдуйыйас фæлмæндзинад не ’рцыд. 
Хур фæцæйныгуылди, хæхтæн ма йæ сызгъæрин тынтæй 
фæстаг хатт салам лæвæрдта, æризæр и, æвæццæгæн æмæ хур 
дæр уыдоны тæригъæдæй кæсын нал фæрæзта, æмæ йæ бынатмæ 
тындзыдта, æлдар афтæ Таджийы хæдзары дуармæ бахæццæ 
æмæ салам радта хæдзары хицауæн: 
— Де ’зæр хорз уæд, Таджи. 
Таджи дæр йæ рады арфæ ракодта: 
— Хорзæй цæрай æмæ нæм æгас цу. 
Уазæджы бæхæй æрхизын кодтой, сывæллæтты дæр æрис- 
той бæхæй æмæ сæ хæдзармæ бакодтой; Таджи ’мæ æлдар арты 
фдрсмæ бандоныл æрбадтысты, Таджи ’мæ Дзамайы æнæзæнæг 
дыууæ усы сывæллæттыл цинтæ, мондæгтæ кодтой, рæвдыдтой 
сæ, æмæ сæ кæуынæй банцадысты, фæлæ ма уæддæр кæуын- 
хæкъуырццæг кодтой. 
24 

Æлдарæн нæл фыс аргæвстой, уæларт нард фысы фыд фыхт, 
стыр арт фæйлауæнтæ кодта. Таджийы ус æфсинад райдыдта, 
хæбизджынтæ фырдзаджджынæй улæфыдысты; æхсæвæр 
сцæттæ, ’мæ фынг æрæвæрдтой, — хæрд, нозт бирæ; цæмæйдæ- 
риддæр Таджи хъæздыг царди: дойныйæн бæгæны нуæзта, зæр- 
дæрухсæн та — арахъхъ; бæрц бинонтæ æмæ зæхджын лæг, хор 
сæм зæрондæй-зæрондмæ зад; фæминас кодтой, фæцæл кодтой, 
гаджидау гаджидауы сæрты хызт; хæрд фесты ’мæ сæ фынг си- 
стой; уæды онг Таджи æлдары нæ бафарста; цæвиттон, афтæ 
уыд Таджийæн йе ’гъдау, цалынмæ-иу уазæгæн кæрдзын бахæ- 
рын кодта, уалынмæ-иу æй хабарæй нæ фарста; ныр йæ рæстæг 
куы 4рцыд, кæрдзын куы бахордтой, уæд æлдарæн афтæ зæгъы: 
— Бафæрсын аипп ма уæд, фæлæ кæдæм цæуыс, ацы сы- 
вæллæттæ кæдæм кæныс? 
Æлдар йæ рихи аздыхта ’мæ афтæ зæгъы: 
— Хор уæййаг агурын, мæ цагъартæ смæгуыр сты, ницыуал 
сæм ис, цы сæ райсон, æмæ ацы дыууæ уацайраджы хорыл уæймæ 
рахастон, — загъта. 
Таджи ’мæ æлдар чызг æмæ лæппуйы аргъыл дзурын рай- 
дыдтой, бирæ радзур-бадзур фæкодтой: Таджи чысыл лæвæрд- 
та, æлдар та бирæ агуырдта; æрæджиау бафидыдтой дæс мæрты 
хорыл. Аныхæстæ ма кодтой æмæ схуыссыдысты. 
Дыккаг бон раджы сыстадысты, сæхи цæхсадтой, хæрд, нозт 
та йын сцæттæ кодтой, хорз та йæ федтой, стыр къутуйæ йын 
хор сæвгæдтой, дæс мæрты йын сбарстой, æмæ æлдар йæ хæ- 
дзармæ ацыди. Чызг æмæ лæппу Таджи æмæ Дзамайæн базза- 
дысты. 
Таджи Дзамайæн бар бауагъта, чызг æмæ лæппуйæ иу Та- 
джийы номыл куыд уыдаид, иннæ та Дзамайы номыл, афтæ. 
Дзама йæхицæн лæппуйы райста, чызджы та Таджи йæ номыл 
хаста; Таджи чызг æмæ лæппуйыл нæмттæ сæвæрдта: Гуырдзы- 
хан æмæ Гуырдзыбег. Чызг æмæ лæппу дзæвгар афонты мысы- 
дысты, сæ ныййарæг мад æмæ фыды нæ рох кодтой, фæлæ сæ 
рæвдауæг æмæ фæлмæн æнæныййаргæ мадæлты узæлын, рæв- 
дауынæй Гуырдзыхан æмæ Гуырдзыбег тагъд ферох кодтой гуыр- 
дзиаг æвзаг æмæ сæ ныййарæг мад æмæ фыды дæр. 
Лæджы зæрдæ царды асинтыл уæлæмæ хизы, йæхи уæл- 
вонг сисы æмæ арвы милтыл йæхи асæрфы, бæрзондæй рафæл- 
гæсы цæргæсау, дунейы рæсугъддзинæдтæ йæ разы тыбар-ты- 
бур кæнынц, цард æм йæ мидбылты худы сауæрфыг чызгау, 
фæлæ уыдон иу цæстыныкъуылдмæ сты. Гуырдзыбегыл ацыда- 
ид фынддæс-æхсæрдæс азы, афтæ фыййау цæуын райдыдта. 
Таджи ’мæ Дзама сæхи æнæзæнæг нал хуыдтой, кæддæриддæр 
сæ хæдзарæй зарыны хъæр хъуыст. 
Иу сæрдыгон бон Гуырдзыбег йæ фос сæрвæтæй сæухиз 
дуцынмæ æртардта, Гуырдзыхан æмæ Гуырдзыбег дæр устытимæ 
кæрты фос дыгътой. Дзама та хæдзары уæлувадыл бадт æмæ 
25 

топп сæрфта: фосдуцджытимæ хъазыди, йæ фос, йæ бинонты 
уындæй йæ зæрдæ рухс кодта. 
Æвиппайды топп фæдзæгьæлгæрах, æмæ Гуырдзыбег æхсы- 
ры къæртайыл размæ басхъиудта; Гуырдзыбегæн нæмыг раст 
йæ ныхы стæджы сæмбæлд æмæ иннæрдыгæй магъзы фæрчытæ 
атыдта; устытæ йыл амбырд сты; Дзама дæр нызгъордта, фæлæ 
ма Гуырдзыбег æртæ хатты йæ гæндзæхтæ ацагъта ’мæ йæ уд 
систа. Дзама фæстæмæ фæзылд æмæ хæдзары смидæг, топп аиф- 
тыгъта æмæ йæ уый дæр йæхиуыл ныццавта ’мæ хæдзары астæу 
уæлгоммæ бахаудта. 
Бæстæ кæуын, æрдиаджы хъæр сси, устытæ сæ рустæ ныт- 
тыдтой, кæрæдзи сæрыхъуын бындзыггай истой; адæм сыл æрæм- 
бырд сты, сæ тæригъæдæй уыдон дæр куыдтой, дзынæзтой. Та- 
джи уым нæ уыди, уыгæрдæнтæ сгарæг ацыд, хосгæрдæн æрæв- 
вахс æмæ уыгæрдæнтæ бæрæг кодта. Таджимæ дæр хъæргæнæг 
арвыстой æмæ уый дæр æрцыд, алчидæр зоны, уый дæр цы код- 
таид, уый. 
Таджи зæппадз самайын кодта, æртæ бонмæ зæппадз сцæттæ; 
дыууæ галы хæрнæгæн аргæвста, æртæ комы æрхуыдта, адæм 
сыл фæкуыдтой, фæхъыг кодтой; Гуырдзыбег æмæ Дзамайы 
зæппадзы цæвæрдтой, «рухсаг ут, рухсаг» загътой æмæ раздæх- 
тысты; адæм хæрнæг бахордтой æмæ алчи йæ хæдзармæ ацыд, 
æрмæст ма хæдзарæй хъуысти Дзамайы усы хъарджытæ. 
Афонтæ цыдысты, рæстæг ивта. Таджи дæр йæ мæстытæ, 
йæ зиантæ ферох кодта, æмæ та цард йе ’гъдауыл хæтын рай- 
дыдта. 
Раст Терчы доны фарс, иу хуссаррæбын царди æртæ æфсы- 
мæры, сæ кæстæр, Джиргол, зæгъгæ; уыдон дæр æнæзæнæг 
уыдысты. Иу уалдзыгон бон Джиргол Таджимæ æрбацыд. Та- 
джи хæдзары дуармæ бадт, æмæ йын Джиргол салам радта: 
— Дæ бонтæ хорз уæнт! 
— Хорзæй цæрай, лæппу, хорзæй цæрай! 
Цæвиттон, уыцы рæстæджы зæронд адæм лæппутæм сæ но- 
мæй нæ дзырдтой. 
— Цом, мæ хур, хæдзармæ, кæрдзын ахæр, бæлццон дæ æмæ 
дын стонг уыдзæн. 
Джиргол арфæ ракодта, фæлæ йæ Таджиимæ хъуыддаг кæм 
уыд, уый тыххæй дарддæр ницыуал загъта æмæ хæдзармæ ба- 
цыдысты. 
Раст сихорафон уыд, æмæ сын Гуырдзыхан фынг рахаста, 
хæрд, нозт æмæ минас кæнын райдыдтой; Гуырдзыхан сæ разы 
уырдыг лæууыд æмæ сын арахъхъ лæвæрдта, Гуырдзыхан æмæ 
Джиргол кæрæдзийы куы федтой, уæд кæрæдзийы уарзондзи- 
над^ей сæ зæрдæ ссыгъди, цыма сын сæ зæрдæ тæвд æфсæйнаг 
тæлы æрбалвæста, æрбалхъывта, иу дзырд дæр сæ бон нал уыди. 
Уарзондзинады тых афтæ, у, ’мæ дыууæ уарзоны кæрæдзийы 
куы фенынц, уæд сæ бон сдзурын нал фæвæййы, кæд бирæ кæ- 
26 

рæдзийæн ныхас кæнинаг вæййынц, уæддæр; зæрдæйы уарзон- 
дзинады хыз æрцахсы, хурхуадындзтæ адымсынц, зæрдæ къул- 
тыл йæхи хойын сисы, цалынмæ йæ рæстæджы дæргъдзинад 
æрæнцайын кæны, уалынмæ. Ахæм дуг уыд Джиргол æмæ Гуыр- 
дзыханыл дæр. Куыддæртæй хæрд фесты, æмæ сын Гуырдзы- 
хан сæ фынг систа. Уыцы бонæй фæстæмæ Джиргол æмæ Гуыр- 
дзыхан кæрæдзийы уарзондзинадæй артау сыгъдысты, пиллон 
уагътой. 
Уæлдæр куыд загътон, уымæ гæсгæ Таджи цалынмæ уазæ- 
гæн кæрдзын бахæрын кодтаид, уалынмæ-иу æй хабарæй нæ 
фарста; ныр кæрдзын хæрд куы фесты, уæд ын афтæ зæгъы: 
— Лæппу, цы хъуыддаг, цы хабар дæм ис? 
— Ницы!.. Фосхизæн æфцæг æххуырсынмæ дæм æрцыдтæн, 
— къæмдзæстыггомау загъта. 
Таджи ’мæ Джиргол фондзыссæдз фысæн иу фыс хизæгга- 
гыл бафидыдтой, æмæ Джиргол йæ хæдзармæ ацыд. 
Ралæууыд уалдзæг, зæхх арт фестад, бæстæ змæлæг сси, 
цард йæ мидбылты худти, зæрдæ фаг ысулæфыд. Джиргол дæр 
йæ фос Таджийы бæстæм æртардта: иу рæсугъд рæбынауы да- 
рæн æрцарæзта æмæ йæ фос хизын райдыдта. Таджи дæр йæ 
фос Джирголы фосимæ схæццæ кодта æмæ иумæ хызтой. Гуыр- 
дзыхан алы сæухиз афон уæтæрмæ фос дуцынмæ цыд, æмæ-иу 
йæ зæрдæ сусæг уарзондзинады цæхæрæй судзгæ ’рцыд. 
Иубон та Гуырдзыхан фос дуцынмæ ссыд, æмæ йын Джир- 
гол афтæ зæгъы: 
— Чызгай! Æппын мын тæригъæд нæ кæныс? Дæ уарзондзи- 
надæй мæ зæрдæ сфыхт, сфизонæг, нал фæразын; уæд та мæ 
маргæ куы акæнис. Гъа, мæ дамбаца дын æмæ мыл æй цæв, — 
æмæ йæм дамбаца бадардта. 
Чызджы фæлмæн зæрдæйæн ма уыцы иу ныхас хъуыд æмæ 
атыппыр, адæнгæл, уарзондзинадæй хурхуадындзтæ арæсыдыс- 
ты æмæ Джирголы хъæбысмæ æнæдзургæ йæхи баппæрста. 
Бæстæ фæхъус и, фæсабыр, дыууæ дзыхы кæрæдзийыл сасмау 
андæгъдысты, афтæмæй бирæ-бирæ, тынг бирæ æнцад алæууы- 
дысты, стæй фосы фарсмæ цъæх сгæллады хуызæн кæрдæгыл 
бахаудтой. Фосы æмбис æнæ дыгъдæй баззад, афтæмæй хизæн- 
уатмæ дзæгъæл ацыдысты. Хуыцау зоны, кæдмæ фæбадтаиккой 
уыцы ран, æндæр фыййау сын се ’нцойдзинад куы нæ фехæлд- 
таид, уæд. Фыййау къуыбырæй ныхъхъæр кодта: «Джиргол, дæ 
фос дзæгъæл фæцæуынц», зæгъгæ. Фыййауы хъæрмæ фестады- 
сты, Джиргол йæ фосмæ ацыд, Гуырдзыхан та — хæдзармæ. 
Уыцы бонæй фæстæмæ уыдонмæ дыууæ зæрдæйы нал уыди, 
фæлæ сæ зæрдæтæ уарзондзинады сасмæй баныхæстысты, баиу 
сты æмæ се ’хсæн æмбæхст ницыуал уыди; дзырд бакодтой, куыд 
уыдон ус æмæ лæг уыдзысты, кæрæдзийы нал фæсайдзысты, 
ууыл, сомы бакодтой, ард бахордтой. 
Æрæгвæззæг æрцыд, арв хъулæттæ кæнын райдыдта, хохы 
27 

цъуппытыл мит æрхæцыд, цæгатварсы тымыгъ риуыгъдтытæ 
систа, æфцæгæй æфцæгмæ сау мигъы тымбылтæ хаста, дзæнæ- 
тон хæхбæстæй мæргъты зарын нал хъуыст, хъарм бæстæм атах- 
тысты. Джиргол дæр йæ фос йæ хæдзармæ æртардта. 
Нæ хæхты зымæг цух нæ уадзы, мит æруарыд, æрæхгæдта, 
зæххæй сауы къуыбар нал фæзынд. Гуырдзыхан мæллæг кæ- 
нын райдыдта, уæды онг бинонты хъазæнхъул, ныр йæ дзыхæй 
дзырд нал хауд, нынкъард, ныффæлурс. Йæ хъуыдытæ иууыл- 
дæр Джирголы уарзондзинады хызы ахст фесты, æмæ æдзухæй 
Арвыкомы нарæгмæ каст Джирголы фæстæ. 
Джиргол дæр цолайæ цоладæр кодта, йæ фос ныууагъта, 
хæдзармæ йæ хъус нал дардта, йе ’фсымæртæн бустæ кодта, ус 
ын æрæгмæ кæй куырдтой, уый тыххæй. Джирголæн йе ’фсы- 
мæртæ хъуыддаг тагъд бамбæрстой æмæ йын ус курыны фæнд 
скодтой. 
Уалдзæг æрцыд, зæхх сулæфыд, бæлæстæ сыфтæр æфтыд- 
той, æрнæджытæ дидинæгæй алы хъулонхуыз равдыстой; сæ 
хорз тæфæй лæджы зæрдæ рухс кодта; хурыскæсæны дымгæ 
фаг улæфыд, æмæ йын бæлæстæ фæлмæн хъырныдтой. Мæргътæ 
сæрибар зарджытæ кодтой, уазал зымæг æфхæрд фосы дзугтæ 
кæрдæгæфсæстæй сынæр цагътой; иудзырдæй, бæстæ хуыссæ- 
гæй райхъал æмæ бæрæгбон кодта. 
Иубон Джирголы хистæр æфсымæр Бицикъо афтæ зæгъы: 
— Цон, æз Таджимæ цæуынæмæ йын йæ чызджы Джирго- 
лæн усæн ракурæм. 
Бинонтæ иууылдæр сразы сты. Бицикъо йæ лæдзæг райста 
’мæ ацыди. Раст хур фæцæйныгуылд, афтæ Таджийы хæдзармæ 
бахæццæ æмæ салам радта- хæдзары хицауæн: 
— Де ’зæртæ хорз уæд, Таджи! 
— Хорзæй цæрай, Бицикъо, æмæ ’гас цу! 
Æгъдаумæ гæсгæ аныхæстæ кодтой, кæрæдзийы афарстой 
æмæ хæдзармæ бацыдысты, бандоныл æрбадтысты æмæ ныхас 
кæнын райдыдтой: рæстæджы тыххæй, кæрдæджы, фосы тых- 
хæй; уалынмæ ’хсæвæр сцæттæ, Гуырдзыхан фынг рахаста ’мæ 
сын æй сæ разы авæрдта, чызг сæ разы уырдыг лæууыд æмæ 
сын нозт лæвæрдта. Таджи æмæ Бицикъо цæрæнбоны гаджи- 
дæуттæ нуазын райдыдтой. Хорз куы бануæзтджын сты, уæд 
Бицикъо чызг курын æрымысыд. Гуырдзыхан цайдан фынджы 
раз авæрдта ’мæ кæмдæр амбæхсти. 
Бирæ радзур-бадзуры фæстæ Таджи сразы ис æмæ йæ чыз- 
джы Джирголæн усæн радта; ирæды тыххæй бирæ нæ фæдзырд- 
той, Бицикъо алцæуыл дæр разы уыди, ’мæ дæс æмæ дыууис- 
сæдз хъугыл бафидыдтой. Бицикъо дард æмгъуыд не скодта, 
фæлæ къуырийы фæстæ Таджи ирæд исынмæ куыд æрцыдаид, 
афтæ. Куыд загътой, афтæ сæ хъуыддаг дæр скодтой. Таджи 
къуырийы фæстæ ирæд райста, æмæ дыууæ уарзонæн сæ зæрдæ 
æрæнцад. 
28 

Сæрд аивгьуыдта, адæм хор, хос æркарстой, бафснайдтой, 
доны былтыл их фæхæцыд, хохы цыргътыл зымæг йæ урс кæрц 
æрæмбæрзта, хур адард и, Джиуæргуыба æрцыд, æмæ Джирго- 
лæн ус æрхастой. 
Азтæ цыдысты, рæстæг уыцы иу саутар мылазон хаста, Гуыр- 
дзыстоны паддзахад бамынæг, бахуыссыд. Сæ бæстæ хъахъхъæ- 
нын нал фæрæзтой. Кавказы адæмы мыггæгтæ кæрæдзимæ лæ- 
бурдтой, кæрæдзийы фос тыххæй тардтой, истой, давтой; иу- 
дзырдæй, тынг змæст рæстæг уыд. 
Лæг сырдæй сырддæр сырд у: цæст не ’фсæды, зæрдæ лæ- 
буры, йæхицæй мæллæгдæр, æдыхдæры цард халы, йæ ис, йæ 
фæллой йын тыххæй исы, давы. Стыр зондджын лæгтæ бирæ 
сæдæ азты фæкуыстой, сæ хъару, сæ зонд иумæйаг уарзон æцæг- 
дзинады царды тыххæй бафæллайын кодтой, фæлæ бирæ нæ 
бафæрæзтой лæджы зæрдæ сфæлмæн кæнынæн. Бирæ сæдæ азты 
дæр фæкусдзысты зондджын адæмтæ, цалынмæ адæймаг базона 
уый: кæцæй рацыд, цы у æмæ кæдæм цæуы. 
Иу æрæгвæззæг, раст æмбисæхсæв, Таджимæ бадзырдæуыд: 
— Уазджытæ, уазджытæ, Таджи! 
Таджи хуыссæнуатæй фестад, устытæ арт акодтой; Таджи 
дуар фегом кодта, ’мæ уайтагъд хæдзары астæу фондз æдгæрзтæ 
лæджы ’рбалæууыд. Таджи уайтагъд хъуыддаг фембæрста, уаз- 
джыты æфсон абырджытæ кæй уыдысты, уый æмæ фæстæмæ 
йæ гæрзтæм фæзылд. Абырджытæ Таджимæ фæлæбурдтой æмæ 
йын йæ къухтæ синагæй абастой. Абырджытæ та уыдысты дагъис- 
тайнаг адæм (лекъ). Таджийы ус уаты нывæрзæнæй хъама фел- 
вæста æмæ йæ абырджытæй иуæн йæ гуыбыны раст фистоны 
онг ныссагъта; иу-æртæ хатты ма йæ гæндзæхтæ ацагъта ’мæ йæ 
уд систа. Иннæ цыппар лæджы кæрдтæ фелвæстой, Таджи æмæ 
йæ усы лыстæг къуыхтæ скодтой. Дзамайы усы рацахстой, сина- 
гæй йын йæ къухтæ сбастой, хæдзары цыдæриддæр ссаодтой — 
æхцайæ, фосæй, хæзнайæ, Дзамайы ус дæр семæ — æртыккаг 
бон Дагъистаны балæууыдысты. 
Дыккаг бон Таджийы хæдзары змæлæг куынæуал уыди, уæд 
адæм афæдис кодтой æмæ хæдзары астæу Таджи 4мæ йæ усы 
къуыхтæ мардæй, туджы малы ссардтой (Таджи хъæуæй хицæн 
царди). Джиргол æмæ Гуырдзыханмæ хъæргæнæг арвыстой, æмæ 
æрцыдысты. Адæм сыл фæкуыдтой, фæхъыг кодтой, æмæ сæ 
Дзама æмæ Гуырдзыбеджы фарсмæ зæппадзы цæвæрдтой. «Рух- 
саг ут, рухсаг» загътой æмæ раздæхтысты. Гуырдзыхан Таджийы 
рæхыс йе ’фцæджы бафтыдта ’мæ йæ хæдзармæ ацыд. Гуыр- 
дзыхан сау скодта, барысчъи дардта афæдзы бонмæ. 
Цæй, ныр уал Дзамайы усы хабар фæуадзæм æмæ Гуырдзы- 
ханы хъуыддаг радзурæм. 
Гуырдзыстон Уырысимæ баиу кæныны онг Хиуы комы цард 
иу хуымæтæджы хиуаг мыггаг. Гуырдзыстон Уырысимæ куы 
баиу сты, уырысы ’фсæдтæ Гуырдзыстонмæ цæуын куы систой, 
29 

уæд адæм дыууæ дихы фесты: иутæ уырысы фарс уыдысты, 
иннæтæ сæ Гуырдзыстонмæ цæуын нæ уагътой. Ацы хиуаг мыг- 
гаг дæр уырысы фарс уыдысты æмæ сын фæндæгтæ амыдтой, 
слымæн кодтой уырысы хицæуттимæ, уырыссагау базыдтой цы- 
дæр салтай-балтайтæ, æмæ сын хæрзиуджытæ лæвæрдтой. Уæды 
онг хуымæтæджы хиуаг мыггаг уыйфæстæ хохы адæмæн æлдар 
сси. Æгас хохы адæмы сæ армыдзыхъхъы æртымбыл кодтой æмæ 
сæ сызмæлын нал уагътой, фыдæбонæй сæ мардтой. 
Кæддæриддæр æдых тыхджынæн — дондзау, алчи сæм йæхи 
хæстæг ласын байдыдта; хъантæ сæ хастой. Джирголы фыд дæр 
уыдонæй иу лæппу йæхицæн хъан схаста, Теджиа, зæгъгæ. Те- 
джиа фыдлæг, фыдæгъдау рацыд, æнæууæнк, æнæард, иу- 
дзырдæй, хæстæг, хицонæн нæ бæззыд. 
Гуырдзыханы ма йæ афæдзы бонмæ барысчъи — саударын — 
дыууæ къуырийы хъуыд, афтæ раст Мынайы дзуары боны Те- 
джиа Джирголтæм бацыдис йе ’мцеччы хæдзармæ. Хæдзары 
æрмæст Гуырдзыханы йеддæмæ ничи уыд, иннæ бинонтæ иууыл- 
дæр дзуары уыдысты. Теджиайыл Гуырдзыхан фæцин кодта, 
куыд сæ хæстæг, сæ хъан, æрхизын æй кодта ’мæ йæ уатмæ 
бакодта, хæрд, нозт — хорз æй федта. Теджиа куы бануæзт- 
джын, уæд усимæ æнæфсарм ныхæстæ райдыдта. Гуырдзыхан 
фырмæстæй йæ дыууæ ’рфыджы астæу хъæды сынчъыйас фел- 
хынцъ кодта, цæсгом афæлурс æмæ афтæ зæгъы: 
— Ау, нæ хъан куы дæ, нæ хæстæг, нæ урс æхсырæй дæ куы 
схастам, саударæг ус куы дæн, уæд куыдтæ дзурыс, цытæ дзу- 
рыс, худинаг дын нæу? — æмæ æнæдзургæйæ дуармæ фездæхт. 
Теджиа усы рацахста, йæ хъæбысы йæ æрбатымбыл кодта 
æмæ йæ сынтæджы баппæрста; ус хъæр кодта, тæлфыд, йæ гæн- 
дзæхтæ цагъта, фæлæ йæ бон ницыуал сси; цы дардыл дзурын, 
æнæууæнк хиуаг йæ чъизи зæрдæйы фæнд сæххæст кодта ’мæ 
ацыд. Гуырдзыхан йæ фæстæ атутæ кодта ’мæ афтæ зæгъы: 
— Ту, хиуаг хæрæг, ту, хиуаг æнæууæнк куыдз, — æмæ скуыдта. 
Гуырдзыхан фæстæмæ фездæхт кæугæ ’мæ уаты къуымты 
рацагур-бацагур акодта, ’мæ сынтæджы бынæй йæ урдты бос 
синаг айхæлдта, ’мæ йæ уаты цары уæладзæныл фидар абаста 
æмæ кæугæйæ афтæ зæгъы: 
— О Хуыцау, бæрзондылбадæг, Мынайы Майрæм, Хъуды 
Майрæм, сымах зонут мæ рæстдзинад, мæ тæригъæдхæссæг сы- 
мах фæут, уе ’вджид кæнын мæ тæригъæддаг, æнамонд уд. 
Ацы цыбыр, фæлæ зæрдæхалæн ныхæстæгæнгæ синаг йæ 
хурхыл æрвæдзæг авæрдта æмæ царыл ауыгъдæй баззад. 
Хур акъул и, фæцæйныгуылд, адæм дзуары бынæй æрцы- 
дысты æмæ хъæууынджы хъазт скодтой. Уалынмæ Джирголы 
хæдзарæй кæуынхъæр ссыди; адæм бафæдис кодтой, цы хабар 
у, зæгъгæ, ’мæ синаг айхæлдтой, фæлæ æгæр ферæджы. Гуыр- 
дзыхан амарди, æрмæст ма синаджы феуæгъдимæ йæ сау цæс- 
тытæ фæирд кодта, чи зоны, мæрдты ’гъдауæй загъта, Джирго- 
30 

лы ма куы фенин, зæгьгæ. Адæм радзур-бадзур систой, цæмæн 
йæхи амардта, цы маст дзы бацыд, йæ моимæ уарзонæй куы 
цард, дзырдтой, фæлæ ницы фæндаг ссардтсй хъуыддагæн, æмæ 
адæмы ’хсæн æмбæхстæй баззад. Гуырдзыханыл адæм фæхъыг 
кодтой æмæ йæ баныгæдтой, «рухсаг у, рухсаг, бецау», загътой 
æмæ сæ хæдзæрттæм ацыдысты. 
Маст лæджы æнафоны зæронд кæны, — Джирголæн йæ сау 
рихитæ æрæгвæззæджы фæсалау фæхалас сты, йæ астæу фæгуы- 
быр, цæсгом ныффæлурс, фенцъылдтæ, æрфгуыты астæу лæгъз 
ных фæугард, йæ хъуын барц сбадт; иудзырдæй, Джирголы 
уындджын, рæсугъд цæсгом кæуын цæстæнгас равдыста, йæ 
дзуапджын мæлгъæвзаг къуызгæ дзурын райдыдта, хуыссæг æй 
нал ахста, йæ хъуыдытæ иууылдæр Гуырдзыханы ингæны уæл- 
хъус сау марой зилахар кодтой. Бон-иу йæ уаты дуармæ æнкъар- 
дæй бадти, æхсæв та-иу Гуырдзыханы ингæны уæлæ кæуынмæ 
цыд. 
Нæй ахæм сусæгдзинад, чи нæ раргом уа. Теджиа æнæгъдау, 
рог лæг уыдис, алы дзæгъæлдзуаг устытимæ лымæнтæ кодта, 
расыгæй-иу ахæм устытæн йæ тæригъæдтæ æнæфсарм фæдзырд- 
та. Иухатт та Теджиа Къобы йæ лымæн устытæй, Госæзы, зæгъгæ, 
уыимæ сæмбæлдис æмæ та йæ фыдуаг æгъдæуттæй хæйрæджы 
зæрдæ рухс кодта; æхсæвы Гуырдзыханы хъуыддаг Госæзыйæн 
радзырдта, фыны йæ куыд фены, уыдæттæ йын загъта. Райсо- 
мы та Теджиа йæ хæтгæ цардæй Сæнайы ’рдæм афæндараст. 
Кæй зæгъын æй хъæуы, Госæзы Теджиайы йеддæмæ æндæр ахæм 
лæгты зæрдæ дæр нæ хъыг кодта æмæ Гуырдзыханы хи амары- 
ны хабар кæмæндæрты радзырдта. Уыцы сахат дзырд уады бæ- 
хыл абадти æмæ Ирыстоны къуымты æрзылд, адæм æргом дзу- 
рын байдыдтой, Гуырдзыхан Теджиайы тыххæй йæхи кæй амард- 
та, уый. Джиргол дæр æй фехъуыста æмæ Теджиайы марын- 
вæнд скодта. 
Хуыцау бирæ бары, фæлæ æгæр тæригъæд нæ бары. «Мæ- 
лæты фæндагыл, дам, мыд ныччынди». Иу бон Теджиа Джир- 
голмæ ’рхызт æнæхонгæ уазæгæй, уаты къæлæтджыныл фæс- 
тæдзæг æрбадт æмæ та расыгæй æрфгуытæ æлхынцъытæгæнгæ 
ныхæстæ кодта, Джиргол та уаты къуымы, иннæрдыгæй, æнæ- 
дзургæйæ бадт æмæ хъуыдытæ кодта, ам æй, мæхи хæдзары 
куы амарон, уæд худинаг у, фæлтау æй цæуын ауадзон, стæй 
йæ фæстейæ асурдзынæн æмæ йæ афтæмæй амардзынæн, загъ- 
та. Теджиа бухъхъытæгæнгæ, загъдæмхасæн Джирголæй хъа- 
зыд æмæ йын афтæ зæгъы: 
— Хорз лæг дæ, бæргæ, ахсæв мын иу ус куы ссарис, уæд. 
Джирголæн фырмæстæй йæ зæрдæ йæ хъуырмæ ссыд, риу 
рацæйтыдта, йæхи уромын нал фæрæзта, ноджы йын Теджиа 
усы кой куы скодта, уæд; атыдта, арæмыгъта зæрдæ йæ бæт- 
тæнтæ, Джиргол хъама фелвæста æмæ йæ Теджиайы нард гуы- 
быны раст фистоны онг ныссагъта. Теджиа къæлæтджыныл дзæ- 
31 

гæй баззад, гуыбыны фиу дзæкъулыйас размæ рахаудта. Боны 
Джиргол йæхи сцæттæ кодта, æхсæвы Теджиайы бæхы дымæ- 
гыл ныббаста æмæ йæ Окрохъанайæ Къобы ’хсæн фæзы аппæр- 
ста æмæ абырæг алыгъд. 
Ирон адæм, стыр дзыллæ уæвгæйæ, сæхи скуынæг кодтой, 
иумæйаг æфсымæруарзондзинадæй фидар нæ уыдысты, искæй 
цæф сын нæ рысти, сæхи ’лхыскъыл кæрæдзийы мардтой, цагъ- 
той; чи сæм-иу фæхудт, уый-иу сæхи фенхъæлдтой, æфсымæр 
æфсымæры нæ уарзта, цæгъдджытæ йæм æххуырста. Уыцы 
æвзæрдзинæдтæ суанг мах рæстæджы онг дæр ма раххæссыды- 
сты. 
Раст Тырсыгомы Сивырауты иу хæдзар Семмæрзатæ цард; 
иу æхсæв Джиргол уыдонмæ бафысым кодта, Семмæрзатæ Джир- 
голы туджджынтæн хæрзгæнæг уыдысты, Джиргол уый нæ зыд- 
та; Джирголы хорз федтой æмæ йæ схуыссын кодтой. Джиргол 
куы бафынæй, уæд ын йæ топпы хъусы дон ауагътой, йæ кард 
æмæ йын йæ хъама дуртыл фæхырхтой æмæ Джирголы тудж- 
джынтæн фехъусын кодтой; Джирголы туджджынтæ дыууадæ- 
сæй Хъасарайы йæ разы бабадтысты. 
Джиргол кæркуасæнты фестад æмæ рацыди, Хъасарамæ 
куыддæр рахæццæ, афтæ йæ туджджынтимæ баиу ис: бæстæ 
гæрах сси, топпы хъæр бæстæ араудта, Джиргол дæр топп фел- 
вæста, æруагъта — æмæ не схæцыд, кард фелвæста æмæ æрду 
дæр нæ фæкарста, хъама дæр — афтæ; Джиргол йæ къухыфыдтæ 
дæндагæй стыдта æмæ афтæ зæгъы: 
— Цæвут мæ, хæрджытæ, уæ рæстæг у, — æмæ йæ карды 
’нцой ныллæууыд. 'Хсидгæ сау туг йæ фæрстæй цыхцырæгау 
мызт, йæ буар тугæй куыд афтид кодта, афтæ æнцад, бæлас 
калæгау йæхи зæхмæ ’руагъта, йæ къухтæ йæ риуыл авæрдта 
æмæ йæ уд систа; йæ туджджынтæ ма йыл уæддæр сæ кæрдтæ 
’взæрстой. 
Дыккаг бон адæмыл айхъуыст Джирголы мæлæт, фæдисы 
ацыдысты, æмгар, хæстæгджын лæг уыд, æмæ Джирголы 
æнæгъдау къуыхтæ мардæй федтой; адæммæ тынг хъыг фæкас- 
тис. Тыхæн æхсар йæ хос бæргæ у, фæлæ бахъуаг сахат мæгуы- 
ры бон цы у. Фæкуыдтой йыл æмæ йæ сынтыл йæ хæдзармæ 
æрхастой. Джирголæн йе ’фсымæртæ раздæр амардысты, æмæ 
йæ хæдзары æрмæст йæ зæронд мады йеддæмæ ничиуал уыд, 
уый тæригъæдæй бæстæ скъуыдтæ хаудта. Джирголæн Гуыр- 
дзыханы фарсмæ ингæн скъахтой æмæ йæ баныгæдтой, «рухсаг 
ут, рухсаг» загътой æмæ раздæхтысты. Йе ’мгæрттæ йын æхсæ- 
ны хист скодтой, æмæ адæм фæйнæрдæм ацыдысты. Æрмæст ма 
хъуысти Джирголы хæдзарæй йæ мады хъарджытæ. 
« Фæци Джиргол æмæ Гуырдзыханы хабар, ныр та Дзамайы 
усы хъуыддаг радзурæм. 
Раздæр куыд загътон, Дзамайы усы лекъ ахастой Дагъис- 
танмæ, зæгъгæ, уым æй иу наибæн ауæй кодтой; уый дæр та йæ 
32 

æндæрæн ауæй кодта; афтæмæй уæйтæгæнгæ Цæцæнмæ æрбаф- 
тыдис. Уыцы рæстæджы Тæгиатæ дардыл хаттысты, Дзамайы 
усы Цæцæны Мамсыратæ балхæдтой æмæ йæ Джызæлмæ æрба- 
кодтой; Дзамайы ус иронау хорз нал зыдта, Мамсыратæ йæ куы 
фарстой, кæцон дæ, зæгъгæ, уæд йæхи бацамыдта хъудаг, уыцы 
номæй йæ хуыдтой Мамсыратæ. 
Афонтæ цыдысты, рæстæг ивта, уырысы ’гъдæуттæ стых- 
джын сты, адæмæн сæ бартæ айстой, Мамсыратæ Туркмæ ли- 
дзын æрымысыдысты, хъудаджы дæр семæ акодтой Арвыкомы 
фæндагыл. Дзамайы ус йæ райгуырæн бæстæм куы бахæццæ, 
сæ хæдзаруатмæ куы бакаст, Дзама æмæ Гуырдзыбеджы зæп- 
падз куы федта, йæ цард, йæ фыдæбæттæ куы æрымысыд, уæд 
йæ зæрдæ суынгæг, ссыгъд, цыма йын йæ зæрдæ тæвд æфсæй- 
наг тæлы æрбалвæста, скуыдта æмæ сбогъ-богъ кодта. Йæ зæ- 
ронд хус уадултыл цæстысыг лæсæнтæй æркалдта. Йæ кæуынмæ 
уæлвæндагæй иу зæронд ус, уыцы бæстаг, Тотырдзан, зæгъгæ, 
æрцыд æмæ афтæ зæгъы: 
— Бабын уай, цы мæгуыр дæ, бецау, цæуыл кæуыс, дæ фæхъ- 
хъæу фон? 
Дзамайы ус йæхи фæхъæбатыр кодта, йæ фæстаг хъару 
æрбамбырд кодта ’мæ зæронд усæн афтæ зæгъы: 
— Хуыцауы тыххæй, дин-иманы тыххæй, Джирголы ус Гуыр- 
дзыханы нæ зоныс? 
Зæронд ус ныууынæргъыдта æмæ афтæ зæгъы: 
— Цæуылнæ йæ зыдтон, цæуылнæ, мæ сæр дæ нывонд фæуа, 
раджы йæхи куы амардта, Джирголы дæр йæ туджджынтæ амард- 
той. — Æмæ йын иууылдæр, куыд уыд, хабæрттæ радзырдта. 
Дзамайы ус фырмæстæй кæуын нал сфæрæзта, йæ цæсгом 
ацъæх, цæстытæ батартæ сты æмæ фæндаггæрон стыр дурыл йæ 
сæрæн æртæ цæфы ныккодта, йæ гæндзæхтæ ацагъта ’мæ йæ уд 
систа. Мамсыратæ сæ уæрдæттæ баурæдтой, Дзамайы усæн 
фæндаггæрон ингæн акъахтой æмæ йæ баныгæдтой, «рухсаг у, 
рухсаг» загътой æмæ Туркмæ афардæг сты. Дзамайы усæн йæ 
ингæн ныр дæр бæрæг у, Арвыкомы фæндаггæрон чысыл сы- 
джыты обауæй. Рухсаг уæд! Фæци сагъæссаг таурæгъ. 
3 Гæдиаты Секъа 

МАДÆМÆФЫРТ 
^ 
Рæстæг уыцы иу саутар мылазон хаста, адæмы тыхджынтæ 
мæгуыртыл æрхæцыдысты, адæймаджы æмсæр-æмбардзинад 
фесæфти, тыхджынтæ мæгуыр адæмы стурты бынаты сæвæрд- 
той, мæгуыр адæмы зæрдæ уыцы саутар мигъы бынæй рухсмæ 
фæндаг ничердæм ардта, афтæмæй фæлтæрæй-фæлтæрмæ цард 
тыхстæй тыхстмæ цыд. 
Гуырдзыстон Уырысимæ баиу кæныны агьоммæ Дзимырго- 
мы, Лекъо, зæгъгæ, иу лæг цард, йæ ус Дзебысон; фыццаг æнæ- 
зæнæг уыдысты, стæй сын дыууæ лæппуйы æмæ æртæ чызджы 
райгуырд. Лекъойæн йе ’рвадæлтæ, фондз æфсымæры, магу- 
сайæ цæлуарзаг, Лекъойы марынвæнд скодтой, цæмæй йæ фос, 
йæ мулк æмæ йæ ус уыдонæн баззадаид, уый тыххæй. 
Раст Джиуæргуыба ’хсæвы Лекъойы сæхимæ бахуыдтой, 
Лекъойæн йæ марæджы йæ дæллаг фарс æрбадын кодтой, фынг 
æрæвæрдтой æмæ гаджидæуттæ кæнын райдыдтой. Иукъорд 
рæнхъыты фæстæ æфсымæрты хистæр Лекъойæн афтæ зæгъы: 
— Лекъо, — загъта, — хур дæм кæцæй скæсы? 
Лекъо йын йæ къухæй бацамыдта, далæ уырдыгæй, зæгъгæ. 
— Ныгуылгæ та, дам, кæцæй акæны? 
Лекъо иннæрдæм куыд фæзылд, афтæ йæ марæг хъамайæ 
ныццавта, æмæ дæлармы дзыхъхъæй иннæрдæм ахызт. Лекъо 
размæ фынгыл бахауд æмæ йæ уд систа. 
Дыккаг бон Лекъойы ’рвадæлтæ Лекъойы мард баныгæдтой, 
йæ ус Дзебысоны сидзæртимæ сæхимæ бакодтой, сæ мулк, сæ 
фæллой сын сæхимæ бахастой, æмæ Лекъойы марæг ’рвадæл- 
тæй иу Дзебысоны йæхицæн ус скодта. Лекъойы сидзæрты кæуын, 
дзыназынæй арв уынæргъыдта, зæхх æнкъуысти, фæлæ уæд- 
дæр Лекъойы марæг æрвадæлтæй хъуыды дæр ничи кодта, йæ 
ис, йæ мулкыл ын цинæй мардысты. 
Афонтæ цыдысты, рæстæг хатти, кусæг адæм уыцы иухуы- 
зон сындзын худы бын цыдысты, саутар, сау мылазон мигъ йæхи 
нæ иста, хуры цæст нæ зынд, æлдæрттæ сын сæ туг нуæзтой, 
Дзимыргомы адæм дæр ерыстау æлдары цагъар уыдысты. Еры- 
стау æлдар куы фехъуыста Лекъойы марды хабар, уæд йæ моу- 
рауты барвыста Дзимырмæ, марджытæм цыдæриддæр ссардтой, 
34 

фосæй, хæзнайæ, Лекъойы сидзæртæ дæр семæ, ерыстау æлдармæ 
сæ акодтой. 
Ерыстау æлдар Лекъойы сидзæртæй иу чызг, Марине, 
зæгъгæ, Къахеты иу æлдар Цолахъхъы-фыртæн егарыл ауæй 
кодта, иннæ сидзæртæм сæ мадыфсымæр Дзебысаты Бæтæ ныц- 
цыд æмæ сæ æлдарæй балхæдта, æмæ сæ йæхимæ æркодта, æмæ 
сæ мадыфсымæримæ цардысты. 
Маринейы Цолахъхъы-фырт йæ цагъартæй иу лæгæн, Ле- 
уан, зæгъгæ, усæн радта, æмæ æлдары цур цардысты, æлдарæн 
куыстой. Æртæ азы фæстæ Марине лæппу ныййардта, æмæ йыл 
ном сæвæрдтой Бицикъо. Бицикъойыл аст азы ацыд, афтæ иубон 
æлдары фыртимæ хъазыдысты, æрæджиау сæ хъултыл фæхыл 
сты, æмæ Бицикъо æлдары фырты фæнадта. Æлдары фырт кæугæ 
сæ хæдзармæ бацыд æмæ йæ фыдæн рахъаст кодта. 
Æлдар смæсты ис, йæ хъæлæсæй зынджытæ æппæрста, йæ 
цæстытæй цæхæртæ æмæ афтæ зæгъы: 
— Æрбакæнут уыцы куыдзы фырты, æмæ йын, нæмын куыд 
хъæуы, уый бацамонон. 
Бицикъойы æлдармæ бакодтой, æмæ йæ цæджындзыл сбæт- 
тын кодта, йæ разы бандоныл æрбадт æмæ йæ кæрз уисæй нæ- 
мын райдыдта бонизæрмæ. Хур фæцæйныгуылд, афтæ лæппу- 
йæн йæ сæр йæ риуыл æрхауд, базыр-зыр кодта æмæ йæ уд 
систа. Лæппуйы фыд Леуан æлдармæ йæ моурауы минæвар бар- 
выста æмæ йæ’ лæппуйы мард ракуырдта, фæкуыдтой йыл æмæ 
йæ баныгæдтой. 
Афонтæ цыдысты, рæстæг хатти, Хуыцау лæгæн цы сæри- 
бардзинад радта, уый йын æхсарæй агуринаг фæци, иугай лæгтæ 
æрмæст сæхи царды хæрзæбоны тыххæй æгас дунетæ сæфтой. 
Марине ’мæ йæ мой дæр уыцы сæфтыты æмбал уыдысты; бон 
сæ хур сыгъта, æхсæв — уазал, бæгънæг, бæгъæввад. Æртæ азы 
фæстæ та сын дыккаг лæппу райгуырд. Леуаны хæлæрттæ, йæхи 
хуызæн мæгуыртæ æрæмбырд сты, фæцин ыл кодтой æмæ йыл 
ном сæвæрдтой Тугъан. 
Леуанæн йæ зæрдæ рухс нæ кодта, нæ цин кодта, кæд та 
йын лæппу райгуырд, уæддæр; алыхатт дæр йæ ныхас уый уыд: 
— Цæмæн гуырæм, цæмæн цæрæм, нæй фыдыбæстæ, нæй 
сæрибары дуг; куы нæ гуыриккам, куы нæ цæриккам, куы фе- 
сæфиккам, уæд хуыздæр уаид. 
Ахæм сагъæстæй йæ зæрдæ сауцъар, сауагъуд скодта, æмæ 
æртæ азы фæстæ уый дæр амарди. 
Тугъан æнахъом чысылæй сидзæр баззад. Мæгуырæй адæм 
дардмæ лидзынц, амонд та йæм хæстæг нæ цæуы. Марине сы- 
вæллоны амæлттæй хæссын байдыдта. Къуыри фондз боны æлда- 
рæн куыста, иу бон йæхицæн, ахæм тыхст амæлттæй Тугъан 
фæхъомыл, дыууадæсаздзыд, фæлæ йæ уæддæр æддæмæ рацæ- 
уын нæ уагъта, тарсти йын йæ фыццаг лæппуйы зæрдæтахтæй, 
исты зиан та мын ыл куы ’рцæуа, зæгъгæ. 
35 

Ахæм æмбæхст нæй, чи нæ раргом уа. Иубон æлдар уæла- 
дзыгæй каст æмæ Тугъаны хæдзары дуармæ хъазгæ федта æмæ 
йæ зæрдæмæ фæцыд. 
Æлдар йæ моурауæн афтæ зæгъы: 
— Цу ’мæ Леуаны фырты ’мæ йæ мады ардæм ракæн. 
Моурау ацыд æмæ сæ æлдармæ бакодта. Марине чысылго- 
мау æмбис ус, кæддæры йæ фидауцджын тымбыл цæсгом фен- 
цъылдтæ ис. Тугъан, дыууадæсаздзыд лæджы бындзæфхад, йæ 
мады цур домбайы хъæвдыны лæуд скодта. Æлдар къæлæтджын 
бандоныл бадт æмæ афтæ зæгъы: 
— Хъусыс! Хуыздæр дын цæмæй уа, уыцы бынат дын скод- 
тон, ды кæркгæстимæ кæрчытæм зил, дæ фырт та цуанон куый- 
тимæ цуан ахуыр кæнæд. 
Уæлдай сдзурын сæ бон цы уыд, Маринейы кæркгæс скод- 
та, Тугъаны та — куыдзгæс. 
Азтæ цыдысты, рæстæг хатти, Тугъаныл ссæдз азы ацыд, 
рихитыл милтæ фæхæцыд, цæсгом туг æмæ ’хсырхæццæхуыз 
лæвæрдта. Цонджыхъултæ тугæфсæстæй тагъд-тагъд цавтой, 
зæрдæ йæхи арвы милтыл сæрфта. Цуанонæй та хуыздæр макæ- 
мæй раппæл, топпæй æрду нæ ивгъуыдта. Æлдар дæр æй бирæ 
бауарзта, йæхи фырты хуызæн æм уарзон цæстæй касти, хæрд, 
дарæсхъуаг æй нæ уагъта. Фæлæ уæддæр Тугъанæн йæ цард йæ 
зæрдæмæ нæ цыд. 
«Цыфæнды уæд, — загъта, — цагъарæй сызгъæрин дарæсты 
цæрыны бæсты, сæрибарæй мæ къухтæй æлыг æмæ чъыр куы 
змæнтон, уый хуыздæр у». 
Ахæм хъуыдытæй Тугъаны зæрдæ цух нæ уыди, йæхи атон- 
атон кодта сæрибар быдырмæ; уыцы рæстæджы æнусы рæхыс- 
тæй бæттæнтæ атонынæн йæ сæр нывонд чи скодтаид, ахæм 
уæйгуытæ нæма уыд, æмæ рæстæг уыцы иу хъинонæй уалдзы- 
гон сæлæф зæйау æнцад-æнцад лæсыди. 
Иубон æлдар æмæ Тугъан цуан кæнынæй æрцыдысты, æлда- 
рæн йæ цъиусур йе уæхскыл æхситтæй заргæ уæладзыгмæ сфар- 
дæг; Тугъан куыйты сæ бынаты бакодта æмæ йæ хæдзармæ ба- 
цыд. Марине арты фарсмæ бадт æмæ куыдта. Тугъан йæ цуры 
уырдыг алæууыд, уымæн дæр йæ цæстысыг æркалд. Фæлæ йæ 
фæрсгæ нæ бакодта, уый тыххæй æмæ сæ цард хъæлдзæгдзина- 
дæй ницы ’вдыста, кæддæриддæр куыдтой, сагъæс кодтой. Ма- 
рине йæ къабайы фæдджийæ йæ цæстысыгтæ асæрфта æмæ афтæ 
зæгъы: 
— Не сфæлдисæг хуыздæр фæуа, кæд нæ цæмæн сфæлдыста. 
Тугъан йæ мады фарсмæ æрбадт æмæ афтæ зæгъы: 
— Цæй зæрдиагæй кæуыс, цы хабар фехъуыстай, нана? 
’ — Цы хабар, нана дæ нывонд, фос стæм æмæ фос, уæртæ ме 
’мдзуджын Осепойы æд бинонтæ ауæй кодта йе ’лдар иу кæсго- 
нæн æмæ сæ фæкæны. 
Тугъан æнæдзургæйæ дуармæ рацыд æмæ дурыл сбадти, 
36 

сагьæссаг хъуыдытæ сæрымагьзы денджызы фæйлауæнтау кæ- 
рæдзийы ивтой, йæ зæрдæ масты цæхæрæй саутар æнуд кодта. 
Марине хæдзары арты фарсмæ хъарджытæ райдыдта æмæ йæ 
хъарæджы Бицикъойы кой дæр скодта. Тугъан фæстæмæ хæ- 
дзармæ бацыд æмæ афтæ зæгъы: 
— Нана, Бицикъо та чи уыд, цæмæн ыл кæуыс? 
Марине ныууынæргъыдта æмæ афтæ зæгъы: 
— Цæмæн дæ хъæуы, нана дæ нывонд, цæмæн æй фæрсыс? 
— Нана цæра, зæгъ мын æй, Бицикъо чи уыд? — нал æй 
уагъта. 
Марине Тугъанæн, Бицикъо чи уыд, уый нæ хъæр кодта, 
уый тыххæй æмæ йын æлдаримæ схæрамæй тарст; фæлæ йæ 
Тугъан куынæуал уагъта, куы йæ суынгæг кодта фæрсынæй, 
уæд афтæ зæгъы: 
— Де ’фсымæр уыд, де ’фсымæр, туг мыл ныууарыд, нæ 
бирæгъ æлдар æй надæй амардта. 
Тугъан фырмæстæй сдзурын нал сфæрæзта æмæ иудзæвгар 
æнæдзургæйæ алæууыд, цæстытæ туджы разылдта — уæлвонг 
абадтысты, æмæ афтæ зæгъы: 
— Кæцæй дæ ракодтой, уырдæм фæндаг нал базондзынæ? 
— Фæндаг бæргæ базондзынæн, фæлæ нæ уырдæм чи уадзы? 
— Нæ къæхтæ ’мæ нæ хъару. 
Цы дардыл дзурын, Марине ’мæ Тугъан лидзынвæнд скодтой. 
Æхсæвы мæйрухс уыд боны хуызæн, арвыхъæдыл стъалытæ 
тыбар-тыбур кодтой, цыдæр хицæнбæрæг, хъæлдзæг хуыз æвды- 
стой. Стыр æнгуз бæлæстæ кæрæдзийæ кæрæдзимæ аууон æппæр- 
стой. Алазаны дон хæрдгæбыдау йæхи айвæзта стыр сивырау комы. 
Хурыскæсæны ирдгæ фаг улæфыд æмæ Тугъаны æмæ йæ мады 
мæстæй сыгъд, зæрдæ уымæл кодта. Иудзырдæй, дзæнæтон æхсæв- 
тæй иу уыд. Раст æхсæвæрафон Марине æмæ Тугъан фæйнæ 
дыууæ кæрдзыны сæ рæтты акодтой æмæ алыгъдысты. Æхсæв- 
бонмæ æнæрынцайгæ фæцыдысты æмæ боныцъæхæй Арагуийы 
доныл Зиноны хиды цур хъæдбыны бонасадæн æрæнцадысты. 
Дыккаг бон æлдар куы базыдта, Марине æмæ йæ фырты 
алидзыны хабар, уæд алырдæм фæдис арвыста, Зиноны хид дæр 
æрцахстой, хъахъхъæнджытæ дзы скодтой. Марине æмæ йæ 
фыртæн хъахъхъæнджытæй хидыл ацæуæн нал уыд. Дон та 
ивылд дон æмæ ласынæй тас уыд. Æртæ боны ’мæ æртæ æхсæ- 
вы æнхъæлмæ фæкастысты, хъарагъултæ хид уæгъд нæ уагъ- 
той. Æртыккаг бон Гуыдангомыл бацыдысты, Хевсуреты æфцæ- 
гыл Пасанаурмæ æрцыдысты, Хады комы мидæмæ Ломисы ’фцæ- 
гыл Дзимырмæ ныххызтысты сæ гуырæнбæстæм. Фæлæ иу ах- 
хос уый уыд, æмæ Марине иронау нал зыдта, стæй Маринейы 
зонгæ дæр нал бакодтой. Сæхæдæг дæр сæхи нæ бацамыдтой. 
Æмæ иу лæгмæ æххуырст ныллæууыдысты, сæ мадыфсымæрмæ. 
Цолахъхъы-фырт æлдары хуыссæг нал ахста, алырдæм чин- 
гуытæ рафысс-бафысс кодта. Дзимыры ’лдар ерыстаумæ дæр 
37 

ныффыста, цæмæй йæ хъус бадара æмæ Маринейы куы ссара, 
уæд æй йæ фыртимæ ахæстæй Къахетмæ Цолахъхъы-фыртæн 
куыд арвита, афтæ. Ерыстау æлдар бæстæ сызмæлын кодта, 
хохæй-быдырæй Марине æмæ йæ фырты агуырдта. Ирон адæ- 
мы ’хсæн дзырд уады бæхыл бады, сусæг нæ кæны, чидæр еры- 
стау æлдармæ дзырд бахаста: Дзимыры, дам, ахæм æнæзонгæ, 
æнахуыр ус æмæ лæппулæг ис, чи зоны ’мæ, дам, кæд, ды кæй 
агурыс, уыдон сты, зæгъгæ. 
Дыккаг бон ерыстау æлдар асауылты ’фсад Дзимырмæ барвы- 
ста, цæмæй Марине ’мæ йæ фырты ’рцахсой, фæлæ лæгæн знаг 
цас ис, уыйас та йын лымæн дæр вæййы. Иу ус, Сабедо, зæгъгæ, 
Маринейæн базонын кодта, ахсынц дæ, зæгъгæ. Марине хъуыд- 
даджы хабар куы базыдта, уæд Хъелы дзæгъæл æбæрæг хохмæ 
сфардæг йæ фыртимæ æмæ уым къæдзæхы æххæлты бамбæхст. 
Асауылтæ сæ фæцагуырдтой, æмæ сæ куы нæ ссардтой, уæд ацы- 
дысты æмæ ерыстау æлдарæн загътой хъуыддаджы хабар. 
Уæлдай нæ уыдзæн, Хъелы хох кæсджытæн куы базонын 
кæнон, уæд: Арагуийы доны сæр хурныгуылæнырдæм бæрзонд 
гæмæх хæхтæ арвыл æнцайынц; хурджын лæнчытæ, нарæг 
æххæлтæ, талынг къуымтæ, зылын-мылын хуырджын кæмттæ, 
суанг Урстуалтæм афтæ ахаста; раст, æвæццæгæн, Кавказы хохы 
астæу æлхынцъ Хъелыл æрцыд, æмæ ахæм æххæлтæ æмæ фи- 
дæрттæ дæр уымæн у. Хъелы хохыл зымæг цъиутæхæг нæ вæййы, 
уый тыххæй æмæ дзы мит иннæ хæхтæй хъауджыдæр бирæ 
фылдæр уары. Сырд дæр дзы нæ фæразы зымæг цæрын; иу- 
дзырдæй, Хъелы фидæрттæ ’мæ æххæлтæ лæг йæхи цæстæй куы 
нæ фена, уæд хъазы сисæй зын равдисæн сты. Æлдары асауылтæ 
дæсæй Дзимыры ныллæууыдысты, Марине хохæй æрцæудзæн, 
зæгъгæ, æмæ йæ æрцахсдзыстæм. Фæлæ Марине хохæй не ’рцыд, 
æмæ зымæджы дæр уым баззадысты. 
Майрæмы куадзæны рæстæг уыд, æмæ Хъелы хохыл мит 
фæлдзæгъдæн хаста, сау мигъы тымбылтæ комæй коммæ ли- 
уырдтой, цæгатварсы тымыгъ миты хъæпæнтæ æфцæгæй 
æфцæгмæ æппæрста. Марине ’мæ йæ фырт Хъелы хохы Саудзуар 
лæгæты æрæнцадысты. Дон лæгæтæн йæ хæд раз цæуы, фæлæ 
суг æмæ хæринаг агурын сæ хъуыд. Хохы лæнчыты фугæ пыхс 
цъæх дардта; Тугъан фугæ пыхс куыристæ фæбаста æмæ сæ 
лæгæтмæ ’рхаста. Стæй цуан кæнын райдыдта æмæ Урс хохы 
сырдтæй бон дыууæ-æртæ мардта. Цалынмæ фæззæджырдæм 
уыд, уалынмæ Тугъан сырдтæй фаг фæмардта, фæлæ фыд цæм 
фыхтаиккой — аг сæм нæ уыд æмæ физонæгæй цардысты. Иубон 
Тугъан доны бын фæлмæн дур бацагуырдта æмæ йæ хъæбæр- 
дæр дурæй аджы хуызæн дзыхъхъ скъахта фыд фыцынæн*. Цъæ- 
нут æртыдта сæхицæн лыстæнæн æмæ цæрын байдыдтой. 
* Æрæджы дæр Саудзуары кувæндоны уыд уыцы дур. (Лвторы 
фиппаинаг.) 
38 

Сæрд аивгьуыдта, зымæг æрцыд, фыййæуттæ сæ фос бы- 
дырмæ атардтой, мит æрæхгæдта, цъиутæхæг нал уыд, хохæй 
сау къуыбыр нал зынд, мит æртæ лæгбæрц ныууарыд, Хъелы 
сырдтæ комрæбынтæм æрцыдысты; иудзырдæй, Хъелы хохы 
змæлæг нал уыд, æрмæст ма миты бын лæгæтæй Марине ’мæ йæ 
фырты фæздæг калд. Уæды онг Марине æмæ йæ фырт уыйас 
тынг хъыг нæ кодтой, мæргъты уасынæй, сырдты уындæй сæ 
зæрдæ ’нцад уыд, фæлæ ныр бæстæ бафынæй, амарди, æрмæст 
ма цæгатварсы тымыгъы зызын хæхтæ араудта, æхситт кодта. 
Стыр тыгъд цъитийы астæу, лæгæты, æнæкæрон цъæх арвы йед- 
дæмæ сæм удызмæлæг никæцæй зынд; æрмæст уадтымыгъ миты 
хъæпæнтæ уылæнтæгæнгæ хаста ’мæ сæ лæгæты дуарыл амадта. 
Афтæмæй бонæй-бонмæ æнхъæлмæ кастысты боны фæдаргъмæ. 
Бон дæр фæдаргъ, хур тавын райдыдта, мит фæзæйнад — 
фæдзода, хохы цыргъытæ фæсау сты, фæлæ Марине ’мæ йæ 
фыртыл адæймаджы хуыз нал уыд: сæ цæсгом сын мит басыгъ- 
та, ныссау сты, фæздæгæй бакуырм сты, нал уыдтой, сæ хъару 
асаст, фезмæлын нал фæрæзтой, хæринаг сын нал уыд, сæ фыдтæ 
фесты, иудзырдæй, тагъд мæлæтмæ æнхъæлмæ кастысты. 
Лæджы зæрдæ фыдæбонтыл куы сфæлтæра, уæд æм зын- 
дзинад тынг нал хъары. Иурайсом раджы Сырхыты хохы ти- 
гъыл сырдты дзуг схæлиу, Тугъан йæ топп йе ’фцæджы афтыдта 
’мæ сырдтæм æхстбæрц схъуызыд, гæрах ацыд, æмæ сырдты 
стырдæр асхъ’иудта, дæлæ рæбыны абадт. Тугъан сырды мард 
лæгæтмæ баласта ’мæ йæ мадæн афтæ зæгъы: 
— Нана, ма тæрс, нал амæлдзыстæм, иу мæйваг та нæм ис, 
стæй уалынмæ уалдзæг æрцæудзæн. 
Тугъан сырды мардæй физонæг скодта, бахордтой, æмæ та 
сæ зæрдæ фæлæууыд. 
Хохы хуссæрттæ фæхъулон сты, дон фæтынг ис, зæлм баз- 
мæлынмæ хъавыд. Иубон та Тугъан цуаны ацыд. Бон-изæрмæ 
хохы фæзылд, изæрæй сырд амардта æмæ рацыд. Саудзуары 
фæхæрдгæнæнмæ куы ’рхæццæ, уæд бæстæ нытталынг, ным- 
мæйдар, уарын байдыдта, арв нæрыди, æрттывта, тыгъдызæй 
уарын митæмхæццæ уылæнтæ кодта. Тугъанæн нымæт йæ уæлæ, 
сырды мард — йе ’ккой, лæгæтмæ тындзыдта. Раст æхсæвæра- 
фон æрхæццæ, æмæ артдзæсты гæзæмæ зынгтæй стъæлфæн хауд, 
Марине лыстæныл уадзыгæй лæууыд. 
Тугъан йæ мады цæсгомыл дон æркалдта, æрчъицын æй кодта 
æмæ йын афтæ зæгъы: 
— Цы кодтай, нана, цæмæй фæтарстæ? 
Марине кæуынхъæлæсæй афтæ зæгъы: 
— Ныртæккæ, чысыл раздæр мæм цыдæр æрбацæйцыд, æз 
æм дæу æнхъæл акастæн. Уый мæ куы федта, уæд схъуыр-хъуыр 
кодта ’мæ æхсæвы мæйдары аныгъуылд. 
Тугъан йæ мадæн ныфсытæ авæрдта, арт скодта, æмæ ’рбад- 
тысты. Марине кæмæй фæтарст, уый бæлццон лæг уыд, æмæ 
39 

кæрæдзийæ фæтарстысты; Марине йæ æхсæвидар фенхъæлдта, 
бæлццон та йæ зин фæхуыдта. Бæлццон дард дуры бын сбадт 
æмæ уырдыгæй хъахъхъæдта. Арв-иу куы ферттывта, уæд-иу 
Тугъаны ауыдта лæгæтмæ фæцæйцæугæ, нымæт йæ уæлæ. Бæлц- 
цоны дзырдæй адæмы бауырныдта, Хъелы хохы лæгæты, — загъ- 
та, — Саудзуар цæры. Æмæ дзы Саудзуарæн иу азы фæстæ ку- 
вæндон скодтой æмæ ныр дæр Саудзуар хуыйны. 
Дыккаг бон хур скаст, хохæй хохмæ тын анывæста, бæрзонд 
урс хæхтæ æвзистау сæрттывтой, арф нарæг кæмттæ сауæндæрг 
хастой, зымæг аивгъуыдта, уалдзæг æрцыд. Хъелы уæлхох фæзтæ 
кæрдæгæй цъæх сгæлладау сæрттывтой, зымы ’хситт кæмттæ 
араудта, алы хорз кæрдæджы тæфæй лæджы зæрдæ рухс кодта. 
Иудзырдæй, зындон дзæнæт фестади. Фыййæуттæ сæ фос Хъе- 
лы хохмæ стардтой æмæ Саудзуары лæнчы лæгæты раз æрбы- 
нат кодтой. 
Бон цæуы ’мæ фарн хæссы, адæймаг зынтæ цас фены, хорз- 
дзинæдтæ дæр уыйас уыны, фæлæ Марине ’мæ йæ фырт райдиа- 
нæй байдианмæ хорздзинадæй ницы федтой. 
Дыккаг бон райсом раджы фыййау фос лæгæты раз хизгæ 
’рбауагъта æмæ лæгæтмæ бакаст; Марине æмæ йæ фырты куы 
федта, уæд уыдон сау уындæй фыййау афтæ фæтарст, æмæ йæ 
цæстытæ батартæ сты, зæрдæ ихы къæртт фестад, æмæ фæлур- 
сæй фыййæуттæм æруад æмæ сын афтæ зæгъы: 
— Уæлæ лæгæты дыууæ хæйрæджы, сау-сауид æвзалыйы 
хуызæн сæ цæсгом. 
Фыййæуттæ схудтысты æмæ афтæ зæгъынц: 
— Ау, æмбисбон цавæр хæйрæг у? 
Фыййауæн йæ зæрдæ чысыл æрæнцаддæр æмæ афтæ зæгъы: 
— Ус æмæ лæг, сатæгсау сæ цæсгом, сæ дарæс — бызгъуыр, 
скъуыдтæ, цъæнуты хæлттæй бæстытæ, мæллæг, сæ цæстытæ 
арф кæцæйдæр æрттивынц, Ласарыдзуарыстæн, комкоммæ хæй- 
рæджытæ. 
Фыййæутты хистæр, Дауита, зæрондгомау лæг, йæ топп рай- 
ста ’мæ афтæ зæгъы: 
— Цом-ма, фенæм, лæппутæ, Гиголайы хæйрæджыты. 
Цæвиттон, фыййау Гигола хуынд. Фыййæуттæ фондзæй 
ацыдысты æмæ лæгæты Марине ’мæ йæ фырты федтой: æцæг 
хæйрæджыты хуызæн. Дауита, фæлмæнзæрдæ лæг, Маринейы 
бафарста, кæцон стут, кæцы бæстаг, — уыдæттæй. 
Марине сæхи æндæрбæстаг бацамыдта, йæ ном схуыдта 
Марта, йæ фырты ном та — Тархан. 
— Адæмæй хъодыгонд стæм, — загъта, — æрмæст удыбæс- 
тæджын адæмы руаджы цæрæм. 
, Фыййæуттæ сæ сæхимæ акодтой æмæ сын кæрдзын бахæ- 
рын кодтой: фыд, бас, дзул. Марине ’мæ йæ фырт фыййæуттæм 
æххуырст ныллæууыдысты, Марине — фосдуцæг, йæ фырт та — 
фыййау. Марине ’мæ йæ фыртæн сæ цард фæхуыздæр, хæрина- 
40 

гæй æфсæдын байдыдтой, уадултыл туджы уадындзтæ ахъазыд, 
цонджыхъултыл тугдадзинтæ сæхи тагъд-тагъд цæвын систой, 
цæсгом фехсырхуыз; иудзырдæй, хæйрæг кæй хуыдтой, уыдон 
адæймаг фестадысты æмæ фыййæуттимæ цæрын байдыдтой. 
Сæрд аивгъуыдта, Майрæмы куадзæны мæй фæци, æрæг- 
вæззæг æрцыд, арв хъулæттæ кæнын райдыдта, цæгатварсы ты- 
мыгъ фæйлауæнтæ систа, миты хъæпæнтæ хохæй хохмæ æппæр- 
ста. Фыййæуттæ тагъд-тагъд сæ дзаумæттæ бастой, бæхтыл сæ 
’вæрдтой: фосы дзугæн цæу сæ разæй фыййауы фæстæ, быдырмæ 
афардæг сты. Марине ’мæ йæ фырт дæр фæстæмæ Дзимырмæ 
æрцыдысты æмæ сæ мадыфсымæртимæ бацардысты. 
Ирон адæмы ’хсæн сусæг цы кæны, чидæр та ерыстау 
æлдармæ дзырд ныххаста: Марине æмæ йæ фырт, дам, сæ ма- 
дыфсымæр Бæтæйы хæдзары цæрынц, зæгъгæ. Ерыстау æлдар 
та фыццаг хаттæй фылдæр асауылтæ барвыста Дзимырмæ, Ма- 
рине ’мæ йæ фырты æрцахсыны тыххæй, æмæ сын бафæдзæх- 
ста, ахсын куы нæ комой, уæд сæ маргæ уæддæр куыд акæной, 
афтæ. 
Раст цыппурсы рæстæг уыд æмæ мит ныууарыд, ныхгæдта, 
хæхтæй сау къуыбыр нал фæзынд. Дзебысаты Бæтæйы хæдзар 
дыууæ хъæуы астæу зыбыты иунæг ран, митденджызы астæу 
тæппалы хуызæн гæзæмæ сау æндæрг хаста. 
Асауылтæ æхсæвыгон Бæтæйы хæдзары алыварс æрбадтыс- 
ты æмæ Бæтæмæ минæвар барвыстой, цæмæй сын Марине æмæ 
йæ фырты ратта. Бæтæ та минæварæн ахæм дзуапп загъта: 
— Барæй мæ туг, ме стæг нæ ратдзынæн, — зæгъы, — æхса- 
рæй уæ цы фæнды, уый кæнут. — Æмæ йæ хæрæфыртимæ гæна- 
хы бацыд. 
Бон цъæх кæнын райдыдта, гæнахы фæрстæй фæздæг кæ- 
лын систа, топпы хъæр Суаргом араудта, Бæтæйы фæрдыгдзых 
хъыримаг галау уасыд; иннæрдыгæй Тугъаны ерæдзыпп æнæ- 
рынцайгæйæ арсау нæрыди, асауылтæ мусы къуымты бамбæх- 
стысты. Хъуыддаг афтæ уыд, æмæ гæнах хæххон агъуыст — 
мусимæ æмхæст амад уыд, æмæ сæ зымæджы хардз фосæн цы 
хъуыд, — хъæмпæй, хосæй, уый иууылдæр мусы мидæг æвæрд 
уыд. Бæтæ йæ хæрæфырты куы нæ лæвæрдта, уæд асауылтæ 
мусыл арт бафтыдтой, мус ссыгъд, æмæ гæнах дæр судзын бай- 
дыдта. Тугъан гæнахы дуар фегом кодта, йæ рахиз къухы — 
кардæлвæстæй, йæ галиу къухы — топпæргъæвдæй хъазуат ра- 
цыд. Кæрæдзийыл гæрæхтæ ацыдысты, ’мæ асауылтæй иу ас- 
хъиудта, Тугъанæн дæр топпы нæмыг йæ сæвджын риуы иннæр- 
дæм фæд акодта, рухс дзы акаст, фæлæ нæ фæцудыдта. Дыккаг 
гæрахæн йæ уæрджытыл æрхауд æмæ асауылты хистæры кар- 
дæй рариуыгъта ’мæ йын йе счъилы нуæрттæ суагъта ’мæ йын 
афтæ зæгъы: 
— Дæу дæр, мæ лымæн, дæсны нал сдзæбæх кæндзæн, — 
æмæ миты уæлæ уæлгоммæ ахаудта. 
41 

Топпы хъæрмæ, арты цæхæрмæ дыууæ хъæуы — Дæллаг- 
бадджын æмæ Уæллагбадджын æрæмбырд сты, Бæтæйы дард- 
дæр хæцын нал бауагътой, се ’хсæн бацыдысты; хæцæн дæр ын 
нал уыд, — гæнах басыгъди, йе ’фсымæртæ дæр æй нал бауагъ- 
той, æмæ Бæтæ ’мæ Маринейы æрцахстой æмæ сæ ерыстау 
æлдармæ акодтой. Бæтæйæн ма дыууæ ’фсымæры сæ хæдзары 
баззад. Ерыстау æлдар Маринейы Къахетмæ фæстæмæ Цолахъ- 
хъы-фыртæн арвыста, Бæтæйы та Хъанцелты мæсыджы хъор- 
гъы ауагъта. Бæтæйы йе ’фсымæртæ уайтагъд балхæдтой æмæ 
фæстæмæ Дзимырмæ æрбацыд. Марине та Цолахъхъы-фыртмæ 
куыд уыд, афтæ кæркгæс цагъарæй баззад. 
Афонтæ цыдысты, рæстæг ивта. Рухсаг уæд, уырысы пад- 
дзах Алыксандр II цагъарты куы ссæрибар кодта 1861 азы, уæд 
Марине дæр зæрондæй ссæрибар ис æмæ Калакмæ ацыд æмæ 
уым йæхи æмхуызон зæронд булкъон мой скодта; иу-цалдæр 
азы ма ацард, стæй уый дæр амарди. Рухсаг уæнт. 

ХО ’МÆ ’ФСЫМÆР 
ГГВСд 
Кавказы хохы сынæгыл райдианæй нырмæ бирæ адæмы 
мыггæттæ цард æмæ цæры, фæлæ се ’хсæн иумæйаг хъуыддаг- 
аразæг тæрхондон никуы уыд. Иу адæм иннæйы нæ зыдта, кæ- 
рæдзийы нæ уарзтой, кæрæдзимæ лæбурдтой, кæрæдзийы фос 
тыхтæй тардтой, кæрæдзийæ уацайрæгтæ хастой, кæрæдзийы 
цагьтой. Гуырдзыстоны паддзахад æныгуыс-æдых уыд æмæ сæ 
уромын нæ фæрæзта, афтæмæй кæрæдзийы цыбырæй-цыбыр- 
дæр кодтой. 
Гуырдзыстон Уырысимæ баиу кæныны агъоммæ, Чысаны 
доны хæдсæр иу къæдзæх-сынæгыл цард иунæг хæдзар, Битæр- 
ты Ахмæт, зæгъгæ. Уыцы рæстæджы Гуырдзыстоны паддзаха- 
дæн йæ тых асастой Турк, Перс æмæ Лекъ; уырыс та цæугæ 
нæма ’ркодтой, æмæ адæм кæрæдзийы мидæг схылы-мылы сты. 
Иудзырдæй, тынг змæст рæстæг уыд. 
Ахмæтæн йæ кæстæртæ — дыууæ ’фсымæры, йæхицæн чызг 
æмæ лæппу — Тамар æмæ Хъазара, тынг хъæздыг царди: фос, 
хæзна бирæ, сæ хъæздыгады кой дардыл хъуыст. Иу уалдзыгон 
бон хур скаст, хохæй хохмæ тын анывæста. Фæскъæвда хур бон 
бæстæ цъæх адардта, хурзæрин арвастæу тыбар-тыбургæнгæ 
фæцæйтахт. Хъазара сæрвæтæй фосы дзуг сæухиз дуцынмæ 
æртардта. Бинонтæ иууылдæр фос дуцыныл ныллæууыдысты, 
алкæмæн йæ къæрта йæ разы æхсырæй урс танхъа хаста, ин- 
нæрдыгæй дынджыр цæхгæры æхсыр фæрсыгътой, тæсчъыйас 
цыхтытæ тæбæгъты ахстой; цард сæм йæ мидбылты худти, гуылф- 
гуылф кодта. Фос дыгъд нæма фесты, афтæ хъæды къохæй 
фынддæс лæджы ’рбазынд; Ахмæт сæм кæсæнцæстæй акаст æмæ 
афтæ зæгъы: 
— Хуыцау нæ фесæфта, лекъ нæм æрцæуынц, хæсдзысты нæ. 
Цалынмæ бинонтæ ракæ-бакæ кодтой, уалынмæ лекъ фосы 
алыварс амбырд сты, бæстæ гæрах сси, топпы хъæр кæмттæ 
араудта, Ахмæт фæцæф, былæй асхъиудта æмæ хæмпæлæй хъæр 
кодта: 
«Хæмпæлмæ, Хъазара, хæмпæлмæ!» 
Фæлæ Хъазарайы лекъ рацахстой, Тамар дæр йемæ, сина- 
гæй сын сæ къухтæ фидар абастой. Иннæ бинонтæ — сылæй, 
43 

нæлæй — хæмпæлы амбæхстысты. Лекъ Ахмæты хæдзары цы- 
дæриддæр ссардтой: фосæй, хæзнайæ, Тамар æмæ Хъазара дæр 
семæ, Дагъистанмæ сæ афардæг кодтой. 
Ахмæт кæд уæззау цæфтæ фæци, уæддæр æндонстæг æмæ 
тугæфсæст буар тагъд сдзæбæх и. Фæлæ цæмæй цардаид, уый 
йын нал уыд, æрмæст иунæг фысы йеддæмæ, уый дæр, фосæй 
чи фæдзæгъæл, ахæм. Фæлæ цард кусæг лæджы уæхскыл бады. 
Ахмæт хорз кусæг лæг, хæдзар та уайтагъд йæ былтæй акалд: 
фосæй, хæзнайæ — æппæтдæр бирæ. Фæлæ Ахмæты Тамар æмæ 
Хъазарайы маст домдта, йæ зæрдæ йын хордта. 
Тамар æмæ Хъазарайы лекъ акодтой Дагъистанмæ, Хъаза- 
райы Дагъистаны иу æнæзæнæг наиб балхæдта, Тамары дард- 
дæр акодтой, Авары бæстæм æмæ уый дæр уым ауæй кодтой. 
Хъазара, куыстуарзаг, уынаффæджын, коммæгæсаг лæппулæг, 
исдуг йæ фыдыбæстæ, йæ мад, йæ фыды мысыд, стæй наибы 
хæдзарæн хицау сси; æнæ Хъазарайы бафæрсгæ наиб хæдзары 
хъуыддагæй иу дæр нал кодта. Базыдта йын йæ зæрдæ, йæ хъа- 
ру æмæ йæ йæхицæн лæппу скодта. Хъазара бирæ хæттыты ли- 
дзынвæнд дæр скодта, фæлæ та-иу æй наибы уарзондзинад 
баурæдта. Сахуыр ис лекъагау, базыдта сын се ’гъдæуттæ, æмæ 
йæ адæм бирæ бауарзтой. Иудзырдæй, Хъазарайæн Дагъистан 
дыккаг райгуырæн бæстæ сси. 
Тамар йе ’фсымæры мысыд, Авары бæсты зыбыты иунæгæй 
йæхи бынсæфтыл нымадта; æгоммæгæс, фыддзых, фыдуаг сси. 
Йæ хицау æй фæстæмæ дагъистайнагæн ауæй кодта. Уымæ дæр 
куыддæртæй фондз азы фæцард, стæй та йæ уый дæр уæймæ 
ракодта æмæ, раст Хъазара цы наибмæ уыд, уый дуæрттыл 
æрцыд. Наиб дуармæ бандоныл бадт, йæ кæрц — йе уæхсчытыл, 
æмæ йын афтæ зæгъы: 
— Кæдæм кæныс уыцы чызг? 
— Уæймæ. 
— Цас уыдзæн йæ аргъ? 
— Дыууадæс сызгъæрины. 
Наиб чызгмæ бакаст æмæ афтæ зæгъы: 
— Хорз, зынаргъ нæу, кæд не ’фсины зæрдæмæ фæцæуа, 
уæд, — йæ усмæ бадзырдта. 
Ус рацыд æмæ йын наиб афтæ зæгъы: 
— Фен-ма, уыцы чызг Хъазарайæн усæн бæздзæн æви нæ? 
Ус чызджы федта ’мæ афтæ зæгъы: 
— Хорз, дзæбæх чызг у. 
Наиб чызджы хицауæн дыууадæс сызгъæрины радта, æмæ 
Тамар уыдонмæ баззад. 
Хъазара уым нæ уыд, хуымкæрдынмæ уыди. Изæры куы 
’рцыд, уæд ын наиб афтæ зæгъы: 
— Бакæс-ма, Хъазара, цы ус дын æрхастон, Аварханы чыз- 
джы хуызæн, — Хъазарайæ хъазыд. 
Тамар уырдыг лæууыд æмæ кæрæдзимæ бакæстытæ кодтой, 
44 

фæлæ кæрæдзийы нал базыдтой; Тамарæн йæ чызгон хуыз сив- 
та, цæсгом гæзæмæ æндæрг сыд фæткъуыйау сцъæх и, дыууæ 
’рфыджы астæу фæугард, æрмæст ма йæ сæвджын ныхыл сау 
æрфгуытæ чызджы рæсугъддзинад хъахъхъæдтой. 
Хъазара дæр йæ хуыз аивта: йæ зачъетæ ’рцыдысты, цæсгом 
фæлæгхуыз, йæ лæппудзинады нысæнттæй йæм ницыуал уыд 
æмæ Тамаримæ кæрæдзийæн æнæзонгæ систы. Æхсæвæр бахор- 
дтой, наиб æмæ йæ усы схуыссын кодтой æмæ сæ уатмæ ацыды- 
сты. Хъазара сынтæгыл æрбадт, Тамар йæ разы уырдыг лæу- 
уыд, æмæ йын Хъазара афтæ зæгъы: 
— Раздæр базонæм кæрæдзийы; нæ дыууæ дæр кæцондæр, 
кæйдæр бæсты баиу стæм; зæгъ мын, кеецон дæ, кæм бæстаг, 
кæй чызг дæ? 
Тамар йæ кæлмæрзæны хаутæ асхъаудта æмæ афтæ зæгъы: 
— Чысан хуыйны мæ бæстæ, ирон адæмæй мæ мыггаг, Би- 
тæрты Ахмæты чызг дæн, — æмæ йæ кæлмæрзæны къабазæй йæ 
цæстысыг асæрфта æмæ та афтæ зæгъы: — Куыдзы дæндаг ба- 
хæрæнт, лекъ нæ рахастой ме ’фсымæримæ. Ме ’фсымæры иу 
ран ауæй кодтой, мæн — иннæ ран: нæ зонын, ме ’фсымæр цы 
фæци, æгас у æви нæу, уымæй бæрæг нæ зонын; батадтæн, ба- 
хус дæн уый мæтæй, мæ уд æрдуйæ нарæгдæр сси. 
Хъазара иудзæвгар ницыуал сдзырдта, хъуыдыты аныгъуылд. 
Сæрымагъз уылæнтæ кодта, зæрдæ фырцинæй анæрст, фæцæй- 
скъуыд, хурхуадындзтæ адымстысты, цæстысыг æркалд, иу 
дзырд дæр йæ бон нал уыд. Стæй афтæ зæгъы: 
— Инсаллах, æгайтма тæригъæд нæ ракодтам, æз де ’фсы- 
мæр дæн, Ахмæты фырт Хъазара. 
Тамар фырцинæй йæхи нал баурæдта æмæ Хъазарайы ’фцæ- 
джы атыхсти æмæ йын ныббатæ кодта; уымæн дæр цинæй йæ 
цæстысыг æркалд æмæ æнæдзургæйæ кæрæдзийы ’фцæджы 
тыхстæй бирæ, бирæ, тынг бирæ алæууыдысты, стæй сынтæгыл 
æрбадтысты. Æмæ та уæддæр æнæдзургæйæ алæууыдысты, стæй 
Тамар афтæ зæгъы: 
— Мæ уд дæ нывонд, мæ сæр дæ фæхъхъау, мæ зæрдæ мын 
сæфтау æмæ йæ ахæр, ацы хабар наибæн ма зæгъ. 
— Цæуылнæ? — загъта Хъазара. 
— Цæуылнæ, уый дын зæгъдзынæн: хицæутты зæрдæ афтæ 
у: хорзæй, æвзæрæй цы сфæнд кæнынц, уый сæ фæндыл куы 
нæ цæуа, уæд уыцы хъуыддаг халаг сты. Чи зоны æмæ куы 
базона, мах хо æмæ æфсымæр стæм, уый, уымæн та йæ фæнд 
æндæр уыди, куы фæмæсты уа, искæй нæ куы ауæй кæна, уæд 
та фæхицæн уыдзыстæм; фæлтау уадз æмæ афтæ цæрæм, чи нæ 
фæрсы, кæй цы хъуыддаг ис? 
Хо ’мæ ’фсымæр кæрæдзийы бавдыстой, цæмæй макæмæн 
зæгъой сæ хабар. Раст æмбисæхсæвмæ фæныхас кодтой: сæ зын- 
дзинæдтæ, сæ хасты хабæрттæ, сæ царды уынаффæтæ, стæй хо 
’мæ ’фсымæр хъæбыс-хъæбыс фæлмæн лыстæнуаты афынæй сты. 
45 

Райсомæй хур скаст, уаты рудзынгæй хид авæрдта, Тамар æмæ 
Хъазара фестадысты. Хъазара хуым кæрдынмæ ацыд, Тамар та 
хæдзары зылд райдыдта. 
Афонтæ цыдысты, рæстæг хатти. Адæмæй афтæ, Хъазара 
’мæ Тамар ус æмæ лæг сты, уыдон та — хо ’мæ ’фсымæр, фондз 
азы сыл ацыд. Иубон наиб йæ усæн афтæ зæгъы: 
— Хъазарайы усæн зæнæг нæ гуыры, æмæ йын дыккаг ус 
æрхæссæм, — загъта. 
Наибы ус дæр уæлдай ницы сдзырдта, цæмæйдæриддæр, 
Хъазарайы сæхи фыртæй дæр фылдæр уарзтой. Æмæ Хъазара- 
йæн дыккаг ус æрхастой — лекъаг чызг. Уыцы усæй Хъазара- 
йæн дыууæ лæппуйы райгуырд: Умар æмæ Ахмæт. 
Тамар йæ фыццаг цæрæнбынаты кæд фыдуаг, фыдæгъдау 
уыд, уæддæр уый йæхи аххос нæ уыд, фæлæ йе ’фсымæры мас- 
тæй, йæ мад, йæ фыды мысынæй йæ зæрдæ сырды хуызæн сси, 
иу дзырд, иу ныхас никæмæн барста, йæ цардæй йæм мæлæт 
хуыздæр каст æмæ бирæ уæйтæ дæр уымæн фæци. Ныр наибы 
хæдзары йе ’фсымæримæ куы баиу, уæд йæ зæрдæ схорз, сфæл- 
мæн. Хæдзары зылдæй йын амонын ницы хъуыд, æнæрынцайгæ 
куыста, архайдта, æмæ йæ уый тыххæй наиб æмæ йæ ус фыл- 
дæр бауарзтой, иудзырдæй йын хæдзары мидæг уынаффæ иууыл- 
дæр йæ къухы радтой. 
Адæмы аразгæ дæр уарзондзинад кæны, сафгæ дæр. Хъаза- 
ра йæ усы уæлдай бирæ уарзта, цыдæриддæр хъуыддагæй су- 
сæгдзинад æм уыд, иууыддæр ын сæ-иу дзырдта. Фæлæ Тама- 
римæ хо ’мæ ’фсымæр сты, уый йын никуы загъта, никуы схъæр 
кодта; Хъазарайы ус та дис кодта Хъазара ’мæ Тамары цардыл, 
уый тыххæй æмæ уыдонмæ ус æмæ лæджы ’гъдæуттæй ницы 
уыд. 
Иуæхсæв сын цыдæр бæрæгæхсæв уыд, æмæ хъæлдзæг 
æхсæв адæм хъæлдзæг ныхас фæкæнынц. Хъазарайæн йæ ус 
уатыл афтæ зæгъы: 
— Иунæг Хуыцауы тыххæй, дæ устытæй кæй фылдæр уарзыс? 
— Дæу, æндæр кæй. 
— Хуыцауы тыххæй, раст зæгъ, дин иманы тыххæй. 
— Уæллæ-гъи, Тамары фылдæр уарзын, уыйхуызæн ус лæ- 
гæн ссарæн нæй. 
Гъайда-гъа, ус дын загъд райста, стæргай, сыстад æмæ уаты 
къуымы уыджы бадт скодта. Лæг æм дзуры: 
— Дæу фылдæр уарзын, рацу, схуысс. — Хъазы дзы. 
Нæй, нæ хуыссы, загъд кæны. Иннæ уаты æртæаздзыд лæп- 
пу Умар Тамаримæ хуыссыд. Уымæ дæр базгъордта ’мæ йæ 
æрбаскъæфта. Æхсæв-бонмæ загъд фæкодта, райсомы дæр уый- 
хуызæн, сæ загъд сын наиб дæр фехъуыста; дыккаг æхсæв дæр 
та загъд райста: 
— Ахæм усæн дын ссарæн нæй! — хъæр кодта. 
Куынæуал уагъта Хъазарайы, уæд ын афтæ зæгъы: 
46 

— Нæй, нæй йын ссарæн ахæм усæн, уый тыххæй æмæ мæ 
хо у. 
— Куыд дæ хо у? Ныронг дæ ус уыд, ныр та дæ хо фестад? 
— Ныронг дæр мæ хо уыд, ныр дæр æмæ амæйфæстæмæ 
дæр мæ хо у. 
Тамар дæр сæм æрбацыд иннæ уатæй сæ хъæрмæ, æмæ рай- 
дыдтой усимæ дзурын суанг сæрæй: лекъ сæ куыд рахастой, 
куыд сæ ауæй кадтой, Тамар кæмыты уыд, уыдæттæ йын фæ- 
дзырдтой æмæ йæ баууæндын кодтой æмæ бафидыдтой. Æртык- 
каг бон Хъазарайы усы наибы ус фарста: цæуыл хыл кодтой, 
куыд афидыдтой, уыдæттæй. Хъазарайы ус наибы усæн Тамар 
æмæ Хъазарайы хо æмæ æфсымæрдзинады хабар радзырдта, 
наибы ус та сæ йæ мойæн фæдзырдта. Наиб дæр дис фæкодта. 
Диссаг хъуыддагыл адæм дис фæкæнынц, айхъуысти дзыл- 
лæйыл Тамар æмæ Хъазарайы хабар; кæй — уырныдта, кæй та — 
нæ. Иубон наиб Тамар æмæ Хъазарамæ басидт æмæ сын афтæ 
зæгъы: 
— Гормæттæ, цæуылнæ мын загътат, хо æмæ æфсымæр стут, 
уый? Сымах, дыууæ æнаипп бæлоны, дзæнæты дуар хъазуатæй 
бакодтат, æз та зæрондæй тæригъæды хъуыдытæй хицæн нæ 
уыдтæн. Хуыцау уæ фæлвæрдта, æмæ къæдзæхæй фидардæр 
разындыстут. Хæйрæджы хызы тыхст уыдыстут æмæ нæ баку- 
ымдтат хæйрæгæн сайын. О æнæбасæтгæ хох, о фидардзинады 
къæдзæх, цы уæ хъæуы мæнæй хæрзиуæг, зæгъут мын æй, абон 
мæ гуырæн бон у. 
Тамар æмæ Хъазара наибы раз дæлгоммæ ’рхаудтой, æрзо- 
ныгыл кодтой, зæххы онг ын бакуывтой æмæ загътой: 
— Дæ уындæй хуыздæр хорз махæн дунейыл ницы ис; фæлæ 
ма нын фенын кæн иу хатт нæ ныййарджыты, — æмæ зæххыл 
дæлгоммæ æрхаудтой. 
Наиб сæм бавнæлдта, сыстын сæ кодта æмæ афтæ зæгъы: 
— Домбайы хъæвдын хъæргæнгæ агуры йæ фыдыбæстæ, сæх- 
хæст кæндзынæн уæ курындзинад, — æмæ сын арфæ ракодта. 
Хорз лæгæн йæ кой нæ сæфы, йæ хъуыддæгтæ нæ мæлынц. 
Наиб йæхи дард балцмæ цæттæ кæнын райдыдта, йæ хæстæ- 
джыты æрæмбырд кодта æмæ сын загъта, æмбалæн йемæ куыд 
ацæуой, афтæ. Хорз лæджы фæдыл мæргътæ дæр тæхынц, иууыл- 
дæр сразы сты æмæ иу бонмæ æмгъуыд скодтой. 
Тамар æмæ Хъазарайæн лæвæрттæ фæкодтой: хæзна, топ- 
пытæ, цæуаг бæхтæ, дарæсы хæрзтæ, се ’мгъуыды бон сбадтыс- 
ты дæс барæджимæ. Наибы ус сæ фæдыл кæугæ рацыд, наиб 
дæр кæлмæрзæнæй йæ цæстысыгтæ асæрфта. Хъазара наибы 
усæн дзырд радта: 
— Мæ фыды фендзынæн, кæд ма æгас уа, уæд æмæ фæс- 
тæмæ наибимæ раздæхдзынæн, — зæгъгæ, ууыл ын ард бахорд- 
та. Умар æмæ Ахмæт дæр сæ фыды фæдыл куыдтой, фæлæ наиб 
йæ бæхæн æртæ цæфы ныккодта æмæ дард фæндагыл араст сты. 
47 

Раст цыппæрæм бон Ахмæты хæдзармæ бахæццæ сты Чыса- 
ны доны сæр æмæ хæдзары фæстæ хуымы фæзы ’рхызтысты. 
Ахмæт фыццаг афтæ æнхъæлдта, цыма та тыхгæнджытæ сты, 
йæ топп йæ къухы, сæ размæ рацыд. Фæлæ йын Хъазара хæццæ 
иронау куы радзырдта, йæхи йын куы бацамыдта, Тамары йын 
куы базонын кодта, йæ чызг æмæ йæ лæппу кæй сты, уый йын 
куы загъта, уæд фырцинæй скуыдта, сбогъ-богъ кодта æмæ сæ 
йæ хъæбысы ныккодта. Уыйфæстæ наибы къух райста æмæ йын 
йæ къухы уæлæрттæн ныббатæ кодта, зæххы онг ын бакуывта, 
зыр-зыргæнгæ сыстад æмæ афтæ зæгъы: 
— Бузныг дæ дæн, æлдæртты æлдар, мæнæн мæ зæнæг чи 
фенын кодта, уыйфæстæ бузныг дæн иунæг Хуыцауæй, дæуæн 
ахæм хорздзинады зæрдæ чи скодта, кад дæттын дæ райгуырæн 
бонæн, лæгъстæ кæнын дæ мæлæты сахатæн, сомы дын кæнын 
уарзондзинадæй, ард дын хæрын æцæгдзинадæй, куыд æз ацы 
хорздзинад фенын æнхъæлмæ нал кастæн, — æмæ та йын йæ 
къухы уæлармæн ныббатæ кодта. 
Наиб дæр æм йæ мидбылты худгæ каст. Уыйфæстæ хæдзармæ 
бацыдысты æмæ æгъдауæй æрбадтысты. 
Æхсæвы сын Ахмæт нæл фыс аргæвста, æхсæвæр цæттæ 
кæнын райдыдтой. Фæлæ иу аххос уый уыд, æмæ Ахмæтмæ 
дзуринæгтæ бирæ уыд æмæ йын, куыд хъуыд, ахæм тæлмац нæ 
уыди: Хъазара æмæ Тамар иронау хорз нал зыдтой, æмæ-иу кæд 
Ахмæт бирæ фæдзырдта, уæддæр-иу наибæн æрдæг дæр нæ фæ- 
рæзтой зæгъын. Фæлæ наиб ахæм æвронг зонды хицау уыд, 
æмæ Ахмæты ныхæстæ хъуыдытæй дæр æмбæрста. 
Теуайы уаргъ, загътой, афтæ ма ныккæла, æмæ дзы бæхы 
уаргъ ма равзæра. Ахмæт кæд уыцы хасты фæстæ фæцудыдта, 
фæмæгуыр, уæддæр та йæм фаг фæллой æрæмбырд, мæгуыр 
нал уыди. Æхсæвы сæ хорз федта — хæрд, нуæзт, минас фæкод- 
той æмæ схуыссыдысты. Ахмæт дæр йæ чызг æмæ йæ лæппуйы 
астæу хъæрмонæджы хуыст скодта, йæ цæнгтæ сын сæ нывæр- 
зæн ауагъта æмæ сæ йæ хъæбысы анорд-анорд кодта, фырци- 
нæй йæ цæстысыг цъæх бинаг нымæтыл хуырызгъæлæгау калд. 
Райсом раджы фестадысты, нæл фыс та сын аргæвстой, уаз- 
джытæ дæр сыстадысты, сæхи цæхсадтой, Хуыцаумæ бакуыв- 
той, аходæн сцæттæ æмæ минас фæкодтой. Хæстæг сыхаг хъæу- 
тæ дæр фехъуыстой Ахмæты уазджыты хабар, уыдон дæр сцæттæ 
кодтой: чи сæ йæхимæ ахуыдта, чи уырдæм хуынтæ хаста, цып- 
пар боны сæ нæ ауагъта. 
Цыппæрæм бон наиб цæуын æрымысыд. Ахмæт наибæн æртæ 
стдæсыйаргъ хæзна топп ралæвар кодта, йе ’мбæлттæн дæр ын 
фæлæвæрттæ кодтой, уæды рæстæджы æгъдаумæ гæсгæ — чи 
цухъхъа, чи куырæт, чи басылыхъхъ. Хорз сæ барæвдыдтой. 
Бæлвырд æцæг загъта апостол-минæвар: «Лæг ныууадздзæн 
йæ мад æмæ йæ фыды æмæ баиу уыдзæн йæ усимæ». Хъазара 
кæд йæ зæронд мад æмæ фыды федта, сæ уарзондзинадæй йæ 
48 

зæрдæ срухс, сцин кодта, уæддæр æм йæ ус æмæ йæ зæнæджы 
уарзондзинад фæфылдæр æмæ æмбæрзæн авæрдта йæ мад æмæ 
йæ фыды ’хсæн æмæ афтæ зæгъы: 
— Æз Хуыцауы раз дзырд радтон наибы усæн — мæ кæнгæ 
мадæн, фæстæмæ куыд æрцæудзынæн, ууыл ын ард бахордтон, 
ард фæсайын зын хъуыддаг у, — загъта, — фæлæ, æгас куы уон, 
уæд дæуæй дæр хæс дарын, наиб æмæ йæ усæй дæр. Хуыцауы 
куы фæнда, дард бæстæ хæстæг скæндзыстæм, кæрæдзийы алы 
аз дæр уындзыстæм, — æмæ йæ цæстысыгтæ асæрфта. 
Ахмæт дæр скуыдта æмæ афтæ зæгъы: 
— Мæнгард лæг уæлæуыл дæр сæфт æмæ мæрдты дæр, ма 
басæтт дæ ард, фæлæ мæн дæр ма ферох кæн, — загъта. 
Кæрæдзийæн ныхъхъæбыстæ кодтой æмæ кæрæдзийыл 
скуыдтой, наиб дæр йæ цæстыстыгтæ асæрфта. Кæрæдзийы 
къухтæ райстой, фысымæн хæрзæбон загътой æмæ дард фæнда- 
гыл араст сты; раст цыппæрæм бон Дагъистанмæ ныххæццæ сты 
æмæ та алчидæр царды ’гъдаумæ гæсгæ цæрын райдыдта. 
Хорз адæймаг адæмæн царды хос хæссы, йæ кой та мыг- 
гагмæ нæ сæфы. Тамар æмæ Хъазара наибы руаджы хъуыддаг 
афтæ скодтой, æмæ фæсхохы иры лекъ æппындæр нал хъыгдард- 
той; иу дзыллæ, иу адæмы хуызæн систы. Лекъ ирон адæмы 
’хсæн базар кæнын райдыдтой: цыллæ, зæлдаг уæймæ хастой. 
Фæсхохы ирон адæм дæр æдасæй сулæфыдысты. Наиб æмæ 
Хъазара алы аз дæр Ахмæт æмæ Тамармæ хуынды цыдысты, 
лæвæрттæ сын хастой, лечъы хуыздæр адæмты иримæ лымæн 
кодтой. Афтæ Тамар æмæ Ахмæт дæр наибмæ хуынды цыдыс- 
ты, ирон адæмы лечъимæ лымæн кодтой. Æмæ лекъæй иры ’хсæн 
иу тых, иу лæбурд дæр нал уыд, уарзонæй цардысты. 
Афонтæ цыдысты, рæстæг ивта, Гуырдзыстон Уырысимæ 
баиу сты, фæлæ ма Кавказы хохы адæмтæ змæлыдысты, уыры- 
сæн сæхи нæ лæвæрдтой. 1830 аз Апхадз хохы адæмты æрсабыр 
кодта, фæлæ ма Шамил хæцыд. Уыцы змæст рæстæджыты кæ- 
рæдзийы нал федтой иукъорд азты. Ахмæт хæрззæронд баци, 
фезмæлынæн нал уыд. Фæлæ Тамарæн Хъазарайы уындмæ бæл- 
лын йæ зæрдæ сыгъта, уырыдта. Иу æрæгвæззæг Тамар хуын 
сцæттæ кодта, хæрд, нозт, дарæстæ, хуынæн цы хъуыд — æппæт; 
йе ’рвадæлтæй æртæ лæджимæ сбадт æмæ Дагъистанмæ Хъаза- 
райы æмæ наибы уынынмæ фæцыд. Фæлæ хъуыддаг афтæ уыд, 
æмæ наиб цы хъæуы царди, уый æфсæдтæ басыгътой, наиб æмæ 
Хъазара йæ фырттимæ хæсты мард фесты, наибы ус йæ фыды 
хæдзармæ ацыд, æрмæст ма наибы хæдзары къултæ сыгъды са- 
уæндæрг хастой. Тамар фæкуыдта, фæхъыг кодта, йе ’фсымæ- 
ры ингæн нал федта æмæ кæугæ фæстæмæ йæ хæдзармæ æрцыд. 
4 Гæднаты Секъа 

&~~ ~~^щ 
САФИАТ 
^ 
Гуырдзыстон Уырысимæ куы баиу сты æмæ Георги XII йе 
’нæхъарудзинады тыххæй йæ паддзахад куы ныууагъта, уæд 
уырыс алы бæсты се ’гъдæуттæ æрæвæрдтой, адæмы æмбырд, 
тæрхондæттæ фехæлдысты; уырысы хицæуттæ уынаффæ кæнын 
райдыдтой. Адæм сæм сæхи хæстæг ласын систой, æмæ цард 
уырысы æгъдæуттæй зилын райдыдта. 
Раст уыцы рæстæджы Уæлладжыры комы, Нузалы, цард 
мæгуыр ус æмæ лæг, Сауæты Саукуыдз æмæ йæ ус Сæниат; 
Саукуыдз æмæ йæ усæн райдианы зæнæг нæ уыд. Стæй иу- 
къорд азты фæстæ ус басывæрджын. Саукуыдз, зæнæгмæ цы- 
бæл адæймаг, лæппу райгуырынмæ æнхъæлмæ каст, фæлæ 
хъуыддаг афтæ не ’рцыд. 
Иу зымæгон фыдæхсæв цæгатварсы тымыгъ риуыгъдтытæ 
систа, уадтымыгъы æхситт кæмттæ арыдта, митфæлдзæгъдæн 
хæдзары къултыл халас æвæрдта. Хæдзары астæу артдзæсты 
мæхъхъийы сæттæнтæй гæзæмæ арт фæрухс-фæмынæг кодта. 
Саукуыдз йæ кæрцы зæронды арты фарсмæ бандоныл фæлдæх- 
тæй лæууыд, хæдзары къуымы фæсдуар хъæмпы уæлæ хуыс- 
сыд Сæниат, хъæрзыдта, йæ арын афон æрцыд æмæ йæ гуыбын 
рыст, катайтæ кодта. Сыхаг устытæ йæ цуры бадтысты æмæ йын 
ныфсытæ æвæрдтой. Уалынмæ фервæзти — чызг ныййардта. 
Устытæ фæхъус сты, чызг кæй райгуырд, уый тыххæй. Æрæ- 
джиау иу зæронд ус афтæ зæгъы: 
— Æппын нæйы бæсты чызг дæр хорз у. 
Сæниат ныхъхъæрзыдта æмæ афтæ зæгъы: 
— Чызгæн йæ гуырæн бон дæр сау æмæ йæ мæлæн бон дæр. 
Чызгæн йæ райгуырынæй авд боны рацыд, афтæ йын йæ 
мад авдæнбæттæн скодта, йæ сыхаг устытæм дæр бадзырдта æмæ 
йыл ном сæвæрдтой Сафиат. 
Æнæзæнæг ус æмæ лæг, Саукуыдз æмæ Сæниат, сæ иунæг 
чызджы тынг буц хæссын райдыдтой, дарæс, хæрдхъуаг æй нæ 
уагътой, кæд чызг уыд, уæддæр дзы лæппуйы мондагæн сæхи 
рæвдыдтой. Чызгыл æвддæс азы ацыд, чындздзон, алцæмæй 
æххæст, йæ рæсугъддзинады кой адæмыл айхъуыст: йæ сау цæс- 
тытæ дзедыры нæмыгау сауæндæрг хастой, йæ сау æрфгуытæ 
50 

лæгьз фæтæн ныхыл кæрæдзимæ сæ ных сарæзтой, йæ сау дзык- 
кутæ сынты базырау рæтæны стæвдæн зæвæттæ æмбæрзтой; йæ 
фидауцджын тæнæг былтæй æнгом дæндæгтæ миты хъæпæнау 
урс æрттывд кодтой, йæ нарæг астæу, сæвджын фæтæн риу лæ- 
джы зæрдæ йæхимæ скъæфта. Иудзырдæй, уыцы рæстæджы 
рæсугъддæртæй рæсугъддæр уыд. 
Сафиатмæ алы бæстæй курджытæ цыдис, фæлæ никæмæн 
куымдта. Бирæ саг лæппу уый тыххæй хæхты дзæгъæл цыд 
æррайы хуызæн. Йæ фыд дæр æй никæмæн лæвæрдта, чызджы 
рæсугъддзинадæй йæ зæрдæ схъал, сбæрзонд и, арвы мигътыл 
йæхи асæрфта æмæ йæ чызджы никæмæн аккаг кодта, æвæццæ- 
гæн, æнамонды цæлхдур йæ разы хъен лæууыд, æмæ йын йæ 
фæндаг æхгæдта. 
«Зæрæстон хуым, — загътой, — дурæппарæн, идæдз усы хæ- 
дзар — адæмæн æмбис». Æрыдоны цард иу идæдз ус, Айсæт, 
зæгъгæ. Айсæтæн уыд иунæг лæппу Гæди. Айсæтмæ уырысы 
хицæуттæ, сæудæджертæ арæх цыдысты, йæхимæ сæ хæстæг 
дардта, цæмæй йын йæ иунæг лæппуйы сахуыр кæной сæудæ- 
джеры куыстыл, хицæутты хъуыддæгтыл. Æцæг Гæди, лæппу- 
лæг уæвгæ, уырыссагау тагъд базыдта, хицæуттимæ дæр слы- 
мæн æмæ сæудæджер кæнын райдыдта. 
Уарзондзинад адæймаджы цард хаттæй-хатт сафгæ дæр 
фæкæны, рæстæгыл арæзт куы нæ фæуа, уæд. Уæлладжыры 
хохы цард, Тулатæй Бибо, зæгъгæ, хорз барæг, хæтæг лæг, бирæ 
лымæнтæ йын уыд кæсæгæй, цæцæнæй, мæхъхъæлæй. Тулатæ 
уыдысты рагон туджджын Сауæтæй, Саукуыдзы мыггагæй. Бибо 
æмæ Саукуыдзы чызг Сафиат та кæрæдзийы тынг уарзтой, фæлæ 
туджджын кæм уыдысты, уым сæ уарзондзинад уыд сусæг уарзт. 
Бибо Сафиаты ракурыныл сдзурын адæмæй нæ уæндыд, æфсæр- 
мы кодта, Сауæтæй туджджын кæй уыдысты, уый тыххæй, æмæ 
сæ уарзондзинад Сафиатимæ адæмы ’хсæн æргом нæ уыд. 
Рæстæг уыцы иухуызон хаста. Уырысы хицæуттæ стыхджын 
сты; Айсæт йæ фырт Гæдийы хицæуттæн афтæ бауарзын кодта, 
æмæ æнæ Гæдийы къахдзæф дæр никæдæмуал кодтой. Иубон 
Гæди пъырыстыфимæ Нузалмæ бацыд æмæ хъазты ’хсæн Сафи- 
аты федта æмæ йæ тынг бауарзта; Гæдийæн уарзондзинады цæ- 
хæрæй йæ зæрдæ ссыгъд, хурхуадындзтæ адымстысты, иу дзырд 
дæр йæ бон нал уыд æмæ хъазты ’хсæн цавддурау лæууыд. Са- 
фиат-иу хъазты лæгъзы тæхгæ-пагуындзау куы атахт, уæд-иу 
Гæдийы цæхæр цæстытæ йæ фæстæ дзагъырæй аззадысты. Са- 
фиаты уарзон цæстæнгас, хъазгæ мидбылты худын бирæ саг 
лæппуйы зæрдæ басыгъта, фæлæ дзы йæхи ничи бафсæста, ничи 
барæвдыдта. Дыккаг бон Гæди æмæ пъырыстыф фæстæмæ Æры- 
донмæ æрцыдысты. 
Гæдийыл сауæндæрг хуыз ахæцыд, Сафиаты уарзондзина- 
ды мæстæй нал куыста, йæ хъуыдытæ иууылдæр Сафиаты уар- 
зондзинады хызы стыхстысты æмæ-иу куыстмæ дæр йæ зæрдæ 
51 

нал рад. Гæдийы мад Айсæт, фæлтæрд зæронд ус, Гæдийы ха- 
бар сбæрæг кодта. Хæххон мæгуыр лæджы чызджы кæй бауарз- 
та, уый куы базыдта, уæд ын ныры дуджы царды ныхæстæ ра- 
дзырдта: æрмæст амонд хъæздыгдзинады кæй ис, уый, æндæр 
амонд агурын никæцæй хъæуы, зæгъгæ, йын загъта. Мады ны- 
хæстæ тынг фæцыдысты Гæдийы зæрдæмæ æмæ зæрдиагæй 
ныллæууыд сæудæджеры куыстыл æмæ хицæуттимæ лымæн 
кæныныл. 
Раст уыцы рæстæджы Нузалы цард иу гæдылæг, Кукус, 
зæгъгæ, уыцы гæдылæг базыдта, Гæди Сафиаты кæй бауарзта, 
уый æмæ сæм-иу гуыбынæнхъæл арæх дзырдтæ хаста, æхсыз- 
гон ныхæстæ Сафиаты тыххæй, æмæ кæддæриддæр Кукусæн 
Гæдийы хæдзары дуар гом уыд, афтæмæй рæстæг хатти. 
Иухатт та Гæди пъырыстыфимæ Нузалмæ бацыд. Фæнда- 
гыл Гæди пъырыстыфæн радзырдта, Сафиаты ракурын йæ зæр- 
ды кæй ис, уый, пъырыстыфæн дæр æхсызгон уыд йæ уарзон 
лæджы ускуырд æмæ йын ныфс дæр сæвæрдта, хъуыддаджы 
уый дæр кæй бацæудзæн, уый тыххæй. Нузалмæ куы бацыдыс- 
ты, уæд уым пъырыстыф хъазт скæнын кодта, æрæмбырд сты 
хъæуы чызджытæ, фæлæ Сафиат нæма ’рцыд, æмæ цыма хъазт 
цыдæр хъуаг уыд, — нæ фидыдта: уалынмæ Сафиат хæдзары 
фисынæй разынд йæ дыстæ фæйлаугæ, хъазты чызджыты астæу 
балæууыд. Хъазт стæвд, фæндыры хъæр къæдзæхтæ араудта, 
æмдзæгъды тъæпп-тъæпп дардмæ хъуысти. Уалынмæ Бибо дæр 
хъазтмæ ссыд йæ мæхъхъæлон уазджытимæ. Кукус та хъазты 
уынаффæгæнæг уыд, дежурнæ. Сафиат-иу куы ракафыд, уæд 
ын-иу Гæдийы йемæ скафын кодта. Иухатт куы уыд, уæд Бибо 
йæ уазæджы Сафиатимæ скафынмæ ракодта; Кукус ыл фæс- 
тæмæ ахæцыд, Бибо уый мæстæй Кукусы хъазтæй раппæрста. 
Хъаст ахæлиу, ацыдысты, ныхасы адæм хынджылæг кодтой 
Кукусæй, хъазтæй дæ ратардта, зæгъгæ. Уый мæстæй Кукус 
бартхъирæн кодта Бибомæ, æз дын ацы ’фхæрд нæ ныууадздзы- 
нæн, зæгъгæ. Кукус æцæг сæххæст кодта гæдыдзырдтæй йæ 
хъуыддаг, фæлæ фæстагмæ йæхицæн дæр хорз нæ уыд. 
Пъырыстыф куы ныццыд йæ фысыммæ, уæд Саукуыдзмæ 
басидт æмæ йын радзырдта, Гæди йын йæ чызджы кæй куры 
æмæ уый хорз хъуыддаг кæй у, Гæди хицæуттимæ лымæн кæй у 
æмæ йын æххуыс кæй уыдзæн, уыдæттæ. Кæй зæгъын æй хъæуы, 
уыцы рæстæджы хицæутты дзырд арвы цæфау тыхджын уыд, 
Саукуыдз пъырыстыфы дзырдыл уæлдай ницыуал загъта. Фæлæ 
ма йæхинымæры афтæ бакодта: «Уый чызджы фæндон дæр у 
æмæ...» 
Кукусы Бибо хъазтæй кæй раппæрста, уыцы хæрамæн Ку- 
кус бабадти дондæттæны, Сафиат дон кæцæй хаста, уым, æмæ 
Сафиат æмæ Бибойы ныхæстæм хъуыста: йæ фыд æй Гæдийæн 
куыд дæтты, Гæди дзæгъæлдзуаг куыд у, ахæм æвзæр дзырдтæ 
Бибо Гæдийæ фæкодта Сафиатæн. 
52 

Кукус Æрыдонмæ ’рцыд æмæ радзырдта Айсæт æмæ Гæ- 
дийæн, Бибо æмæ Сафиатæй цыдæриддæр фехъуыста, уый. 
Айсæт Кукусы йæ хæдзармæ бахуыдта, хорз æй федта æмæ 
йын фæдзырдта, йæ лæппуйы хуызæн æй кæй уарзы, уый, æмæ 
Бибойæ Кукусы маст Гæдийæн кæй райсын кæндзæн, уый, 
æрмæст хъуамæ Кукус мæнг æвдисæн ныллæууа, цыдæриддæр 
Гæди Бибойыл гæдыдзырдтæ равдиса хицæутты раз, ууыл. Ку- 
кус дæр сразы ис. 
Айсæт Гæдийæн загъта: усы байст уды айст у æмæ йын йе 
’хсыры цъыртт хæрам скæндзæн, Бибойы хицæуттæм хорз куы 
нæ банымудза æмæ дзы йæ маст куы нæ сиса, уæд. Гæди сразы 
ис æмæ йæ мадæн дзырд радта. Уыцы изæр Кукус Гæдийы æх- 
хуырст Мæхæмæтимæ фæхыл, æмæ Мæхæмæт Бибомæ арвыс- 
та, хицæуттæн æй кæй ахсын кæнынц, уый. Бибо фæтарст æмæ 
абырæг алыгъд. 
Дыккаг бон пъырыстыфмæ Гæди æвзæр банымыгъта Бибойы; 
мæхъхъæлимæ бæхтæ давы, лæгтæ мары, ахæм дзырдтæ фæ- 
кодта. Æцæджы тыххæй та æвдисæн ныллæууыд Кукус. Пъы- 
рыстыф хъазахъхъы арвыста Бибойы ахсынмæ, фæлæ Бибойы 
не ссардтой æмæ афтидæй æрцыдысты. 
Иубон Саукуыдз Дзæуджыхъæуæй раздæхт æмæ Æрыдоны 
Гæдимæ бафысым кодта; кæй зæгъын æй хъæуы, Саукуыдзы 
Гæди хорз федта, цыбæл хæринæгтæ, нуазинæгтæ йын фенын 
кодта. Дыккаг бон Саукуыдз Нузалмæ куы бацыд, уæд фæрын- 
чын æмæ, йæ чызгæн лæгъстæ кодта, цæмæй Гæдийæн бакома. 
Гæдийы ус куы уа, уæд амондджын кæй уыдзæн, уый йын дзырд- 
та, фæлæ чызг не сразы ницы амæлттæй, æмæ йæм йæ фыд 
схæрам, æлгъыста йæ. 
Иу къуырийы фæстæ Саукуыдз рамарди, æмæ йæ баныгæд- 
той, фæлæ уыцы рæстæгмæ гæсгæ йæ ингæн æртæ ’хсæвы хъахъ- 
хъæнинаг уыд, æмæ хæдзары нæлгоймаг нал уыд, чи йæ хъахъ- 
хъæдтаид, æмæ Сафиат ацыд йæ фыды ингæн хъахъхъæнынмæ. 
Фæндагыл халæттæ йæ сæрмæ тахтысты, фыдæхсæв скодта, ным- 
мæйдар. Сафиат йæ фыды ингæн хъахъхъæдта, æвиппайды фед- 
та йæ фыды аууон. Аууон æй ралгъыста, æмæ Сафиат сæрра. 
Дыккаг бон Нузал хъæугуывд кодтой æмæ дзуары бын æрæм- 
бырд сты æмæ ныхас кодтой. Зæронд лæг Тасолтан нæма ’рцыд, 
бафæстиат æмæ йæм æнхъæлмæ кастысты. Куы ’рцыд, уæд сын 
хабар радзырдта, цæй тыххæй бафæстиат, уый æмæ загъта: 
— Уæлæ æрхы Сафиат сæрра æмæ йæ дзуармæ кæнын хъæуы, 
— зæгъгæ. 
Фæсивæд ацыдысты æмæ йæ дзуармæ æркодтой, æмæ дзуа- 
ры цур басур, фæлæ йæ дзуарæн куы бафæдзæхстой, уæд æрчъи- 
цыдта æмæ адæмæй хицæн слæууыд. 
Уыцы сахат хъæдæй саунымæтджын, сау лæг хъуынджын 
худы рацыд æмæ Сафиатæн загъта: 
— Цом, Къасарайы базондзынæ дæ амонд. 
53 

Сафиат æмæ саунымæтджын ацыдысты Къасарамæ. Сауны- 
мæтджын уыд Бибо; Бибо афтæ хъавыд, æмæ Къасарайы къæ- 
дзæхæй сæхи куыд аппæрстаид, афтæ, фыццаг Сафиаты, стæй 
та йæхи. Бибо Сафиаты раздæр къæдзæхæй аппæрста, стæг дзы 
стæгыл нал фæхæцыд. Бибо йæхи къæдзæхæй аппарынмæ куы 
хъавыд, уæд ахъуыды кодта, æмæ йын Кукус æмæ Гæди мари- 
наг кæй уыдысты, уый тыххæй йæхи фæурæдта, æмæ йе ’мбæлт- 
тæм æрцыд, радзырдта сын йæ зæрдæйы мæстытæ æмæ загъта: 
— Кукус æмæ нын Гæди маринаг сты æмæ сæ агурын хъæуы, 
— зæгъгæ. 
Æрыдоны Гæдийæн йæ мад рамарди, æмæ иунæгæй баззад. 
Гæди Сафиаты мард куы фехъуыста, уæд ыл æртæфстысты, уый 
тыххæй цы хинтæ ’мæ цы æвзæр митæ фæкодта, уыдон. Иубон 
ыл æрбафтыд Кукус, æмæ йын Гæди афтæ зæгъы: 
— Ацу, мæ цæст дæ куыд нæ уына, афтæ, атæппæт бæл- 
лæхтæ дæу тыххæй æрцыд. 
Кукус ын загъта: 
— Нæ дыууæ дæр зылын стæм æмæ нæ фыдуагдзинæдтæ 
адæмæн мауал хъæр кæн. 
Гæди загъта: 
— Хорз, мæ хæдзар, мæнæ дын уат æмæ схуысс. 
Кукус уаты схуыссыд, фæлæ Гæдийы цæстæнгасы цыдæр 
фыдбылызы хъуыддаг равзæрста æмæ йæхи бæсты йæ уаты 
Гæдийы æххуырст Мæхæмæты схуыссын кодта. Гæди бацыд æмæ 
Кукусы ’фсон Мæхæмæты рамардта. Кукус алыгъд æмæ Би- 
бомæ ссыди, цæмæй Гæдийы банымудза Бибомæ, фæлæ Бибо 
Кукусы куы федта, уæд æй рацахста æмæ йæ бæласыл сбаста. 
Кукус ын лæгъстæ кодта, ма мæ амар, зæгъгæ, фæлæ йæ бирæ 
радзур-бадзуры фæстæ кардæй æркъуыхтæ кодта. Бибо уырды- 
гæй ацыд æмæ Æрыдоны Гæдиимæ кæрæдзийы амардтой. 
Сафиаты сау дзыккутæ Къасарайы къæдзæхыл ауыгъдæй 
бирæ азты хъеллау фæкодтой. 

ХЪУДЫЦЫППУ 
Г=АС=2 —— 
Кавказы хохы сынæджы хуссарварс Арагуийы доны сæр 
Хъуды ком хуыссы, цыма йæ зæххыхъæд хицæнæй фидары тых- 
хæй скодта: бæрзонд къæдзæх хæхтæ, зын бацæуæн лæгæттæ, 
нарæг бахизæн кæмттæ — фидар цæстæнгас дæтты. 
Раст Арагуийы донысæр царди Хъуды Цыппу; Гуырдзыстон 
Уырысимæ баиу кæныны фæстæ адæм куы ’рсабыр сты, куы 
’рæнцадысты, уæд Калачы сæудæджертæ Макарæй фос ласын 
райдыдтой Арвыкомы фæндагыл. Фæндаг Дзæуджыхъæуæй 
Калакмæ æртæ дихæй уæрст уыд: Дзæуджыхъæуæй чырæ Къо- 
бы онг быдыры ирон адæм ластой, Къобæй Косетмæ та — хохы 
адæм, Косетæй Калакмæ — Гуырдзыстоны адæм. 
Иубон Цыппу Къобмæ чырæ ласынмæ ныццыд фондз æмба- 
лимæ: Сугъар, Тотырадз, Цицо, Гайти æмæ Дударимæ. Къобмæ 
куы ’рцыдысты, уæд Цыппу хицауæй сгæллады чырæтæ райста, 
чырæты хицау Цыппуйы бафарста йæ ном æмæ йæ мыггагæй. 
Хицауæн Цыппу йæ цæрæн бæстæ раст равдыста, фæлæ йæ ном 
æмæ йæ мыггаг фæлывдæй загъта: «Хафына Къæрныхов». Уыцы 
номыл чырæты хицау накладной гæххæтт ныффыста, иу гæх- 
хæтт Цыппумæ радта, иу та йæхимæ баурæдта. Цыппу æмæ йе 
’мбæлттæ æхсæз уæрдонæй сгæллæдты чырæ раластой æмæ чы- 
рæты сæ хæдзæрттæм сæхицæн нылластой æмæ сæ бавæрдтой. 
Бонтæ ивгъуыдтой, рæстæг хатти; чырæты хицау Калачы йæ 
фос куы нæ райста, уæд хъуыддаг сдзырддаг кодта. Хицæуттæ 
рафысс-бафысс райдыдтай. Хъуды комы Хафына Къæрныховы 
агуырдтой, фæлæ ахæм ном æмæ мыгтаг Хъуды комы не ссард- 
той. Бирæ рафæрс-бафæрсы фæстæ хицæуттæ банцадысты æмæ 
сæудæджер дæр. 
Дыууæ азы фæстæ, хъуыддаг куы ферох, уæд Цыппу йе 
’мбæлттимæ сгæллæдтæ базаркæнын райдыдта алы хъæуы: Ур- 
стуалты, Дзимыры, Чысаны æдасæй сгæллæдтæ уæй кодтой. 
Уыцы рæстæджы Рубайты Биби Косеты стыр хицауæн су- 
сæг дзырдхæссæг-комдзог уыд; хицау дæр æй рæвдыдта май- 
дантæ-йедтæй, кæй зæгъын æй хъæуы, æхца дæр ын-иу авæрд- 
та, æмæ-иу Биби рæстæй дæр æнæхъуаджы йе ’мбæстон адæ- 
мыл комдзæуджытæ цыд. 
55 

Бибийы сгæллæдты мæтæй хуыссæг нал ахста, хъахъхъæдта 
Цыппуйы; Цыппу Чысаны сгæллæдтæ ауæй кодта æмæ фæс- 
тæмæ ’рцыд. Биби уый куы базыдта, уæд Цыппуйы фæдыл ацыд 
Чысанмæ æмæ сгæллæдтæй дыууæ топпы балхæдта æмæ сæ 
Косеты хицаумæ ныххаста, æмæ хицауæн загъта, уыцы сгæл- 
лæдтæ Цыппу фондз æмбалимæ кæй радавта, уый, æцæджы 
тыххæй та йæм радта, кæй балхæдта, уыцы сгæллæдтæ. Косеты 
хицау сгæллæдтæ Калакмæ арвыста сæ хицауимæ, ацы сгæл- 
лæдтæ дæу сты æви нæ, зæгъгæ, йæ бафарста. Сомихаг йе сгæл- 
лæдтæ базыдта æмæ Косеты хицаумæ ныффыста, сгæллæдтæ 
мæн сты, зæгъгæ, æмæ хуыснæджы куыд ссарай, афтæ. 
Косеты хицау куыддæр уыцы гæххæтт райста Калачы сæу- 
дæджсрæй, афтæ асауылты барвыста æмæ Цыппуйы йæ фондз 
æмбалимæ йæхимæ ныккæнын кодта. Хицау бирæ рафæрс-ба- 
фæрс, ракъах-бакъах фæкодта Цыппуйы æмæ йе ’мбæлтты, фæлæ 
йын куы нæ басастысты, уæд сыл хъадамантæ сæвæрын кодта 
æмæ сæ ахæстонмæ арвыста. Цыппу йе ’мбæлттимæ Косеты ахæ- 
стоны цыппар мæйы фæбадт, цалынмæ йæ аххосы чингуытæ 
цæттæ кодтой, уалынмæ, стæй сæ Калачы тæрхондонмæ арвыс- 
та сæ аххосы чингуытимæ. 
Иубон ахæстоны дуары хъæр фæцыд, æмæ дуар фегом, дæс 
салдаты æд топпытæ, сæ разæй схъæлфындз цъæхцæст хицау 
ахæстоны смидæг æмæ афтæ зæгъы: 
— Судмæ, судмæ, — сæ нæмттæ æмæ сын сæ мыггæгтæ аны- 
мадта. 
Цыппу æмæ йæ фондз æмбалы салдæттæ сæ астæу стымбыл 
кодтой æмæ сæ иу стыр хæдзары смидæг кодтой. 
Суд æгъдаумæ гæсгæ бадт, ахæстытæн цъæх цинелтæ сæ 
уæлæ, зылынты бандоныл бадтысты. Суд бирæ тæрхон нæ фæ- 
кодта, уый тыххæй æмæ сæ зылыны чингуытæ Косеты хицауæй 
фидаргонд уыдысты. Иу сахаты фæстæ суды хистæр расидт: 
— Цыппу йе ’мбæлттимæ сгæллады барджитæ радавта Къо- 
бы фæлывд номæй, уый Косеты хицау æвдисæнтæй сбæрæг код- 
та, æмæ æцæгдзинад у, уый тыххæй сæ бартæ ист æмæ мыг- 
гагмæ Сыбырмæ æрвыст уæнт. 
Æмæ та сæ ахæстонмæ акодтой. 
Æхсæвы мæйрухс æрттывдтытæ калдта, йæ сызгъæрин цæс- 
тæй ахæстоны рудзынгæй мидæмæ худт. Ахæстытæ рудзынджы 
раз бамбырд сты æмæ арвы Лæдæрттæй сæхи рæвдыдтой, чи 
зоны, загътой, нырæй фæстæмæ нæ бæстаг арвы зылд нал фен- 
дзыстæм. Цыппу йæ рихи аздыхта хъæбатыры бæрæгæн æмæ 
афтæ зæгъы: 
— Сыбыры ныммæлыны бæсты нæ ирон зæххыл æруадзæм 
нг^ мæлæт, лæг иу бон райгуыры, иннæ бон амæлы, — æмæ æнцад 
мæстæй базарыд: «Сугъары дзыппы, дам, цъæх их æндон, æмæ, 
дам, Нуазайы скæнæм нæ лидзæн бон’». 
* Цилканы станцы цур. (Авторы фиппаинаг.) 
56 

Ахæстытæ Цыппуйы фæндыл сразы сты æмæ дзырд скодтой 
Цилканы станцы цур хъæдмæ хæстæг хъæуы, ахæстытæн æхсæв 
æнцайæн бынат кæм уыд, уыцы ран сæ йе цæгъдгæ куыд нык- 
кæной, йе куыд алидзой, ууыл кæрæдзийæн ард бахордтой æмæ 
схуыссыдысты. 
Иу мæйы фæстæ Цыппу æмæ йе ’мбæлтты Сыбырмæ ракод- 
той Арвыкомы фæндагыл, дыууадæс салдаты семæ хъахъхъæ- 
нæг. Раст Нуазайы хъæумæ куы схæццæ сты, ныр Цилканы 
станцæ чи хуыйны, уырдæм, уæд уым æхсæвиуат æрæнцадысты 
иу хæдзары. 
Уыцы æхсæв раст Ломисы дзуары æхсæв уыд, æмæ Цыппу 
иу сомæй арахъхъ балхæнын кодта, уæрыкк аргæвстой æмæ 
Ломисы дзуарæн скуывтой. Арахъхъæй сæхиуыл фæхæцыдыс- 
ты, салдæттæн дзы баталас кодтой. Салдæттæ хорз куы срасыг 
сты, уæд къуырма кæрчыты хуыст скодтой, æрмæст ма ахæсты- 
ты уæлхъус иу салдат дзой-дзой кодта. 
Ахæстытæн сæ фæнд куыд уыд, афтæмæй æвиппайды фес- 
тадысты æмæ къулы уæлæмæ хъæдырдæм слыгъдысты, фондзæй 
аирвæзтысты, фæлæ æхсæзæм, Гайтийы рацахстой æмæ йын йæ 
къахы бынтæ ныллыгтæ кодтой. 
Хъуыддаг афтæ уыд, æмæ ахæстытæ куы алыгъдысты, уæд, 
сæ цуры цы салдат лæууыд, уый иннæты фехъал кодта æмæ сæ 
асырдтой; фондзæй иуырдæм лыгъд фесты, Гайти иунæгæй 
фæхицæн æмæ йæ салдæттæ æрцахстой. 
Фондз абырæджы æхсæв-бонмæ фæцыдысты æмæ боны- 
цъæхæй Чысаны монастъеры хъæды бонасадæн бакодтой, дык- 
каг æхсæв раст æхсæвæр афон Цъорцъохы куырдмæ бацыдысты 
æмæ йын сæ хъадамантæ рафтауын кодтой. Цыппу йæ хъада- 
мантыл нытту кодта æмæ афтæ зæгъы: 
— Абонæй фæстæмæ дæ лæджы къах макуыуал фенæд. 
Цъорцъохы куырд сæ хорз федта — хæрд, нуæзт, æхца дæр 
сын радта, æмæ рацыдысты, Мудзыхы æфцæгыл Хъуды коммæ 
æрхызтысты. Нырма сæ иу мæт уый уыд, æмæ Гайтийы куыд 
байстаиккой, уый тыххæй хъуыды кодтой. 
Уыцы рæстæджы Гуырдзыстоны фæндаг Диделтыл уыд, 
Млеты тæссæрттæ конд нæма уыдысты, Цыппу алы бон дæр 
Къайсуратæм станцæмæ иу зæронд усы æрвыста бæрæггæнæг 
Гайтийы размæ, цæмæй йын базонын кæна Гайтийы æрбацыд. 
Иу къуырийы фæстæ зæронд ус абырджытæм дзырд бахаста: 
ахсæв, дам, Гайти Къайсураты уыдзæн, æмæ йæ райсом ракæн- 
дзысты, зæгъгæ. Абырджытæ сæхи сцæттæ кодтой æмæ Гордзы- 
леты йæ размæ бабадтысты. 
Дыккаг бон хур скаст, хохæй хохмæ тын нывæста, бæрзонд 
къæдзæхтæ æвзистау сæрттывтой, фæлæ ма уæддæр Хъуды комы 
рæбынтæ сауæндæрг хастой. Уалынмæ сын Гайтийы сæ разы 
æрбалæууын кодтой. Абырджытæ æвиппайды уæлвæндагæй 
æргæппытæ ластой æмæ цæсты тъæбæрттæн Гайтийы Уартауы 
57 

дæлбыл фæкодтой. Салдæттæ ма сæ фæстæ гæрæхтæ кодтой, 
фæлæ абырджытæ Фидæртты хохы сæрмæ сфардæг сты æмæ 
уырдыгæй Гадзыгойы зарæг кодтой. 
Абырджытæ Рубайты Бибийы марыныл бирæ фæзылдысты, 
фæлæ сæ къухы нæ бафтыд, хæдзарæй æддæмæ нал цыд, дуар 
æхгæдæй дардта, тыхæй бабырсæн æм нæ уыд, арт ыл куы баф- 
тыдтаиккой, уæд æгас хъæу сыгъдысты æмæ сын тæригъæд код- 
той, афтæмæй сын Биби бонæй-бонмæ æнæ мардæй баззад. 
Царддæттæг сæрд аивгъуыдта, ацыд, хæхтæ мит æрæхгæд- 
та, ацæуæн фæндаг нал уыд, уадтымыгъы æхситт, дымгæйы 
зызын кæмттæ араудта, бæстæ кæуын цæстæнгас ралæвæрдта, 
абырджытæ сæ хæдзæрттæм æрцыдысты. Ирон адæмы ’хсæн 
дзырд уады бæхыл бады, Биби та Косеты хицаумæ дзырд ных- 
хаста, Хъуды абырджытæ, дам, сæ хæдзæртты цæрынц, зæгъгæ. 
Раст Цыппурсы рæстæг уыд, æмæ Косеты хицау æфсæдтæ 
æрæмбырд кодта Хадæй, Хиуæй, уыдонимæ уырысы æфсæдтæ 
баиу сты; хицауы фæнд афтæ уыд, æмæ абырджытæм æхсæв 
куыд ныббырстаиккой æмæ сæ æвиппайды куыд æрцахстаик- 
кой, афтæ, фæлæ хъуыддаг афтæ уыд, æмæ æфсæдтимæ Цып- 
пуйы æфсымæргонд Цъорцъохы куырд дæр уыд æмæ Цыппумæ 
барвыста, ахсæв дæм бырсдзысты, зæгъгæ. 
Кæй зæгъын æй хъæуы, абырджытæ дæр хæстæмбæрц сæхи 
ацæттæ кодтой æмæ æфсæдты раз къуыбырыл Такаты мусы 
æрбадтысты. Æхсæв мæйрухс уыд, боны хуызæн, миты хъæ- 
пæнтæ тыбар-тыбур кодтой, раст æмбисæхсæв æфсæдтæ Такаты 
мусы раз фæхæрд кодтой. Абырджытæ мусы аргæнæнæй æфсæд- 
тыл топп их уарæгау ныккалдтой æмæ дзы дыууæ уым аззад, 
иннæтæ фæлидзæг сты æмæ æндæр хъæуты æрæнцадысты. Цып- 
пуйы æвронг зонд хъуыддаджы зындзинад равзæрста, æнæ хæцгæ 
хос нал ис, уый æмæ хæцæн фидар бацагуырдта. 
Гордзылеты бын хъæуы сæр къæдзæх-сынæджы раз — лæ- 
гæт. Лæгæтæн йæ алыварс — айнæг, иу бацæуæны йеддæмæ йæм 
нæй, лæгæты мидæг суадон, абырджытæ лæгæтмæ фæндаг ным- 
марзтой æхсæвы, цæмæйдæриддæр, мит арф уыди, цыдæрид- 
дæр сæм хъом, фос уыд, лæгæтмæ сæ стардтой æмæ сæ аргæв- 
стой. Сæ мæрдтæй сын лæгæты раз хæцæн самадтой, цæвиттон, 
мит арф уыд, æмæ дур къухы не ’фтыд. Сæ бинонты — чысы- 
лæй-стырæй — иууылдæр лæгæтмæ скодтой, хæринаг, ссад фаг 
схастой, æмæ Цыппу хæсты пълантæ æрæвæрдта. 
Дыккаг бон æфсæдты хицау цæхгæр дзырд радта, хъазуат 
сæм бацæут, зæгъгæ, цасфæнды фæцæгъдæнт, уæддæр, æнæ уый 
хос нæй, загъта. Æфсæдты хицауы уынаффæмæ гæсгæ дыккаг 
бон хъазуат бацыдысты, фæлæ хъæуы афтид хæдзæрттæ йед- 
дæмæ ничиуал уыд æмæ хъæуы æрæнцадысты. 
Æртыккаг бон хæцын райдыдтой, æфсæдтæ лæгæтмæ быр- 
стой, топпы нæмыг ихуарæгау кодта, лæгæты сæрмæ топпы 
фæздæг мигъ сбадти, æфсæдтæй бирæ фæцагътой. Хæст бони- 
зæрдалынгмæ нæ банцад, изæрæй æфсæдтæ раздæхтысты. 
58 

Цыппурсæй Донскъæфæнмæ топпæй фæхæцыдысты, фæс- 
донскъæфæн сæм сармадзантæ баластой, æмæ хæст стынгдæр. 
Фыццаг æмыр нæмыгæй æхстой, цæмæй лæгæты раз хæцæн амад 
фехæлдтаиккой, фæлæ сын халын нæ бакуымдта, уый тыххæй 
æмæ галтæ, хъуццыты мæрдтæ кæрæдзийыл ныссалдысты æмæ 
сæ къæртт дæр нал хаудта, уыйфæстæ сæ хæлгæ нæмыгæй, 
фыдæлтæ хъумбара кæй хуыдтой, уымæй æхсын райдыдтой. 
Цæвиттон, лæгæты дуар бæрзонд уыд, æмæ хæцæн амады сæр- 
ты лæгæты хуылфмæ хаудта сармадзаны нæмыг æмæ лæгæты 
хуылфы хæлд. 
Зондджын æфсæддон адæмæй сæдæ мин лæджы басæтдзæн. 
Цыппу хорз зыдта, уыцы рæстæджы сармадзаны нæмыг цæмæй 
хæлы æмæ куыд арæзт у, уый. Æмæ лæгæты астæу дон смал 
кодта, æмæ-иу сармадзаны нæмыг лæгæты хуылфы къæдзæхыл 
куы сæмбæлд, уæд-иу малы смидæг æмæ-иу йæ фитил ахуыс- 
сыд. Цæвиттон, уыцы рæстæджы сармадзаны нæмыг фитилæй 
хæцгæ уыд, цалынмæ йæ фитил асыгъдаид, уалынмæ нæмыг нæ 
хæлди, æмæ доны руаджы сармадзаны нæмыг æнæ хæлдæй зад. 
Нæмыджы хуылфæй та дæс æмæ æртиссæдз æхсты топпыхос 
истой æмæ уый руаджы топпыхосхъуаг дæр нæ кодтой. Иухатт 
Цыппуйæн йæ къухты ’хсæн сармадзаны нæмыг дæр ныггæрах 
ласта æмæ фехæлди, фæлæ йæхицæн дæр æмæ иннæтæй дæр 
никæмæн ницы кодта. 
Цыппурсæй Тутыры дыццæгмæ лæгæтæй фæхæцыдысты, 
стæй лидзынвæнд скодтой: урс цикъæйæ æддагон дарæстæ ба- 
хуыдтой, урс миты хуызæн куыд уыдаиккой, афтæ, миты цæ- 
уæн къæлæттæ сбастой æмæ Тутыры дыццæг æхсæв алыгъдыс- 
ты, Къалодзæгатыл Хъелы рындзыты æддæмæ боныцъæхæй Дзи- 
мыры Тогойты хъæуы балæууыдысты. Сæ бинонты — усæй, сы- 
вæллонæй — лæгæты ныууагътой, æмæ сæ дыккаг бон æфсæдты 
хицау æркæнын кодта æмæ сæ Калакмæ акодтой, æртæ азы Ка- 
лачы фесты, цалынмæ Цыппу бафидыдта, уалынмæ, стæй сæ 
рауагътой. 
Тогойты хъæу карды комы хуызæн къæдзæх-сынæгыл цæ- 
рынц фондз хæдзарæй, хъæуы астæу авд уæладзыджы мæсыг, 
ныр æй уырыс фехæлдтой, фæлæ уæддæр фидарцæстæнгас дæт- 
ты. Абырджытæ фыццаг Тогойтæй ракуырдтой, цæмæй сæ иу бон 
бауазæг кæной, фæлæ куы нæ разы кодтой, уæд Тогойтæн сæхи 
расырдтой æмæ хъæуы æрцардысты. Бæгæны бахсыстой, фос 
бирæ, кусæрттаг, æмæ та Тогойты мæсыджы цæрын байдыдтой. 
Бирæгъдзармæй — цуанон сæмæнхъæл, чидæр та Косеты 
хицаумæ дзырд ныддавта: абырджытæ, дам, Тогойты мæсыджы 
бацыдысты. Арагуийы ’рдыгæй та Косеты хицау ныццыд æфсæд- 
тимæ, Чысаны ’рдыгæй ерыстаутæ æрбакодтой æфсæдтæ, æмæ 
та хæст сси. 
Нарон Гæус Цыппуйæн йе ’рдхорд-æфсымæргонд уыд, иубон 
Гæус æмæ Дзимыры сауджын æфсæдты хицауæн афтæ зæгъынц: 
59 

— Абырджыты куы расайæм, уæд нын цы хæрзиуæг уыдзæ- 
ни, — зæгьгæ. Хицау сын ныббаста хъуырыфтаугæ сызгъæрин 
майдантæ æмæ дæсгай тумантæ æхца. 
Дыккаг бон сауджын æмæ Гæус Тогойтæм ссыдысты абыр- 
джытæм æмæ сын хинæйдзаг былдау ныхæстæ райдыдтой æмæ 
Гæус загъта: 
— Не ’хсæн ард ис, Цыппу, æфсымæртæ стæм, баууæнд мыл 
æцæгдзинадæй, хицæуттæ дын бахатыр кодтой, цыдæриддæр 
æвзæр митæ фæкодтай, уыдон, рацæут æмæ уæ бафидауын кæ- 
нæм, æцæджы тыххæй та мын сауджын æвдисæн у. 
Сауджын дæр сын æцæгдзинады æууæнк лæвæрдта, йæ дзуар 
йæ къухы, афтæмæй. 
Зæронд цъиу зыгуымтæй сайын нæ комы, Цыппуйы фæл- 
тæрд зонд тагъд бамбæрста уыдонæн сæ хин æмæ Гæусæн афтæ 
зæгъы: 
— Æри уæдæ, ме ’фсымæр, дæ хъама, дзуары уыгард нык- 
кæнæм æцæджы тыххæй. 
Гæус йæ хъама Цыппумæ радта, хъама сæхи куы фæци, уæд 
æй рацахстой æмæ йæ цæджындзыл сбастой. Сауджын йæхи 
былæй аппæрста æмæ дзодайыл аирвæзт æмæ, йæ сыдзы туг мизгæ, 
дæлæ комы зæйнадыл абадт. Цыппу ма йæм фæсте хъæр кодта: 
— Ма тæрс, сауджын, дæуæн ницы кæндзыстæм, динамонæг дæ. 
Фæлæ ма йæм чи хъуыста. Фæстæмæ фæкæс-фæкæсгæнгæ 
æфсæдты ’хсæн смидæг. 
Гæусы цæджындзыл бастæй иу къуыри фæдардтой, куы йæ 
æргæвдгæ кодтой, куы йын йæ цæстытæ къахтой, куы йæ мæ- 
сыджы сæрæй бæндæнæй уагътой æмæ-иу æй бон-изæрмæ ауыгъ- 
дæй фæдардтой; ахæм митæ йын кодтой. Иу къуырийы фæстæ 
Гæусы зыбыты бæгънæгæй, йæ мад æй куыд ныййардта, афтæ- 
мæй рауагътой æмæ йын Цыппу афтæ зæгъы: 
— Цу, мæ хæдзар, мæлæт дын хатыр, де ’ууæнк дæр бæгъ- 
нæг æмæ дæхæдæг дæр. 
Уалдзæг æрæввахс, мит фæзæйнад, æфсæдтæ алырдыгæй 
тыхджын байдыдтой, æхсæвæй-бонæй хæст нал хæлд, мæсыджы 
фæрстæ топпы цæхæрæй пиллон уагътой, алырдыгæй сыл æртых- 
стысты. Раст Куадзæны размæ майрæмæхсæв фыдæхсæв скодта, 
митæмхæццæ зæгъ уарыди, цæгатварс тымыгъ уынæргъыдта, 
митæмхæццæ зæгъ уарын æфсæдтыл уылæнтæй калдта. Æфсæдтæ 
сфæлмæцыдысты, æмæ алчи йæ цинелы бын ныттымбыл. 
Раст æмбисæхсæв абырджытæ мæсыгæй рахызтысты, хус- 
сæртты зæйдзыдтыл дæлæмæ коммæ ныццыдысты, комы зæйы 
бынты дон-дон фæстæмæ Хъуды ’фцæгмæ ссыдысты æмæ Фи- 
дæртты хохы дуры бын лæгæты æрæнцадысты. Хæринаджы 
тыххæй сæм уыд къæлуайы ссад, царв æмæ цæхджын фыдтæ. 
Дыккаг бон Тогойты мæсыгæй тохы хъæр куынæуал цыд, уæд 
æфсæдтæ хъæумæ бабырстой, фæлæ хъæуы ничиуал уыд, аф- 
тид хæдзæртты йеддæмæ. Æфсæдтæ сын сæ фæд рацагур-баца- 
60 

гур фæкодтой, æмæ куы ницы ссардтой, уæд фæйнæрдæм фæ- 
цыдысты. 
Уалдзæг æрцыд, зæхх сулæфыд, хъæд сыфтæрæй сæхгæд- 
та, бæстæ суæгьд и. Абырджытæ Гуырдзыстонмæ афардæг сты. 
Раст Цхетайы мидæгæй къазна байстой æмæ дзы бирæ ’хца аха- 
стой, урс æхцайæ цы фæрæзтой, уый, гæххæтт æхцайы та зонгæ 
нæ кодтой, æмæ дзы Цыппу иу гæххæтт нывы ’фсон йæ къæртт 
дзыппы авæрдта. Гуырдзыстоны сын иу æлдар лымæн уыд, æмæ 
уымæ куы бацыдысты, уæд æй уый базыдта гæххæтт æхцайы 
æмæ афтæ зæгъы: 
— Адонæй цæуылнæ хастат, адон хуыздæр æхца сты, — æлдар 
сын бауайдзæф кодта, фæлæ ма цы хос уыд. 
Калачы стыр хицаумæ дзырд бацыд, абырджытæ цы къазна 
байстой, уый тыххæй; æмæ карз дзырд радта алы бæстыл, алы 
хицаумæ, æрцахсынæй, марынæй сын иу амал куыд скæной, 
афтæ. Æддагон лæгæй сæ чи ’рцахсын кæна, уымæн та хæрзиу- 
джытæ ныббастой. 
Зæронд цъиуы зыгуымтæй чи ахсы. Цыппу куы базыдта, 
ацы бæстыл ын фæлæууæн нал ис, уæд Шамилмæ лидзын сфæнд 
кодта. Уыцы рæстæджы Шамил йæ тæккæ хæстыл уыд Уыры- 
симæ, Дзæрæхы ком дæр фидыд нæма уыдысты Уырысимæ. 
Зондджын лæг хъуыддаг лыстæг луары. Цыппу Туаты Дзы- 
байы Дзæрæхмæ минæвар арвыста Хæмæтхъанатæм, цæмæй 
абырджыты бауазæг кæной. Цæвиттон, Дзыба Хæмæтхъанаты 
хæрæфырт уыд. Хæмæтхъанатæ æмæ æгас Дзæрæх дæр сразы 
сты Хъуды абырджыты сæхимæ райсыныл; Туаты Дзыба Дзæ- 
рæхæй фæстæмæ бацыд æмæ Цыппуйæн загъта, Хæмæтхъана- 
тæй цы фехъуыста, уый. 
Раст æхсæвæр афон абырджытæ Туаты Дзыбайæн арфæ ра- 
кодтой æмæ араст сты, Хиуы комы дæлæмæ æхсæв-бонмæ фæ- 
цыдысты, боныцъæхæй Ахгæрайы хохы сæрæй Дзæрæхы коммæ 
акастысты. Хурыскастæй бæрзонд къæдзæхтæ сызгъæринау 
æрттывтой, Дзæрæхы комы рæбынтæ сауæндæрг хастой, Терчы 
дон хæрдгæбыдау зылын-мылын Ирыстоны йæхи айвæзта, хуры- 
скастыл ранæй-рæтты хид авæрдта, нæзы бæлæсты тæф комы 
нарæгæй ирдгæ уæлæмæ хаста, æмæ лæджы зæрдæ рухс кодта. 
Цыппу ныуулæфыд æмæ афтæ зæгъы: 
— Мæгуыр нæ бон, йæ райгуырæн бæсты уындæй чи нæ 
бафсæст, — æмæ æнцад æрбадт. 
Йе ’мбæлттæ дæр йæ цуры æрбадтысты. Бирæ фæбадтысты, 
бæстыхъæдæй сæхи фæрæвдыдтой, фæндаггон хæринæгтæй сæхи 
афсæстой æмæ та ацыдысты. 
Раст уыцы бон Дзæрæхы Маты дзуары бон уыд, æмæ адæм 
дзуары уæлвæзы æрæмбырд сты; фæсивæд бæхтыл хъазыдыс- 
ты, топпы фæздæг сæ сæрыл мигъ сбадт, дзуарыгæстæ адæмы 
фæдзæхстой, адæм фæсабыр сты, зæрæдтæ æрбадтысты. Хурыс- 
кæсæны ирдгæ радымдта, фæздæг ахаста, сау бæгæныйæ га- 
джидæуттæ кодтой. 
61 

Абырджытæ хъæды къохæй бæрæгбонмæ кастысты, æмæ 
Цыппу афтæ зæгъы: 
— Фæндæй хъуыддаг кæддæриддæр нæ фехæлдзæн, уыдон 
нозтджын адæм, мах сæм æмбырдæй куы ныццæуæм, уæд нæ 
тыхгæнæг фæхондзысты. Æз сæм иунæгæй ныццæуон, мæхъ- 
хъæл уазæгуарзон сты, сæхимæ мæ куы айсой, уæд сымахмæ 
дæр сæрвитдзынæн, — загъта. 
Цыппу йе ’мбæлтты хъæды ныууагъта æмæ мæхъхъæлы 
æмбырдмæ ныццыд. Мæхъхъæл йæ размæ разгъордтой æмæ йæ 
хистæры бынаты сбадын кодтой, йæ разы йын уæздан фынг, 
цыбæл хæринæгтæ æрæвæрдтой. Уалынмæ иу чызг, Гызæу, 
зæгъгæ, æрбакодтой æвзагзонæг тæлмац æмæ тæлмацæй ныхас 
райдыдтой. Цыппу цас фæрæзта, мæхъхъæлæн сæ хабæрттæ 
радзырдта: сæ абырæгдзинад, сæ хæсты æмбисонд æмæ сын йе 
’мбæлтты дæр бацамыдта; мæхъхъæлы фæсивæд азгъордтой æмæ 
йын йе ’мбæлтты дæр æркодтой. Фæцин сыл кодтой, хорз сæ 
федтой, чызджытимæ сæ фæкафын кодтой. Бон баизæр, æмæ 
уазджыты сæ фысыммæ Хæмæтхъанатæм хъазгæ æркодтой. 
Æхсæвы та сын Хæмæтхъанатæ гал аргæвстой, адæм æрæмбырд 
сты, хорз лæвæрттæ сын фæкодтой. Дзæрæхмæ ма уыдон 
æрцыдмæ æхсæз мæхъхъæлон абырæджы уыд, уыдонимæ дæр 
балымæн сты æмæ хæтын райдыдтой. Иухатт Стыр Гуданы фос 
æртæ дзуджы ратардтой æмæ сæ æгас Дзæрæхæн байуæрстой. 
Уалынмæ уырысы æфсæдтæ Дзæрæхы комыдымæгæй сау- 
æндæрг бадардтой, æмæ хæст сси, комы дыууæ фарсæй топпы 
нæмыг ихуарæгау кодта, Дзæрæхы дон тугæмхæццæ сырх-сыр- 
хид цыди. Хæст бирæ нæ ахаста, мæхъхъæл фидауыны дзырд 
радтой. Абырджытæ мæсыджы бацыдысты, уырысы æфсæдтæ 
сæ алыварс æрæхгæдтой. Цыппу лидзынвæнд скодта, мæхъхъæ- 
лы абырджытæ загътой: 
— Ацы мæсыг ханты ханæн нæ басаст, уырыс та йын цы 
кæндзысты? 
Уыцы ’хсæв фыддуг скодта, тыгъдызæй уарын фæйлауæнтæ 
хаста, арв нæрыди, æрттывта. 
Цыппу æмæ йе ’мбæлттæ мæсыгæй рахызтысты, сæ топпытæ 
— сæ риуыл, бырын байдыдтой, æфсæдты астæу цепы ’хсæнты 
абырыдысты æмæ Маты хохмæ сфардæг сты, лæгæты арт скод- 
той æмæ сæхи ссур кодтой. Дыккаг бон уырысы ’фсæдтæ мæ- 
сыджы бын топпыхос ныккодтой æмæ йыл зынг бафтыдтой, 
сæхæдæг дард ацыдысты. Топпыхос схæцыд æмæ мæсыджы 
хæрдмæ фехста, сау фæздæджы тымбыл мигъау абадт. Дымгæ 
радымдта, фæздæг ахаста, æмæ разынди мæсыджы хуырдзæнд. 
Иæ бынæй ма цыд мæхъхъæлы абырджыты уынæргъын, хъæр- 
зын. 
Цыппу æмæ йе ’мбæлттæ Маты хохæй кастысты æмæ фед- 
той, мæсыгыл цы ’рцыд, уый. Æхсæвы хохы фесты, дыккаг бон 
араст сты æмæ Хъулгъайы Бехоймæ бацыдысты. Æртæ боны 
62 

Бехоймæ фесты, цыппæрæм бон ацыдысты æмæ Ахберд-Мæхæ- 
мæтмæ ныццыдысты. Ахберд-Мæхæмæт семæ сбадт æмæ сæ 
Шамилмæ бакодта. 
Шамил — сæвджын цæхгæр лæг, стыр рихитæ, цæхгæр æлвыд 
зачъе, æрфгуыты астæу уыгард æнкъард цæстæнгас лæвæрдта; 
тъахтины гауызы уæлæ бадти, бирæ хъуыдытæй цæсгом æнафо- 
ны фæлывдхуыз æвдыста. Хъамайы сæрыл стæджджын къух- 
тæй хъæбатыры хæст ныккодта. Абырджытæ йæ разы балæууы- 
дысты, бакуывтой æмæ салам радтой. Шамил дæр сын арфæ 
ракодта æмæ афтæ зæгъы: 
— Хорз, — загъта, — мæ лæппутæ, æз фехъуыстон, хохы 
адæм æмæ уырысы паддзах хæцынц, зæгъгæ, æмæ сымах тых- 
хæй авд хуыцаубоны ламаз скодтон, ныр Хуыцауы фæндæй 
цæрдзыстæм, — æмæ сæ рарвыста. 
Шамилы уынаффæйæ абырджытæн фатер радтой, æмæ 
æрæнцадысты, фæлæ сын хæринагдæттæг нæ уыд æмæ æртæ 
боны æххормаг баззадысты. Цыппу сæ нæ уагъта Шамилмæ хъаст 
кæнын. 
— Гуыбыны хъаст, — загъта, — худинаг у. 
Тотырадз — хæрз лæппулæг — афтæ зæгъы: 
— Мæнæн гуыбыны хъаст худинаг нæу, лæппу дæн, — æмæ 
Шамилмæ бацыд æмæ загъта: 
— Мах, хæххон адæм, иу ран бадын нæ уарзæм, кæд искуы 
хæст ис, уæд нæ уырдæм арвит, æххормагæй та сырд дæр нæ 
цæры. 
Шамил фæхудыны бæрæгæн йæ рихи фезмæлын кодта æмæ 
афтæ зæгъы: 
— Хорз, мæ хæдзар, лæппуйæн гуыбыны хъаст худинаг нæу, 
— æмæ дзырд радта, хæдзарæн къусы дзаг царв æмæ къæлуайы 
ссад куыд æрхæссой, афтæ. Цæстытъæбæртмæ абырджыты фа- 
тер царв æмæ ссадæй айдзаг и. Ахберд-Мæхæмæт дæр сын арфæ 
ракодта æмæ фæстæмæ раздæхти. 
Æртæ боны фæстæ сæм Шамил басидт æмæ загъта: 
— Ахсæв мæм тыхгæнджытæ цæудзæн æмæ мæ ныфс сымах 
стут, цæут, æмæ уын кæм зæгъой, уым бабадут, тыхгæнджыты 
разæй урс барæг цæудзæн, уый цæвут, иннæтæм ма бавналут. 
Æмæ сын семæ лæг бафтыдта æмæ ацыдысты. 
Иу сындзджын атагъайы нарæг фæндаджы фæйнæфарс ба- 
бадтысты, æртæйæ — иуырдыгæй, æртæйæ — иннæрдыгæй. Раст 
æмбисæхсæв æфсады разæй урс барæг æрхæццæ, абырджыты 
гæрæхтæ ацыдысты, æмæ урс барæг асхъиудта, иннæ ’фсад 
асæпп-сæпп кодтой, афардæг сты. Цыппу базгъордта æмæ ба- 
рæджы рауын-бауын акодта, æмæ дзы лæджы мард нæ уыд, 
æрмæст дзы федта дыууæ дамбацайы, худ æмæ нымæт. Дзау- 
матæ рахастой æмæ рацыдысты. 
Æртæ боны фæстæ та сæм Шамил басидт æмæ загъта: 
— Цы бакодтат, мæ лæппутæ, исты фесгуыхтыстут? 
63 

Цыппу раздæр бакъахдзæф кодта æмæ афтæ зæгъы: 
— Æхсгæ хорз фæкодтам, фæлæ лæджы мард нæй, æрмæст 
нымæт, худ æмæ дыууæ дамбацайы йеддæмæ дзы мард нæ баз- 
зад, æмæ уый тыххæй хъыг кæнæм, — загъта. 
Шамил йæ рихийы бын фæхудт æмæ афтæ зæгъы: 
— Амардтат æй, амардтат, мæ лæппутæ, — нымæты топпы 
цæфтæ куы федта, уæд. 
Нымæт æмæ дамбаца Цыппуйæн радта, худ æмæ дамбаца та 
— Сугъарæн. Арфæ сын ракодта, æмæ рацыдысты. 
Æртыккаг бон та сæм басидти Шамил æмæ урс бæхыл сбадт, 
урс цухъхъа, урс худ, урс сарыхъхъ, сугъахъахъ фистон кард 
йæ фарсыл тыбар-тыбур кодта. Йæ алыварс абырджытæ, дыууæ 
наибы семæ, æфсæдты раз балæууыдысты æмæ сын Шамил арфæ 
ракодта æмæ афтæ зæгъы: 
— Дæттын уæм лæгтæ, сæ хъару равдисдзæн, цы сты, уый, 
хæххон уæйгуытæй æхсæз, уарзут сæ, зæгъын. 
Шамил хъæбатыр цæстæнгасæй æфсæдтыл азылд æмæ та 
сын арфæ ракодта; абырджыты æфсæдтимæ ныууагъта æмæ 
фæстæмæ раздæхт. 
Абырджытæ æфсæдтимæ баиу сты, хæтын райдыдтой, сæ 
хъæбатырдзинад цæцæны æмбисондæн баззад, топпæй æрду нæ 
ивгъуыдтой, æхсæв бонау цыдысты. Хæсты быдыры знаджы 
нæмыгæй сæхи нæ хызтой, абырджытæ Шамилы ’фсæдтимæ 
дыууæ азы фесты. 
Иухатт Терчы былæй рæгъау атардтой, мигъ бон уыд, æмæ • 
сæ рæстæг фæсайдта, — изæрæфсон рæгъаумæ æгæр раджы 
фæлæбурдтой. Ирæй, уырысæй фæдис фесты, хæст сси, Цыппу 
уарийау бæхыл ратæх-батæх кодта, фæдисонтимæ фæстæмæ 
хæцыд, йе ’мбæлттæ рæгъау тардтой; йæ сæрыл мигъ сбадт топ- 
пы фæздæгæй, æнæскъуыд æрвнæрæгау йæ топпы хъæр нæ хи- 
цæн кодта. Æхсæв се ’хсæн бацыд, æмæ Цыппу фæдисон адæмы 
астæу фæци æмæ сын уырыссагау дзырдта, цæвут сæ, зæгъгæ, 
цыма фæдисон адæмæй уыд. Иу ирон фæдисон лæгмæ топпыхос 
нал уыд æмæ хъазахъхъагæй куры, Цыппу хъазахъхъагыл топп 
ныццавта æмæ йын иронау афтæ зæгъы: 
— Сис ын йæ топпыхос дæр æмæ йæ топп дæр, дæу сты. — 
Йæхæдæг бæх æрцæлхъ ласта æмæ æхсæвы мæйдары аныгъуылд. 
Афонтæ цыдысты, рæстæг ивта, Хъазыбегаты Глаха Косеты 
зылды хицау сси, уыцы рæстæджы Глахайы дзырдæн бæрзонд 
паддзахы раз бирæ кад уыд. Цыппуимæ та Глаха рагæй хæлар 
уыд æмæ абырджыты бафидауыны тыххæй зæрдиагæй зилын 
райдыдта, слымæн кодта Терчы зылды хицауимæ дæр, базонын 
ын кодта абырджыты хабæрттæ æмæ дыууæйæ дæр зилын сис- 
той. 
Бирæ рафысс-бафысс, курынты фæстæ стыр хицауæй дзырд 
рацыд: «Хъуды абырджытæн се ’взæр митæ — хатыр, сæ фыды- 
бæстæй — цух, æмæ сæ Терчы зылды æрцæрын кæнут». 
64 

Хъазыбегаты Глаха Цыппумæ гæххæтт ныффыста афтæ: «Мæ 
уарзон фырт Цыппу! Æцæгдзинадæй дæм фыссын æмæ дын Хиуы 
Санибайæ æмæ Ломисы дзуарæй ард хæрын æмæ сомы кæнын, 
баууæнд мыл, Терчы зылды инæлар æмæ æз дæ бафидауын код- 
там паддзахимæ, бахатыр дын кодта де ’взæр митæ иууылдæр. 
Æрмæст дæ фыдыбæстæй цух, æмæ дæ Терчы зылды кæм фæн- 
ды, уым æрцæр. Бафидауыны тыххæй та дæм æнхъæлмæ кæс- 
дзыстæм Цымийы фæзы, Дудараты зæххыл, раст Зæрдæвæрæн 
боны». Гæххæтт гуырдзиаг æвзагæй фыст уыд æмæ йæ иу мæхъ- 
хъæлон Борæтæй Темырхъомæ радта æмæ йæ цæцæны хæсты 
Цыппумæ арвыста. Мæхъхъæлон бирæ рацу-бацу нæ фæкодта, 
цыппæрæм бон раст Даргъийы хæсты Цыппуйыл сæмбæлд æмæ 
йæм гæххæтт радта, æмæ дзы бакаст. 
Уалдзæг уыд, æмæ хур тынгдæр судзын байдыдта, адæм 
æнтæфæй хæхтæм лыгъдысты. Иубон Цыппу Шамилæй ра- 
куырдта æмæ загъта: 
— Дæ бæрзонддзинадæй курын, имам, æнтæфæй бафæлмæ- 
цыдыстæм, æмæ нæ иучысыл Хъулгъайы хохмæ ауадз, зæгъгæ. 
Шамилы дардхъуыдыгæнæг зонд æмæ фæлтæрд зæрдæ 
Цыппуйыл фæгуырысхо æмæ афтæ зæгъы: 
— Æнхъæлдæн, мæ лæппутæ, сайынвæнд мыл кæнут. 
Фæлæ Шамилæн Цыппу æцæгдзинады дзырд радта, æмæ 
йыл баууæндыд. 
Уыцы рæстæджы Хъулгъайы æлдар Бехой уырысимæ бафи- 
дыдта, Дзæрæхы мæхъхъæл дæр уырысимæ баиу сты. Абыр- 
джытæ æмраст Бехоймæ æрцыдысты æмæ йын радзырдтой сæ 
фидауыны хабар. Бехой сæ хорз федта, фæцин сыл кодта, æхсæ- 
вы уым фесты. 
Дыккаг бон раджы сбадтысты бæхтыл абырджытæ, Бехойы 
ссæдз барæджимæ рацыдысты, Глаха сын кæдæм сæмгъуыд кодта 
— Цымийы фæзмæ. Се ’рцыдмæ æнхъæлмæ кастысты: Терчы 
зылды инæлар, Хъазыбегаты Глаха, фондзыссæдз хъазахъхъ 
къанвой. Раст зæрдæвæрæн боны Цымийы фæзы баиу сты. Иуыр- 
дыгæй лæууыд дыууæ инæлары къанвоимæ, иннæрдыгæй — Бе- 
хой, мæхъхъæл æмæ абырджытæ топпæлвæстæй. Глаха раздæр 
бакъахдзæфтæ кодта æмæ афтæ зæгъы: 
— Цæуылнæ рацæуыс, Цыппу? Терчы зылды инæларæн са- 
лам ратт. 
Цыппуйæн йæ топп йæ къухы æмæ афтæ зæгъы: 
— Искуы ма бирæгъ фыййауимæ рæдæн дзырдтæй фидауы? 
Глаха бауад æмæ Цыппуйы сæрыл йæ худ акодта æмæ загъта: 
— Абонæй фæстæмæ, мæ лæппу, Хиуы Саниба — не ’хсæн. 
Абырджытæ бацыдысты, Бехой æмæ Глаха сæ разæй, æмæ 
Терчы зылды инæларæн бакуывтой æмæ йын салам радтой. 
Иучысыл ныхæсты фæстæ файтоны сбадтысты, абырджытæ — 
бæхтыл, сæ фæстæ хъазахъхъ æмæ мæхъхъæлимæ Дзæуджы- 
хъæумæ æрцыдысты. 
5 Гæднаты Секъа 
65 

Се ’рцыдмæ инæлары хæдзары раз æнæхыгъд адæм æрæм- 
бырд: ирæй, кæсæгæй, уырысæй, зæххыл нал цыдысты æмæ 
æнхъæлмæ кастысты. Уалынмæ æрбахæццæ сты æмæ инæлары 
хæдзары раз рæнхъ алæууыдысты, дыууæ инæлары хæдзармæ 
бацыдысты, абырджытæ — мæхъхъæлы раз, Бехой сæ уæлейæ, 
рæнхъ лæууыдысты. Глаха уæладзыг балкъонæй радзырдта, 
инæлар уæм дзуры, зæгъгæ; абырджытæ инæлары хæдзары дуар- 
мæ куы баввахс сты, уæд сын дуаргæс сæ топпытæ иста æмæ 
фæстæдæр ралæууыдысты, æмæ Цыппу афтæ зæгъы: 
— Æнхъæлдæн, къæппæгмæ нæ æрсайдтой. 
Уалынмæ та дыккаг хатт Глаха рауад æмæ та Цыппумæ дзуры: 
— Цæуылнæ рацæуыс, — загъта, — инæлар дæм æнхъæлмæ 
кæсы. 
Цыппу та йын загъта: 
— Дуаргæс нын нæ гæрзтæ исы æмæ дызæрдыг кæнæм. 
Глаха фæстæмæ фæзылд æмæ инæларæн загъта. Инæлар 
рауад æмæ дуаргæсмæ дзуры: 
— Æд гæрзтæ сæ рауадз. 
Æмæ уæд бацыдысты, сæ топпытæ æрæвæрдтой æмæ та 
дыууæ инæларæн бакуывтой. 
Терчы зылды инæлар сыстад æмæ загъта: 
— Бирæ æвзæр митæ фæкодтат, номхыгъдæй сæ нæ дзурын, 
фæлæ цыдæриддæр æвзæр митæ фæкодтат, уыдон уын бахатыр 
кодта мæн æмæ Хъазбеджы тыххæй иууылрæвдауæг паддзах. 
Æрмæст уæ фыдыбæстæй — цух, Терчы зылды уæ кæм фæнды, 
уым цæрут. 
Цыппу равзæрста йæхицæн цæрæнбынат Туацъæйы — Æры- 
донæй Къардоны астæу, Есенаты Мæхæмæт кæм цард, уыцы 
хъæуы. Хъазбегаты Глаха семæ рацыд инæлары хæдзарæй æмæ 
бадзырдта Есенаты Мæхæмæтмæ æмæ йын загъта: 
— Мæнæ дæ уазджытæ акæн æмæ куыд зоныс, афтæ сæ 
æрæнцайын кæн. 
Цыппу Бехой æмæ йе ’мбæлттæн арфæ ракодта, æмæ аздæх- 
тысты; Цыппу æмæ йе ’мбæлттæ Есенаты Мæхæмæты цур æрæн- 
цадысты. Туацъæйæ Куйанмæ алыгъдысты, Куйанæй Дудар æмæ 
Тотырадз фæстæмæ Хъудмæ алыгъдысты. Гайти æмæ Цицо Ку- 
йаны амардысты, Цыппу æмæ Сугъар Елхотмæ слыгъдысты æмæ 
уым амардысты, рухсаг уæнт. 

г^-" "" '*■'■' «-•-• ^^ 
АЗАУ 
2=1эфс=: 
Арагуийы доны сæр Ганисы хъæу хуыссы; раджы дзы кæд- 
дæр царды денджыз цæджджинагау фыхт, æрнæгджын бæстæ, 
хор, фосджын адæм, — цард сæм йæ мидбылты худт. Раст Гани- 
сы хъæуы цард дыууæ сыхаджы: Сачъынаты Боба æмæ Тогъу- 
заты Бибо. Кæрæдзийы тынг уарзтой, иу хæдзар, иу бинонтау 
цардысты. Фæлæ сæ дыууæ дæр æнæзæнæг уыдысты æмæ уый 
тыххæй кæддæриддæр хъыг кодтой. «Нæ ис, нæ бон кæмæн зай- 
дзæн», — дзырдтой. Бибойы ус Томиан уыди, Бобайы ус та Хъа- 
ныхъон. Томиан æмæ Хъаныхъон иу рæстæгыл басывæрджын 
сты æмæ-иу дыууæ усы кæрæдзийæн дзырдтой: «Кæд нын лæп- 
путæ райгуыра — æфсымæртæ сæ скæнæм, кæд нын чызджытæ 
райгуыра — хотæ сæ скæнæм, кæд иуæн лæппу райгуыра, иннæ- 
мæн — чызг, — ус æмæ лæг уыдзысты» — уый тыххæй кæрæ- 
дзийæн æцæгдзинады дзырд лæвæрдтой. 
Раст Ногбон æхсæвы Томианæн лæппу райгуырд, Хъаны- 
хъонæн та — чызг. Бибо куывдæн гал аргæвста, адæмы ’рхуыд- 
та; Тогъузаты стыр хæдзары арт фæйлауæнтæ кодта, физонæ- 
джы тæф ирдгæ дардмæ хаста, адæм дыууæ ’фсæйрагæй бадты- 
сты. Иукъорд гаджидæутты фæстæ лæппуйыл ном сæвæрæм загъ- 
той. Нæмттæ равзæрстой æмæ лæппуйы мад Томианмæ йæ къу- 
хылхæцæджы барвыстой, цæмæй æгъдаумæ гæсгæ нæмттæй рав- 
зара æмæ лæппуйыл йæ мады ’взæрст ном сæвæрой. Томиан йæ 
къухылхæцæгæн афтæ зæгъы: 
— Цы дæ фæнды, уый йыл сæвæр, дæ нывонд фон, фæлæ 
мæм Таймураз дзæбæхдæр ном кæсы, — загъта. 
Томианы къухылхæцæг хистæр лæгтæн радзырдта Томианы 
æвзæрст ном. Хистæр лæгтæ лæппуйыл ном сæвæрдтой «Тайму- 
раз» æмæ йæ цæрæнбоны тыххæй гаджидау банызтой. Адæм 
фæминас кодтой æмæ ацыдысты. 
Иубон Томиан æмæ Хъаныхъон дондæттæны баиу сты æмæ 
ныхæстæ кодтой. 
Хъаныхъон афтæ зæгъы: 
— Дæ нывонд фæуа мæ сæр, кæд дæ сывæллон æхсæв кæуаг 
нæу? 
— Нæу, дæ фæхъхъау фон, нæу, ахæм дзуар сывæллон ни- 
куы ис, æхсæв кæм хуыссы, уый ничи базондзæн. 
67 

— Дæ-дæ-дæй, мæнæн мæ чызг цы кæуаг у, дæллагон-дæл- 
лагон, æхсæв-бонмæ мын цæстыцъынд нæ дæтты. 
— Дæ нывонд фон, æмæ дæм кæд Тутыры конд дзуар нæй? 
— Уый та цы у, де ’фсымæрыстæн? 
— Уый та уый у, æмæ Тутыры æртыццæджы куырд райсом 
раджы сысты, йæхи цæхсы, æххормагæй, æнæдзургæйæ дзу- 
æрттæ скæны æмæ уыцы дзуæрттæй кæмæ уа, уымæн цæст тых 
нæ кæны, стæй йын дæллагонæй тас дæр нæу. 
— Мæ къонайыл, уæдæ уый æз куы нæ зыдтон. Бын бауой, 
уастæн, нæ Тæгиатæ, кæд æрмæст бæхы фыд хæрыны йеддæмæ 
ницы зонынц, уæд. 
— Мæнмæ ма дзы кæмдæр иу дзуар ис æмæ дын æй ратдзы- 
нæн, уæддæр мæ чындзаг у, — загъта Томиан æмæ бахудти. 
— Хорз, дæ нывонд фон, хорз, нæ фæндтæ нын Лæгтыдзуар 
сæххæст кæнæд. 
Дыууæ усы ныхæстæгæнгæ æрцыдысты æмæ алчи йæ хæ- 
дзармæ бацыд. 
Иубон Хъаныхъон устыты æрхуыдта, хорз сæ федта, æмæ 
йын йæ чызгыл ном сæвæрдтой «Азау». 
Таймураз æмæ Азау сæ къахыл уайын куы байдыдтой, уæд 
сæ фæнд куыд уыд, уымæ гæсгæ сæ нал хицæн кодтой дыууæ 
сывæллоны, куы-иу Бобатæм уыдысты, куы Биботæм, афтæмæй 
цардысты. 
Иубон Томиан æмæ Хъаныхъон бæндæйнаг тама тонынæй 
æрцыдысты. Таймураз æмæ Азау Биботы кæрты хъæбыс-хъæ- 
быс бафынæй сты, сæ уæлæ стыр сау калм цæхгæрмæ хуыссыд. 
Томиан æмæ Хъаныхъон калмы куы ауыдтой, уæд сцъæхахст 
кодтой, сывæллæттæн фæтарстысты, устыты хъæрæй калм фæ- 
тарст æмæ хæмпæлы смидæг. Таймураз æмæ Азау дæр фехъал 
сты æмæ сæ мадæлтæм фæлмæн бахудтысты. Сывæллæтты ра- 
уын-бауын акодтой, фæлæ сын калмы хабар не схъæр кодтой. 
Æмæ сын куы ницы уыд, уæд банцадысты, фæлæ калмы цæс- 
тæнгасæй цыдæр æнамонды хъуыддаг сæ зæрдæйы сау æндæрг 
адардта. Афонтæ цыдысты, рæстæг хатти. Дыууæ уарзоны дзæ- 
нæтон бæласау рæзыдысты: æнæ сæ иу се ’ннæ минут нæ лæу- 
уыд. Таймураз æмæ Азауыл ацыд фæйнæ ссæдз азы, фæлæ уæд- 
дæр Боба æмæ Бибо нæ тагъд кодтой хъуыддаджы кæрон сæх- 
хæст кæныны тыххæй, цæвиттон, чындзæхсæвы тыххæй. 
Иу уалдзæг Бибо йæ фос хизынмæ атардта хохмæ; иу рæ- 
сугъд лæнчы фосдарæн скодта æмæ уырдыгæй йæ фос хызта. 
Раст Атынæгæй Кæхцгæнæны астæу мит уарын байдыдта. Æхсæв- 
бонмæ лæгбæрц мит ныууарыд, бæстæй сауы къуыбыр нал фæ- 
зынд, бæрзонд хохæй мит разæй кодта, æмæ Бибойы æд фос, æд 
рæгъау зæй фæласта. Нарæг комы зæйы бын ныххерджитæ сты. 
Дыккаг бон адæм афæдис кодтой, фæлæ Бибойы уæтæрæй змæ- 
лæг нал уыд, æрмæст ма комы нарæджы мæрдты смагмæ зæйы 
уæлæ сынтытæ ратæх-батæх кодтой. 
68 

Уалдзыгон хур æркаст, æрæнтæф, æртыккаг бон мит дон 
фестад, æрнæг та цъæх адардта, Бибойы мард зæйы бынæй скъах- 
той æмæ йæ сынтыл йæ хæдзармæ æрхастой, фос, хъомæй иу 
дæр нал фервæзт, — сырдты, сынтыты хæлæттаг фесты. Томиа- 
ны хъарджытæй, Таймуразы кæуынæй хох змæлыд, быдыр 
æнкъуыст. Адæм æрæмбырд сты æмæ йæ баныгæдгой, «рухсаг 
у, рухсаг» загътой æмæ ацыдысты. Бибойы, бирæ фæллойæ 
хæрнæгæн хистаг нал баззад. 
Мæгуырæй адæм дардмæ лидзынц, амонд та йæм хæстæг нæ 
цæуы. Боба Таймуразмæ уазал цæстæнгас дарын райдыдта. 
Хæстæг сæм нал цыд, Азауы дæр хъахъхъæнын байдыдтой, Тай- 
муразимæ сын сдзырд, сныхасы бар нал уыд. Хъаныхъон фе- 
стырзæрдæ, Томианимæ уарзон ныхæстæ нал кодта. Томиан-иу 
Хъаныхъонæн сæ фыццагон царды ныхæстæй исты куы загъта, 
уæд-иу ’нæрвæссоны худт бакодта æмæ-иу аздæхти. Таймураз 
æмæ Азау та кæрæдзийы уарзондзинады артæй сыгъдысты, пил- 
лон уагътой. Боба та, йæ чызгæн æндæр мой агуырдта, Тайму- 
разыл нал æрвæссыд, фæмæгуыр сты, æмæ йын Азауы аккаг 
нал кодта. 
Иубон Азаумæ курæг æрцыдысты Биганатæ, тынг хъæздыг 
хæдзар, æмæ Бобаимæ ныхæстæ кодтой хæдзары тыргъы. Боба 
æргом ницы сдзырдта, фæлæ йын æхсызгон уыд, ахæм хъæздыг 
хæдзар ын йæ чызджы кæй куры. Бирæ радзур-бадзуры фæстæ 
дæс æмæ æртиссæдз хъуджы ирæдыл бафидыдтой. 
Азау сæм фæсдуарæй хъуыста æмæ сын сæ бафидауыны 
хабар куы базыдта, уæд йæ зæрдæ мæстæй ссыгъд, атыппыр, 
адæнгæл, риу рацæйтыдта, ныццух-мухтæ кодта æмæ афтæ 
зæгъы: «Уæдæ ма мæ раттæд!» Йæ цæстысыгтæ асæрфта, æмæ 
цæстытæ цыдæр диссаг хъæбатыр цæстæнгас равдыстой, æмæ та 
афтæ зæгъы: «Раттæд ма мæ уæдæ!» 
Азау кæугæ хæдзармæ бауад æмæ йæ мадæн афтæ зæгъы: 
— Нæ бирæгъ мæ дæлæ иу арсæн куы радта, уæд ды та цы 
зæгъыс, нана? — æмæ та скуыдта. 
— Нана дæ фæхъхъау фæУа» мæгуырæй адæм дардмæ ли- 
дзынц, ды та йæм хæстæг цæуыс, цæмæй дæ дардзæн, цы дын 
ссардзæн, амонд æрмæст хъæздыгады кæй ис, уый базон æмæ 
иудадзыг дæ зæрдæйы фæндыл ма цу. 
— Нал æй зоныс, нана, цытæ мын-иу дзырдтай? 
— Зонын, нана дæ нывонд фæуа, зонын, фæлæ ныр фæмæ- 
гуыр сты, ницыуал сæм ис; царв æмæ мын мыдыл куы нæ ’рвæс- 
сыс, уæд Тогъузатæм цы хæрдзынæ? 
— Адæм иудадзыг гуыбыны тыххæй нæ цæрынц, — æмæ та 
скуыдта. 
— Хорз, дæ сæрыл мæ ’рхæссой, хорз, зæгъдзынæн дæ фы- 
дæн, æмæ дæ нал ратдзæн. 
Фæлæ уыцы ныхæстæ уыдысты былдау дзырдтæ, æмæ 
хъуыддаг, куыд уыд, афтæмæй баззад. 
69 

Бакайыс кодтой Биганатимæ. Азау мæллæг кæнын райдыд- 
та, йæ цæсгом мæстæй ныффæлурс, цæстытæ мæстыгæр цæс- 
тæнгас лæвæрдтой, йæ рæсугъд мæлгъæвзаг мæй иу ныхас нал 
кодта. Иудзырдæй, йæ мад æмæ йæ фыдмæ сырды хуызæн каст. 
Боба æмæ Хъаныхъон та афтæ хъуыды кодтой: Азау Биганы- 
фыртимæ куы баиу уа, уæд æй бауарздзæн, зæгъгæ. Фæлæ Азау 
йæ зæрдæйы фæйнæгыл цы Таймуразы хуыз ныффыста, уый 
скъахын, уый сæппарын никæй бон уыд, уый бурæмæдз ахорæ- 
нæй зæрдæйы фахсыл ныххæцыд, ныффидар æмæ халын нæ 
куымдта. 
Иубон Таймураз куыстæй æрцæйцыд, Азау хуымонтæн кæр- 
дзын схаста, æмæ фæндагыл баиу сты. Фыццаг кæрæдзимæ 
фемдзаст сты, иу дæр сæ дзурын нал сфæрæзта, сæ зæрдæтæ 
уарзондзинадæй атыппыр сты, хурхуадындзтæ адымстысты, 
цæстытæ батартæ сты; цыдæр диссаг æнахуыр хъуыдыты аны- 
гъуылдысты. 
Æрæджиау Таймураз афтæ зæгъы: 
— Чызгай, дæ амонд дын Хуыцау хорз фæкæнæд, хорз мой 
скодтай... 
Азау йæ цæсгом фæсырх кодта, йæ цæстытæ доны разылдта 
æмæ афтæ зæгъы: 
— Мæ амонд цы уыд, уый баци, фæлæ дæу Хуыцау амонд- 
джын фæкæнæд. 
Таймураз йæ рихи аздыхта æмæ афтæ зæгъы: 
— Мæ фыд Бибойыстæн, æз дæу хæссын никæмæн ауадз- 
дзынæн, цалынмæ æгас уон, уалынмæ. 
— Хуыцауы тыххæй, ферох мæ кæн, мауал мæ уарз, адæ- 
мæн мæ æрдхæрæн æмбисонд ма фæкæн. 
— Нæй, нæй, Азау, дунетæ куы сыстой, уæддæр мын дæу 
ничи байсдзæн, ме ’ррадзинады раз ничи фæлæудзæн. 
— Ма кæн, Таймураз, дæхи ма саф, дæу мардæй куы фенон, 
уæд мæрдты авд марды кæндзынæн, фæлтау мæ ферох кæн, сис 
мæ дæ зæрдæйæ, аппар мæ фаджысмæ, батутæ мыл кæн, дыууæ 
мыггаджы ма фæцæгъдын кæн. 
— Уый куыннæ зоныс, уарзондзинадæй лæг æрра кæны. Мæ 
зонд фæдзæгъæл, мæ зæрдæ басыгъд дæ уарзондзинадæй. Зæгъ 
мын цæхгæрæй, мæн дæ æви нæ? 
Азау ницыуал сдзырдта. Йæ хъуыдытæ дардыл ахаттысты. 
«Дæу нæ дæн» загътаид, æмæ Таймуразы уарзондзинады рæ- 
хыстæ аскъуынын, атонын йæ бон нæ уыд. «Дæу дæн» загътаид, 
æмæ æргомæй зыдта, стыр бæллæхтæ сæм кæй æрцыдаид, уый 
æмæ йæ кæлмæрзæны хаутæ схъаугæ æнцад лæууыди. Кæй зæ- 
гъын æй хъæуы, Азауыл уарзондзинад тых кæнын райдыдта, 
зæрдæйы уадындзтæ сæрымагъзыл сæхи цавтой æмæ уарзон- 
дзинады цæхæртæй зонды фæндагыл арт æфтыдтой. Æппынæ- 
рæджиау афтæ зæгъы: 
— Ирон лæджы ус байсын дæм куыд æнцон кæсы? 
70 

Таймураз хъамайы фындзæй зæхх сзылдта æмæ афтæ зæгъы: 
— Ард дын хæрын ацы зæххæй, сомы дын кæнын бæрзонд 
цъæх арвæй, куыд æз æмæ дæу ацы сыджыты йеддæмæ ничи 
ахицæн кæндзæни. 
— Зонын, Таймураз, зонын, æнæ фыдбылыз нæ баззайдзыс- 
тæм. Ферох мæ кæн! 
Таймураз фондзыссæдз ныхмæлæууæг лæджы раз йæ сæр 
не ’ркъул кодтаид, не ’ртасыдаид, нæ басастаид. Фæлæ ныр 
Азауы уарзондзинады раз зæххы æмхуызон йæхи æруагъта æмæ 
афтæ зæгъы: 
— Чызгай! — æмæ та дзурын нал сфæрæзта. — Ды амонд- 
джын дæ, ссардтай дæхицæн къай, фæлæ мæнæн та дæ къухæй 
мæлæт ма бахæлæг кæн! — дамбаца фелвæста æмæ йæм æй дæтты. 
— Цæв мыл æй, нæ мын фæрисдзæн. Ма тæрс, ма тæрс, — 
зыр-зыргæнгæ ма сдзырдта. 
Азауæн ма уыцы иунæг ныхас хъуыд йæ зæрдæ басæтты- 
нæн. Ныггуыпп ласта уарзондзинады арт зæрдæйы æмæ сæры- 
магъзы стъæлфæнтæ акалдта, йæхи нал баурæдта æмæ Таймура- 
зы æфцæджы ныттыхсти. Дыууæ дзыхы кæрæдзийыл андæгъ- 
дысты, иудзæвгар сахаты фæстæ сгæллады хуызæн кæрдæгыл 
æрбадтысты æмæ сæ уынæр нал ссыд. Æрмæст ма сæ баты гæ- 
зæмæ змæлын æврагъы æнкъуысын кодта. Хуыцау зоны, кæдмæ 
фæбадтаиккой, къæвда сын сæ рæстæг куы нæ фехæлдтаид, уæд. 
Арв ныннæрыд, æмæ фæйнæрдæм ацыдысты. 
Уыцы бонæй фæстæмæ Азау æмæ Таймураз æхсæв фыны 
иумæ уыдысты, бон — хицæнтæ. 
Томиан хистытæ фæкодта, хæдзары ма цы мурызгъæл уыд, 
— адæмæн сæ бахæрын кодта, фæлæ ма йæ ноджыдæр сауисæны 
хист хъуыд. Уалдзæг уыд, æмæ Томиан уæрыччытæ балхæдта, 
хист сцæттæ кодта, адæмы æрхуыдта. Адæм хист бахордтой, 
«рухсаг уæд, рухсаг», — арфæ ракодтой æмæ ацыдысты. Æрмæст 
ма хæдзары баззад Таймуразимæ фондз лæппуйы, йе ’мгæрттæ, 
кæстæриуæг чи кодта, уыдон: Бимболат, Хъамболат, Хазби, 
Турбег æмæ Чермен. Уаты та ’рбадтысты æхсæвæрыл æмæ ны- 
хас кæнын райдыдтой. Бирæ царды фæндтæ фæкодтой Тайму- 
разæн, бирæ митæй мæсгуытæ йын фæцамадтой. Фæстагмæ йын 
ус курыны фæнд скодтой. Фæлæ ирон лæг æнæ ирæд йæ чызг 
кæм дæтты, ирæд цы раттаид, уый та Таймуразмæ нæ уыд, æмæ 
йын скъæфыны фæнд скодтой. 
Хъуыддаг афтæ уыд, æмæ Таймураз хъуамæ Азауæн фехъу- 
сын кæна, дыккаг æхсæвмæ цæттæ куыд уа, афтæ. Скъæфджытæ 
дæр сæхи сцæттæ кæной, æмæ йæ куыд аскъæфой, афтæ. 
Таймураз дыууæизæрастæу Бобатæм фæсдуар бамбæхст æмæ 
Азауæн бамбарын кодта. Фæлæ Азау нæ разы кодта, уый тых- 
хæй æмæ Боба йæ чызджы Таймуразы хуызæн мæгуырæн нал 
раттаид, нал саккаг кодтаид, кæд фыццаг, Бибойы хъæздыг 
рæстæджы, сæ фæнд иу уыд, Азау æмæ Таймуразы уарзондзи- 
71 

над сæ дыууæйæн дæр æргом æмæ фæндон уыд, уæддæр. Ныр 
Таймураз фæмæгуыр, йæ хæдзары цыппæркъахыг гæды нал уыд, 
æмæ Боба йæ тых æмæ йæ хъару Азау æмæ Таймуразы фæхи- 
цæны тыххæй батайын кодтаид, бахуыссын кодтаид, не сразы 
уыдаид. Дыккаг та, Биганатæ дæр, тыхджын мыггаг уæвгæйæ, 
сæ усы айстыл не ’рæнцадаиккой, хæцыдаиккой. Æмæ уый тых- 
хæй Азау цæхгæр зыдта, куы йæ аскъæфой, уæд стыр бæллæхтæ 
кæй æрцыдаид, уый. Фæлæ йæ Таймуразы уарзондзинад дæр 
размæ тардта. Йæ зæрдæ, йæ хъуыдытæ иууыл Таймуразы уар- 
зондзинады хызы стыхстысты, æмæ æртæ мыггаджы хæрзæбон 
бахъахъхъæныныл уæлахиз кодта æмæ йæ Таймуразы фæндыл 
размæ тардта. Æмæ афтæ зæгъы: 
— Иу æнаккаг сылы тыххæй дæхи сафыс, фæлæ бар дæу. 
Дыккаг æхсæвмæ Азау дзырд радта Таймуразæн æмæ ацы- 
ди. Дыккаг æхсæв Биботæм хисты уæлдæйттæ сцæттæ кодтой, 
зæронд лæгты æрхуыдтой. Чермены Бобамæ хонæг арвыстой, 
æмæ йын афтæ зæгъы: 
— Уæлæ дæм Томиан хонæг æрæрвыста, хисты уæлдæйттæй 
ма цыдæртæ аззад, зæронд лæгтæ дæр уым сты æмæ дæумæ 
кæсынц. 
Боба арфæ ракодта, араст Черменимæ æмæ Биботæм ссыды- 
сты. 
Хъуыддаг афтæ уыд, æмæ Боба фынгыл куы ’рбадт, уæд, — 
фондзæй скъæфджытæ, æхсæзæм — Таймураз, — Азауы скъæ- 
фынмæ ацыдысты. Скъæфджытæй иу, Хъамболат, зæгъгæ, Бо- 
батæн сæ хъан уыд æмæ хæдзармæ бæрæггæнæг бауад. Хæдза- 
ры куы ничи уыд, Азау æмæ Хъаныхъоны йеддæмæ, уæд Аза- 
уæн амбарын кодта. Азау дуармæ рауад, бæхыл æй авæрдтой 
æмæ йæ аскъæфтой. 
Бæстæ цъæхахст, хъæр сси, Хъаныхъон фæдисхъæр кодта, 
Сачъынатæ æмæ Биганатæ рафæдис кодтой. Боба дæр фынгæй 
фестад æмæ фæдисы ауади. Фистæг фæндагыл скъæфджыты 
разæй фесты, раст Къæйджыны уæлвæз баиу сты скъæфджы- 
тимæ. Бæстæ гæрах сси, дыууæрдыгæй топпы цæхæр кæфойæ 
калæгау калд, нæмгуытæ ихуарæгау кодтой. Æхсæв уыд, æмæ 
иргъæвæг адæм нæ уыди. Фондзæй скъæфджытæ мард фесты, 
фондз та фæдисонтæй фæмарди. Таймураз цæфтæй аирвæзт æмæ 
Урстуалты йæ мадырвадæлтæм алыгъд. Азау хуыры астæу дур- 
ты бын бамбæхст. Сачъынатæ æмæ Биганатæ Бибойы хæдзар 
ныххæлиу кодтой, Томиан дæр йæ сыхæгтæм бамбæхст. 
Дыккаг бон адæм æрæмбырд сты, бæстæ сызмæлыд, алыр- 
дыгæй фæдис уадысты. Мыггæгты кæрæдзимæ лæбурын нал 
бауагътой, хъуыддаг фæсабыр, знæгты ’хсæн фидар лæгтæ æрæ- 
вæрдтой. Хъуыддаг равзарыны тыххæй фæстаг хуыцаубонмæ 
сæмгъуыд кодтой. Мæрдты баныгæдтой æмæ ацыдысты. 
Хуыцаубон æрцыд, æмæ адæм æрæмбырд сты дзуары фæзы, 
фæлæ Рубайты Мистала нæма ’рцыд, æмæ йæм æнхъæлмæ кас- 
72 

тысты. Уалынмæ разынд, лæдзæг йæ къухы, урс-урсид зачъетæ 
цыллæйы хуызæн сæвджын риуыл ирдгæ фæйлыдта. Æрхæццæ 
æмæ адæмæн арфæ ракодта: 
— Уæ бонтæ хорз уæд æмæ фарн уæ ныхасы! 
— Фæрнджын у, Мистала, æмæ нæм æгас цу! — адæм дæр 
арфæ ракодтой. Æрбадтысты æмæ тæрхон кæнын райдыдтой, 
хъуыддаг равзарыны фæстæ загътой: 
— Таймураз зылын уый тыххæй у, æмæ Биганаты куырд 
усы сæрра кодта æмæ йæ аскъæфта; Азау уый тыххæй зылын у, 
æмæ, куырд ус уæвгæйæ, Таймуразы фæндыл сразы ис, æмæ 
уыдон тыххæй стыр бæллæхтæ ’рцыд, фæсивæды хуыздæртæ 
мард фесты, мыггæгтæ кæрæдзимæ сызнаг сты, адæмы иумæйаг 
царды уарзондзинад бахъыгдардтой. Боба та уый тыххæй зы- 
лын у, æмæ йæ чызджы æвæндонæй моймæ кæй радта. Ацы 
аххостæм гæсгæ æртæ дæр зылын сты, — загътой. 
Адæмы æмбырд æртæ дихы фесты, иутæ загътой: «Дурты 
бын сæ хъуамæ фæкæнæм»*, иннæтæ загътой: «Амарæм сæ». 
Æртыккаг, фылдæр къорд загътой: «Хъоды сыл бакæнæм». 
Афтæмæй сæ дзырд кæрæдзийыл нал бадт æмæ нал фидыд- 
той. Æрæджиау Мистала сыстад æмæ афтæ зæгъы: 
— Фарн уæм байхъусæд, хорз адæм! 
Адæм фæсабыр сты, фæхъус сты, се ’хсæн бындз куы атах- 
таид, уæд уый базырты хъæр дæр хъуыстæуыдаид. 
— Мах иу адæм, иу бинонтæ, дæ къухы æнгуылдзтæй кæцы- 
фæнды алыг кæнай, — рисдзæн дын, цардæн куыд хицау не 
стæм, мæлæтæн дæр афтæ, дыууæ дæр Хуыцауы бар сты, мæ- 
лæты тæрхонæй Хуыцауы æгъдау халæм, нæ бинонтæй та дыууæ 
уды сафæм. Хъоды, мæ хæдзæрттæ, хъоды сыл бакæнæм, Бо- 
байæн та йæ галтæй иу аргæвдæм æмæ нæ хид кæнинаг у æмæ 
йæ саразæм, — загъта æмæ йæ цæстысыгтæ асæрфта. 
Мисталайы кæрдаг ныхас æмæ цæстысыджы æртах адæмы 
зæрдæ афтæ сфæлмæн кодтой, æмæ æмхуызонæй «разы стæм» 
загътой. 
Мистала дзуаргæсы ’рдæм баздæхт æмæ афтæ зæгъы: 
— Уыгард, дзуары уыгард ныккæнæм, мæ хæдзæрттæ. 
Азау æмæ Таймуразыл адæм хъоды бакодтой: йæ хæдзармæ 
сæ чи бауадза, дон, кæрдзын сын чи ратта, сæ фос сын йæ фо- 
симæ чи ауадза, уый Ломисы дзуары фыдæх уæд, загътой. 
Дзуарыгæс хъуытæзтæ ныццагъта, дзуары уыгард ныккодтой 
æмæ уыгæрдтæ дзуары хуылфы цæвæрдтой. Бобайæн йæ гал ар- 
гæвстой æмæ сæ хид сарæзтой. Туджджынтæй дзырд райстой, 
цалынмæ хъуыддаг æвзарой, уалынмæ кæрæдзийы куыд нæ ба- 
хъыгдарой, уый тыххæй сын сæ рихийы хъуынтæй райстой æмæ 
сæ дзуары хуылфы цæвæрдтой æмæ фæйнæрдæм ацыдысты. 
* Зылын лæгыл-иу адæм фæйнæ дуры ныццавтой. (Авторы фиппа- 
инаг.) 
73 

Азау дуры бын æххормаг, дойныйæ куы сфæлмæцыд, уæд 
иу фæсахсæвæр талынджы рацыд æмæ, Ганисы хъæугæрон иу 
дзæгъæл æнæмой ус цард, Дыса, зæгъгæ, уымæ æрцыд. Азау 
Дысамæ дуары хуынкъæй бакаст, æмæ Дыса йæ разы кæрдзын 
æрæвæрдта æмæ скуывта: 
— Хуыцау, адæмæн бирæ ратт, æз дæр сыдæй куыннæ амæ- 
лон. Хуыцау, кæд ма искуы мæ хуызæн мæгуыр ис, уый дæр 
фервæзын кæн. 
Кæрдзын æрсаста æмæ хæрыныл æрбадт. Азау уыцы зæрди- 
аг куывдтытæ куы фехъуыста, уæд фæныфсджын æмæ дуарыл 
бахæцыд. Дуары хъæрмæ Дыса рауад æмæ афтæ зæгъы: 
— Чи дæ, чи? 
Азау дуары къæсæрæй бахызт æмæ афтæ бакодта: 
— Сс-с... Æз дæн, æз. 
— Мæ къонайыл: Азау дæ, цы? Æмæ дыл адæм хъоды куы 
бакодтой, уæд дын цы кæнон? — æмæ æнæбарыгомау йæ разæй 
бараст. 
Артдзæсты къæцæлы муртæ фæрухс-фæмынæг кодтой, Азау 
æмæ Дыса арты фарсмæ иу ран æрбадтысты, Дыса Азауæн кæр- 
дзыны къæбæртæ йæ разы авæрдта æмæ афтæ зæгъы: 
— Хуыцау мын æй ныббарæд, хъоды дзырд халын, фæлæ 
тыхст удæн раттын кæд тæригъæд нæ уаид, ахæр-ма, ахæр, дæ 
фæхъхъау фон, дæ цæсгом куы ныцъцъæх. 
Азауæн йæ фидауцджын сау цæстытæ ма арф кæцæйдæр, 
цæсты къæлæттæй сау æндæрг хастой, йæ фидауцджын тæнæг 
былтæ ныххус сты, дзæгъæл змæлд кодтой, йе ’взаг басур, комы 
нал хатти, йæ уадултæ цъити хъæпæнау ныффæлурс сты æмæ 
афтæ зæгъы: 
— Цы хæдзармæ уадзинаг дæн, цы, дæ нывонд фон, бæсты 
бинаг къæй фæдæн, зарæджы сæйраг, — æмæ йæ кæлмæрзæны 
къабазæй йæ цæстысыгтæ асæрфта. 
Дыса та йын кæрдзыны къæбæртæ йæ размæ бакодта æмæ 
афтæ зæгъы: 
— Ахæр-ма дзы, ахæр, акомдзаг дзы кæн, дæ дзыхы гам дын 
айсдзæн, æмæ дæ зæрдæ фæлæудзæни. 
Азау кæрдзыны мур йæ дзыхы бакодта, фæлæ йе ’фсæртæ 
ныууадысты, ласæггаг ныссур, аныхъуырын йæ бон нал уыд æмæ 
йæ фæстæмæ йæ къухмæ рату кодта. Дысайæн йæ зæронд хус 
уадултыл йæ цæстысыг æркалд æмæ афтæ зæгъы: 
— Уæд та дон ахуыпп кæн, дæ сæрыл мæ ’рхæссой, дон, — 
æмæ йын къусы мидæг дон авæрдта. 
Азау дон анызта æмæ афтæ зæгъы: 
— Цымæ цы фæци уый? 
— Таймуразы фæрсыс, бецау, Таймуразы? 
, Азау йæ сæр батылдта æмæ та йæ цæстысыгтæ асæрфта. 
Дыса дæр кæуынхъæлæсæй афтæ зæгъы: 
— Урстуалты йæ мадырвадæлтæм рынчын у, йæ цæфтæй 
нæма сдзæбæх, фæлæ, дам, йæ удæн тас нæу, зæгъынц. 
74 

Уалынмæ дуарæй æрбадзырдæуыд: 
— Дыса, уæ Дыса, уым дæ, цы? 
— Дыса фестад æмæ дуармæ ауад, Азау къутуйы фæстæ ам- 
бæхсти. Дысайæн сыхæгтæй чидæр æрвитæггаг æрбахаста, — 
къусы мидæг бас æмæ фыды хæйттæ. Дыса къус райста æмæ 
йын арфæ ракодта, лæппу фæстæмæ аздæхт. 
Дыса дуар ахгæдта æмæ хæдзармæ бацыд æмæ афтæ зæгъы: 
— Цы фæдæ, цы, Азау, дæ фæхъхъау фон? 
Азау фæскъутуйæ рацыд æмæ афтæ зæгъы: 
— Æрбацæуæгæй фæтарстæн æмæ амбæхстæн. 
Дыса йын къус йæ разы авæрдта æмæ та афтæ зæгъы: 
— Ай та нын Хуыцауы лæвар, уыййеддæмæ дын цы бахæ- 
рын кодтаин, — æмæ йын йæ разы фыдтæ æркарста. 
— Ахæр-ма, ахæр, дзидзайы мур дын дæ зæрдæ фæлæууын 
кæндзæн. 
Азау фыды комдзаг йæ дзыхы бакодта, фæлæ хæрын йæ бон 
нал уыд æмæ та йæ фæстæмæ райста. Дыса та йын басы къус йæ 
къухы авæрдта æмæ афтæ зæгъы: 
— Ахуыпп-ма дзы кæн, ахуыпп, бецау, дæ зæрдæ дын фæ- 
лæууын кæндзæн. 
Азау бас ахуыппытæ кодта, æмæ гæзæмæ туджы уадындзтæ 
йæ уадултыл ахъазыд. 
Цы дардыл дзурын, æхсæвæр бахордтой, æмæ йын Дыса 
афтæ зæгъы: 
— Ахсæв дæ бауромин, фæлæ дæ райсом исчи куы фена, адæм 
дыл хъоды бакодтой, æмæ нæ дыууæйæн дæр хорз нæ уыдзæн, фæлæ, 
æмбæхст кæм дæ, уый мын зæгь, æмæ дын кæрдзын хæсдзынæн. 
Азау уырдыг сыстад, йæ нарæг астæу ныкъкъæс-къæс кодта 
æмæ афтæ зæгъы: 
— Ды мын ныййарæг мадæй адджындæр мад, мæ хæрзæбо- 
нæй — æнæхай, мæ фыдбылызæй — хайджын. Макæмæн мæ 
схъæр кæн. 
— Нæ, мæ зæйласт Дзанаспийыстæн, нæ, никæмæн зæгъ- 
дзынæн. 
— Фидары къæдзæхы раз, дуры бын, лæгæты, йæ дуарыл 
ын цилтæ бамбæрзтон, æмæ уым дæн, — загъта. 
Азау æмæ Дыса кæрæдзийыл скуыдтой. Дыса йæ хæдзары 
баззад, Азау та йæ бынатмæ ацыд. 
Уыцы æхсæвæй фæстæмæ Дыса алæбон дæр Азауæн кæр- 
дзын хаста: куы мæнæргъы æфсон, куы хъæлæрдзы тонын æфсон. 
Азауы цыма зæхх аныхъуырдта, адæмæй йæ иу зонæг нæ уыди, 
Дысайы йеддæмæ. 
Æрæгвæззæг æрцыд, хур адард и, уазал кæнын райдыдта, 
хохы цыргъытыл зымæг йæ урс кæрц æрæмбæрзта, Азауæн уыцы 
ран фæлæууæн нал уыд, зæймиты бын фæцадаид, зымæджы йын 
уым цæрæн нæ уыд. Æнæ уый дæр æй Таймуразы уарзондзинад 
æнцой нæ уагъта: йæ зæрдæ йын йæхирдæм рæхыстæй ласта. 
75 

Иуæхсæв мæйрухс арвыл тыбар-тыбур кодта, стъалытæ кæ- 
рæдзимæ худтысты, дымгæйы зызын фæлмæн хъырныдта, гоби 
къæдзæхтæ сау æндæрг хастой. Азау Таймуразмæ лидзын æры- 
мысыд. 
Раст æхсæвæрафон йæ къабайы зæронд йæ астæуыл атыхта 
æмæ ацыди. Æхсæв боны хуызæн мæйрухс уыд, фæлæ Хъелы 
æдзæрæг хохмæ куы схæццæ, уæд бæстæ ныммæйдар, митæм- 
хæццæ зæгъ уарын байдыдта, цæгатварсы тымыгъ хохæй хохмæ 
сау мигъы тымбылтæ æппæрста, уадтымыгъы æхситт кæмттæ 
араудта, митфæлдзæгъдæн уылæнтæй Азауы сæвджын риуыл 
тымыгъ цавта æмæ йын йæ урс дæллагхъуыр хуылыдз кодта; 
иудзырдæй, фыдæхсæвтæй иу уыд; Азау хъазуатæй размæ тын- 
дзыдта. 
Раст Саудзуары фæхæрдгæнæнмæ куы бахæццæ, уæд уым 
Гуыдан æмæ Хиуы фыййæуттæ сæ фос рацæйтардтой. Азауыл 
куыйтæ срæйдтой, æмæ дуры фæстæ амбæхсти. Хиуаг фыййау 
Гугуа куыйты фæдыл бауад æмæ дуры ’нцой лæугæ Азауы фед- 
та æмæ æрдæг иронау афтæ зæгъы: 
— Цом, кæрдзын бахæр. 
Азау бамбæрста, кæфхъуындары хъæлæсмæ кæй фæцæуы 
æмæ дзы æхсары йеддæмæ хос кæй нал ис, уый æмæ афтæ зæгъы: 
— Бирæ ма дзур, ме ’мбæлттæм кæсын, фæстейæ ссæуынц, 
Урстуалтæм цæуæм æмæ уыдонмæ лæууын. 
Уыцы сахат Азауы сæры фондзыссæдз хъуыдыйы аленчытæ 
кодта, фæндыди йæ, мыст куы фестадаид æмæ искуы зæххы 
бын куы амбæхстаид. Йе цæргæс куы фестадаид æмæ арвы дæргъ- 
дзинады куы ’рбайсæфтаид. Уæд та йын дымгæ Таймуразмæ 
фæдисхъæргæнæг куы фæцадаид. Фæлæ ницы; кæфхъуындары 
дзых йæ разы хæлиуæй лæууыд æмæ йæ минутæй минутмæ 
аныхъуырынмæ хъавыд. Уалынмæ иннæ фыййæуттæ дæр ба- 
згъордтой æмæ Азауы сæхимæ бакодтой æмæ йæ арты фарсмæ 
абадын кодтой нымæты бын; цасдæр æй фыййæуттæ тавтой, рæв- 
дыдтой, уыйас та Азау мæсты кодта æмæ фыййæуттæн алывыд 
дзырдта. Фыййæуттæ гуырдзиагау цыдæр ныхас кодтой. «Гугу- 
ас цоли ламазиа»* дзырдтой. Тагъд-тагъд сæ уæргътæ бастой, 
цæмæй сын сæ фос мит не ’рцахстаид. Азау уырдыг фестад æмæ 
скуыдта, сдзынæзта æмæ афтæ зæгъы: 
— Ауадзут мæ, мæхи амардзынæн, мæнæн мæ уарзон æндæр 
у, æз сымахæн нæ бæззын. 
Цы дардыл дзурын, фос фезмæлын кодтой, Гугуа бæхыл 
абадт, Азауы йын йæ фæсарц авæрдтой, æмæ йæ басылыхъхъæй 
йæ астæумæ абаста, æмæ æхсæвы мæйдары аныгъуылд. 
Дыккаг бон хур скаст, хохæй-хохмæ тын анывæста, хохы 
бæрзæндтæ митæй урс адардтой, комы рæбынтæ сауæндæрг ха- 
стой. Дыса Азауæн кæрдзын схаста, фæлæ Азау уым нал уыди. 
* «Гугуайы ус рæсугъд у». 
76 

Фæцагуырдта йæ, фæхъæр æм кодта, Азауы нал ссардта æмæ 
кæугæ фæстæмæ раздæхти. Уыцы бонæй фæстæмæ Дыса дæр 
нал базыдта, Азау цы фæци æмæ кæдæм ацыд, уый. 
Азауы хиуаг йæхицæн ус скодта, залиаг калмы хъæбысы 
зындоны артæй сыгъд. Азаумæ бон минуты бæрц каст, æхсæв та 
йын афæдз уыд. Хиуаджы цур хуыссынæй мæрдтæм цыд, йæ 
зæрдæ тъæппытæ хаудта, иу ныхас, иу дзырд йæ дзыхæй нæ 
цыд, æхсæв æй хуыссæг нæ ахста — боныцъæхмæ æнхъæлмæ 
каст, боныцъæхæй та хурыскастмæ тындзыдта æмæ Таймуразы 
уарзон мондæгтæ хуры тынтæй иста, йæхи сæ рæвдыдта. Æмæ- 
иу уæд йæ салд ихзæрдæ Таймуразы мондæгтæй батæфсти, ба- 
хъарм и æмæ-иу йæхинымæры загъта: «Чи зоны, уæлæуыл куы 
нæ баиу уæм, мæрдты уæддæр кæрæдзийы фендзыстæм». 
Ахæм хъуыдытæй Азауыл бон изæр кодта. Хиуаджы цæс- 
тæнгас Азауы зæрдæйы джебогътæ тъыста, кæуынхъæлæсæй, 
цæстысыг калгæ æхсæв уатмæ цыд. Азау лидзынвæнд дæр бирæ 
хатт скодта, фæлæ фæндаджы бæрæгæн ницы зыдта æмæ та-иу 
баззади. 
Азауæн дыууæ лæппуйы райгуырд, уыдон дæр сæ фыды 
хуызæн фыдуаг, фыдæгъдау. Азау уыдонмæ дæр зæнæджы цæ- 
стæй нæ каст, уыдон дæр ын зæнæджы ад нæ кодтой. Йæ хъуы- 
дытæ иууылдæр Таймуразы уарзондзинады хызы мидæг стых- 
стысты; алырдæм фæндаг агуырдта, фæлæ æрдуйы бæрц дæр 
Таймуразы бæрæгæн ничердыгæй ницы зыдта æмæ афтæмæй 
рæстæгæй-рæстæгмæ æнхъæлмæ касти. 
Таймураз кæд уæззау цæфтæ уыд, уæддæр йæ тугæфсæст 
буар æмæ йе ’ндон стæг тагъд сдзæбæх и æмæ Урстуалты йæ 
мадыфсымæртимæ цард, фыййау цыди. Æхсæв-иу фосы цур 
дарæны мæйрухсимæ ныхæстæ кодта: «Уæлæ мæйрухс, — загъ- 
та, — кæд искуы Азауы сау цæстытæ дæумæ мæнау дзыназынц, 
уæлæ Бонвæрон стъалы, кæд Азау дæ уындæй йæхи рæвдауы, 
уæ зæххы Барастыр, кæд искуы йæ урс фæлмæн риу сыджыты 
æмбийы». 
Ахæм сагъæстимæ Таймуразыл æхсæв бон кодта. Дыууæ 
хатты Таймураз Азауы агурынмæ дæр ацыди, фæлæ никуы ницы 
ссардта æмæ фæстæмæ афтидæй æрцыд. Таймуразæн йæ мады- 
фсымæртæ ус курыныл ныллæууыдысты, бирæ чызджытæ йын 
амыдтой, бирæ чызджы зæрдæ хæлдта Таймуразы бæллиццаг 
уынд. Фæлæ Таймураз не сразы, уынгæ дæр никæй кодта, йæ 
зæрдæмæ дæр ничи цыд. 
Уарзондзинады æфхæрд низæй низдæр у, Таймураз мæл- 
лæг кæнын райдыдта, маст æмæ мæт адæймаджы æнафоны мæр- 
дтæм кæнынц, Таймураз æррынчын, æруатон и æмæ йæ мады- 
фсымæртæм басидт æмæ сын загъта: 
— Æз мæлын, мæ куыст уын хæлар уæд, фæлæ куы амæлон, 
уæд мын мæ мард ахæссут æмæ мæ Ганисы уæлмæрды мæ фыды 
цур баныгæнут. 
77 

Уый тыххæй йæ мадыфсымæртæй æцæгдзинады дзырд рай- 
ста. Амард Таймураз, рухсаг уæд, æмæ йæ ахастой йæ мады- 
фсымæртæ æмæ йæ Ганисы уæлмæрды йæ фыд Бибойы цур ба- 
ныгæдтой. Сывылдз хъæдæй йын йæ нывæрзæн цырт ныссагъ- 
той. Уыцы цырт схæцыд æмæ сбæлас, абон дæр цæры Ганисы 
уæлмæрды стыр сывылдз бæлас. 
Афонтæ цыдысты, рæстæг ивта; Уырыс Кавказы бæстæ рай- 
стой, адæм æрсабыр сты, фæндæгтæ суæгъд сты, адæмтæ кæ- 
рæдзимæ цæуын байдыдтой. Азау дæр базыдта йæ фыдыбæстæ, 
фæлæ Таймуразы царды бæрæгæн ницыма зыдта æмæ Ганисы 
хъæумæ цæуыны фæнд скодта. 
Уалдзæг уыд, æмæ бæстæ зынг фестад, хурыскæсæны дымгæ 
фаг улæфыд, æмæ йын бæлæстæ фæлмæн хъырныдтой, æрнæ- 
джытæ дидинæгæй сæхи сфæлыстой, алы хъулон хуыз æвдыс- 
той, бæстæ цард сси, алчи йæ къаимæ баиу-бамбал и: мæргътæ, 
бындзытæ, кæфтæ, кæсæгтæ царды уалдзæджы цин кодтой. 
Фæлæ Азауы салд зæрдæ нæ батæфст, нæ бахъарм. Æнæ къайæ, 
иунæгæй, зыбыты иунæгæй арвыхъæды бын хъеллау кодта. Тай- 
муразы уарзондзинад ын йæ зæрдæ раппар-баппар кодта, иу ран 
нал лæууыд. 
Иубон Азау йæ хиуагæн афтæ зæгъы: 
— Ауал азы дæ хæдзары фæкуыстон, базæронд дæн, мæ рай- 
гуырæн бæстæ никуы федтон, мæ мад, мæ фыды уæлмæрд нæ 
зонын, мæ хæстæджытæй ферох дæн. Афтæмæй куы амæлон — 
тæригъæд дын уыдзæни, курын дæ, æмæ мын мæ мад, мæ фыды 
уæлмæрд фенын кæн, — загъта. 
Хиуаг дæр уæлдай ницыуал сдзырдта æмæ сразы ис. 
Азау раст Зæрдæвæрæн бонмæ йæхи сцæттæ кодта: арахъхъ 
рауагъта, гъомелийы тæнджытæ сфыхта, иу фыс балхæдта, уæр- 
дон сифтыгътой æмæ йæ фырттæй иуимæ ацыд. Азауæн фæнда- 
гыл йæ зæрдæ схъæлдзæг, йæ зæронд хус уадултыл туджы 
уадындзтæ ахъазыд, йæ сау цæстытæ худæн цæстæнгас лæвæрд- 
той, йæ зæрдæ цыдæр хæрзæбонмæ тындзыдта; Таймуразы су- 
рæт — йæ зæрдæйы, цæстытыл уади, фæлæ хъуыддаг афтæ не 
’рцыд. 
Раст хурныгуылд афон Ганисы хъæумæ бахæццæ сты. Хъæу- 
гæрон сæ размæ рауад иу ус, Магда, зæгъгæ. Азауы базыдта 
æмæ йыл фæцинтæ кодта, Магдайы Азау йемæ акодта æмæ йæ 
фыды хæдзармæ бацыд. Азауыл йе ’фсымæртæ фæцин кодтой, 
лæппуйы хæдзармæ бакодтой. Азау æмæ Магда тыргъы æрбад- 
тысты. Хур йæ фæстаг тынтæй хæхтæн салам лæвæрдта, Ганисы 
къæдзæхтæ сызгъæринау æрттывтой. Таймуразы цырт-бæлас 
ингæныл аууоны сау æмбæрзæн айтыдта. Азау Магдайæн афтæ 
зæгъы: 
— Дæ фæхъхъау фон, Таймураз цы фæци, Таймураз? 
Магда ныуулæфыд æмæ афтæ зæгъы: 
— Раджы куы амард, дæ нывонд фон, Урстуалты йæ мады- 
78 

рвадæлтæм, ардæм æй æрхастой æмæ йæ Бибойы цур баныгæд- 
той, йæ фыды фарсмæ. 
Азауæн йæ зæрдæ атыппыр, адæнгæл, цæсгом ацъæх и, хур- 
хуадындзтæ адымстысты, цæстытæ батартæ сты, сæрымагъз ихы 
къæртт фестад æмæ афтæ зæгъы: 
— Цом-ма, дæ нывонд фон, йæ ингæн мын фенын кæн. 
Азау Магдайы фæстæ цух-мухтæгæнгæ араст æмæ уæл- 
мæрдмæ ссыдысты. Магда Азауæн Таймуразы ингæн бацамыд- 
та. Азау ингæныл адæлгом, йæ дзыхы дзаг сыджыт фелвæста 
æмæ базыр-зыр кодта, æрбатымбыл, стæй адæргъ ингæны уæлæ 
æмæ йæ уд систа. Магда адæммæ фæдис фæци, адæм сызгъорд- 
той æмæ Азауы Таймуразы ингæны уæлæ дæлгоммæ мардæй 
ссардтой. 
Адæм æрæмбырд сты. Азауы уæлмæрдæй хъæумæ нал æрхас- 
той. Зæронд адæмтæ радзур-бадзур фæкодтой, æнæраст тæрхон 
сæм хорз нал фæкаст, фæсивæдæн Азау æмæ Таймуразы ха- 
бæрттæ фæдзырдтой, фæлæ æгæр ферæджы, дыууæ уарзоны 
кæрæдзийы нал федтой, æрмæст ма Азау йæ зæронд, фæлмæ- 
цыд стджытæ Таймуразы цур ингæны ныккалдта. Азауæн Тай- 
муразы фарсмæ ингæн скъахтой æмæ йæ баныгæдтой; «Рухсаг 
ут, рухсаг» загътой æмæ раздæхтысты. Йæ фысæй йын хист 
скодтой æмæ ацыдысты. 
Таймураз æмæ Азауы ингæныл стыр сывылдз бæлас абон 
дæр дзыназы Ганисы уæлмæрды. 

ДЫСА 
Ганисы хъæуы цард фондз мыггаджы: Тогъузатæ, Сачъы- 
натæ, Гæдиатæ, Дзыгойтæ æмæ Дзестелтæ. Кусæг адæм, хор, 
фосджын, хъæздыг, иу хæдзар, иу бинонтау уарзонæй цардыс- 
ты. Уыцы рæстæджы мæгуыртæ сæ цурмæ лыгъдысты, æмæ сæ 
уыдон дæр сæхимæ истой. Сæ ис, сæ фæллойæ сын хай кодтой, 
лæгуарзондзинад сæм бирæ уыд. Сæ зæрдæ сæ кæрæдзийæн куыд 
уарзта, афтæ æцæгæлон адæмы дæр рæвдыдтой. 
Гуырдзыстон Уырысимæ баиу кæныны рæстæджы Ганисмæ 
’рцыд иу мæгуыр ус æмæ лæг — Дзанаспи æмæ Дыса. Хъæугæ- 
рон сын иу кæркдон къуым хæдзар радтой, æмæ уым цардысты. 
Дыса — мигæнаг ус, Дзанаспи та — кадæггæнаг. Адæм сæ бирæ 
уарзтой. 
Кæй зæгъын æй хъæуы, Гуырдзыстон Уырысимæ куы баиу 
ис, уæд се ’фсæдтæ Гуырдзыстонмæ ’рвитын систой, алы бæсты 
хицæуттæ скодтой, фæндæгтæ арæзтой. Фæндæгтæ аразынмæ 
бегара кæнын райдыдтой. Иу зымæг пинертæ’ Ганисы хъæумæ 
бацыдысты æмæ сæ хæдзарæн лæгæй бегарайы акодтой æфцæ- 
джы фæндаг кæнынмæ, Дзанаспи дæр семæ. Раст Гордзылейы 
тæссæртты Дзанаспийы зæй фæласта, дæлæ комы нарæджы Сау 
къæдзæхы бын ныппырх. 
Æхсæвы та мит уарын байдыдта, цæгатварсы тымыгъ миты 
хъæпæнтæ æрхытæм калдта, зæйты гуыр-гуырæй хæхтæ арауд- 
той, Дзанаспи комы нарæджы зæйты бын ныцци. Æртыккаг бон 
хурыскастæй бæстæ урс цикъæйау сæрттывта, мигъы скъуыд- 
дзæгтæ нарæг мæсчъыты урсцагъд бæмбæгау ныббадтысты, хæх- 
хон хæдзæрттæ алы къуыбырæй гæзæмæ сау æндæрг хастой. 
Дыса хæдзары дуармæ лæууыд, æмæ йæ дыууæ сау цæсты 
æфцæджырдæм ныуурс сты, Дзанаспимæ æнхъæлмæ каст. Фыд- 
уацхæссæг халон фаджысы рагъæй Дысайы ’рдæм уасыд, хъæр 
кодта. Дыса бакатайтæ кодта æмæ афтæ зæгъы: «Дæ-дæ-дæй, 
мгр хæдзар байхæлд, нæ лæгыл мацы ’рцæуа!» Уалынмæ фæ- 
* Уыцы рæстæджы уырыссаг бегарагæнджыты «пинертæ» хуыдтой. 
(Авторы фиппаинаг.) 
80 

дисхъæргæнæг æрбахæццæ, Дзанаспийы, дам, зæй фæласта. 
Бæстæ хъарæг сси, Дысайы кæуынæй къæдзæх бадон уыдаид, 
цæстысыг фестадаид, фæлæ къæдзæхтæ дæр нал зындысты миты 
хъæпæнтæй. Адæм фæдис ацыдысты, æртæ боны йæ фæцагуырд- 
той, зæйтæ ракъах-бакъах фæкодтой, фæлæ Дзанаспийы не ссард- 
той, æмæ уалдзæгмæ зæйы бын баззад. Дыса алы бон дæр агу- 
рынмæ цыд, фæлæ йæ къухы ницы ’фтыд, нæ йæ ардта. 
Бон фæдаргъ, зæхх йе ’ргом фæзылдта, бæстæ сулæфыд, 
хур хъармдæр тавын байдыдта, зæйтæ тайын систой, уалдзæг 
æрцыд. Иубон Дзанаспийы мард зæйы бынæй скъахтой. Ды- 
самæ фосæй ницы уыд, хæрзмæгуыр, тæригъæддагæй цард. Дза- 
наспийы адæм баныгæдтой, æхсæны хист ын скодтой, «рухсаг 
у, рухсаг» загътой æмæ ацыдысты. Æрмæст ма Дзанаспийы хæ- 
дзарæй хъуыст Дысайы хъарджытæ. 
Дыса фист къуымбилы тынæй дæрзæг хæдон скодта æмæ йæ 
мойыл сау дарын райдыдта. Афæдзы бонмæ фыд, урсаг нæ ба- 
хордта. Йæ афæдзы бон хорз адæмты руаджы сауисæны хист 
скодта æмæ кæркдон къуымы мæгуырæй цард. Дысайыл цыда- 
ид æртиссæдз азы, фæлæ уыцы рæстæджы адæммæ гæсгæ йæ 
цæсгом тынг зæронд хуыз нæ лæвæрдта. Дысайы бирæ уыд кур- 
джытæ, фæлæ никæмæн куымдта, мой нал кодта. 
Раст уыцы рæстæджы Косеты хицаумæ иу бæхтæрæг Мы- 
рыкаты Мацкъа цард. Чиныджы цыдæртæ базыдта, уырыссагау 
салтай-балтай сахуыр и æмæ адæмы сæрты акаст. Бахъуагсахат- 
иу Мацкъайы агуырдтой хицаумæ минæвар. Æнæ Мацкъайы чи 
уæндыд хицаумæ исты гæртам бадæттын! Иудзырдæй, Мацкъа 
сси хицауы рахиз цонг. Фæлæ йыл уæддæр уæлдай ном сæвæрд- 
той «Лисиц», æмæ йæм-иу куы фæхъæр кодтой йæ номæй, уæд- 
иу сæ разы цъилау ныззылд. 
Мацкъа арæх цыд Ганисмæ; дзуарыбонты, бæрæгбонты, æцæг 
рувасау гуыбындзуан рацу-бацу кодта æмæ-иу рæбынæй сбадт. 
Чысыл цыбыр лæг, стыр гуыбырфындз, арф цъæх цæстытæ, 
фæлдæхт хъуынджын æрфгуытæ, сау цыргъ уадултæ, хъуын- 
джын рихитæ, — иудзырдæй, хæйрæджы цæстæнгас лæвæрдта. 
Мацкъайæн Дыса йæ зæрдæмæ фæцыд æмæ йæ ракурын- 
вæнд скодта. Арæхдæр цæуын байдыдта Ганисмæ, цæмæй Дыса- 
имæ искуыдтæ балымæн уыдаид, фæлæ Дыса Мацкъайæн иу 
ныхасæн дæр йæ къухы не ’фтыд, уый тыххæй æмæ Дыса раз- 
дæр бамбæрста Мацкъайы фæнд æмæ дзы йæхи хызта. Мацкъа 
рагæй æнæус уыд, хицæутты дæлбазыр фæлхæрттæ хæргæ ныз- 
зæронд, фæлæ ма зæрондырдæм ускурын цæмæн æрымысыд, 
Хуыцау зыдта. 
Иу сæрд стыр хицæуттæй дзырд рацыд адæмы хыгъд ныф- 
фыссын. Мацкъа æмæ диамбег Ганисмæ бацыдысты, фæндагыл 
Мацкъа диамбегæн афтæ зæгъы: 
— Ганисы иу идæдз усы бауарзтон, æмæ мын уый ракуры- 
нæн баххуыс кæн! 
6 Гæднаты Секъа 
81 

Диамбег бæрзæндты акаст æмæ афтæ зæгьы: 
— Ныры закъонтæм гæсгæ ускурыны бартæ фæндонæй сты; 
кæд усы дæр фæнды, уæд æнцон хъуыддаг у. 
— Усы, куыд бамбæрстон, афтæмæй нæ фæнды, фæлæ йæ 
ды куы фæтæрсын кæнай, уæд уæлдай нæ зæгъдзæн. 
— Хорз, фендзыстæм, — загъта диамбег. 
Уалынмæ Ганисмæ бахæццæ сты æмæ сауджынмæ бафысым 
кодтой. Сауджын æмæ йæ ус сæ размæ рауадысты æмæ сæ хæ- 
дзармæ бакодтой. Диамбег — æнæус лæппулæг, йæ сау зачъетæ 
фæйнæрдæм айдзæг сты, хæрзиуджытæ йæ сæвджын риуыл 
тыбар-тыбур кодтой, стъолы фарсмæ фæстæдзæг бадт æмæ цы- 
дæр хъуына чингуытæ рафæлдах-бафæлдах кодта. Иннæрды- 
гæй сауджын хъуынджын уызыны хуызæн уыджы бадт скодта; 
æнкъардгомау, боннымайæн фæрдгуытæ рауил-бауил кодта. 
Сауджыны ус хæдзары къуымты цъил фестад, хæринæгтæ цæттæ 
кодта, куы-иу сауджыны цур диамбеджы ныхмæ абадт; куы-иу 
фестад, цыдæр тæвд æфсæйнаг ын йæ зæрдæ сыгъта, йæ хуыз 
рафæлив-бафæлив кодта, диамбеджы цæстæнгасæй цыдæр мон- 
дæгтæ иста. 
Мацкъа зæронд хæйрæджы хуызæн сæ разы уырдыг лæу- 
уыд æмæ-иу, диамбег кæмæ фæсидт, уымæ-иу фæдзырдта. Адæ- 
мы хыгъд фыссын райдыдтой. 
Диамбег бандоныл фæстæдзæг абадт æмæ афтæ зæгъы: 
— Дæ... уыцы идæдзы усмæ-ма бадзур. 
Мацкъа ауад æмæ усы æркодта. 
Дыса дуаргæрон къæмдзæстыггомау балæууыд, æмæ йын 
диамбег афтæ зæгъы: 
— Мæнæ-ма сауджынимæ аныхæстæ кæнут. 
Сауджын сыстад æмæ Дысаимæ æддаг тыргъмæ ацыдысты 
æмæ йын сауджын афтæ зæгъы: 
— Дыса, дæ амонд æрцыд. Ныры онг цардæй ницы федтай, 
ныр дæм Хуыцау æркаст, цыдæр зæд-дуаг дын æххуыс кæны, 
Мацкъа дæ куры. 
— Уалынмæ фæкæуа дæ уд ралгъитæг, цалынмæ æз мой не 
скæнон, мæрдтæм куы фæхæстæг дæн, цæй мойафон ма мын у? 
— Ма кæ, Дыса, дæ зæрдæйы фæндыл ма цу, царды ден- 
джыз дæм раздæхти, æмæ дзы дардмæ ма лидз, ныры дуджы 
амонд æрмæст хицæутты къухы ис, уыдон цы фæнды, уымæй 
дарддæр змæлæн нæй, Мацкъа та сæ фырты хуызæн у, бирæ йæ 
уарзынц, æхца дæр æм бирæ ис. 
— Нæй, нæй, сауджын цæра, уый кой мын ма кæн, йе ’хца 
дæр ын фæрнæй уæд, хицæуттæ та мæ удмæ цы бар дарынц? 
— Цы бар дарынц та цы хоныс? Хуыцау бахизæд, куы дæм 
фæхæрам уой, æмбойны дæ ’рбайсафдзысты, дæ хъæр, дæ цъист 
нал фæзындзæн. 
— Мæ къонайыл, æмæ афтæ бирæгътæ сты, æмæ раст адæй- 
маджы дæр сафынц? 
82 

— Бирæгътæ не сты, фæлæ адæм сæ къухы сты, цы сæ фæн- 
да, уый сын кæнынц. 
Дыса зæхмæ ныккаст æмæ афтæ зæгъы: 
— Цыфæнды кæнæнт, калм дæр æнæрастæй нæ хæцы, æз 
мой нæ кæнын. 
— Æз дын зæгъын мæ чызджы хуызæн, ма фæрæди, уый- 
йеддæмæ бар дæу. 
— Табуафси, дæ чызджы хурæй бафсæд, фæлæ мой нæ кæ- 
нын. 
Сауджын диамбегмæ бацыд æмæ йын Дысайы хабар загъта; 
мой куыд нæ кæны, куыд нæ комы, уыдæттæ. Дыса йæ хæ- 
дзармæ фæцæйцыд, фæлæ йæ диамбег раздахын кодта. 
Дыса дуаргæрон лæууыд æмæ йæ кæлмæрзæны хаутæ схъау- 
гæ цыдæр хъуыдытæ кодта. Диамбег ын афтæ зæгъы: 
— Билет дæм ис? 
— Цæй билет? 
— Цæрыны бары гæххæтт. 
— Æмæ мæнæ сауджын нæ зоны, кæдæй нырмæ ам цæрын, 
ме ’мбай хъæд-дур куынæуал ис? 
— Сауджыны хъуыддаг хицæн у, мæ хъуыддаг — хицæн, æз 
ацы зылды хицау дæн æмæ хъуамæ, закъон цы амоны, уый 
æххæст кæнон, билет кæмæ нæй, уыдон ахсгæ кæнын. 
— Æмæ уæд а хъæуы иумæ дæр билет нæй, æмæ се ’ппæты 
дæр æрцахсдзынæ? 
— Уый дæр дæ хъуыддаг нæу, дæумæ билет нæй, æмæ уал 
дæу æрцахсдзынæн. Акæнут æй ахæстонмæ! — загъта æмæ Ды- 
сайы иу скъæты бакодтой æмæ йыл дуар сæхгæдтой. 
Æмæ цалынмæ диамбег адæмы хыгъд фыста, — æртæ боны 
ахæстоны уыд. 
Æртыккаг бон диамбег Дысамæ басидт æмæ йын афтæ зæгъы: 
— Хъусыс, билет кæдмæ ’рхæсдзынæ дæ фыдыбæстæй? 
— Билет кæцæй æрхæссон, ерыстаутæ мæнæн билет ратдзы- 
сты, уыдонæй куы ралыгъдыстæм, уæд? 
— Уый та хуыздæр, уæдæ абырæг дæ? 
— Абырæг нæ дæн, фæлæ нæ мæ сæрыхицауимæ не ’лдар 
уæй кодта, æмæ уымæй ралыгъдыстæм. 
— Цы хъауджыдæр и, де ’лдары фос дæ, æмæ йæ коммæ куы 
нæ кæсай, уый дæр — абырæг. Ныр дын æппындæр æнæ ’рцахсгæ 
нæй æмæ дæ хъуамæ ерыстау æлдармæ арвитон. Сбæттут ын йæ 
къухтæ! — диамбег загъта, æмæ Дысайæн йæ къухтæ синагæй 
абастой, иу гызири йын йемæ бафтыдта æмæ ерыстау-æлдармæ 
ныффыста: «Фервитын дын дæ лидзæггаг цагъартæй иу ус — 
Дысайы, æмæ йæ дардмæ ма фесаф, мах бахъæудзæн, мах дын 
æй балхæндзыстæм». Æмæ Дысайы ерыстау æлдармæ бакодтой. 
Адæмы хыгъд фыст фæци диамбег æмæ ацыдысты. Иубон 
диамбег Мацкъайæн чегъыре гæххæтт радта ерыстау æлдармæ, 
æмæ Мацкъа ацыд Дысайы æлхæнынмæ. Мацкъа ерыстау æлда- 
83 

рæн фондз туманы æхца радта æмæ Дысайы балхæдта йæхицæн 
усæн. Дыса æмæ Мацкъа куыдз æмæ лæдзæджы цард кодтой, 
иу иннæмæн нæ барста. Мацкъа афтæ ’нхъæлдта, æмæ Дысайæн 
йæхи тыхæй бауарзын кæндзæн, алы бон æй надта, хоста; Дыса 
та йæ уарзгæ нæ кодта, æввахс-æмгæрон æм нæ цыд, хъарму- 
лæфт ныхас йæ дзыхæй нæ хауд. Афтæмæй Косеты цардысты, 
Мацкъа — бæхтæрæг, Дыса та — æлдарæн гæрстæхсæг. Кæрæ- 
дзи хъуын-хъис хордтой. 
Иубон дины хицæуттæй дзырд рацыд, æнæаргъуыд ус кæ- 
мæн ис, уыдон сæ устытимæ куыд саргъауой, афтæ. Чи нæ сар- 
гъауа, уымæн æй куыд арвитой, афтæ. Мацкъа æмæ Дыса дæр 
æнæаргъуыд уыдысты æмæ сыл аргъауын хъуыд. Сауджынтæ 
бæстæ сызмæлын кодтой: кæмæн йæ ус æрвитын кодтой, кæуыл 
аргъуыдтой. Дысайы дæр Ганисмæ баластой, æмæ йæ диамбег 
ссыдтытæгæнгæ аргъуанмæ бакодта. Мацкъа сауджыны къухы 
аргъауæккаг фондз сомы ассыдта, æмæ сыл ацаргъуыдта. 
— Цæугæут ныр! — загъта. 
Æмæ ацыдысты. 
Афонтæ цыдысты, рæстæг ивта, Мацкъайы уарзон хицæуттæ 
ивд æрцыдысты. Мацкъайæн Косеты цæрæнбынат нал уыд æмæ 
Ганисы Дысайы кæркдон къуым-хæдзары æрцардысты. Фæлæ 
хъуыддаг афтæ уыд, æмæ Мацкъа, Косеты æлдæртты фынгыл 
цы уыдта, Дысайы хæдзары дæр уый агуырдта. Æмæ Дыса кæм 
ссардтаид, кæцæй æрхастаид ахæм цыбæл хæринæгтæ? Æмæ-иу 
æй уæд Мацкъа надта, ратæр-батæр æй кодта. Дыса бирæ хæт- 
тыты динамонджыты судмæ бахъаст кодта, фæлæ дзуаппæн уыцы 
иу дзырд иста: «Хуыцау цы сиу кæна, уый лæг ма ахицæн кæ- 
нæд», зæгъгæ. Æмæ та-иу Дыса фæстæмæ кæугæ раздæхт. Мац- 
къа дзуарыбонтыл, хистытыл зылд. Иубон расыгæй æрцæйцыд 
æмæ къæдзæхæй рахаудта. Адæм афæдис кодтой, Мацкъайы мард 
æрхастой æмæ йæ баныгæдтой, æмæ алчи йæ хæдзармæ ацыд. 
Дыса уыйфæстæ иукъорд азты æнæмаст, мæгуыр æмæ сæриба- 
рæй ацард, стæй уый дæр амарди. 

ф "" ™~’Щ 
САДУЛЛÆ ’МÆ МАНИДЗА 
швфсгг: 
Кавказы хохы сынæгыл, зымæг хур кæдæм нæ кæсы, сæрд 
— мæйрухс, иу ахæм нарæг комы цард ус æмæ лæг; лæг хуынди 
Куыцыкк, ус та — Фатмæ. Ис-фæллой сæм бирæ уыд, фæлæ 
æнæзæнæг уыдысты, дыууæ дæр зæронд: усыл цыдаид æртис- 
сæдз азмæ хæстæг, лæгыл та уымæй фылдæр. Адæм сæ бирæ 
уарзтой сæ рæдау, кæрдзындæттоны тыххæй, хъæздыгæй, мæ- 
гуырæй кæмæдæриддæр æмхуызон цæстæй кастысты, кæмæн- 
дæриддæр æмхуызон фысым уыдысты, æмæ сын уый тыххæй 
адæм бирæ куывтой Хуыцуаумæ, Майрæммæ зæнæджы тыххæй. 
Адæмы куывд иууыл æнахъазæй нæ баззад; Фатмæ басы- 
вæрджын, фæлæ йын зæнæг кæй никуы уыд æмæ сывæрджыны 
бæрджытæн кæй ницы зыдта, стæй зæронд кæй уыд æмæ йын 
зæнæг афон кæй нал уыд, уый тыххæй йæхи низджын схуыдта, 
фæнизджын дæн, зæгъгæ-иу, йе ’мгæрттæн дзырдта. Æхсæз мæйы 
фæстæ йæ сывæрджындзинад сæргом, сæ хæлæрттæ, сæ хæс- 
тæджытæ фæцин кодтой: «О Хуыцау, Куыцыккæн лæппу ратт», 
зæгъгæ, куывтой. 
Царддæттæг сæрд ацыд, аивгъуыдта, бæстæ бафынæй, зы- 
мæг æрцыд, цæгатварсы тымыгъ нарæг коммæ миты хъæпæнтæ 
уылæнтæй калдта, хуры цæст дард хæхты астæуæй туйы бæр- 
цæн фæзын-фæтары кодта. Бæрзондгомау зæронд ус Фатмæ йæ 
урс дадалитæ йæ фæлурс уадултыл урс цыллæ тынау фæйлыд- 
та, йæ цола даргъ лыстæг къухæнгуылдзтæ денджызы хъазау 
зыр-зыр кодтой, хæдзары фæсдуар хъæмпы уæлæ бинаг цъæх 
нымæтыл катайтæ кодта — хъæрзыдта, — йæ арыны афон æрцыд 
æмæ йын сывæллон гуырди. Куыцыкк — къæсхуыр, нарæг бæр- 
зонд лæг, йæ урсхæццæ мыдхуыз рихитæ уазалæй фæдзæлттæ 
ныссалдысты, артыл архайдта, мæхъиты сæттæнтæ артыл 
æндзæрста, хæдзар хъарм кодта. Фæлæ цы схъарм уыдаид? Сисы 
хуынчъытæй хæдзармæ митхъæпæнтæ тымыгъ хаста, хæдзары 
цар халас сæвæрдта, уадтымыгъ дзы зылд. 
Хур аныгуылд, баталынг, афтæ Куыцыкк йæ сыхаг усты- 
тæм бадзырдта, æмæ æрбацыдысты: Фатмæйы ратул-батул бай- 
дыдтой, зынæвгъæд уыд æмæ, куы йæ бæндæнтыл ауыгътой, 
цæмæй тагъддæр ныййардтаид, уый тыххæй. Раст æмбисæхсæв 
85 

Фатмæйæн лæппу райгуырд. Дыккаг райсом адæм æрæмбырд 
сты Куыцыккæн арфæтæ кæнынмæ. Куыцыкк нуæзт балхæдта, 
нæл фыс аргæвста, куывд скодта, адæм æрбадтысты, гаджидæут- 
тæ кæнын райдыдтой цæрæнбон, дзуæртты тыххæй, æрæджиау 
лæппуйыл ном æвæрын æрымысыдысты. Бирæ радзур-бадзуры 
фæстæ лæппуйыл ном сæвæрдтой «Садуллæ», зæгьгæ. Фæми- 
нас кодтой, æмæ алчи йæ хæдзармæ ацыд. 
Афонтæ цыдысты, рæстæг хатти. Садуллæйыл æртæ азы 
ацыд, афтæ йын йæ фыд ус ракуырдта — иу идæдз усы чызг, стдæс 
азы кæуыл цыд, ахæм, Цæмæхъуыд, зæгъгæ, йæ ном. Чызг — 
чындздзон, лæппу — сывæллон, кæрæдзийæн къæйттæ, æмбæлттæ 
куыд уыдаиккой? Чызг разы нæ кодта сывæллонмæ усæн ацæ- 
уын, фæлæ йæ йæ мад тыххæй радта. Чызгæн йæ уарзондзинад, 
йæ хъуыдытæ æндæримæ баст уыдысты, æндæр лæппуйы уар- 
зондзинадæй йæ зæрдæ сыгъд, æндæр лæппуйы цæстæнгас ын 
йæ зæрдæ æууылдта, фæлæ йæ мады ’хсар ингæнмæ тардта, 
зындонмæ æппæрста. 
Куыцыкк ирæд бафыста дæс æмæ ссæдз хъуджы; фæззæг 
дæр æрцыд, адæм куыстгонд фесты, Джиуæргуыба æрхæццæ, 
æмæ Садуллæйæн ус æрхастой. Чызг лæппуйы уарзондзинадæй 
цы уыдта? Ницы. Уарзондзинадæй йе стонг нæ уагъта, йæ зæрдæ 
йын уарзондзинады ’ртах нæ уымæл кодта, мæстæй сыгъд, пил- 
лон уагъта, афтæмæй йæ бонтæ кæугæ, дзыназгæ æрвыста. Йæ 
фыды хæдзармæ лидзын йæ мадæй нæ уæндыд, æндæр бæстæм 
алидзын йæ ныфс нæ хаста, бонсауизæрмæ сæргуыбыр, уæн- 
тæхъилæй рацу-бацу кодта, сагъæссаг хъуыдытæ сау мигъы тым- 
былтау йæ зæрдæйыл тыхст. Лæппумæ-иу куы фæкаст, уæд-иу 
ныссагъæс кодта: 
«Ай куы слæг уа, æз та зæронд бауыдзынæн, мæ бон æркæ- 
нæд мæ раттæг мадыл». 
Цæмæхъуыд Джиуæргуыбайæ уалдзæгмæ уыцы зындоны 
арты судзгæ фæцард; уалдзæг уыд æмæ Куыцыкк куырой арæз- 
та, Садуллæ уынджы лæппутимæ хъазыд, Фатмæ сыхæгтæм 
цыдæр адгурæг ацыд. Цæмæхъуыд ракæс-бакæс акодта æмæ афтæ 
зæгъы: «Адæймаджы адæмæй иу бар ис, мæн уый дæр нæ фæци, 
ацы цардæй мæлæт хуыздæр». 
Цæмæхъуыд рагъæнæй бæндæн райста æмæ йæ хæдзары 
уæладзæн хъæдыл фидар абаста æмæ та афтæ зæгъы: 
«Цард æви мæлæт?» 
Чысыл ахъуыды кодта, стæй дыууæ бандоны кæрæдзийыл 
авæрдта æмæ сæ уæлæ слæууыд; иу хатт ма бæстыл йæ цæст 
ахаста æмæ бæндæн йæ хурхыл æрвæдзæг авæрдта, бандонæй 
йæхи раппæрста æмæ ауыгъдæй аззад; иу-дыууæ хатты ма бæн- 
дарнмæ фæлæбурдта, фæлæ йæхи иргъæвын нал бафæрæзта, æмæ 
йæ сырх уадултæ цъæхæй аззадысты. Цард адджын у, æвæццæ- 
гæн æй нал бафæндыд йæхи марын, фæлæ æгæр ферæджы; æртæ 
хатты ма йæхи стымбыл кодта, стæй йæ уд систа æмæ адаргъ и. 
86 

Фатмæ сыхæгтæй æрæгмæ æрбацыд, зæронд ус ныхæстыл 
афæстиат, æрæджиау æрбацыд æмæ, хæдзары астæу Цæмæхъуы- 
ды ауыгьдæй куы федта, уæд скуыдта, сæрдиаг кодта, йæ хъæрмæ 
сыхæгтæ амбырд сты, бæндæн айхæлдтой, фæлæ æгæр ферæ- 
джы, амард. Æрмæст ма бæндæны феуæгъдимæ йæ сау цæстытæ 
фæирд кодта. Куыцыкк дæр йæ куыст фæуагъта æмæ сызгъорд- 
та, Садуллæ йе ’мгæрттимæ хъазыд. 
Адæм æрæмбырд сты, хицæуттæ ’рцыдысты, рафæрс-бафæрс 
фæкодтой, аххосджын агуырдтой, фæлæ зылыны никæй ссард- 
той æмæ ацыдысты. Цæмæхъуыды баныгæдтой, «рухсаг у, рух- 
саг», загътой æмæ раздæхтысты. Адæм хист бахордтой æмæ сæ 
хæдзæрттæм фæцыдысты. Куыцыкк базæронд, кусын нал фæ- 
рæзта, Фатмæйæн йæ иу фарс бахуыскъ, уæлæмæ нал стад. Са- 
дуллæ кусынхъом нæма уыд, хæрзмæгуырмæ æрцыдысты, æрмæст 
ма сæм уыд иу хуым, иу уыгæрдæн æмæ сæ фыдæлты хæзна — 
тигъджын хъыримаг топп. Фатмæ раздæр амард, Куыцыкк дæр 
йæ хæд фæстæ. Садуллæ чысылæй сидзæр баззад, æмбырдтæ, 
хистытыл зылд, йе ’рвадæлтæ йæ радгай хастой, æмæ слæг ис. 
Мæгуырæй адæм дардмæ лидзынц, амонд та йæм хæстæг нæ 
цæуы. Садуллæйæн чызг дæр чи раттаид усæн, ахæм мæгуы- 
рæн? Иунæгæй, зыбыты иунæгæй цард. Садуллæ царды фæрæ- 
зæн цуан кæнын æрымысыд, йæ фыдæлты хъыримаг топпæй 
гæрæхтæ райдыдта æмæ йын рæстмæ дæр фæци. Сырдтæ йæ 
размæ хæлæф кодтой, бон дыгæйттæ, æртыгæйттæ мардта. Кав- 
казы хохбæрзæндтæй йæ топпы хъæр æрвнæрæгау хъуыст. Адæм 
дæр æй бирæ уарзтой: хæлар, уарзон лæппу уыд. 
Иу æрæгвæззæг та цуаны ацыд Сырхыты хохмæ, изæрæй 
стыр сычъи-цæу амардта, къæдзæхрæбынмæ йæ баласта, арт 
скодта, бæрзхъæд уæхстытыл нард физонджытæ ныссагъта, арт 
фæйлауæнтæ кæны, физонджытæ фыцынц, мæйрухс арвастæ- 
уæй тыбар-тыбур кодта сызгъæринау, стыр бæрзонд къæдзæхтæ 
гобийæ бадынц, цыма истæмæ ныхъхъус сты, сыбыртт никæ- 
цæйуал хъуысы. Æрмæст ма искæдæй-искæдмæ хохы рындзæй 
уыджы уасын ком арыдта. Уалынмæ физонджытæ сфыхтысты, 
фынгæн йæ разы къæйдур авæрдта, Æфсатимæ скуывта: «Табу 
дæуæн, Æфсати, хъæздыгæн дæр дæттыс, мæгуыры дæр æфса- 
дыс, ратт дæ фосæй æнæвгъау», — кæрдзын æрсаста, физонæг 
æркарста, минас фæкодта, йæ топп йæ хъæбысы, йæ пæлæзы 
бын лæгæты схуыссыд. 
Раст æмбисæхсæв арв хъулæттæ кæнын райдыдта, цæгат- 
варсы тымыгъ риуыгъдтытæ систа, сау мигъы тымбылтæ хохæй 
хохмæ æппæрста, мит уарын байдыдта, боныцъæхмæ лæджы 
’мбæрц мит ныууарыд. Садуллæ фестад, йæ пæлæз ацагъта, 
сырдхæссæн гæрзæй йæ сырд абаста, йе ’ккой йæ скодта æмæ 
хохмæ хæстæгдæр иу хъæумæ æрцыд. Садуллæйæн йæ размæ 
хъæуы фæсивæд рауадысты, фæцин ыл кодтой: цæвиттон, зæй- 
уат уыд, æмæ дзæбæх кæй фервæзт, уый тыххæй йын арфæтæ 
87 

кодтой. Садуллæйы иу хæдзар сæхимæ бахуыдтой, йæ сырды 
мард ын айстой æмæ æрбадтысты. Садуллæ йæ сырды мард 
фысымæн балæвар кодта æмæ афтæ зæгьы: 
— Сфыцут нын сырды фыд æмæ минас фæкæнæм Æфса- 
тийы дæттинагæй. 
Фысым дæр йæ рады арфæ ракодта æмæ афтæ зæгъы: 
— Дæ цæрæнбон бирæ, дæ хуызæн уазджытæ нæм Хуыцау 
уадзæд, Æфсати дын æнæвгьау дæттæд. 
Сырды мард аджы цæфтыдтой, æфсин уæлибæхтæ кæнын 
райдыдта, арт фæйлауæнтæ кæны, уæларт нард сырды фыд 
фыцы, дзаджджын уæлибæхтæ артæй иугай-дыгай исынц, стыр 
цъæх дурыны арахъхъ хъарм кæнынц. Сихор сцæттæ, сыхæгты 
дæр æрхуыдтой. Стыр хæдзары уырындыхъхъ бандоныл рабад- 
тысты: фысым уæлейæ, даст схъæлрихи лæг Сосе, цардæй йæ 
зæрдæ рухс кæмæн кодта, ахæм. Фысымы чызг Манидза — 
æхсæрдæсаздзыд чындздзон чызг, ныллæггомау, нарæгастæу, 
тымбылдзæсгом, сырхуадул, сауцæст, сауæрфыг, ставд сау дыууæ 
дзыккуйы быды зæвæттыл æнцадысты, йæ сæвджын риу лæ- 
джы зæрдæ йæхимæ скъæфта; устыты кæрон уырдыг лæууыд, 
æдзух Садуллæмæ касти, йæ зæрдæ йын цыма тæвд æфсæйнаг 
тæлы æрбалвæста, — уарзондзинады артæй сыгъд, йæ цæсгом 
ныссырх, йæ къухты æнгуылдзтæ зыр-зыр кодтой, уыцы сахат 
бындз куы фестадаид æмæ Садуллæйы къуыбыр рихитæн куы 
аба кодтаид, уый дæр æй фæндыд, фæлæ йын ирон æгъдæутты 
рæхысбæттæнтæ бар нæ лæвæрдтой, æмæ устыты кæрон цæ- 
джындзы хуызæн сагъдæй лæууыд. 
Садуллæ дæр бæрзондгомау, нарæгастæу, нæуæг хъуынтæ 
уадзæг лæппулæг, йе ’мгæрттимæ бадт, уый дæр Манидзайы 
уарзондзинадæй артау сыгъд, мыдадзау тад. Фæлæ иу аххос уый 
уыд, æмæ Садуллæ, хæрзмæгуыр лæг, ирæд цы раттаид, уый 
йæм нæ уыд æмæ йæ хъуыдытæ дзæгъæлы сæфтысты, куыд 
мæгуыр лæг, йæхицæн æй æнхъæл нæ уыд. Уалынмæ фынг 
æрæвæрдтой: дзаджджын чъиритæ, нард сырды фыд, карз цъæх 
арахъхъ, минас фæкодтой æмæ алчи йæ хæдзармæ ацыд. Бон 
изæрырдæм уыд, æмæ Садуллæйы йæ хæдзармæ нал ауагътой 
æмæ æхсæвы йæ фысымтæм баззади. 
Хур аныгуылд, æризæр и, бинонтæй чи хъуццытæ дуцынмæ 
ацыд, чи та фосæн холлаг æвæрдта, хæдзары æрмæст Садуллæ 
æмæ Манидзайы йеддæмæ ничиуал аззад. Садуллæйæн йæ 
къæхтæ басыдысты æмæ сæ артмæ тавта, йæ сæрдæндонæй хъа- 
зы фиу систа æмæ сæ уымæй сæрста. Манидза йæ цуры уырдыг 
лæууыд æмæ афтæ зæгъы: 
— Мæ уд дын уый куы фестид, æмæ ныртæккæ дæ къæхтæ 
цы адзæбæх уаиккой. 
Садуллæ хæрдмæ скаст æмæ афтæ зæгъы: 
— Хорз амонд дæ хай, мæ хур, «куыдз къуылыхæй нæ мæлы», 
ницы та мын уыдзæн. 
88 

Чызг бандоныл йæ цуры абадт æмæ афтæ зæгъы: 
— Цы дзæбæх фидауæм, тæхуды, искуы нæ афтæ куы аба- 
дын кæниккой. (Хуссары Ир чызг æмæ сиахсы фынгыл чындз- 
хæсджыты астæу бадын кæнынц, æмæ уый тыххæй афтæ зæгъы 
Манидза дæр). 
Садуллæ бахудт æмæ афтæ зæгъы: 
— Хуыцауы бафæндæд, мæ зæрдæйы рухс, — æмæ йын ба 
кæнынмæ хъавыд, фæлæ Манидза йæхи аскъæфта æмæ та уыр- 
дыг слæууыд. 
Уалынмæ устытæ æрбацыдысты æмæ Манидзайæн афтæ 
зæгъынц: 
— Фæхъæуай, цы чызг дæ, иннæ изæрты хъауджыдæр хъуц- 
цытæм дæр нæ фæкастæ. 
Чызг цыдæртæ адзырдта æмæ дуармæ ацыд. 
Æхсæвы Манидзайы хуыссæг нал ахста, Садуллæйы уар- 
зондзинады хызы стыхст, йæ зæрдæ хъæрмттæ кодта, цæмæдæр 
бæллыд, цæмæйдæр тыхсти, йæ гæзæмæ фыны Садуллæ йæ 
цæстытыл уад, уыцы сахат Манидза Садуллæимæ цæттæ уыд 
арты судзынмæ дæр; фæлæ йæ сылгоймаджы æфсæрмдзинады 
рæхыс-бæттæнтæ урæдтой: иуæй, йæ фыдæй тарст, иннæмæй та 
йын ирон æгъдæуттæ бар нæ лæвæрдтой æнæ ирæдæй Садул- 
лæйы фæдыл ацæуынæн, æмæ фондзыссæдз хъуыдыйы йæ сæ- 
рымагъзы уылæнтæ кодтой. Садуллæ дæр афтæ, Манидзайы 
уарзондзинадæй йæ хуыссæг фæлыгъд, ратул-батул кодта, мæ- 
гуырдзинад ын йе уæнгтæ саста, йæ ныфс ын иста, ирæд цы 
раттаид, уый йæм нæ уыд, æмæ йын йæ хъуыдытæ уый хæлдта, 
уыцы сахат йæ уд уый куы фестадаид, ирæды фаг фос цы ссард- 
таид, Манидзайы йæхицæн усæн цы ’рхастаид, уый дæр æй 
фæндыд; фæлæ мæгуырæй адæм дардмæ лидзынц, амонд та йæм 
хæстæг нæ цæуы. 
Дыккаг бон хур скаст, хохæй хохмæ тын анывæста, бæстæ 
урс цагъд бæмбæгау сæрттывта, адæм уæлхæдзæрттæм рацыды- 
сты, алы къуыбырæй гæзæмæ хъæутæ сауæндæрг хастой. Физо- 
нæг ацæттæ, Садуллæ æмæ фысым хæрдыл æрбадтысты, Ма- 
нидза сын уырдыг лæууыд, арахъхъ сын лæвæрдта; фæстаг хатт 
хуры уынд ын йæ зæрдæмæ хуры тынтæ æппæрста, йæ лыстæг 
урс даргъ æнгуылдзтæ арахъхъы сыкъайы уæлæ зыр-зыр код- 
той, уарзондзинады арт ын йе уæнгтæ змæлын кодта. Садуллæ 
дæр уыйхуызæн арахъхъæй нал æфсæст, зæрдæ уарзондзина- 
дæй æфсис нал зыдта. Хæрд фесты, Садуллæ фысымæн хæрз- 
бон загъта æмæ ацыд. 
Садуллæйæн йæ сыхаг чызг уыцы хъæуккаг ус уыд, Магда, 
зæгъгæ, уыимæ хъæугæрон фæндагыл баиу сты, кæрæдзийæн 
салам радтой, кæрæдзийы афарстой, аныхæстæ кодтой сæ хæс- 
тæджыты тыххæй, сæ хæлæртты тыххæй æмæ иу ран æрбадты- 
сты. Садуллæ уыцы усæн Манидзаимæ сæ уарзондзинады хабар 
радзырдта æмæ йын хъуыддаг йе ’вджид бакодта, цæмæй йæ 
89 

хъус бадара, чызгæн æмбарын кæна, фæлæ та хъуыддаг ирæдыл 
æрæнцад, æмæ йын Магда афтæ зæгъы: 
— Мæ къонайыл, æмæ дын йæ чызджы æнæ ирæд чи рат- 
дзæн, цыппаркъахыгæй дæм гæды дæр куы нæ ис, уæд? 
Садуллæ йæ къуыбыр рихи аздыхта æмæ афтæ зæгъы: 
— Цæй, уæддæр-иу дæ хъус бадар, чи зоны, «мæгуыр уæрц- 
цæн уад æрхæссы». 
Кæрæдзийæн хæрзбон загътой æмæ ахицæн сты. 
Иурайсом дондæттæны Манидза æмæ Магда баиу сты, æмæ 
йын Магда афтæ зæгъы: 
— Гъæ, гæды, гæды, базыдтон дын дæ хабар. 
Манидза йæхи фæсырх кодта æмæ афтæ зæгъы: 
— Цы хабар? 
Магда бахудт фæлмæнгомау: 
— Мæнæй та йæ цы ’мбæхсыс? 
Манидзайæн йæ хуыз ауад æмæ тызмæггомау афтæ: 
— Цы дын схъæр кæнон, цы мæм ис æмбæхсинаг? 
Магда та бахудт: 
— Мæхæдæг æй зонын, цы дæм ис æмбæхсинаг, уый; Са- 
дуллæ мын æй йæхæдæг дзырдта. 
Манидзайæн йæ уадултыл туджы уадындзтæ ахъазыд, йæ 
хуыз йæ бынаты æрцыд, афтæ æнхъæлдта, Магда æндæр исты 
хъуыддаджы тыххæй дзуры, мидбылты бахудт, йæ дзыккуйы 
кæрон асхъаудта æмæ афтæ зæгъы: 
— Уæд дын де ’фсымæртæ амæлæнт, макæмæн мацы зæгъ. 
Магда йæ дзыккуйы таг фæстæрдæм аппæрста æмæ афтæ: 
— Уæд дын дæ иунæг æфсымæр амæлæд, Садуллæйы бирæ 
уарзыс? 
Манидза къæмдзæстыгæй афтæ зæгъы: 
— Бæрзондылбадæг мæ уыйас бауарза. 
Магда æмбаргæ ныхасæй: 
— Мæ мадыстæн, нæ хъæубæсты уымæй хуыздæр лæппу нæй, 
хъаруджын, сабыр, мæлдзыг йæ къахы бын нæ фæкæндзæн. 
Манидза æнкъардгомау: 
— Мæгуыр, дам, куы у, зæгъынц, мæгуыр. 
Магда къæртайы дон систа æмæ афтæ зæгъы: 
— Иунæг у, дæ фæхъхъау фон, чысылæй сидзæрæй баззад, 
йæ фыдæй йын ницы баззад æмæ цы кæна, нырма лæппу у, йæ 
хъаруйы руаджы цыдæриддæр ссардзæн. 
Манидза дæр дон систа æмæ афтæ зæгъы: 
— Атъæпп мын уа искæй хъæздыгад, æз ирæды тыххæй загъ- 
тон, уыййеддæмæ адæймаг кæм куса, уым фæллой æнцон ссарæн 
у, чызг куы бæзза, уæд йæ къаимæ хохы сæр дæр фæцæрдзæн. 
— Мæ мæрдтыстæн, Садуллæйæн йæхи хуызæн ус куы фæуа, 
уæд дыууæ азмæ фосрæгъæуттæ скæндзæн. 
Манидзайы ма ныхас кæнын фæндыд, фæлæ Магдайæ 
æфсæрмы кодта æмæ афтæ зæгъы: 
90 

— Ныббар мын, Магда, мæ мады хуызæн дæ уарзын, мæ 
ныхæстæ мын къæйныхдзинадыл ма банымай, чызгæн ахæм 
ныхæстæ не ’мбæлы, фæлæ æвзæртæ бахæрæд, мæрдты дзына- 
зæд, ацы ирæд чи æрымысыд, кæимæ дæ фæнда, уыимæ цæрын 
дæ бон ма уæд, фосы тыххæй нæ хъомты хуызæн уæй кæнынц, 
цы лæгмæ йæ фæнда чызджы, уымæ йæхи барæй ацæуид, æмæ 
йыл уæд та йæ мад æмæ йæ фыд æвдисæн кæнынц; стæй ма нæм 
иу æвзæр æгъдау ис: æнæ ирæдæй моймæ фæцæуын, дам, худи- 
наг у, афтæмæй хъусын, æмæ уырыс дæр æмæ гуырдзы дæр, 
дам, ирæд нæ исынц чызгæй. Гъеныр мæгуыр лæг цы кæна, кæм 
ссара дыууиссæдз, æртиссæдз хъуджы ирæд? 
— Уастæн, йе ’рымысæг удæнцой ма фена, — Магда сдзырд- 
та, — уæртæ нæ лæппу Гарсойыл ныр дæс æмæ ссæдз азы цæуы 
æмæ æнæ усæй бады ирæды тыххæй, дыууæ галы зæронды нæм 
ис, æмæ сæ ирæды куы раттæм, уæд ма нæхæдæг та цæмæй 
цæрдзыстæм; алыбон рахъуыды-бахъуыды кæнæм нæ зæронд 
лæгимæ, фæлæ ирæды фаг фосæн ницы амал арæм, æмæ нæ 
лæппу æнæ усæй лæууы. 
— Магда, де ’фсымæрыстæн, адæймагæн уд ис, уд, æмæ йæ 
уд йæ бар цæуылнæ у? Ай мæ уд у, æмæ мæ кæмæн фæнды, 
уымæн мæ раттæнт мæ мад æмæ мæ фыд, æндæр ма цы. 
— Йе-е-е, дæ нывонд фон, Манидза, ныр ма дæ фыды ба- 
фæрс, кæддæра дæ æртиссæдз хъугæй къаддæрыл искæмæн рат- 
тид. Ныр уæртæ нæ сыхæгтæ кæдæй дзурынц Тырамы чызгыл, 
æмæ сын æй дæс æмæ æртиссæдз хъугæй къаддæрыл нæ дæтты, 
æнхъæлдæн æмæ йæ ныр уадзынмæ хъавынц нæ сыхæгтæ, цы 
кæной, мæгуыртæг, сæ бон нæу уыйбæрц ирæд бафидын. Фæлæ, 
дам, чызг æндæр никæмæн комы, йæхи, дам, мары. Афтæ фе- 
хъуыстон, йæ фыд, дам, æй хъæздыг Быгъдайты æвзæр Хъази- 
йæн дæтты. 
— Бабын уа, уастæн, Бабале мын иубон куыройы хъаст код- 
та: мæ фыд, дам, мæ æвзæр омдзæгхор, расыггæнаг Хъазийæн 
дæтты æмæ, дам, мæхи амардзынæн, æндæр хос, дам, мын нæй. 
Ацы ныхæстæгæнгæ хъæумæ бахæццæ сты, æмæ алчи йæ 
хæдзармæ бацыд. 
Цард йе ’гъдауыл хæты, ирон æгъдæутты рæхысбæттæнтæ 
сæттын нæ комынц, зыддзинад хъуырмæ схæццæ, цæстырухс 
баталынг кодта, нал уынынц, фосмæ бæлгæйæ ирон лæджы 
зæрдæ ферох кодта зæрдиаг зæнæг уарзондзинад, Хуыцауы стыр 
лæвар — зæнæг — уæй кæнын æфсæрмы нæ кæнынц. Иубон 
Хъази Бабалемæ курæг бацыд йæ мадыфсымæр Дзаххоттимæ. 
Бабалейы фыд Тырам дуармæ бадт æмæ лулæ дымдта. Тырам 
Дзаххотт æмæ Хъазийы куы федта, уæд ын æхсызгон уыд, æмæ 
йæм цалынмæ хæццæ кодтой, уалынмæ раздæр уырдыг фестад 
æмæ сæ размæ рауади, кæрæдзийæн салам радтой, кæрæдзийæн 
арфæтæ ракодтой æмæ хæдзары тыргъы æрбадтысты, æмæ ны- 
хас кæнын райдыдтой фосы тыххæй, хор, хосы тыххæй. Бабале 
91 

сæ цуры тын уæфта, æмæ Дзаххот æмæ Хъазийы куы федта, 
уæд фестад æмæ сæ сыхæгтæм бацыд. 
Тырам йæ усмæ бадзырдта, уазджытæн сихор цæттæ хъæуы, 
зæгъгæ, йæхæдæг лæппуйæн загъта æмæ сын кусарт акодтой. 
Сихор сцæттæ: нæл фысы фыд, хæбизджынтæ, арахъхъ, бæгæ- 
ны, Хуыцау кæй радта, фынгтæ уæз кодтой, скуывтой æмæ га- 
джидæуттæ кæнын райдыдтой; фынгыл фондз лæджы бадт: Ты- 
рам, Дзаххотт æмæ Тырамы æртæ сыхаджы, æвдисæны лæгтæ, 
Хъази сæ разы уырдыг лæууыд æмæ сын нуæзт лæвæрдта. Хорз 
куы бануæзтджын сты, уæд ирæдыл дзурын райдыдтой, бирæ 
радзур-бадзур нæ фæкодтой, Тырам загъта: 
— Мæ ирæд мæ сæры аргъ у — дæс æмæ æртиссæдз хъуджы 
æмæ мады бæх. 
Тырам хорз зыдта, Быгъдайтæ фысы дымæгау æнцонкæр- 
дæн кæй сты, уый, æмæ сæ размæ дæр уымæн хъæлдзæгæй ра- 
цыд, кадджын уазæджы фынгтæ сын уымæн æрцарæзта, уый- 
йеддæмæ Тырам уазæгмæ æлхынцъæрфыгæй кæсаг уыд. 
Дзаххотт йæ зачъе адаудта æмæ афтæ зæгъы: 
— Ноджыдæр ма дын дæ сæрæн аргъ скæндзыстæм фаты 
бæхæй, Быгъдайтæм бирæ ис, Хуыцау сын раттæд, фæлæ чыз- 
гæн дæр фæндон у, бафарстат чызджы дæр? 
Тырам йæ рихи аздыхта æмæ афтæ зæгъы: 
— Нырма мæ хæдзары сылы фæнд не ’рцыд, мæхи фæндо- 
нæй дарддæр никæй хъуыддаг у, фæлæ чызджы дæр цæуылнæ 
фæнды, къорийы хуызæн тымбыл лæппу, — æмæ Хъазимæ ска- 
сти. 
Хъази дæр йæ мидбылты бахудт. Бафидыдтой ирæдыл. Дзах- 
хотт йæ дамбаца нысангарз радта, ирæд исыны тыххæй Тыра- 
мæн æмгъуыд скодтой, иу къуырийы фæстæ Тырам ирæд исынмæ 
куыд ацыдаид, афтæ. Æхсæвы хорз фæминас кодтой, дыккаг 
бон Дзаххотт æмæ Хъази сæ хæдзармæ ацыдысты. Сæ фæнд 
куыд уыд, афтæ сæ хъуыддаг дæр скодтой, къуырийы фæстæ 
Тырам ирæд райста дæс æмæ æртиссæдз хъуджы, мады бæх æмæ 
фаты бæх. Чындз хæсгæйæ раздæр чызджы фыды хæдзары 
уæлкъæсæр-иу чындзхæсджытæй фат чи ныссагътаид, уымæн- 
иу лæвæрд уыд фаты бæх, фæлæ йæ ныры дуджы ферох код- 
той, фат æмæ æрдын дæр нал сты. 
Уалдзæг уыд, æмæ бæстæ зынг фестад, хур арвастæу хæтын 
систа, зæхх йæ риу уæлгоммæ фæзылдта, бæстæ кæрдæгæй цъæх 
адардта, алы цæрæг удгоймаг райгас, мæргътæ зарыдысты, дзæ- 
бидыртæ хохы фидæрттæм ссыдысты, бæрæгбон кодтой, бæлæстæ 
сыфтæрæй сæхи сфæлыстой, хурыскæсæны дымгæ фаг улæфыд, 
æмæ йын фæлмæн хъырныдтой, адæм быдырмæ рацыдысты, 
уалдзæджы куыст кодтой, алы къуыбырæй фыййæутты зарæг 
кæмттæ арыдта, иудзырдæй, зæхх йæ тарф хуыссæгæй сыхъал, 
адæм хъæлдзæг уыдысты; фæлæ Бабале саутар, саумылазон 
æнкъардæй дуармæ бадт, бадт æмæ куыдта. Сæдæ сагъæссаг 
92 

хъуыдыйы йæ сæрымагъзы минут фондзыссæдз фæлтæры код- 
та, зæрдæмæ рухсы цъыртт, хъæлдзæгдзинад нæ цыд, йæ сырх 
уадултæ ныффæлурс сты, цæстытæ доны зылдта, мæрдон сау 
хуыз ыл бафтыд, иудзырдæй, мæлæтмæ тындзыдта æмæ-иу йæ- 
хинымæры дзырдта: «Уалынмæ мацы фенæд, цалынмæ Хъазийы 
мæхицæн мой не скæнон». 
Тырам йæ чызджы æнкъарддзинад æрдумæ нæ дардта, ирæ- 
ды цы галтæ, хъуццытæ райста, уыдоныл цинæй мард; фæлæ 
фæстæдæр цы уыдаид æмæ цы уыдзæн, уый нæ зыдта; йæ хæс- 
тæджытæй йын-иу исчи афтæ куы загъта, дæ чызджы тæригъæ- 
ды бацыдтæ, зæгъгæ, æвæндонæй йæ Хъазийæн кæй радтай, уый 
тыххæй, уæд-иу Тырам бахудт æмæ-иу афтæ: 
«Нывæрзæн здахаг у, балымæн уыдзысты», — худгæйæ дзырдта. 
Сæрд фæци, аивгъуыдта. Кавказы талынг кæмттæм ма хур 
гæзæмæ рухс æндæрг хаста, бæрзонд сау хæхтæ сæ цæсгомыл 
урс кæрц æркодтой, бафынæй сты, хæхтæй хъыпп-сыпп нал 
хъуыст, кæуынцæстæнгас ралæвæрдтой, Джиуæргуыба æрцыд, 
æмæ Бабалемæ чындзхæссæг бацыд. Хъæубæстæ змæлæг сси, 
Тырамы хæдзары хъæлдзæгдзинад паддзахад кодта, хæрд, нуæзт 
— денджыз, бæркад фынгтæ фæхсынты уæзæй тасыдысты, чындз- 
хæсджытæ фарны зарæг кодтой, дзæбидыры сыйæ сау бæгæны 
гаджидау рæнхъытæ уагътой. Фæлæ Бабале та йæ æнæаипп 
чызгон сыгъдæг уд æнæмæлгæ уæларвон сиахсæн цæттæ кодта. 
Раст æмбисæхсæв Бабале йе ’мгар чызджыты, йæ цуры чи бадт, 
уыдоны сæ хæдзæрттæм арвыста, зæгъгæ, æз дæр хуысгæ кæ- 
нын æмæ сымах дæр схуыссут. Чызджытæ ацыдысты сæ хæ- 
дзæрттæм, Бабале уаты иунæгæй баззад, бирæ рахъуыды-бахъуы- 
дыйы фæстæ йæ чындздзон дарæс йæ уæлæ скодта æмæ æхсæвы 
мæйдары аныгъуылд. Хуыцау зыдта, кæдæм ацыди. Райсом бо- 
ныцъæхмæ Бабалейы ничи базыдта. Куы сбон и, уæд æй агурын 
байдыдтой доны былтыл, къæдзæхрæбынты, хæдзæртты къуым- 
ты, кæд искуы йæхи амардта, зæгъгæ, йæ агуырдтой. Фæлæ 
Бабалейы нал ссардтой, зæхх æй аныхъуырдта æви йæ æврагъ 
фæхаста, нал сбæрæг и. Фыццаг æй чи куырдта, уыцы сыхаг 
лæппуйыл дæр дау кодтой, фæлæ йæм зылынæй ницы ссардтой 
æмæ банцадысты. Дыууæ боны фæстæ чындзхæсджытæ сæ хæ- 
дзæрттæм ацыдысты, ирæд фæстæмæ æнæ истæй баззад, цалынмæ 
Бабалейы хабарæй бæрæг базоной, уалынмæ. Уыцы хуызæн 
Бабалейы хъæр-цъист никуал фæзынд, дæлдзæх фæци æви — 
уæларв, уымæй бæрæг нал сси. Тырамæн йæ хъæлдзæгдзина- 
дыл саутар мигъ æрбадт, алырдæм хъуыдытæ кодта, Бабалейы 
чи ахаста, цы фæци, уымæй бæрæг нæ зыдта. Иуæй, йæ чызг 
фесæфт, иннæмæй йæ фæстæмæ ирæд фидын хъуыд, чызг куы 
нæ фæзына, уæд. Ахæм хъуыдытæй Тырамæн йæ цард цыбыр 
кодта, хæдзарæй æддæмæ нал цыд. 
Уалдзæг æрцыд, фæлæ Бабалейы хабарæй æрдуйы бæрц дæр 
ничи ницы базыдта. Бирæ фæцагуырдтой, бирæ фæзылдысты 
93 

алы бæсты, алы хæхты, фæлæ Бабале нæртон сæфт фæкодта, не 
сбæрæг. Чи загъта, доны йæхи баппæрста, æмæ йæ дон арф хуы- 
дымы цæфсæрста, чи загъта, искуы йæ бирæгътæ бахордтой, чи 
загьта, йæ чындздзон дарæс йæ уæлæ кæй ахаста, уый тыххæй 
хъуыдыйаг у, дардбæстаг лæгимæ алыгъд æмæ йæ зонæг нæма 
ис, ахæм дзырдтæ уыд адæмы æхсæн. 
Раст Зæрдæвæрæны размæ къуырисæр боны уыцы хъæуæн 
сæ дзуарыбон вæййы; комы астæу бæрзонд къæдзæх-хохы сæр, 
раджы кæддæр беридон монастъер кæм уыд, ахæм; аргъуаны 
æрдæгхæлдтытæ, ныггæнд пъадвалтæ, æрмæст æм иу раныл иу 
къахвæндаг ис, иннæ йæ алыварс карст айнæг-къæдзæх, фыцца- 
гон фидар сыгъдæгдзинæдтæй иу æвдисы. Æнæ йæ боны уыцы 
бæрзондмæ йæ фæдон адæмæй иу дæр нæ цæуы. Уыцы дзуары- 
бон уыд, æмæ адæм æрæмбырд сты уыцы къæдзæхы сæр, ску- 
ывтой, кувæндоны мысайнæгтæ цæвæрдтой æмæ хæрд, нуæзтыл 
æрбадтысты. Æмбисхæрд нæма фесты, афтæ уарын ныккалдта, 
арв æмæ зæхх кæрæдзийы хостой. Зæххы бын дзы æмбæхст ар- 
гъуан ис, æвæццæгæн, знаджы рæстæджы кæй скодтой, ахæм. 
Куывддон адæм уарынæй уыцы аргъуанмæ балыгъдысты æмæ 
Бабалейы уым мардæй ссардтой; аргъуаны астæу уæлгоммæ 
лæууыд, йæ къухтæ йæ риуыл æвæрд, мæрдон цæстæнгас лæ- 
вæрдта. Иууыл бæрзонд æппæтуынæг Хуыцау зоны, Бабале йæ 
мæлæты агъоммæ цы ми кодта уыцы ныггæнд аргъуаны. Адæм 
исдугмæ фæтарстысты, диссаг уынинаг марды тыххæй, стæй йын 
йæ фыдмæ лæг арвыстой, æмæ æрцыд. Бабалейы йæ фыд Тыра- 
мы хæдзармæ бахастой. Дыккаг бон Быгъдайтæ дæр æрцыдыс- 
ты æмæ йæ баныгæдтой. «Рухсаг у, рухсаг», — загътой æмæ 
раздæхтысты; иу къуырийы фæстæ Быгъдайтæ сæ ирæд фæс- 
тæмæ айстой, дæс æмæ дыууиссæдз хъуджы æмæ дыууæ бæхы. 
Манидзамæ алы хорз бæстæй, алы хорз адæм курæг цыд, 
фæлæ никæмæн куымдта, йæ мад æмæ йæ фыдмæ йæхи скъæй- 
ных кодта. Бирæ хорз хъæздыг лæгтæн æй лæвæрдта йæ фыд, 
фæлæ Манидзайæн Садуллæйы уарзондзинад йе ’фсарм афтæ 
бамынæг кодта, æмæ йæ мад, йæ фыдæн иу дзырд, иу ныхас нал 
барста. Адæм ма йыл къæйныхы ном дæр сæвæрдтой, æвзæр, 
фыдуаг, налат у, — дзырдтой. Фæлæ уарзондзинад афтæ у, æмæ 
уарзондзинадæй стыр зондджынтæ дæр хаттæй-хатт фæсонт 
вæййынц, бирæ хатт уарзондзинад лæгæн йæ зонд баталынг кæны 
æмæ нал фæзоны, цы ми кæны, уый; нал фæзоны хистæры кад 
æмæ æфсармдзинад. Афтæ уыд Манидза дæр: Садуллæйы уар- 
зондзинад ын йæ зæрдæ сыгъта, йе ’фсармдзинад ын кæдæмдæр 
сырдта, ферох кодта хæххон чызджы сыгъдæгдзинад æмæ хъа- 
зуат ралæууыд йæ фыды раз. 
Иубон Садуллæ цуанæй æрцыд æмæ йæ сæ сыхæгтæ ба- 
хуыдтой, дзуарыбон сын уыд æмæ сæм бирæ адæм хуынд уыд. 
Уыцы хуынды сомихаг Гиго дæр фæци. Иукъорд гаджидауы 
фæстæ ныхас фæтынгдæр, æмæ Гиго афтæ зæгъы: 
94 

— Цæй, хæснаг скæнæм, чи базона, хæзна цы у, уымæн къух- 
тыкæлмæрзæн ратдзынæн. 
Адæмæй чи загъта — хорз зæхх, чи — хъыримаг топп, чи — 
хорз кард, чи — цы, чи цы загъта. Æрæджиау сомихаг афтæ 
зæгъы: 
— Уыдонæй иу дæр хæзна нæу, ауæй кæнæн кæмæн нæ уа, 
ахæм хæзна, лæг куы фæмæгуыр уа, уæд уыдоны се ’ппæты дæр 
ауæй кæндзæн. Фæлæ хæзна у лæгæн йæ ус, ауæй кæнæн кæ- 
мæн нæй. 
Иууылдæр адæм ууыл сразы сты, æцæг, загътой, лæг цы- 
фæнды мæгуыр уа, уæддæр йæ усы нæ ауæй кæндзæн. Фæми- 
нас кодтой, æмæ алчи йæ хæдзармæ ацыд. Садуллæ æхсæвы 
рахъуыды-бахъуыды райдыдта: уæдæ, загъта, кæд ус зæххæй 
хæзнадæр у, уæд мæ зæххытæ Сосейæн ирæды раттон æмæ 
Манидзайы мæхицæн усæн æрхæссон, фæлæ раздæр ме ’рва- 
дæлты бафæрсон, кæд мын ирæд фидой, уæд мæ зæххыты бар 
уыдон у, — загъта. 
Дыккаг райсом раджы цуаны ацыд æмæ изæры сырды мард 
æрхаста, æрхуыдта йе ’рвадæлты, хорз сæ федта, йæ хъуыддаг, 
йæ хабар сын радзырдта. 
Садуллæйы æрвадæлтæ фынддæс хæдзары фæйнæ лæгæй 
уым уыдысты, кæрæдзимæ бакастысты, кæрæдзийы цæстæнгас 
бамбæрстой æмæ æрвадæлты хистæр Хъырым афтæ зæгъы: 
— Садуллæ, не ’фсымæр! Дæу тыххæй ирæд фæйнæ галы 
куы бафидæм, уæд нæ фесæфдзыстæм, нæ бинонтæй иу дæ æмæ 
хъуамæ не ’хсæн цæрай, дæ фесæфтæй нæ мыггаг цыбырдæр 
кæны, иу хæдзар сафæм, дæ зæххытæ дæр — дæхи. Æвзæр куы 
уаис, уæд дын ницы бафидиккам, фæлæ бæззыс, æмæ бæззонæн 
фæндаг ис, райсом демæ цæуын, ус кæм курыс, уырдæм, ирæд 
мах бар уæд, — загъта мыггаджы хистæр Хъырым. 
Дыккаг бон раджы Садуллæ æмæ Хъырым араст сты æмæ 
Сосемæ бацыдысты. Хур фæцæйныгуылд, афтæ Сосейы хæ- 
дзармæ бæхæццæ сты æмæ салам радтой хæдзары хицауæн; Сосе 
дæр сыл гæзæмæ цинтæ бакодта, фæлæ Хъырым, æвзагджын 
дзырдарæхст лæг, ныхæстæй йæ арæгъæд кодта æмæ хæдзармæ 
бацыдысты. Æхсæвы сæ бауазæг кодта; Сосе хорз зыдта, Садул- 
лæмæ бирæ хъуын æлвынинаг кæй нæ уыд, уый æмæ сæм уазал 
цæстæнгасæй каст. Æхсæвæры фæстæ Хъырым Сосеимæ ныхас 
райдыдта бакайыс кæныны тыххæй æмæ загъта: 
— Æнхъæлдæн, дæ чызг æмæ ме ’рвад кæрæдзийы уарзынц, 
æмæ сын сæ уарзондзинад ма фехал, мах дæр дын хæстæгæн 
бæздзыстæм. 
— Мæнмæ ахæм чызг нæй, — загъта Сосе, — æмæ иунæг 
лæджы хæдзар чи фæдара, нырма цардæй не схъыг, курджытæ 
йæ бирæ ис æнæ сымах дæр, фæлæ йæ никæмæн дæттын; уадз 
æмæ уал мемæ цæрæд. 
— Демæ нæ фæцæрдзæн, Сосе, нæ фæцæрдзæн, — загъта 
95 

Хъырым, — Хуыцау æмæ зæххыхъæд цы ’гъдау скодтой, уый 
ды нæ фехалдзынæ, фæлæ мын зæгъ, цас нæ агурыс ирæд, æмæ 
бафидауæм. 
— Комкоммæ ирон лæгыл фау сæвæрын дæр бæллæх у, — 
загъта Сосе æмæ æлхынцъæрфыгæй афтæ зæгъы: — Нал мæ уа- 
дзыс, Хъырым, æмæ дын мæ ирæд зæгъын: дæс æмæ æртиссæдз 
хъуджы, йе ’фынддæс ифтыгъд галы. 
Хъырым уæлдай ницуал загъта, уый тыххæй æмæ Сосе ирæд 
нал фæхъаджджын кодтаид, фæуæлдай кæныны йеддæмæ, æмæ 
афтæ зæгъы: 
— Хорз, кæд æй нал фæкъаддæр кæндзынæ, уæд. 
Сосе ма ирæдыл бафтыдтаид, фæлæ йæ цæсгом нал схъæ- 
цыд æмæ афтæ зæгъы: 
— Уæддæр æгæр чысыл ирæд загътон. 
— Æрбайхъус, мæ чысыл хур Сосе, — Хъырым загъта, — 
демæ нæ хæстæг фæнды, Садуллæ йæ уды хай хохы сæр дæр 
фæдардзæн, цæстæй цы уындæуы, уымæй нæ цардæуы, абон 
кæд афтæ мæгуыр у, уæддæр, Хуыцауæй бузныг, йæ зонд æмæ 
йæ хъаруйы фæрцы йæ фаг кæмдæриддæр ссардзæн, фæлæ дæс 
æмæ æртиссæдз хъуджы æгæр бирæ сты. 
Цы дардыл дзурын, Сосе афтæ æнхъæлдта, æмæ Садуллæ 
дæс хъуджы дæр не ссардзæн æмæ уымæй йæ хъуыддаг фехæл- 
дзæн, æмæ афтæ зæгъы: 
— Дæс хъуджы дзы дæу тыххæй хатыр, æртиссæдз хъуджы, 
йе фынддæс ифтыгъд галы, уымæй дæлæмæ, бонмæ куы фæдзу- 
рæм, уæддæр нæ уыдзæн. 
Аныхæстæ ма кодтой æмæ фынддæс ифтыгъд галыл бафи- 
дыдтой. Садуллæ йæ дамбаца нысангарзæн ныууагъта, хорз сæ 
федтой æмæ ацыдысты. Манидзайы зæрдæ æрæнцад, æрфæл- 
мæн, йæ уадултыл туджы уадындзтæ ахъазыд. Садуллæ ма уæд- 
дæр ирæды мæт кодта. 
Адæм кæрæдзийы руаджы цæрынц, хорз адæмтæм уæрст 
ницы и. Раст Джиуæргуыбайы Садуллæйы æрвадæлтæ сæхи 
сцæттæ кодтой: хæрд, нуæзт, цæджджинæгтæ бæгæны бахсыс- 
той, тохъхъыл фыстæ аргæвстой; Сосемæ хонæг арвыстой, æмæ 
сæм фондз æмбалимæ æрцыд ирæдисæг. Иу къуыри минас фæ- 
кодтой, кæрæдзимæ сæ фæхуыдтой. Къуырийы фæстæ Сосейæн 
фынддæс ифтыгъд галы, хæдзарæн гал, ирæд радтой Садуллæйы 
æрвадæлтæ; кæрæдзийæн арфæ ракодтой, æмæ Сосе йæ хæ- 
дзармæ ацыд. 
Нæ зымæг — зындон, нæ кæмттæ — зæйуат, ацæуæн, азмæ- 
лæн хохы кæм вæййы, мит æртæ лæгбæрц ныууары. Садуллæ- 
йæн йæ ус уалдзæгмæ хæссинаг баззад. Уалдзæг æрцыд, æмæ 
раст куадзæнты Садуллæ ус æрхаста. Хæдзары цыппæркъахыг гæды 
дæр нæ уыд. Манидза хæдзары къуымты ракæс-бакæс кодта, æмæ 
дзы никуы ницы уыд, алырдыгæй къуымтæ уазал смаг кодтой. 
Манидза иубон йæ мадырвадæлтæм ацыд æмæ сæ цухъхъаваг 
96 

уæргъуын къуымбилтæ æрхаста, æвзаргæ тынæй дзы цухъхъа 
скодта æмæ цухъхъайæ ефс бæх баивта, дыккаг цухъхъа скодта 
æмæ дзы хъуг баивта. Ефс æмæ хъуг цот кæнын райдыдтой. 
Гъæй-дæ-гъа, хæдзар фæхъæздыг, Садуллæ цуан кæнын ныу- 
уагъта æмæ фосы куыст райдыдта. Хæдзар йæ былтæй акалд. 
Манидзайæн æртæ лæппуйы æмæ иунæг чызг, Сахар, зæгъгæ, 
райгуырд. Цард сæм йæ мидбылты худт. Æрхастой сæ фырттæн 
устытæ, федтой сæ цæуæты цæуæт æмæ амардысты. 
Садуллæ æмæ Манидзайы мæлæты фæстæ Сахары йе ’фсы- 
мæртæ, Сачъынаты Гус, зæгъгæ, уымæ æвæндонæй, æнæбары 
тыхæй усæн радтой, дæс æмæ æртиссæдз хъуджы дзы ирæд рай- 
стой. Гус æмæ Сахар сæ райдианæй загъд кæнын райдыдтой: 
Гус — фыдыздыхт лæг, йæ раззаг дæндæгтæ дæр дывæрццыг 
уыдысты, лæг амарын æрдумæ нæ дардта, фыдзонд, фыдзæрдæ, 
тæригъæдæй нæ тарст, йæ намыс та æппындæр æфсарм нæ код- 
та. Фыдуынд, стыр фындз, саудзæсгом, сырх цæстытæ, къуып- 
ных, хæйрæджы цæстæнгас лæвæрдта. Сахар дæр Гусы нæ уар- 
зта, иу дзырд, иу ныхас ын нæ барста; иудзырдæй, куыдз æмæ 
лæдзæджы цард кодтой. Гус Сахары нæмгæ кодта, Сахар та йын 
дзыхæй алывыд дзырдта. 
Иубон та Гус Сахары надта, æмæ йын Сахар афтæ зæгъы: 
— Нæм мæ, нæм, цы нымæт цæгъдай — хъуынджындæр, афтæ 
æнхъæлыс, басæтдзынæ мæ? 
Гус хъама фелвæста æмæ Сахарæн йæ хъустæ сæ рæбыныл 
æрбалыг кодта æмæ йын афтæ зæгъы: 
— Цæугæ ныр, уæрдзæг рауадз, андиаг нымæтæй хъуын- 
джындæр фест, — æмæ йæ атардта. 
Сахар йе ’фсымæртæм бацыд тугкалгæ. Сахары æфсымæртæ 
Сачъынатæй сæ хойы хъусты лыгмæ иу лæг амардтой. Уыйфæстæ 
кæрæдзийы марын байдыдтой Сахары мыггаг Биганатæ æмæ 
Сачъынатæ. Авд лæджы Сачъынатæй фæмард, фараст лæджы 
Биганатæй. Уалынмæ Гуырдзыстон Уырысимæ баиу сты, æмæ 
сын уырысы хицæуттæ кæрæдзийы цæгъдын нал бауагътой. Гус 
Курадоны фаллаг фарсмæ алыгъд æмæ æндæр ус æрхаста. Ныр 
йæ байзæддаг уым цæрынц. 
7 Гæдиаты Секъа 

#~~~ '~—"{& 
АЙССÆ 
Гуырдзыстон Уырысимæ баиу кæныны рæстæджы адæм 
дыууæ дихы фесты: иутæ уырысы нæ уагътой, иннæтæ та сæ 
фарс уыдысты. 
Иукъорд азты фæстæ адæм æрсабыр сты. Алы комы хицæут- 
тæ скодтой, иугай лæгтæ тæрхон кæнын байдыдтой. Адæмы 
æмбырд фехæлди. 
Иу хорз уалдзыгон бон Æгайты хуссары сау фосы дзуг хи- 
зыныл схæлиу сты. Лæппулæг фыййау Ахмæт рындзыл бадти, 
йæ фосы уындæй йæ зæрдæ рухс кодта æмæ уадындзæй зарыди. 
Уалынмæ саунæмыгдзау чызджытæ, сæ къæртатæ сæ къух- 
ты, æфцæгыл æрцыдысты æмæ Ахмæтæн арфæ ракодтой: 
— Дæ фос бирæ уа, Ахмæт! 
Ахмæт уырдыг фестади, уадындз зæххыл авæрдта æмæ афтæ 
зæгъы: 
— Хорз амонд уæ хай, чызджытæ! 
Айссæ уадындз зæххæй фелвæста, Ахмæты къухы йæ авæрд- 
та, æмæ чызджытæ æмхуызон сдзырдтой: 
— Азар-ма нын, Ахмæт, дæ уадындзæй, — æмæ схудтысты. 
Ахмæт уадындзы ныуулæфтытæ кодта æмæ ныззарыди: 
Урс доны сæрмæ сау фæрдыг, 
Бирæ дзы уымæн ныуæзтон. 
Урсцонг дæ, чызгай, сауæрфыг, 
Бирæ дæ уымæн ныууарзтон. 
Айссæ джихæй баззади, Ахмæты уарзондзинадæй йæ зæрдæ 
ссыгъди, цыма йын йæ зæрдæ тæвд æфсæйнаг сыгъта. Хурхуа- 
дындзтæ адымстысты, арæсыдысты уарзондзинады артæй æмæ 
иу дзырд дæр йæ бон нал уыди. 
Ахмæт дæр кæд уадындзæй зарыди, уæддæр ууыл дæр хуыз- 
дæр бон нæ уыд: уымæн дæр Айссæйы уарзондзинадæй йæ дом- 
бай æнгуылдзтæ уадындзы амонæнтыл зыр-зыр кодтой, зæрдæ 
сыгъд, талынгтæ кодта. Фæззыгон хъæзау æй уарзондзинады 
тымыгъ ратас-батас кæнын кодта. 
Хуыцау базондзæн, цас сын фæзарыди Ахмæт. Чызджытæ 
араст сты, Айссæ дæр сæ фæстæ, Ахмæтмæ фæкæс-фæкæсгæнгæ, 
къуыбырæй фæаууон и. 
98 

Ахмæт бон-изæрмæ фосы фæдыл уæнтæхъил, сæргуыбырæй 
фæхатти, изæры фос æртардта æмæ арты фарсмæ къонайыл 
æнкъардгомау сбадти. Йæ фысым Хъуыдайнат æддейæ æрбацы- 
ди æмæ афтæ зæгъы: 
— Цы кæныс, Ахмæт, цæуыл æнкъард дæ? 
Ахмæт, куыд лæскъдзæрæг фыййау, æххуырст лæг, æнкъард- 
гомау афтæ бакодта: 
— Ницы, мæ сæр риссы. 
Фæззæг æрцыди, хуымтæ æркарстой, мæкъуылæй мусты 
алыварс байдзаг; адæм сæ хор-хос æрæфснайдтой. Иуæхсæв 
Ахмæт æмæ Айссæ мусы, мæкъуылты аууон, уарзон ныхæстæ 
кодтой: сæ кæрæдзийы уындæй сæ зæрдæ рухс кодта. 
Æвиппайды чидæр мусы æмбондæй йæ топпы дзых æрба- 
дардта æмæ афтæ зæгъы: 
— Сис дæ топп, кæрæдзи хъуамæ амарæм. Мæ хойы мын 
фæхудинаг кодтай. 
Ахмæтæн дæр цæстыныкъуылдмæ йæ топпы сампалы цæлхъ 
фæцыди, æмæ кæрæдзийы риутыл топпытæ авæрдтой. Айссæ 
схъæр кодта. 
— Уари! Уари! Ма ныццæв, Ахмæт у! 
Уари йæ топпы æнцой иудзæвгар сахат æнæдзургæйæ алæу- 
уыд, стæй афтæ зæгъы: 
— Æнхъæлдæн, мæ хо, фæхудинаг мæ кодтай? 
— Нæ, Уари цæра, нæ. Сыгъдæг, сыгъдæг уарзондзинады 
ныхас кæнæм, æндæр ницы. 
Ахмæт æмæ Уари мусы чъилыл æрбадтысты, Айссæ та сæ 
цуры уырдыг лæууыди, æмæ ныхас кæнын райдыдтой. Уари 
загъта: 
— Хъусыс, Ахмæт, Айссæ мæ кæнгæ хо у, ды мæ хæлар 
æмгар дæ, кæрæдзи уарзут, уый базыдтон, фæлæ йын зæронд 
фыды йеддæмæ никуы ницы ис, æфсымæр-æндæр ын нæй, йæ 
фыды йын чи фæдардзæн, чи баныгæндзæн? Айссæ йæ фыды 
хæдзарæй фæцæуинаг никæдæм у, дæуæн дæр хæдзар, мад, фыд, 
æфсымæр нæй, чысылæй сидзæр баззадтæ; æххуырст, фыййа- 
уæй кæдмæ цæрдзынæ? Дæ хъару дын зонын, æртæ азы иумæ 
фыййау фестæм, дæ уды хай хохы сæр дæр фæдардзынæ; æрцу 
æмæ Айссæйы фыд Дауитайы хæдзары цæр. Уыцы иунæг чыз- 
джы йеддæмæ йын никуы ницы ис. Йæ чызг дæр дæу уыдзæн 
æмæ йæ ис, йæ фæллой дæр. Мæнæн дæр хæстæгæн бæздзыс- 
тут. 
Ахмæт æнкъардгомау афтæ зæгъы: 
— Уари, сидзæрæй адæм дардмæ лидзынц, амонд та йæм 
хæстæг нæ цæуы. Дауита куы нæ сразы уа, йæ чызджы мын куы 
нæ ратта, уæд нæ хъуыддаг куыд уыдзæн, уый нæ зонын. 
Уари хъуыддаджы бар йæхимæ райста Дауитайы сразы кæ- 
ныны тыххæй. Ахмæт йæ фæрсронæй дамбаца сласта æмæ йæ 
Уаримæ нысангарзæн радта. Уари æмæ Айссæ Дауитайы хæ- 
99 

дзармæ бацыдысты, Ахмæт та, лæскъдзæрæн кæмæ царди, 
уыдонмæ бацыди. 
Айссæйы фыд Дауита арты фарсмæ, йæ кæрцы зæронд йæ 
уæхсджытыл, бандоныл бадти æмæ лулæ дымдта; Айссæ æмæ 
Уари хæдзары балæууыдысты, æмæ Уари афтæ зæгъы: 
— Де ’хсæв хорз, Дауита. 
Дауита дæр ын арфæ ракодта æмæ æрбадтысты. Уари бирæ 
нал фæгæдзæ кодта, Ахмæт æмæ Айссæйы хабар Дауитайæн 
лыстæг радзырдта, æмæ уый дæр сразы ис, фаг æхсызгон ын 
уыд уымæн дæр, æмæ бафидыдтой. 
Джиоргуыба æрцыди, адæмы зæрдæ срухс, зæронд адæм 
бæркад, хæрд, нозтæй хъæлдзæг уыдысты. Физонæджы тæф 
лæджы зæрдæ æлгъæд кодта. Лæппу-адæм сæ ногхаст устытыл 
цинæй мардысты, Ахмæт дæр Айссæимæ саргъуыдта — ус æмæ 
лæг систы. 
Ахмæт Хъуыдайнатæй æртиссæдз фысы йæ лæсчъы хай рай- 
ста, æмæ цæрын байдыдтой. 
Хъал цы нæ кæны, мæгуыр цы нæ бары. Губарты Бибо хи- 
цаумæ (асаули) чапар лæуд уыди, æмæ уыцы рæстæджы асау- 
литæ хицæутты номæй æлдарад кодтой. Иубон Бибо бегара кæ- 
нынмæ æрцыд æмæ та хъæртæ кодта. 
Уыцы бон Ахмæт фыййау уыди, Дауита дуармæ бадти æмæ 
лулæ дымдта. Бибо Дауитайыл фæхъæр кодта æмæ афтæ зæгъы: 
— Ныртæккæ бегарайы цæуын хъæуы æлдарæн хос ласынмæ, 
дæ галтæ сифтындз æмæ цæугæ! 
Зæронд лæг бахъуыр-хъуыр кодта æмæ афтæ зæгъы: 
— Дæ хорзæхæй, ныр нæ ныууадз, фæлтау æндæр хатт ацæу- 
дзыстæм, лæппу фыййау ис, ам нæй, æз та зæронд дæн, кæдæм 
дын афæраздзынæн? 
Цыбырæй йæ зæгъæм, Бибо стырзæрдæ лæг уыди хицæутты 
ныфсæй, æвиппайды ехсæй зæронд лæгыл æрлæууыди, æмæ йæ 
уадулты туг æркалди. 
Дауита Тогъузаты мыггагæй уыд, цæф чи нæ барста, фар- 
сылдарæн кард фелвæста æмæ йæ Бибойы нард гуыбыны фисто- 
ны онг ныссагъта. Бибо уæлгоммæ ахаудта. Иннæ чапартæ Дауи- 
тайыл амбырд сты, фидар ын йæ къухтæ сбастой æмæ йæ хицау- 
мæ аластой. Бибо бирæ нал ацарди, дыккаг æви æртыккаг бон 
амарди. 
Изæрырдæм уыди хъуыддаг, Ахмæт йæ фос æртардта æмæ 
Айссæйы кæугæ-дзыназгæйæ æрæййæфта. Ахмæт бирæ фæхъыг 
кодта, æмæ бандоныл æрбадти; æмбаргæ лæг зын хъуыддаджы 
кæддæриддæр нæ тагъд кæны, бирæ рахъуыды-бахъуыды фæ- 
кодта æмæ загъта: 
— Хицæуттæм цæуын хъæуы, æндæр гæнæн нæй. 
Ахмæт хицæутты зæрдæ хорз зыдта, хъуыддаг æнæ уыдон 
кæй нæ сырæзтаид, уый. Аст туманы йæм æхца уыд, йæ дзыппы 
сæ авæрдта æмæ ацыди. 
100 

Хицауы тæлмац, Пиран, зæгъгæ, Ахмæт уымæй райдыдта 
йæ хъуыддаг кæнын. Раст сихорафон Пираны хæдзары балæу- 
уыди æмæ йын дардгомауæй ныллæг бакуывта. Пиран стъолы 
фарсмæ бадти æмæ цыдæр хъуына чингуытæ рафæлдах-бафæл- 
дах кодта. Æрæджиау афтæ зæгъы: 
— Цы дæ хъæуы? — æмæ йæ дыууæ æрфыджы астæу фел- 
хынцъ кодта. 
— Дæ хорзæх, дæ рынтæ бахæрон, дæ хорзæх. 
Уалынмæ Елызбар-чапар æрбацыд æмæ тæлмацæн афтæ 
зæгъы: 
— Тырсыйы хъæуыхицау уæрыччытæ æркодта, æмæ сæ цы 
фæкæнон? 
— Сæ мадæлтæ семæ сты? — Пиран æй бафарста. 
— Нæй, дæ рын бахæрон, сæ мадæлтæ семæ не сты. 
— Ныр та уыдон хъæр-уасынмæ куы нæ хъусон! — Пиран 
фæхъæр кодта. — Ацу æмæ йын зæгъ, сæ мадæлты дæр сын, 
зæгъ, æркæн, кæннод уасдзысты, хъæр кæндзысты. 
Елызбар ацыди. 
Ахмæт бæгъæмсарæй фæсдуар уырдыг лæууыд æмæ дзуапмæ 
æнхъæлмæ каст. Æппынæрæджиау, чингуытæ рафæлдах-бафæл- 
дах куы фæкодта, уæд афтæ зæгъы: 
— Цы хъуыддаг дæ ис, цы хабар у? 
Ахмæт хæстæгдæр балæууыд. 
— Цы хабар у, дæ рынтæ бахæрон, мæгуыры дур хæрдмæ 
суры, Дауитайы хъуыддаджы тыххæй дæм æрцыдтæн. Кæд ын 
исты хос æмæ фæрæз ис, уæд мыл æхцайы тыххæй ма баца- 
уæрд. 
Æхцайы коймæ Пиран уырдыг фестад æмæ Ахмæтимæ ны- 
хас кæнын райдыдта: 
— Хъæуыйаргъ лæг амардта, хицауы цонг ракодта, фæлæ 
хъæдгом сæрдæнæй дзæбæх кæны. Афтид армы хъыргъы нæ 
бады, исты дæм ис, хицаумæ цы бавдисæм, уымæй? 
Ахмæт йæ роны йæ къух акодта æмæ афтæ зæгъы: 
— Ацы сахат уал мæм аст туманы ис, цы ма хъæуы, уый та 
мæ фосæй ауæй кæндзынæн æмæ æрхæсдзынæн, цас зæгъай, 
уыйас. 
Пиран фæстæмæ бандоныл æрбадти æмæ та хъуына чингуы- 
тæ рафæлдах-бафæлдах райдыдта. 
Ахмæт лæууынæй куы схъыг и, уæд афтæ зæгъы: 
— Ацы аст туманы уал айс, дæ хорзæх Хуыцау раттæд, цас 
ма зæгъыс, уыйас та дын райсом æрхæсдзынæн. 
Пиран бамбæрста, хорз хæринаг фæхсын ссардтон, зæгъгæ, 
æмæ афтæ зæгъы: 
— Æстгай тумантæ æмæ ссæдзгай тумантæ диамбегмæ* цæй 
номыл бадæтдзыстæм, иу-фондзыссæдз туманы куы нæ уа, уæд? 
* Ныры рæстæджы пъырыстыф. (Авторы фиппаинаг.) 
101 

Ахмæтæн уазал дымгæ йæ уæнгты азгъордта, æхца æгæр 
бирæ кæй агуырдта, уый тыххæй; фондзыссæдз туманы зын арæн 
уыдысты, уæлдайдæр та уыцы рæстæджы æхца бирæ кæмæ уыд. 
Фæлæ йæ уарзон усы фыды ахæстоны бадын дæр ын иууыл 
рæуæг нæ уыди æмæ фондзыссæдз туманы гæртамыл сразы. 
Æртыккаг бон хъуамæ дыууадæс æмæ цыппарыссæдз тума- 
ны ныххастаид Ахмæт Пиранæн. 
Ахмæт уырдыгæй рацыд æмæ сæ хæдзармæ ’рцыд. 
Дыккаг бон Къобы сæудæджертæн йæ фос ауæй кодта, дыу- 
уадæс æмæ цыппарыссæдз туманы Пиранмæ радта, хъуыддаг 
Пираны ’вджид бакодта æмæ рацыди. 
Иу къуырийы фæстæ фехъуыста, ахæстоны, дам, Дауита 
ахъаззаг нал у, мæлы, дам. Ахмæт æм ацыди, фæлæ йæ ныц- 
цыдмæ Дауита амарди. Дауитайы мард къухы нал æфтыди æнæ 
дохтырты, хицæутты чиныгæй. Ахмæт Пиранæн лæгъстæ кæ- 
нын байдыдта, цæмæй йын йæ мард ласын рауадзын кæна, фæлæ 
Пиран хъуыддаг уæззауæй равдыста, хæцгæнизæй мард у, 
зæгъгæ, ома Ахмæт йе ’хца фæстæмæ ракурБш ма бауæнда. 
Дыууæ боны фæстæ Ахмæтæн цыдæр чиныг радта. 
Ахмæт чиныг райста æмæ йæ усы фыды мард раласта. Фæ- 
куыдтой йыл, фæхъыг кодтой æмæ йæ баныгæдтой. 
Бирæгъы дзыхæй ма фыды хай чи исы, Пиран Ахмæтæн йе 
’хцайæ суари дæр нал радта. 
— Де ’хцайæ ма æгасæй иу туман ис, иннæтæ иууылдæр 
хъуыддаджы фæдыл фесты, цас хъæуы, цас! — ныддис кодта. 
Ахмæт йæ хæс йе ’мгъуыдмæ бæргæ бафыста, фæлæ йæ чи- 
ныг æнæлхæд баззади. 
Ацыдаид ыл дыууæ азы, афтæ иу бон диамбег æмæ фондз 
асаулийы Ахмæты дуармæ балæууыдысты æмæ Ахмæты номæй 
бадзырдтой. Айссæ сæм хыссæкъухæй рауади æмæ афтæ зæгъы: 
— Æрхизут, лæг ам нæй, хохмæ йæ фос уынынмæ ацыд, йæ 
хæдзар ам ис, кæрдзын ахæрут. 
Диамбег усимæ бирæ нæ фæдзырдта, араст и æмæ хохы 
Ахмæты фæдыл фыййæуттæм балæууыд æмæ фыййæутты хис- 
тæрæн афтæ зæгъы: 
— Равзар Ахмæты фос, фыссын сæ хъæуы, торгæй уæййаг 
сты сомихаджы хæсмæ. 
Ахмæт йæ топпы æнцой алæууыд æмæ афтæ зæгъы: 
— Ау, æз мæ хæс раджы куы бафыстон, уæд мын дыккаг 
хатт фидын кæнут? 
Диамбег йæ хызынæй цæйдæр чингуытæ систа æмæ афтæ 
зæгъы: 
— Сомихагæй дæс æмæ ссæдз туманы дарыс æмæ йын сæ йе 
’мгъуыдмæ нæ бафыстай. Æмæ алы бон дæр йе ’хца туман пайда 
кæны, афтæ амоны йæ чиныг, ныр авд мины онг сты. 
Ахмæт фыййæуттæй æвдисæнтæ бæргæ бавдыста, уыцы хæсы 
тыххæй йæ фосæй кæй цуры ауæй кодта, кæй цуры бафыста, 
фæлæ уый æнæахъазæй баззади. 
102 

— Æхцайы хæс æвдисæн нæ уадзы, — загъта диамбег. 
Ахмæтæн йæ фос равзæрстой, æмæ сæ ныффыста. Ахмæт 
фыццаг æнхъæл нæ уыди, йæ фос ын атæрдзысты, уый, фæлæ 
сæ куы рахицæн кодтой æмæ куы араст сты, уæд йæ зæрдæ 
мæстæй ссыгьди, срызти, зын бауромæн уыд уыцы маст. Сы- 
вæллæтты хуызæн кæй фæхаста, кæй фæрæвдыдта, уыцы уар- 
зон фосæй йын йæ къух исын кодтой. Фосы раз ныллæууыд 
æмæ сæ фæстæмæ раздæхта. 
Диамбег асаулитыл фæхъæр кодта: 
— Цæвут æй ехсæй! 
Ахмæтыл ехсæй æрлæууыдысты. Уалынмæ Ахмæты гæрах 
ацыди, æмæ асаулитæй иу асхъиудта, хъама фелвæста — æмæ 
дыккаг фæтымбыл. Иннæ æртæ Ахмæты лыстæг къуыхтæ скод- 
той æмæ йын йæ фос атардтой. 
Фыййæуттæ æрæмбырд сты. Ахмæты мард сынтыл йæ хæ- 
дзармæ æрхастой. Адæм æрæмбырд сты, фæкуыдтой йыл, фæ- 
хъыг ыл кодтой. «Рухсаг у, рухсаг, æгады мардæй нæ амардтæ», 
— загътой æмæ ацыдысты. Æрмæст ма хъуысти хæдзарæй Айс- 
сæйы хъарджытæ. 
Асаулиты мæрдтæм дыууæ боны фæстæ æрцыдысты, фед- 
той сæ æмæ сæ баныгæдтой. 
Айссæйы сырх уадултыл мæрдон фæлурс хуыз схæцыди, 
йæ цæстысыг нал урæдта, йæ зæрдæ мæстæй дыгъуырæуттæ 
кодта, тъæппытæ хауди. 
Айссæ бонæй-бон мæллæгдæр райдыдта, æдзух кæуынæй не 
’нцади. Иу къуырийы фæстæ Айссæйыл æррайы бæрджытæ фæ- 
зынди, Ахмæты кард-иу сбаста æмæ уынгты рацу-бацу кодта хъæр- 
гæнгæ: «Аггаты чи амардта, Аггаты чи амардта?» — дзырдта. 
Айссæ тынгæй-тынгдæр æрра кæнын байдыдта, дзæгъæл 
цæуын систа, кæд ма йæ йæ хæстæджытæ æмæ йæ сыхæгтæ 
урæдтой, уæддæр иуран нал лæууыди, дзæгъæл цыди. 
Раст Ногбонæхсæв Айссæ дзæгъæл ацыди, æмæ йæ Урсдо- 
ны сæрмæ бирæгътæ бахордтой. 
Афтæтæ кодтой уыцы рæстæджы хицæуттæ æмæ барджынтæ. 

ЗÆДДА 
Гуырдзыстон Уырысимæ куы баиу сты, уæд Уырыс хицæут- 
тæ скодтой алы бæсты, алы кæмтты. Адæмæн сæхицæй баурæд- 
той хъалонисджытæ, бегарагæнджытæ. Назгьасты Зарбег дæр 
Хъуды комæн бегарагæнæг хицау уыд. 
Раст Хъуды комы дыууæ Ганисы астæу, Сохты хъæуы цар- 
ди дыууæ сыхаджы — Курдан æмæ Кудзан. Сæ дыууæ дæр æнæ- 
зæнæг уыдысты. 
Иубон Курданæн лæппу райгуырди, Кудзанæн та — чызг. 
Курдан æмæ Кудзан кæрæдзи бирæ уарзтой, иу хæдзары хуы- 
зæн иу бинонтау цардысты. 
Курдан æмæ Кудзан дзырд бакодтой, чызг æмæ лæппу куы 
схъомыл уой, уæд сæ нæ фæхицæн кæндзысты, ус æмæ лæг 
уыдзысты, ууыл ард бахордтой. Чызгыл ном сæвæрдтой Зæлда, 
лæппуйыл та Хъази. 
Зарбеджы рæстæджы чызг æмæ лæппуйыл раст æстдæс азы 
ацыди, афтæ иу бон Зарбег Сохты хъæумæ бегара кæнынмæ 
бацыди æмæ раст Кудзаны хæдзары размæ фæлæууыд. 
Зæлда хæдзары дуармæ, тыргъы тын уæфта. Зарбег чызгæн 
салам радта: 
— Дæ бон хорз уа, чызгай. 
Зæлда æфсæрмæй йæ цæсгом фæсырх кодта, уырдыг феста- 
ди æмæ къæмдзæстыггомау афтæ зæгъы: 
— Æнæнизæй фæцæр. 
Зарбег уæлбæхæй чызджы ’рдæм фæзылд æмæ йæ бафарста: 
— Кудзан кæм и? 
— Нæ зонын. Æддæрдæм ацыди, — чызг загъта. 
Зарбег бæхæй æрхызт, йæ бæх кауыл абаста æмæ чызджы 
цурмæ бацыд æмæ афтæ зæгъы: 
— Цы хорз тын уафыс. 
Зæлда æфсæрмæй цы ракодтаид, уый нал зыдта, уалдзыгон 
хъæзау йе уæнгтæ рызтысты, йæ цæсгом ныссырх и. Уалынмæ 
Кудзан дæр æрбацыд æмæ уазæгæн салам радта: 
— Алæбон æгас цу, Зарбег. 
— А-а-а, хорзæй цæрай, Кудзан, хорзæй, мæ лымæнты хуыз- 
дæр. — Зарбег йæ дзырд дард ауагъта æмæ афтæ зæгъы: — Мæнæ 
104 

дæ чызджы тын уынынмæ рахызтæн, диссаг хорз тын уафы. 
Кудзан цæра, ахæм рæсугъд чызг дын кæм уыди? 
— Уыцы иунæг чызг нын ис, æмæ æрмæст фаджысы æфси- 
рау даргъ цæуы, æндæр цæй рæсугъд у, цæ. 
— Баууæнд мыл, баууæнд, æз Калачы дæр ахæм рæсугъд 
чызг никуы федтон. Ничи ма йæ ракуырдта? 
— Мæнæ Курданатимæ фидыдау стæм. 
— Ау, æмæ уыдонмæ ахæм лæппу кæцæй æрцыд? 
— Курданæн йæхи фырт. 
— Хъазийы æвзæр омдзæгхор? Уымæн æй куыд дæттыс 
æхсины хуызæн чызджы?! 
Зæлда йæ куыст фæуагъта æмæ хæдзары смидæг. Кудзан 
ницыуал сдзырдта. 
Зарбег бамбæрста, йæ дзырд Зæлдайы зæрдæмæ кæй нæ 
фæцыд, уый æмæ афтæ зæгъы: 
— Сæрæй уæм мæ дзырд хъыг фæкаст. 
— Нæ, ницы нæм фæкасти, фæлæ... — Кудзан йæ дзырд нал 
ахæццæ кодта. 
— Уыйхуызæн рæсугъд чызгæн ахæм мой скæн, æмæ хъуыд- 
даджы куысты чи уа, æхца дæм голджыты чи хæсса, Хъази кæм- 
дæр фыййауæй ралли-балли кæны, цæмæн бæззы! 
— Æвæццæгæн, йæ амонд æндæр нæ уыд, æмæ йын цы кæ- 
нæм, — Кудзан сабыргомау сдзырдта. 
— Ацы зæронд адæм та амондыл ныххæцыдысты, искуы йæ 
федтай, цы? Ахæм гæдыдзырдтæ ныууадз, ныр зонды рæстæг у, 
æмæ лæг хъуамæ зондæй куса. 
Зарбег зыдта, уыцы сахат хъуыддагæй кæй ницы скодтаид, 
уый, æмæ Кудзаны йæхимæ цæмæй æрбахæстæг кæна, уый тых- 
хæй афтæ зæгъы: 
— Æлдармæ иу асаули (чапары) бынат уæгъд ис, æмæ дæ 
кæд фæнды, уæд дæ уым ныллæууын кæнон. 
Кудзан кæд зæронд лæг уыд, уæддæр æм ахæм æрвонг къæ- 
бæртæй цæрын хорз касти, стæй фæсхох адæм иууылдæр рог- 
стæг адæм сты æмæ Зарбеджы дзырдыл сразы ис чапар ныллæу- 
уыны тыххæй. 
Зарбеджы йæ хæдзармæ бахуыдта æмæ йæ хорз федта. Бе- 
гарайы уæрдæттæ æрæмбырд кодтой, æлдармæ сæ арвыстой æмæ 
сæ фæстæ Кудзанимæ иумæ ацыдысты. Раст хур фæцæйныгуылд, 
афтæ æлдары раз балæууыдысты. 
Æлдар уæладзыгæй ракаст æмæ афтæ зæгъы: 
— Бегарайы уæрдæттæ цæттæ сты? 
— Цæттæ, дæ рын бахæрон, — Зарбег загъта. 
— Уыцы зæронд лæг та цы агуры? 
— Чапар лæууынмæ хъавы, дæ рын бахæрон. 
— Уымæй зæронддæр никуы ссардтай? 
Зарбег бахудти æмæ афтæ зæгъы: 
— Фыццагон зæрæдтæ ныры лæппутæй хуыздæр сты, цы 
сын зæгъай, уымæ зæрдиагæй хъусынц. 
105 

— Хуыздæр сты... — æлдар йæ дзырд даргь ауагъта. 
Кудзаны чапар баурæдтой æмæ уымæй фæстæмæ Зарбе- 
джимæ иумæ цæрын байдыдтой. 
Кудзан нозтуарзаг лæг уыди, æмæ Зарбег Кудзаны алыхатт 
дæр хорз уыдта, арахъхъ ын нуазын кодта, цæмæй йæ фылдæр 
бауарзтаид æмæ йын йæ чызг Зæлдайы усæн раттаид: æцæг Ку- 
дзан Зарбеджы йе ’фсымæрæй фылдæр бауарзта, арæх цæуын 
байдыдта Кудзанатæм, фæлæ Зарбегæй Зæлда йæхи дардмæ 
ласта, йæхи æмбæхста, æввахс æм нæ цыди. 
Зарбег та Зæлдайы уарзондзинадæй сыгъди, уырыди, æхсæ- 
вæй-бонæй йæ зæрдæйæ нæ хицæн кодта. Йæ дунейы цард Зæл- 
дайы иу уындыл раттаид, фесæфтаид. Зæлдайы зæрдæ та уымæ 
бакæсын дæр нæ куымдта. Зарбеджы уындæй йæ зæрдæ рысти, 
катæйттæ кодта, «тагъд куы фесæфид ардыгæй»-иу дзырдта. 
Иу фæззæг Зарбег æмæ Кудзан бегара кæнынмæ æрцыдыс- 
ты Сохты хъæумæ; Кудзан Зарбеджы бахуыдта æмæ бандоныл 
æрбадтысты. Зæлда гуымбыл ахста, æмæ Зарбеджы куы федта, 
уæд гуымбыл ахсын фæуагъта, æддæмæ ауади æмæ йæ мадæн 
афтæ зæгъы: 
— Уæртæ сæм бакæс, нана, æмæ сын исты ратт хæринаг. 
Ус бацыди. Зæлда хæдзары фæскъул хурмæ сбадти æмæ 
хъуыдытæ кодта. 
Кудзан æмæ Зарбег бахордтой, бануæзтой æмæ бегарайы уæр- 
дæттæ акодтой æмæ ацыдысты. 
Зарбег фæндагыл цæугæйæ ныхæстæ кæнын райдыдта æмæ 
афтæ зæгъы: 
— Кудзан, бирæ дæ кæй уарзын, уый зоныс дæхæдæг дæр. 
— Хуыцау дæ бауарзæд! Зонын, мæ хур, зонын, зæгъын мын 
æй нæ хъæуы. 
— Уæдæ ма ноджыдæр хæстæг куы бакæниккам, уæд кæ- 
рæдзийы фылдæр уарзиккам, дæ чызджы мын усæн куы раттис. 
Стауæгау ма уæд, фæлæ Хъуды комы хуыздæр лæг нæй. Хицæут- 
тæ мæ дзырдыл уæлдай нæ дзурынц, бирæ мæ уарзынц. 
— Нæй, мæ хур, нæй, фæлæ... — Кудзан йæ дзырд нал 
ахæццæ кодта. 
— Уæдæ ма цы? Ирæд у, æмæ мæнæ мæ дзыппы — фæнды 
сыгъдæг æхца, фæнды фос. 
— Ирæды тыххæй æнцон уаид, фæлæ чызг... Чызг куы нæ 
бакома. 
— Чызджы та цы фæрсыс? Чызг цы зоны, ды йæ фыд дæ 
æмæ, дæу кæмæн фæнда, уымæн æй ратт. Чызджы фæрсгæ дæр 
ма кæн. 
— Уый бæргæ афтæ у, фæлæ Курданатимæ дзырдгонд дæн. 
— Ахæм дзырдтæ-йедтæ дæ зæрдыл куы дарай, уæд дæ чыз- 
джы фенамонд кæндзынæ. 
Зарбег Кудзанæн æхсæв дзургæ, бон дзургæ, æлдары хъусмæ 
дæр бахæццæ, уый дæр ын дзургæ, æмæ бафидыдтой. Зарбег 
систа æмæ йын ирæд дæс æмæ ссæдз туманы радта. 
106 

Зæлда куы фехъуыста, уæд йæхи мардта, йæ уадултæ мæс- 
тæй ныцъцъæх сты, цæстысыг уадултыл æдзух лæдæрсти, куыдта, 
дзынæзта, фæлæ ма йын цы фæрæз уыди. 
Уалдзæг æрцыд, æмæ Зарбег чындзхæсджытæ акодта, Ку- 
дзаны хæдзармæ бацыдысты. Хуылыдз фæхсынтæ, цæхджын 
фæхсынтæ фынгтæн уæз кодтой, арахъхъ, бæгæныйæн кæрон 
нæ уыди. Фæцæл кодтой, фæминас кодтой, чындз æмæ сиахсы 
аргъуанмæ акодтой. 
Зæлдайæн цæстысыг йæ сырх уадултыл лæсæнтæй уади. 
Зарбег сауджынæн аргъауæггаг æхца фондз сомы йæ къухы ас- 
сыдта. 
Сауджын раздæр Зарбеджы бафарста, фæнды дæ æви нæ, 
зæгъгæ. Зарбег йæ фæндондзинад равдыста. Уыйфæстæ чыз- 
джы фæрсын райдыдта фæндондзинадæй. Зæлдайæн йæ фарсмæ 
устытæ лæууыдысты, Зарбеджы хæрзгæнджытæ, æмæ схъæр 
кодтой: 
— Куы нæ йæ фæндыдаид, уæд ам цы ми кæнид! 
Иу ус Зæлдайæн йæ къухæй цырагъ раскъæфта æмæ йын 
йæ къух сауджыны къухмæ авæрдта æмæ афтæ зæгъы: 
— Фæнды йæ, фæнды. 
Сауджын дарддæр ницыуал загъта æмæ аргъауыныл фæлæу- 
уыди. 
Зæлдайыл кæугæ-дзыназгæйæ саргъуыдтой æмæ ацыдысты. 
Зарбегæн йæ мад, йæ фыд уайтагъд амардысты, æмæ Зæлда 
хæдзары иунæгæй баззади. 
Зæлда кæд Зарбеджы нæ уарзта, уæддæр хæдзарыл хорз 
хæцыд, хорз æй хъахъхъæдта. Зарбег хæтгæ цардыл сахуыр и — 
уазæджы сихор, æлдары фынгыл. 
Зарбег æддæ цы уыдта, хæдзары дæр уый агуырдта æмæ йæ 
усы надта, хоста. Зæлда Зарбегæй кæд æфсæрмы æмæ хатыр 
нал кодта, уæддæр æм тызмæг нæ дзырдта æмæ хæдзары куыс- 
тыл зæрдиагæй зылди. 
Зарбег афтæ æнхъæлдта, æмæ йæ усæн æхсарæй йæхи ба- 
уарзын кæндзæн. Искуыцæй-иу куы ’рцыд, уæд-иу дуарæй ехс 
батылдта æмæ-иу загъта: 
— Кæсыс, ацы ехс ус æмæ бæхы тыххæй конд у. 
Зарбег алы фыдуаг устытимæ хæтын ахуыр уыд, хицæуттæ 
сæхимæ кæй кæнын кодтой, уыдонимæ. Зæронд бутъро хицæут- 
тæй устытæм Зарбеджы тугæфсæст буар хуыздæр касти æмæ-иу 
раздæр Зарбегæн фенын кодтой зæрдæйы бæллондзинад. 
Зарбегæн йæ хæдзары кусæг нал уыд, æрмæст æххуырсты- 
ты йеддæмæ, — уыдон дæр фыййæуттæ. Хæдзары куыст иууыл- 
дæр Зæлдайы æвджид баззади, фæлæ Зæлдайы æндон зæрдæ 
болат стæг куыстæй нæ тасыд, цас фылдæр куыста, уыйас хъæл- 
дзæгдæр кодта. 
Зæлдайæн йæ чындзы ацæуыныл фондз азы ацыди æмæ иу 
хатт дæр йæ фыды хæдзармæ нæ бацыди, уый тыххæй æмæ 
107 

Хъазийы уарзондзинады хызы бахауынæй тарсти, кæй зæгъын 
æй хъæуы, тæссаг дæр уыд. 
Иу сæрд Зарбеджы фыййæуттæ хохæй кæрдзынмæ æрæр- 
выстой. Зæлда кæрдзын скодта хæрæгуаргъ æмæ фыййæуттæн 
кæрдзын ахаста. Хъази хохæй æрцæйцыд æмæ раст æмбисвæн- 
дагыл Зæлдаимæ баиу сты. Фæндаггæрон цъæх сгæллады хуы- 
зæн кæрдæгыл æрбадтысты. Кæд сæм зæгъинæгтæ бирæ уыд, 
уæддæр иунæг дзырд сæ бон нал уыди, кæрæдзимæ æнæдзур- 
гæйæ кастысты. Æрæджиау Хъази афтæ зæгъы: 
— Цы дзæнæтон сахат у! — æмæ Зæлдайы йæ хъæбысы акодта. 
Ног хъуынтæ уадзæг лæппу æмæ сауæрфыг чызгæн сæ 
дзыхтæ кæрæдзиуыл андæгъдысты. Хæрæг фæсвæндаг аздæхти 
æмæ астæумæ кæрдæджы хызти, футтытæ кодта. Хурыскæсæ- 
ны дымгæ фаг улæфыд æмæ Зæлдайы сау бецыкк иуырдæм 
фæйлыдта. Сæ тæккæ сæрмæ мигъы тымбыл ныллæууыд æмæ 
дыууæ уарзоны хуры æнтæфæй хъахъхъæдта. Уалдзыгон 
мæргътæ сæ сæрмæ бæласæй зарыдысты æмæ сын кад лæвæрд- 
той. Сæ цуры хæххон сау суадон бæрзондæй згъордта æмæ сын 
сæ сусæг уарзон ныхæстæн фæлмæн хъырныдта. 
Уалдзыгон рæсугъд бон хуры хъарм тæф лæджы зæрдæ фаг 
тавы, фаг рæвдауы, цъæх-цъæхид сгæлладау алы къуым, алы 
дзыхъхъ йæхи сфæлынды, бæлæстæ сыфтæрæй сæхи саразынц 
æмæ дымгæимæ ныхæстæ кæнынц, арвы астæуæй хур йæ цæ- 
хæр риуæй зæххы дзидзитæм æмраст ныккæсы æмæ урс-урсид 
æхсыр тæнхъатæ хæссы. Уалынмæ æвиппайды цæгатварсы ты- 
мыгъ сау мигъы тымбылтæ æфцæгæй-æфцæгм& анывæнды, арв 
æрбахгæны, гæрæхтæ сисы тыгъдызæй, ихуарын бæстæ лæсæнтæ 
фæкæны. Диссаг у, диссаг, зæххыл дæр иу дуг нæй. Зæлда æмæ 
Хъази дæр кæд кæрæдзийыл цин кодтой, уæддæр сæ фæстаг 
куыд æрцыдаид, уый ничи зыдта. 
Хуыцау зоны, кæдмæ фæбадтаиккой, кæдмæ кæрæдзиуыл 
фæцин кодтаиккой, фыййау сын куы нæ фехæлдтаид сæ рæс- 
тæджы æнцойдзинад, уæд. Фыййау къуылдымæй æрбазынд æмæ 
йæ фосыл фехситт кодта. Хъази æмæ Зæлда фестадысты, кæ- 
рæдзимæ фæкæс-фæкæсгæнгæ. Хъази дæлæмæ ацыди, Зæлда — 
уæлæмæ, хохырдæм. 
Зæлда фыййæуттæн кæрдзын схаста, федта фосы æмæ фый- 
йæуттæн бафæдзæхста, æнтæф боны уæрыччыты хохы бæр- 
зондмæ митгæрæттæм куыд тæрой, афтæ, цæмæй сæ хур ма ба- 
судза, æмæ рацыди. 
Йе ’рцыдмæ Зарбег дуармæ бадти æмæ афтæ зæгъы: 
— Кæм уыдтæ дæ хæрæгимæ? 
— Фыййæуттæн кæрдзын схастон. 
— Куыд ысты фос, æндæр? 
, — Дзæбæх, — æмæ хæдзармæ бараст и. 
— Ау, фæлæуу-ма, чызгай, цавæр у! — æмæ йын йæ цонгыл 
фæхæцыд. — Хуыцауыстæн, иу ба дын куы нæ акæнон, уæд мæ 
зæрдæ нæ фæлæудзæн. 
108 

Зæлда йæхи аивæзта æмæ афтæ зæгъы: 
— Алæ-ма, цы хынджылæг кæныс? 
— Фæлæуу-ма, фæлæуу, чызгай, нæ мын аирвæздзынæ, — 
æмæ йæ сынтæджы баппæрста, йæхæдæг ын йæ сырх уадултæн 
абатæ кодта. 
Зæлда кæд чысыл раздæр хуры тынимæ хъазыди, уæд ныр 
та зындоны арты бахауди. Æрæджиау хæдзармæ бацыдысты æмæ 
арты фарсмæ æрбадтысты. 
Зарбег ныхас кæнын райдыдта: 
— Хицауимæ мæ куыст ныууагътон, ныр ам хæдзары кус- 
дзынæн, фос-æндæрмæ мæ хъус куы дарон, уæд хуыздæр у. 
Зæлдайæн йæ хуыз ауади, йæ зæрдæйыл ын цыма тæвд 
æфсæйнаг авæрдта, уыйхуызæн йæ зæрдæ мæстæй ссыгъди æмæ 
æнкъардгомау афтæ зæгъы: 
— Цæмæн ныууагътай дæ куыст, цæмæн рацыдтæ? 
— Хæдзары хицау нæй, фосмæ фæкæсæг. 
Зæлда ницыуал сдзырдта æмæ æнæбары къуымы цыдæртæ 
архайæг йæхи скодта. 
Уыцы бонæй фæстæмæ Зарбег йæ хæдзары цæрын байдыд- 
та, фæлæ уæддæр иуран нæ лæууыди, куы иу хъæумæ уад, куы 
иннæ хъæумæ, йæ хæтгæ цард нæ уагъта, æмбырдтыл зылд. 
Иубон хицау куывд кодта цæйдæр тыххæй, æмæ та Зарбег 
дæр уым фæци. Йæ маймунийы кæфтытæ та райдыдта хицæут- 
ты раз, йæ заинаг гуыбын-иу слæф-лæф кодта. Зарбег куывдæй 
тагъд цæмæн рацыдаид, баззади дзы иу къуырийы бæрц. 
Иубон Хъази Зарбеджы фыййæуттæй иуыл сæмбæлди æмæ 
йæ фæрсы: 
— Зарбег уын кæм ис, Зарбег? 
Фыййау афтæ зæгъы: 
— Хицау куывд кæны æмæ уырдæм ацыд. 
— Йæ ус та, мæгуыр, йæ ус, иунæгæй куыд цæры? 
— Куыд цæры? Уый æфсæйнаг у, æфсæйнаг, уыййеддæмæ 
æндæр ус афтæ нæ бафæразид. 
— Ма кæ, ма, æмбал ын уыдзæни. 
— Тыбау Уациллайыстæн, уымæ хæйрæг дæр нæ бауæнддзæн. 
— Ау, афтæ карз ус у? 
— Карз нæ, фæлæ ахæм хъуыддæгтæм здæхт нæу. 
— Зарбег кæд æрцæудзæн, нæ зоныс? 
— Кæд æрцæудзæн! Цалынмæ та искуы хæрд, нуæзт ара, 
уалынмæ уый никуы æрцæуы. 
— Æмæ уæдæ æхсæв йæ ус кæимæ хуыссы? 
— Иунæгæй, æндæр кæимæ. 
— Æмæ иунæгæй куыд уæнды? 
— Нæ дын загътон, уымæ хæйрæг дæр нæ бауæнддзæн. 
Сырхыдзуарыстæн, уый лæг амарыныл дæр фæстиат нæ фæуы- 
дзæн. 
— Сымах дæр, æвæццæгæн, хъыгдары? 
109 

— О-о-о! Уый махæн нæ хойы хуызæн у, уый куы нæ уаид, 
уæд махæй иу дæр нæ фæлæууид Зарбеджы хæдзары. 
Уалынмæ хур аныгуылд. Æризæр и, Хъази æмæ фыййау 
а^ицæн сты, фыййау йæ фос бынатмæ батардта, Хъази та Зæл- 
дамæ ацыди. 
Адæм схуыссыдысты, рухс нал цыди. Æмбисæхсæв уыдаид, 
афтæ Хъази Зарбеджы хæдзары дуармæ бахæццæ, æмæ йыл 
куыйтæ срæйдтой. Хъазийæн топп йæ къухы æмæ æнцад ныл- 
лæууыд. Дис фæкодта Хъази, Зæлда кæй нал бадт, рухс дзы 
кæй нал цыд, уый тыххæй. 
Зæлда-иу Хъазийы æрцыдмæ никуы схуыссыд, æнхъæлмæ- 
иу æм каст, фæлæ уыцы æхсæв Зарбег æрцыд æмæ йын фадат 
нал уыди. Уалынмæ хæдзары дуар фегом и — æмæ дыууæ лæ- 
джы кæрæдзийы риутыл топпытæ авæрдтой. Зарбегæн йæ топп 
фæдзæгъæл и, Хъазийы гæрах ацыд, æмæ Зарбег асхъиудта. 
Гæрæхты хъæрмæ адæм амбырд сты æмæ Зарбеджы къæсæрыл 
мардæй ссардтой. Зæлда хæдзары къуымты хъарджытæгæнгæ 
рацу-бацу кодта. 
Дыккаг бон хицæуттæ æрцыдысты хъазахъхъимæ, адæмы 
æрæмбырд кодтой, Зарбеджы чи амардта, уый ссарут, загътой. 
Адæм радзур-бадзур фæкодтой, рахъуыды-бахъуыды, фæлæ 
Зарбеджы марæг не ссардтой. 
— Зарбег йæ усимæ куыд царди? — бафарста сæ хицау. 
— Зарбег æмæ йæ ус хорз нæ цардысты, кæрæдзи нæ уарз- 
той, алы бон æй надта, хоста, — адæм загътой. 
Зæлдайы хицæуттæ рафæрс-бафæрс, ракъах-бакъах систой, 
фæлæ Зæлда алы дзуаппæн дæр «нæ зонын» дзырдта. 
Зæлдайæн хъазахъхъ йæ къухтæ сбастой хицæутты уынаф- 
фæйæ æмæ йæ Тогъузаты ахæстонмæ* акодтой. 
Зæлдамæ Хъазийы равдисын тынг зын фæкасти, иуæй, адæ- 
мæй æфсæрмы кодта, иннæмæй, уарзондзинады бындзæфхадыл 
уæлæхох нæ фæрæзта æмæ алы æфхæрд, зындзинад хъæлдзæ- 
гæй иста æмæ-иу йæхинымæры афтæ: «Цæй, уарзоны тыххæй 
мæлæт лæгæн дæтты дзæнæт, хабар дæр нæу». 
Зæлдайы Тогъузаты ахæстоны æртæ мæйы фæдардтой рæст- 
дзинад равдисыны тыххæй. Æртæ мæйы фæстæ Зæлдайы Кала- 
чы тæрхондонмæ арвыстой йæ аххосы чингуытимæ. 
Иубон хицау æрцыд æмæ Зарбеджы фос торгæй ауæй код- 
та, æхца йæ дзыппы цæвæрдта æмæ ацыди, — йæ усæн, дам, 
ахæстоны хардз-æндæр бахъуыди, — загъта. 
Зæлдайы Калачы тæрхондоны бирæ нал бафарстой, йæ 
хъуыддæгтæ хицауæй æвдыст уыдысты æмæ йын стæрхон код- 
той: йæ бартæ — ист æмæ йæ мыггагмæ Сыбырмæ ахæссæнт. Иу 
уалдзæг, раст Ломисы боны адæм дзуары фæзы æрæмбырд сты 
* Тогъузатæн мæсыг уыд, æмæ дзы уырыс ахæстон скодтой, æмæ 
уый тыххæй хуынди афтæ. (Авторы фиппаинаг.) 
110 

æмæ бæрæгбон кодтой, аргæвстой галтæ, нæл фыстæ, уæрыч- 
чытæ, кафыдысты, зарыдысты. Уалынмæ бырцæй иу лæг сзын- 
ди, йæ худ йæ къухы, йæ фæдджитæ йæ фæсрон æмæ адæмæн 
арфæ ракодта. 
— Дзуары хорзæх! 
— Йæ хорзæх дæ уæд! — адæм загътой. 
Адæм фæсабыр сты, фæхъус сты, цæуæгмæ æнхъæлмæ кас- 
тысты. Цæуæг адæмы æхсæнмæ бацыди æмæ йæ бафарстой ха- 
бæртты тыххæй. 
Уый йæ хид асæрфта йæ худæй æмæ афтæ зæгъы: 
— Зæлдайы, мæгуыр, Сыбырмæ фæхæссынц; уый тæригъæд 
куы нæ федтаин, æмæ... 
Адæмæн цыма зæхх сæ быны ныххауд, арв сыл æрæнцад, 
иу дзырд дæр ничиуал скодта. Æрæджиау кувæндонæй иу зæ- 
ронд лæг разынди, цикъæ хæцъилæй йæ сæр баст, урс-урсид 
зачъетæ йæ сæвджын риуыл фæйнæрдæм айдзаг сты, дзуары 
тырыса йæ къухы æмæ афтæ зæгъы: 
— Цы хабар у, цы уыл æрцыд? Ракæнут-ма йæ мæ цурмæ. 
Цæуæг дзуарылæджы размæ бацыди æмæ йын радзырдта 
Зæлдайы хабар. Дзуарылæг тырысайы хъуытæзтæ бацагъта æмæ 
афтæ зæгъы: 
— Байхъусут! Бамбарут, хорз адæм, Хуыцау хуыздæр, — 
æмæ бæлццоны фæрсын байдыдта. 
Бæлццонæн йæ худ йæ дæларм, афтæмæй Зæлдайы хабæрттæ 
дзурын райдыдта æмæ афтæ зæгъы: 
— Дæлæ дуканийы цырæгътæ æлхæдтон дзуарæн æмæ уым 
лæууыдтæн. Уалынмæ хъадаманты хъæр ссыди, уырыс Кала- 
кæй ахæстытæ ракодтой, æмæ Зæлда дæр семæ, станцы цур 
æрæнцадысты æмæ сæ фæллад уагътой, мæн фæндыди Зæлдайы 
фенын, фæлæ мæ салдат нæ уагъта. Æз ундр-афицерæн абази 
радтон, æмæ Зæлдаимæ фæдзырдтам. 
Адæм ныссабыр сты. Се ’хсæн бындз куы атахтаид, уæд 
уый базырты хъæр дæр хъуыстаид. 
— Цы хабæрттæ дзырдта, бецау? — дзуарылæг та йæ бафарста. 
— Цы хабæрттæ? Зарбеджы мард, дам, мæныл сæвæрдтой 
æмæ, дам, мæ Сыбырмæ хæссынц. Иу абази ма мæм уыд æмæ 
йын æй радтон. 
— Бецау, Зæлда, бецау. Кудзан йæ тæригъæд фæхæссæд! — 
алырдыгæй адæм сдзырдтой. 
— Адæмы тыххæй дын ницы загъта? — бафарста та йæ зæ- 
ронд лæг. 
— Ницы, адæмæн арфæ кодта, æндæр. 
Дзуарылæг та хъуытæзтæ бацагъта æмæ афтæ зæгъы: 
— Байхъусут, бамбарут! Хуыцауы хъæлæс æмæ адæмы хъæ- 
лæс иу сты. Нæ фесæфт хуыздæр у, Зарбеджы марæг куы нæ 
ссарæм, уæд. Зæлдайы рæстæй Сыбырмæ хæссынц, уый зонут, 
адæм? 
111 

— Зонæм, зонæм! — схъæр кодтой æмхуызон. 
— Уæдæ Ломисы дзуары, Сырхы дзуары, Хъуды Майрæмы 
фыдæх ссарæд, Зарбеджы марæгыл зæрдиагæй чи нæ ’рзила, чи 
нæ йæ бацагура. 
— Оммен, оммен! — адæм та схъæр кодтой. 
Дзуарылæг хъуытæзтæ ныццагъта æмæ сæ кувæндоны сæ- 
вæрдта. 
Уыцы бонæй фæстæмæ адæм зилын байдыдтой Зарбеджы 
марæгыл, рафæрс-бафæрс кодтой, агуырдтой, фæлæ Зарбеджы 
марæгæй иу ныхысæрыйас хабар нæ базыдтой. Æрмæст Хъа- 
зимæ сæ зæрдæ æхсайдта, фæлæ йæ цæмæй базылын кодтаик- 
кой, уый нæ зыдтой. 
Азтæ цыдысты. Хъази мæллæгæй-мæллæгдæр кодта, цолайæ 
цоладæр, йæ намыс æй æфхæрдта, æхсæвæй-бонæй иуран нæ 
лæууыд, дзæгъæл хатти, æмгар, хæлар ын нал уыд. Зарбеджы 
мард, Зæлдайы сæфт йæ зæрдыл лæууыд. Иудзырдæй, сырды 
хуы°æн сси. 
Иу уалдзæг Ломисы бон æрцыд. Адæм бæрæгбон кодтой, 
æрæмбырд та сты дзуары фæзы æмæ та Зарбеджы ныхас код- 
той. Уалынмæ къуыбырæй иу лæг æрзынд, йæ топпы æнцæйтты 
сындæг æрцæйцыд. Йæ цыдыл бæрæг уыд, рынчын кæй уыди, 
уый; æнцад-æнцад адæмы æхсæнмæ æрбацыд, адæмæй йæ бирæ 
нал базыдта: йæ сæрыхъуын йе уæхсчытыл æрæнцад, йæ за- 
чъетæ ныффæдзæлтæ сты, йæ цухъхъайы скъуыдтæ ерджены 
халæнæй бæстытæ, йæ уадултæ ныссау сты, ныццыргъ сты, иу- 
дзырдæй, мæрдон хуыз лæвæрдта. 
Хъази адæмы астæу йæ зонгуытыл æрбадти æмæ афтæ зæгъы: 
— Амарут мæ, аргæвдут мæ, маринаг уын дæн. 
Адæм фæйнæрдæм алæууыдысты, æмæ се ’хсæнæй Хъази 
разынди. 
Адæмы хистæртæ æмæ зæрæдтæ Хъазийы фæрсын байдыдтой: 
— Цы ракодтай, адæмы цы бахъыгдардтай? — загътой. 
Фæлæ Хъази æдзухæй уый дзырдта: 
— Амарут мæ, аргæвдут мæ. 
Æппынæрæджиау афтæ зæгъы: 
— Басудзут мæ, мæ сыгъдонæй Зæлдайæн хос скæнут, Зар- 
беджы æз амардтон! 
Адæм схылы-мылы сты, дыууæ дихы фесты. Иутæ загътой: 
«Амарæм æй», иннæтæ загътой: «Æрцахсын æй кæнæм». Æрæ- 
джиау бафидыдтой æмæ загътой: 
— Хъазийы йæхи бар уадзæм. Уазæджы хуызæн нæм æрбацыд 
нæ дзуары быны, фæлæ Зæлдайы ракурæм, рауадзын кæнæм. 
Хъази, Зарбег æмæ Зæлдайы хабар лыстæг ныффыстой æмæ 
й& Калачы стыр хицаумæ балæвæрдтой. Хъазийы æрцахстой, æмæ 
йæ ахæстонмæ куы фæцæйкодтой, уæд Ног æфцæджы къæдзæхæй 
йæхи аппæрста æмæ ныппырх и. Зæлдайы бæргæ рауагътой, фæлæ 
йæм цалынмæ чиныг хæццæ кодта, уалынмæ амард уый дæр. 

ÆМДЗÆВГÆТÆ 
ФЫДЫБÆСТÆ 
Бæрзондæй кæсынц дæлдæр-уæлдæртæ, 
Къуыбаргай згъæлынц цъитийы фæзгъæртæ. 
Кæрæдзимæ кæсынц хуссар цæгæттæ, 
Фæйнæрдæм хæцынц хохы кæрæттæ!.. 
Сау суадæттæ бæрзондæй згъорынц, 
Æнкъард къæдзæхты хъырныныл домынц, 
Уылæнтæгæнгæ сау денджызы мигъ 
Æрхыты нæргæ сау хохыл æрдих. 
Ныттар вæййынц сау хохы æрхытæ, 
Уæд нал фæзынынц хохы цъуппытæ. 
Дымгæйæн дзурынц фугæ бæлæстæ 
Сæр къулгæнгæйæ сæ хъасты ныхæстæ. 
БÆЛЦЦОН 
Фæндараст, нæ бæлццон, 
Кадджынæй фæхæт; 
Буцæй дæ куыд фенон, 
Ма дын уæд мæлæт!.. 
Куы скæнæм нæхицæн 
Мыггагмæйы цырт, 
Уæд нын нæй фæхицæн, — 
Иу уыдзæн нæ дзырд. 
Райхъал ут, лæппутæ, — 
Тохы бон æрцыд; 
Сызмæлут, тæппудтæ, — 
Баба уæм хæцыд. 
8 Гæдиаты Секъа 
113 

Не ’мбисæнтты фылдæр 
Чиныджы тыххæй 
Нæ зонын ныр дæр, — 
Лæууынц нын пырхæй. 
Фесафут уæ хуыссæг, 
Æрцыди нæ дуг. 
Фæзынди нæ фыссæг, — 
Рамбырд ут, нæ дзуг. 
Райдайæм фыссынтæ: 
Фæзынди нæ мад;* 
Уыдзæн нын фысымтæ, 
Рæстæг нал у дард. 
Хорз у нæ бæстæ, 
Æппæтæй æххæст; 
Рæстæгыл йæ фæстæ 
Нæ уыдзынæ ’рмхæст. 
Нæ хохы бæрзондæй 
Æрттивы цъити; 
Нæ чиныг, нæ зондæй 
Хуыздæр нæм ниц’ и. 
ДУГЬОН 
Рауай, хорз, рауай, нæ дугъон! 
Хуссары хор дын хæрынæн, 
Хос дын цæттæ — иухурон, 
Сау хохы фæз дын цæрынæн. 
Дзæм-дзæмы дон дын нуазынæн; 
Къуыбарзæлдагæй дæ сæрфдзыстæм; 
Хохы рагъсæртæ дын хъазынæн, 
Де ’хсæвбынат дын мæрздзыстæм. 
Дугъæттæй фыддæр бæргæ нæу, 
Йæ разы куы уаид тæгæна, 
Дæттиккам ын сырх мæнæу, 
Цæмæй хуырджыны нæ кæла. 
он чиныг. (Лвторы фиппаинаг.) 

ЗИВÆГГÆНАГ 
Цæмæн цæры уыцы лæг, 
Адæмæн чи у даринаг, 
Æвзæр мадæй — фыдзæнæг 
Æхсæн дурæй маринаг, 
Уæгьд нæ уадзы йæ базы, — 
Бон-изæрмæ фæхуыссы... 
Лæгау фезмæлд нæ уарзы, 
Иу куысты сæр нæ мысы. 
Стур дæр ма æфсæстæй 
Барæвдауы йе ’мгалы; 
Æгасæй мард йæ цæстæй 
Нæ фендзæни йе ’мбалы. 
ИУНÆГ 
Æлдар дын нæ дæн, — 
Мæхи не стауын, 
Уæййаг дæр нæ дæн, — 
Мæхи нæ фауын... 
Райгуырдтæн мадæн 
Хæрззыбыты иунæг, 
Бындар мæ фыдæн — 
Хохы цард иу лæг. 
Мæ фыды хæдзар... 
Фæздæг-иу кодта; 
Сыджытæй йæ цар, — 
Хъарм-иу нæ кодта... 
Мæ фыд дæр нæ кодта 
Æнцой йæ бæхыл: 
Бæстыл-иу кодта, 
Нæ хæцыд зæххыл. 
Стуртæ йæм уыд 
Иу-æхсæзыйас. 
Хъардта сыл йæ уд, 
Уый уыд йæ минас. 
Кæмæн-иу — дзыкка, 
Кæмæн — хæбизджын, 
Адæмы хуыдта, 
Йæхæдæг — низджын. 
115 

Чи-иу æй фæхуыдта, 
Уый — йæ цард, йæ хур. 
Чи-иу æй сыстыдта, — 
Уæрста сын йæ мур... 
Йæ фостæ радта 
Уæд ирæды ’фсон; 
«Мæ фыртæн, — загъта, — 
Ныр ус æрхæссон»... 
Ус мын æрхаста 
Уæд сывæллонæй, 
Хорз мæ куы сбаста 
Мæн æвæндонæй. 
Нæ — зондæн æххуыс, 
Нæ куыстæн ахъаз, — 
Гъеуый, дам, дын ус, — 
Ныр хæдзар араз. 
Уайтагъд ус амард, 
Кодтой йыл хъарæг. 
Махæй уый адард, — 
Дзæнæты бадæд. 
Иунæгæй мæ мад 
Хæдзары куыста, 
Алыбон дæр — над: 
Мæ фыд æм бырста. 
Фондз азы фæсад, 
Адзалмæ куывта, 
Йæ цæстæй нæ каст, — 
Афтæмæй куыдта. 
Мæ иунæг, — зæгъгæ, — 
Йæ зæрдæ-иу рыст. 
Мæ уындмæ бæлгæ 
Ингæнмæ ныххызт... 
Мæ мад дын амард, — 
Баззадтæн сидзæр. 
Мæ хъарм хур адард, 
Зæгъын дын уый дæр. 
Иу мæгуыр сауджын 
Нæ бæстæм æрцыд. 
Фæдæн ын адджын, — 
Мæ цурæй нæ цыд. 

Сахуыр мæ кодта 
Чысыл чиныджы, 
Йæ фырт мæ хуыдта — 
Зыбыт’ иунæджы... 
Амард мæ фыд дæр, 
Баззадтæн иунæг; 
Мæ цард ыскуыддæр, 
Нал мын уыд иу лæг, — 
Кæм и ’рвадæлон, 
Йе фыды лымæн?! 
Хæдзар равдæлон, — 
Амал нæй сылæи. 
Ирæд цы раттон? 
Хæдзары ниц’ и: 
Мæ хъæрмхуыпп — касдон, 
Мæ кæрдзын — цъити, 
Лæггуыф — мæ хуыссæн, 
Мæ бандон — цъæх дур, 
Цæссыг — мæ фыссæн, 
Ме ’вдисæн — нæ хур. 
Уæддæр дын балцы 
Куы ’рымысыдтæн... 
Мæ къæрид кæрцы 
Хохыл ныццыдтæн. 
Мæн дын ыскодтой 
Иу бæрзонд хъæумæ. 
Хорз дæр мæ федтой, 
Ардыгæй — дæумæ. 
Æвзæр ныццыдтæн, 
Нал бæззыд мæ конд; 
Усгур æрцыдтæн, 
Уый та ма ды суæнд! 
Мæнæн рынчынæй 
Мæ цæфтæ бастой. 
Арахъхъ бырцджынæй 
Мæ размæ хастой. 
Рынчынгæс чызгай 
Мæ цуры бадти... 
Йæ фыд къуыригай 
Фосимæ хатти... 
117 

Куы мæм-иу фæкаст 
Кæуындзаст цæстæй, 
Зæрдæ-иу фæфаз 
Чызгайы мæстæй. 
Загъта: «Мæгуыр лæг, 
Къайæн дын бæззын, 
Куы фенай мæкъулæг, 
Гъеуæд мæм фæзын». 
Цы дардыл дзурын, - 
Уалдзæг дæр æрцыд: 
«Уæ чызджы курын», — 
Йæ фыд мæм хæцыд. 
Фыд у тынг хъæздыг, 
Кæм дын æм уæндын. 
Æз уый цур — мæлдзыг, 
Тынтæ нывæндын. 
«Æртæ ’фсымæрæн 
Иу хо сæ кæстæр, 
У дæ фыдæнæн 
Мæ дзырд — мæ хæст дæр, 
Нæ дын æй дæттын, 
Цасфæнды фæдзур, 
Мæ дзырд нæ сæттын, — 
Цæугæ ныр, мæ хур!..» 
Цæрын та систон 
Афтид хæдзары. 
Мæ уд кæм истон: 
Фыдран лæг ц’ ары?! 
Зымæг дæр æрцыд, — 
Нæ хохы зындон, 
Сæмбæлди мыл дзырд: 
«Чызгæн у фæндон». 
Араст та дын дæн 
Æртæ лæджимæ, 
Ысбæлццон та дæн 
Мæ лæдзæджимæ. 
Фыдуаг лæг — фысым, 
Зулмæ нæм кæсы: 
«Уадзут мæ хуыссын», — 
Хылмæ нæм бырсы. 

Мæ дзурæг Сослан — 
Æвзагæй Сырдон: 
«Федтай нæ хорз ран, 
Каркау нæ ныттон! 
Фырдзырдæй фыркуыст — 
Хæдзарæн хуыздæр; 
Лæууы дæм æххуырст, 
Дæ чызг ратт ды дæр». 
«Фондз азы мæм кус 
Ирæды тыххæй, 
Уæддæр ма у цъус 
Цух мады бæхæй». 
Фыдимæ дзурæм... 
Æхсæвæр хæрæм... 
«Дæ чызджы курæм... 
Ганисы цæрæм...» 
Цы дардыл дзурын, 
Фыд дæр ысразы... 
Арахъхъы дурын 
Лæууыд нæ разы. 
Мидæгмой лæгæн 
Йæ кад — хъæмпыхал; 
Нал мын уыд гæнæн: 
Сæфти мæ бын’ хай... 
Уыцы чызг Хуыцау 
Мæ хай фæкодта; 
Æнæ мæн, бецау, 
Кæрдзын нæ хордта. 
Æмкъай ыссардтон 
Уыцы рæстæджы. 
Ус дæр æрхастон 
Стыр зымæджы. 
Æвадат бæсты 
Мæгуырæй цардтæн, 
Кодтон-иу мæсты, 
Сыдæй дзы мардтæн... 
«Фæлидзæм, — загъта, — 
Ацы фыдбæстæй». 
Йæ куыст-иу райста 
Æхсæвыцæстæй. 
119 

Хъæуи-хъæу цæргæ 
Иры кæвдæсы, 
Фылдæр-иу кæугæ, — 
Ныр дæр æй мысы. 
Кæмæн-иу — дондзау, 
Кæмæн — сугсæттæг, 
Кæмæн — æргъомдзау, 
Кæмæн — дурдæттæг. 
Тæригъæд фæкæнæг 
Махæн кæм уыди?! 
Табу, не Скæнæг, 
Нæ сæр Дæу уыди. 
Мах нæ ныууагъта 
Иудадзыг сæфтæй. 
«Адонæн, — загъта, — 
Хай хъæуы бæстæй». 
Мах æрцардыстæм 
Цытджын Калачы; 
Дзæгъæл нал ыстæм 
Хуыцауы руаджы. 
Табу нæ Фыдæн — 
Уæларвон тыхæн; 
Табу йæ Фыртæн, 
Нал ыстæм ихæн. 
Хæрзты хæзнадон — 
Цæрæг сыгъдæг уд 
Ды — царды суадон, 
Æрцу нæм æмуд... 
Зæнæгæй — æфсæст, 
Исæй дын мæгуыр, 
Лæгты ’хсæн ыссæст, 
Мæ дарæс — бызгъуыр... 
Дунеты — бæсты 
Дины ку’ агурай, 
Уæларвон хæрзты 
Уымæй рамбулай. 
Æхсæвы фынтау 
Афонтæ сайынц; 
Уалдзыгон митау 
Нæ бонтæ тайынц. 

Лæгæн зонд — фæндаг, 
Амонд — йæ хæссæг; 
Мæгуыры мæстаг — 
Йе ’гад — йæ бырсæг. 
Фæрсыс мæ, уæххай, 
Мæ ном — «ганисаг», 
Хорзæй — æнæхай, — 
Уый дын мæ диссаг. 
ÆНУСЫКÆСТÆР 
Нæ зонын, мæхимæ куыд кæсын, 
Мæ цард мын ныххæлдта мæ кад; 
Мæхи уын нывондæн куы хæссын, 
Мæнæн дæр куы ’рцæуид мæ рад. 
Уæрдонджын, сугдзауæй мæ цард, 
Мæ бонтæ æрвитын æз зынтæй, 
Мæ зæрдæ сагъæстæй æнкъард, 
Хъæлдзæг нæ фæкæнын фынтæй. 
Цæмæн дæн адæмæй фыддæр, 
Мæ амонд куы кæнид фæндаг; 
Куы нæ дæн искæмæй зыддæр, 
Мæнмæ дæр куы вæййы мæ фаг. 
Цæмæн мыл-иу худынц нæ хъалтæ, 
Мæ уæрдон, мæ суджы æлвасыл: 
Мæнæн дæр ифтонг мæ галтæ, 
Мæ цæвæг фидар хæлдасыл. 
МÆБÆЛАС 
Дæумæ дзурын, мæ бæлас, 
Мæ цард æмæ мæ дарæг, 
Фехъус, мæ хур, мæ ныхас: 
Радзурон дын мæ зарæг. 
Сæрды ’нтæф дæ куы судзы, 
Зымæг ихæй ныссæлыс, 
Тыгъды зæй дыл фæрсудзы, 
Цонг-къабазгай ызгъæлыс. 
121 

Иууыл де ’ккой куы бадынц: 
Каркæй, цъиуæй, цæргæсæй. 
Дæ бындзæфхад дын къахынц 
Хуыйæ, бæхæй, хæргæфсæй. 
Мæлдзыг дæр дыл ысхилы, 
Уый дæр йæ тых æвзары, 
Йæ сау бырынкъ стилы, 
Дæу фыдæбонæй мары. 
Æнцад лæууыс гобийау, 
Æппындæр сæм нæ дзурыс, 
Куы бафсæдынц къорийау, 
Уæддæр сæ мызд нæ курыс... 
Ма мыл фæхуд, мæ уарзон, 
Æмбæхст сырдау фæцардтæн, 
Кæй нæ зынын, уый базон, 
Царды дуджы фæкалдтæн. 
СИДЗÆР 
Баталынг бæстæ... 
Хур æрныгуылди... 
Мæйрухс йæ фæстæ 
Тары фæныгъуылди. 
Райгæ изæры 
Мæйдар бамбæрста. 
Бæгънæг сидзæры 
Уазал бавдæрзта... 
хист 
Лæгай! Ма ’ппæл дæ тыхæй, 
Дæхи ма стау расыгау; 
Фесæфдзынæ дæ дзыхæй 
Хъæмпыхалы басыгъдау. 
Куы ивгъуыйынц мин азы 
Изæры хур ныгуылдау; 
Адæмы цард чи уарзы, 
Уый нæ уыдзæн ныгъуылдау. 
Мæлæтæн дын йæ фæстæ 
Фæсмондзинад куы нæ ис; 
Тондзынæ ма дæ фæрстæ, 
Дæ митæ-иу æрымыс. 

Æрмæст де ’мбал уыдзысты 
Дæ хъуыддæгтæ, дæ митæ; 
Ам дзæгьæлы лæудзысты, 
Æхца дæм куы уа кæритæ, 
Хистытæ дын кæндзысты, 
Хынджылæггаг æлæмтæ, 
Мæрддзыгой дыл кæудзысты, 
Кæндзысты дыл уылæнтæ. 
Арахъхъ æмæ фыды мур 
Дæуæн цы ’ххуыс бакæна, 
Уый дын фена нæ фыдгул, — 
Уымæй хуыздæр ма фена... 
Мæгуыртæн дæтт дæ исæй, 
Дзæгъæлдзырдæй дæхи хиз, 
Фæивылæм фæдисæй, 
Тæригъæд у бирæ низ. 
МÆНГДУНЕ 
Гæды дуне, цы кæныс? 
Æвзæр митæ куы кæныс, 
Лæджы кæдæм нæ кæныс?! 
Зæххы бын æй фæкæныс. 
Дунейыл адæм зыд кæнынц, 
Цы фæуыдзысты, нæ зонынц, 
Хæзнатæ дзы ’мбырд кæнынц, 
Кæлæн ысты — нæ зонынц. 
Æнæзæндтæ цы зæгъынц? — 
Сæрдæй зымæгмæ нæ кæсынц; 
Цымæ дунемæ цы бæллынц?! 
Зæххы бынæй куы скæсынц. 
Дунейы цардыл чи ’ууæнды, — 
Уый зæгъын та куыд уæнды? 
Хæлуарæгау нывæнды, 
Мæимæ хæтын æй æрфæнды. 
Дунейы бæрджытæ куы зонид, 
Йæ зæрдæмæ сæ æрхонид, 
Уæд æвирхъæуттæ нæ омид, 
Æмæ дыууæ дзæнæты фæтонид. 
123 

ИРОН ХЪÆЗДЫГ 
Бæхты рæгьау, фысдзугтæ — 
Нæ хъæздыгæн йæ фæллой, 
Арæх уыны фыддугтæ, 
Уый нæ кæны цæлæнцой. 
Йæхицæй дын æппæлдзæн: 
«Бирæ мæ фос, мæ бæхтæ», — 
Цыхты мур дын æрсæтдзæн, 
Кæндзæни дын дзæбæхтæ. 
Арæх хынцдзæн йе ’хцайы, 
Хъæздыг кæсы йæхимæ; 
Райсом раджы йæ цайы — 
Кæрдзыны мур цæххимæ. 
Кæрдзыны мур, цъæх арахъхъ, — 
Уый йæ минас изæрмæ; 
Изæрæй дын йæ садахъхъ 
Абæтдзæни цæхгæрмæ. 
Æхсæв-бонмæ зилахар 
Райдайдзæни æдзухæй. 
Йæ топпы къæдз иу сахат 
Нæ цух кæны йæ къухæй. 
Фыдудæнæй фæцæры 
Фаджысмæрзæг, дондзауæй... 
Фæлмæн къæбæр нæ хæры, 
Ныйихсийы хосдзауæй. 
Куы ныммæлы бæгънæгæй, 
Уæд ын кæнынц хистытæ, 
Равзарынц ын хæрнæгæн 
Иуазыккон куистытæ. 
Фæлдисынц ын фыдызгъæл, 
Зымæг, дам, дын ма сæлæд; 
Дæ уæлæ уæд цъæх ызгъæр, 
Знаг дын тых ма кæнæд; 
Дæ фæндон, дæ бар — дæхи, 
Дæ уарзонтимæ фæцæр. 
Нал дæ хонæм мах нæхи, 
Буд — дæ цырагъ, сæкæр хæр. 
124 

Дæ ингæн — рухс, дæ мæрддзаг 
Ногæй батон дзæнæты, 
Хæлар дын уæд дæ фыццаг... 
Бахаудзыстæм дæ мæты. 
Мæнæ дæ чызг дæ цуры, 
Йæ риу хойы, дзыназы, 
Йæ дзыккутæм лæбуры, 
Йæ сæр æнцад нæ уадзы. 
Бахордтай йын йæ ирæд, 
Ауæй йæ кодтай бæхау. 
Ныр уый бæгънæгæй сирæд, 
Ды бамбийдзынæ ... у. 
АРАХЪХЪ 
Лæг дын арахъхъ куы баназы, 
Йæ худ сисы уæд йæ сæрæй. 
Йæ зæрдæ хорз куы бахъазы, 
Нал æвзары хорз æвзæрæй. 
Цытæ кæны бон-изæрмæ?! 
Ысхъиудтытæ æррадзæфау. 
Изæрæй дын уый цæхгæрмæ 
Ныффæлдæхы къуырма кæфау. 
Æрдæгмардæй райсом сысты, 
Агурын та сисы арахъхъ. 
Ферох та кæны йæ куысты, 
Ныццæвы та уæд йæ хъабахъхъ. 
Райдайы та хорз нуазын, 
Бæзджын хъæлæсæй ныззары: 
«Мæ хур арахъхъ, æз дæу уарзын, 
Мæ иузæрдыг, æрра ’мгары». 
Æз дæр-иу бадтæн рæбынæй, 
Агуырдтон-иу куысты мыздау. 
Куы фæцæйхаудтæн нæ былæй, 
Фæуагътон æй басы сыгъдау. 
Ныр арахъхъы фæдыл цæуæг 
Иу бон — сонт, иннæ бон — кæуæг. 
125 

ДЗУЛÆМÆСÆН 
Сæн афтæ зæгъы: «Кæн мыл фыдæбон, — 
Æнæ мæн нæ бæззы ницæй бæрæгбон, 
Æз къуымых кæнын æхсаргарды ком, 
Знæгты скæнын мад-фыртау æнгом». 
Дзул афтæ зæгьы сæнæн: 
«Æнæ мæн лæгæн нæй цæрæн, 
Ды йын дæ æрмæст цæлæн, 
Дæ бирæ нызт у уымæн кæлæн». 
Сæн афтæ зæгъы: «Уæ гормон дзул! 
Де ’фсир ныкъкъул и иуырдæм зул. 
Мæныл дæр æрвæсс, — æз дæр дæн кул, 
Æмхуызон мæм кæсы фæз æмæ къул». 
Дзул афтæ зæгъы: «Стæм дыууæ ’мгары, 
Фæлæ дæ фæдыл лæг зонд нæ ары, 
Де стыр зæрдæйæ къул худæй зары, 
Дæ риуыгъдтытæ йын йе уæнгтæ мары». 
ХЪОМГÆС 
Алхæст цæгæрæй, 
Йæ риу гæбæрæй 
Хъомгæс хатти... 
Йæ фыртызмæгæй 
Сæрдæй, зымæгæй 
Ныхасы бадти... 
Æфхæрдта хъуаджы, 
Кæйдæрты руаджы 
Уый цард ыссардта. 
Йæ цард æххæстæй, 
Йæ кад æмбæхстæй 
Уый Туркæн радта, 
Фесæфт нæ хохæй, 
Баззади рохæй 
Нæ кæлæнгæнæг. 
Нæ фыдыбæстæй 
Фæлыгъди мæстæй 
Нæ фæндырдзæгъдæг. 
126 

Æнахуыр бæсты 
Кодта уый мæсты, 
Афтæмæй ныммард. 
Хуыздæр æнхъæлæй 
Баззади схъæлæй, 
Нæ хохмæ ныддард. 
Фæсмон фæкодта, 
Кæрдзын нæ хордта 
Уый йæ фырмæстæй. 
Халонау атахт, 
Фесæфти уайтагъд 
Нæ уарзон бæстæй. 
Фыдсахаты дыргъ, 
Не ’хсæн нын быдыргъ 
Уый куы ныссагъта; 
Нæ къорд бæлæстæ, 
Нæ хох, нæ бæстæ 
Дихæй ныууагъта. 
Иры байуæрста, 
Нæ нæ бамбæрста, — 
Бузныг дзы не стæм. 
Мах — иу бинонтæ, 
Уарзон хицонтæ, 
Иугæйттæ фестæм. 
Фесæфта мах дæр, 
Йæхæдæг раздæр 
Баззад дзæгъæлæй. 
Турчы фæхатти, 
Тымбылæй бадти 
Мæсты-гæмæлæй. 
Кæй хуыдта фæстаг, 
Кæй та-иу — фæрсаг, 
Кæй та — кæвдæсард; 
Йæхи та — æлдар, 
Кæм ын уыд æмгар, 
Калди-иу йе ссад. 
127 

Нæ бæсты мысыд, 
Йæ сау цæстысыг 
Урс базыл цæугæ. 
Æнкъардæй касти, 
Мæстæй-иу фасти, 
Фылдæр та — кæугæ. 
Сар йæ цæгæр сæр! 
Нал æмбары хъæр, 
Ныммард сæтолæй. 
Мысыд фæстæмæ, 
Нал каст æддæмæ 
Хæтæг йæ толæй. 
Фыдуагæй фæцард, 
Нæ бæстæм ныддард, 
Фæлыгъд гæнахæй. 
Цы ма йын кæнæм?! 
Нал кæны кæлæн, 
Фесæфти махæй. 
ЧЕРМЕН 
Тылаттатæ байуæрстой 
Æрнæджытæ, гæмæхтæ. 
Черменæн хай равзæрстой 
Цъыфдзæстытæ, къæдзæхтæ. 
Уæд Чермен уыд хæтынмæ, — 
Лæбурдта-иу бирæгъау 
Сау хъулгъайы сæттынмæ, — 
Æрбатардта иу рæгъау. 
Бадти йæ мад æнкъардæй 
Арты фарсмæ къонайыл: 
«Сайдзысты дæ мæнгардæй, 
Ма-иу баууæнд Хъобаныл. 
Абон сæрвæт байуæрстой, 
Дæуæн дзы хай нæ радтой, 
Æвзæрæн дæ равзæрстой, 
Лæг у, зæгъгæ, нæ загътой». 

«Хъахъхъæ, нана, мæнмæ дæр, — 
Цæттæ — мæ гал, мæ гутон, 
Зæххæй кæм уа фæлмæндæр, 
Уым ныссадзон мæ гутон. 
Куы фæтæрсон не ’взæртæй, — 
Мæ хъару ’мæ мæхæдæг, — 
Уæд фæхъæуон ме ’мгæрттæй, 
Хæрам мын уæд дæ фæдæг...» 
Чермен дын хуым бакодта 
Дзæбæх æнцад-æнцойæ, 
Тылаттаты бадомдта, — 
Тарстысты-иу йæ койæ. 
Бамбæхстысты сабийау: 
«Кæдæм лидзæм, кæцырдæм?» 
Чермен дæр дын таубиау 
Хуым бакодта фæрсырдæм. 
КЪÆВДА 
Къæвда сахæттæ 
Æнкъардæй тæхынц, 
Нæ къорд сагъæстæ 
Нæ зæрдыл лæууынц!.. 
Нæ сау хæхтыл мигъ 
Æрæнцад, æрбадт. 
Нæ бæстæ, нæ Ир, 
Фыдбонæй ныттад... 
Нæ сау тархъæдты 
Уылæнтæгæнгæ 
Фыдбоны дымгæ 
Бæлæстæ сæтты. 
Нæ тыгъд быдыртæ 
Лæхъирæй лæууынц. 
Нæ сахъ тырынтæ 
Цæуылдæр кæуынц. 
Нæ хæхты къултæ — 
Лæбырд æмæ къæй. 
Цы ’рцыд? — нæ къуымтæ, 
Куы руайут сæрæй. 
9 Гæднаты Секъа 
129 

Къæвда у, фыдбон, 
Фæрнджын нæу нæ бон, 
Нæ зæрдæ, нæ зонд 
Уæлдайдæр ныссонт... 
Уырны мæ, фыццаг 
Æрцæудзæн рæстæг! 
Нæ хъæлæсы дзаг 
Ныззардзыстæм уæд... 
Уырны мæ, хæстæг у 
Ныр ахæм рæстæг: 
Къæвдайы фæстæ-иу 
Кæны хорз фæззæг!.. 
Нæ бæстæ фæрухс и: 
Æрзилы йæ рад. 
Цæмæдæр ныхъхъус и 
Нæ зæрдæ æнцад... 
Нæ хуры тынтæ, 
Кæс, мигъыл тыхсынц, — 
Стæй сæрибарæй 
Нæ бæстæм кæлынц. 
Нæ хуры тынтæй 
Фæрухс и нæ цард; 
Нæ маст, нæ зынтæй 
Нæ зæрдæ фæдард... 
Ныккувæм ныр, цæй, 
Нæ адæм цæмæй 
Ныр сыста фæрнæй 
Йæ уæззау фынæй!.. 
Ныккувæм, зæгъæм: 
«Нæ уарзон зæдтæ! 
Ма нæ ныууадзут 
Гъеныр, гъе, дзæгъæл». 
ХÆХТЫМАСТ 
Хæдтулгæ уæрдоны сцæйцыдтæн, уарзон, нæ бæстæм, 
Хæдтулгæ уæрдонæй æз кастæн; 
Зындысты мæм дардæй нæ рæгътæ, нæ хæхтæ, 
Зындысты нæ цъититæ, урссæр къæдзæхтæ: 
Ысурс ысты митæй сæ мастæй. 
130 

Æнкъардæй сæ хъæбысы бакодтой хъæуты, 
Цыдæртæ сын сусæгæй дзурынц: 
«Фæкæсут уæ бæстæм, уæ къултæм, уæ къуымтæм», — 
Æнкъардæй, сæркъулæй, кæугæйæ нæ лæгтæй 
Зæрдиагæй бирæ фæкурынц... 
Кæм хъусынц нæ лæгтæ, кæм ма уарзынц урссæр къæдзæхты, 
Кæм ма ’мбарынц хæхтæн сæ хъыг дæр? 
Æркæлы нæ цъититы цæссыг нæ къултыл, нæ фæзтыл 
Фæуайы хæл-хæлгæнгæ, кургæ нæ лæгтæй, 
Фæдзуры сын хæхтæн сæ дзырдтæ. 
Кæм хъусынц нæ лæгтæ; фæтæрсынц нæ хæхтæн сæ митæй, 
Фæлидзынц кæдæмдæр сæ бæстæй... 
Куыд цæрынц æнæ фыдыбæстæ, куыд кæсынц сæ хъыгмæ, сæ цинмæ, 
Куыд кæсынц сæ хæхтæм, сæ фæзтæм, сæ Ирмæ, 
Куы нæ сæ уынынц уæд сæ цæстæй?! 
ХЪАРÆГ 
Дуне махæн у нæ бæстæ, 
Дуне уарзæм-иу зæгъынц. 
Мах цæрæм, хæрæм, нæ фæстæ 
Урссæр цъититæй, нæ хæхтæй 
Мацы баззайæд, зæгъынц. 
Уазал зæрдæтæн кæм зынд у 
Хæхтæн, къæдзæхтæн сæ хъаст, 
Цавæр цæстæй-иу фæкæсынц, 
Ризгæ зæрдæтæн сæ быны 
Рох куы нæ кæны сæ маст. 
Дардыл, быдыртыл фæлгæсынц, 
Дардмæ хорз фырттыл кæуынц, 
Урссæр, сауцæсгомджын хæхтæ, 
Къултæ, хъæдтæ ’мæ нæ дæттæ 
Зæрдыл сау чызгау лæууыни. 
Дæттæ уалдзыгон фæхъарынц, 
Хæхты маст дзырдтæ кæнынц, 
Сабыр сонт дымгæтæ уайынц, 
Къултыл дугъæттау фæуайынц, 
Сусæг аргъæуттæ кæнынц. 
Уазал зæрдæтæ кæм хъусынц, — 
Хæхтæн не ’мбарынц сæ маст; 
Иухуызон быдырты кусынц, 
131 

Хæхты, къæдзæхты нæ мысынц, 
Уарзон — адæмæн сæ цард. 
Махыл худынц: «Уарзут, уарзут 
Хæхты, къæдзæхты, — кæнынц, — 
Чъизи сау хæхты ыстаут, 
Уазал цъититы нæ фаут», — 
Махæн худгæйæ зæгъынц... 
Уадзут!.. Уарзон бæстæй лидзæнт 
Махæй бафсæдынмæ дард; 
Уым хъæздыг рæтты фæхизæнт, 
Урс дзул, цайæ нæ ивæм 
Мах нæ хохы дæтты зард! 
ТÆХУДЫ 
Тæхуды, фыдæлты æвзагæй 
Йæ хъуыдытæ чи зоны хъарын, 
Кæмæн цæуынц радæй зæлдагау 
Йæ дзыхæй йæ дзырдтæ, йæ зарын. 
Тæхуды, Ирыстоны сæрмæ 
Куы фенин æз хурæн йæ тынтæ, 
Йе искуы ирон лæджы царды 
Куы фенин æцæгæй мæ фынтæ. 
Тæхуды, æфсымæртау размæ 
Куы цæуиккам рухсмæ цæрдæгæй, 
Кæрæдзи зæрдиагæй уарзгæ 
Куы кæсиккам размæ хъæлдзæгæй. 
Уæзданæй, фæрссагæй, уæййагæй, 
Хъæздыгæй, мæгуырæй æмзæрдæ 
Куы уаиккам! Баууæнд, нæ бæстæ 
Нæ заид фæстейæ, хъуагæй. 
Тæхуды, нæ кæрдæгджын къултæй 
Нæ фыййæутты зарæг куы цæуид; 
Нæ хъалты, нæ хуыздæрты зæрдыл 
Нæ сау цард, нæ зын цард куы лæууид! 
Сæ ныфсджын хъæлæс сын куы хæссид 
Нæ хæхтыл, нæ фæзтыл нæ дымгæ, 
Сæ цинтимæ цинтæ куы кæнид, 
Рæвдыд сын куы зарид сæ хъыгмæ. 
132 

Тæхуды, нæ сонтзæрдæ адæм 
Куы уарзид нæ хæхтæ, нæ бæстæ, 
Сæрибар быдырон тымыгъ æй 
Нæ ахæссид дардмæ нæ фæстæ. 
ÆНКЪАРДХЪУЬЩЫ 
Ехх! Ныр сæрибарæй ацæр нæ уалдзыгон бонты, 
Цæргæсау дæ зæрдæ уæлæуæз тæхæд. 
Ныссадз ныр ныфсджьшæй дæ худ къул, дæ къухтæ дæ синтыл, 
Дæ цард дæм йæ мидбылты худгæ кæсæд. 
Æскæс-ма цъæх арвмæ, нæ уалдзыгон арвмæ, 
Йæ цæстытæ ризынц, æрттивынц, кæсынц; 
Æркæс-ма нæ фидар къæдзæхтæм: дæ разы 
Уæйгуытау, тыхджынæй, ныфсджынæй лæууынц. 
Æнцадæй æрбахъуызынц мигътæ нæ арвыл, 
Æнцадæй нæ хæхтыл æрбадынц уæззау... 
Нæ арв-иу йæ мигътæй къуыригай фæкæуы нæ цардыл, 
Нæ хæхтæ дæр уадзынц сæ цæссыг мæнау. 
Ехх! Æмæ ал’ хатт дæр хорз бон куы кæнид, 
Куы хъуысид нæ хохæй, быдырæй нæ зард; 
Фыдмигътау æрбахъуызынц, мигътау æрбатыхсынц 
Нæ сонт сæртыл сау хъуыды, мæт æмæ ’нкъард!.. 
ЧЫРЫСТИЙЫ ЦЪУПМÆ 
Цæргæсау ды дардмæ фæлгæсыс, 
Паддзахау ды хæхтæм кæсыс, 
Ды мæимæ, хуримæ уарзон ныхæстæ, 
Зæрдиаг ныхæстæ кæныс. 
Ды мигътимæ сусæгæй дзурыс, 
Ды дымгæтæм хъусыс æнцад, 
Сæрибар тымыгътæн дæ цуры 
Дæ къултыл æрзилы сæ рад. 
Ды боныгон адæмæн арфæ 
Сæ куыстæн, сæ цардæн кæныс; 
Æхсæв та æнусон цырагьау 
Кавказы æврæгътыл лæууыс. 
Цырагъау ды рухс кæныс дуне, 
Паддзахау уынаффæ кæныс, 
133 

Цæргæсау дæ кастæй, дæ уындæй 
Нæ зæрдæтæ ризын кæныс... 
Нæ Ирмæ дæр ракæс, дæ фырттæм: 
Дæ арфæмæ ’нхъæлмæ кæсынц; 
Дæ разы, дæ къултыл, дæ фæзтыл 
Дæ диссаг хъæбысты цæрынц. 
Фыдкъæвда, фыдуарынæй бахиз 
Нæ хуымтæ, нæ кæрдæг-фæзтæ; 
Дæ ныфсæй срухс кæн нæ зæрдæ, 
Дæ рухсæй — нæ талынг бæстæ. 
УАДДЗÆГ 
Мæнæ дын æрцыди уалдзæг. 
Уалдзæг! Дæуыл цин кæнæм; 
Ды нæм æрцыдтæ уазæг, 
Цæй рæсугъд дæ, дис кæнæм. 
Уалдзæг адæмæн уарзон: 
Фæрыст нæ зæрдæ митæй; 
Кæй дæ уарзæм, уый базон, — 
Нæ зæрдæ срухс дæ митæй. 
Зæххыл кæрдæг цъæх кæны, 
Быдыр байдзаг кæрдæгæй, 
Фыййау фостæн цæхх кæны, 
Фостæ хизынц хъæлдзæгæй. 
Бадынц нæууыл мæгуыртæ, 
Уазалы мæт сæ нал ис, 
Хуыссынц нæууыл цæнкуылтæ; 
Хуыцау, фыдуарынæй бахиз,.. 
Фæндон æмæ уарзон рæстæг — 
Нæ уалдзæджы бонтæ, æхсæвтæ... 
Нæ хохы, быдыры цъæх нæууыл 
Куыд хæссæм æгасæй нæ сæртæ. 
Цъæх дарæс скодтой нæ фæзтæ, 
Цæхсадта нæ сау хæхты уарын, 
Æртахтысты мæргътæ нæ бæстæм, 
Нæ бæлæстæй цингæнгæ зарынц. 
Хъæлдзæгæй сæ бонтæ æрвитынц, 
Нæ къуымтæй сæрибар быдырмæ, 

Сæ уарзон сау хъæдтæм, сæ цурмæ 
Сæ зарджытæй махмæ фæсидынц. 
Нæ быдырты кæрдæг фæйлаугæ, 
Сæ зарæгæн дымгæ фæхъырны, 
Нæ хæхты, нæ хъæдты стаугæ, 
Йæ сыф-сыфæй алкæй рæвдауы... 
Уæд афæлгæс, уалдзæг цы скодта: 
Ног цард та райдыдтой адæм, 
Хуымгæнгæ, хуым рувгæ — сæ бонтæ, 
Ысафтид сæ ныхас, сæ бадæн. 
Сæ уалдзыгон зарджытæ дардмæ — 
Нæ хохмæ быдыртæй фæхъуысынц; 
Куы кувынц сæ зæдтæм уæларвмæ, 
Куы фыдæлты кады фæмысынц. 
Мæ зæрдæ нырризы сæ зардмæ, 
Ныккувын-иу семæ æз дæр: 
«Раттут сын, зæдтæ, сæ цардæн, 
Цы сын у уæ зондæй хуыздæр». 
УАДДЗЫГОН ЗАРÆГ 
Хъармдæр, хъармдæр хур æртавы, 
Уалдзæг рудзынгæй кæсы, 
Мит нæ хуссæртты фæтайы, 
Дымгæ сау мигъты хæссы. 
Тагъддæр къултыл дæттæ згъорынц, 
Цинæй зарджытæ кæнынц, 
Рæгъты миты семæ хонынц, 
Далæ цъаламæ кæлынц. 
Тынгдæр, тынгдæр хъæрæй зарынц 
Хæхтæй саусынт халæттæ, 
Хъарм, сæрибар дуг æвзарынц, 
Уалдзыгон хорз фадæттæ. 
Сонтдæр, сонтдæр дымгæ зилы, 
Хъазы нæууыл бон, æхсæв; 
Халтæ, сыфтæртæ фæтилы, 
Нæй, нæ сын дæтты улæфт. 
Заргæ цинæй, фæзты къулты 
Кафгæ ленчытæ кæны, 
135 

Адæмы раз зулмæ-зулмæ 
Дарддæр алидзы, тæхы. 
Радгай, радгай дидинджытæ 
Кувынц махæн урс сæртæй. 
Уалдзæг, уалдзæг! Уый — дæ митæ, 
Бузныг, бузныг æз — дæуæй. 
Ризгæ, ризгæ зæрдæ хъазы, 
Ризгæ риу гуыпп-гуыпп кæны, — 
Худæг уалдзæг æй нæ уадзы, 
Худæг уалдзæг æм кæсы. 
Уалдзæг, уалдзæг! Æз дæ курын, 
Ратт нæ адæмæн дæр цард, 
Дардыл айхъуыса сæ дзурын, 
Фарнæй бирæ уæд сæ кад. 
УАРЗОН 
Мæ зæрдæйы дидинæг, 
Мæ цард æмæ мæ дарæг! 
Æрвитын дæм фидиуæг, 
Фæдзурдзæн дын мæ зарæг. 
Алыбон дæр дæу мысын, 
Сауцæст æмæ сауæрфыг, 
Æхсæв адæн нæ хуыссын; 
Бакал мыл-иу сау æлыг! 
Урсдæллагхъуыр, фæлмæнриу, 
Нарæгастæу, гуырвидауц; 
Æвзагæй дæ зарæг цъиу, 
Хъазты чырæн сæ фидауц. 
Къутæрбецыкк, саудзыкку, 
Сырхуадулæй сæрмадзаст; 
Дæу хъахъхъæны сау лæппу, 
Дæу тыххæй у дзæгъæлгаст. 
Ды куы зонис мæ зæрдæ, 
Сахъ лæппуйæн йæ хъару, 
Уæд нæ зæгъис: «Æвзæр дæ, 
Ацы дуне — мæ бар у». 
Мæ дунейы дæ уындыл 
Кæй ратдзынæн, уый базон! 

Фау ма сæвæр мæ хуындыл, 
Мæ цард æмæ мæ уарзон! 
Хуры чызг дæр дæ цуры, 
Æнхъæл дæн, у фауинаг; 
Мæйы лæппу дæу куры, 
Дæу бавæййы давинаг. 
Æхсæв фыны дæ цуры, 
Сауцæст, демæ фæхъазын; 
Бон нал фенын мæ хуры, 
Дæу мысгæйæ, дзыназын. 
ГУТОН 
Уæ мæ гутон, мæ гутон! 
Дæ галтæ сты къуыбырсы, 
Адæмæн дæ æлутон, — 
Дæ базыр зæхх ныббырсы. 
Де ’фсæн, дæ дзыргъа ’ндонæй, 
Хъарман хъæдæй дæ гинон; 
Зæхх фæлдахыс æнцонæй, — 
Афæйлау æй, нæхион! 
ДÆДАДÆЙЫ ЗАРДЖЬГГÆ 
Уæртæ дын хъæдæй цы уасы, — 
Бурдымы 4фсон булæмæргъ; 
Лæппу чызгæн цы ратты, — 
Æвзисты ’фсон бур æгънæг. 
Бæхтæн мæ бæхгæс уæд хъæуы, 
Сырхбарц бæх сæм куы нæ уа; 
Чызгæн мæ лæгъстæ уæд хъæуы, 
Æхца дæм бирæ куы нæ уа. 
Урс доны сæрмæ сау фæрдыг, 
Бирæ дзы уымæн ныуæзтон; 
Урсцонг дæ, чызгай, сауæрфыг, 
Бирæ дæ уымæн ныууарзтон. 
Æхсæрыл сыфтæр нал хæцы, 
Уый, дам, уазалы тыххæй у. 
Æхсæв мыл хуыссæг нал хæцы, 
Уый, дам, уарзоны тыххæй у. 
137 

Рацъоны армы гæны къух, 
Дæ рацъон уымæй зондзынæн; 
Дæ рахиз цæст мæм фæныкъул, 
Дæ уарзон уымæй зондзынæн. 
Абон майрæмбон, бæрæгбон, 
Гъеуый дын бæлвырд бæрæгбон, 
Тæхуды ’мæ дын, мæ уарзон, 
Дæуæй бæлвырд бæрæг зон! 
Кæд дæм бæндæн нæ уыди, 
Уæд та гæркъайæ цы кодтай? 
Кæд дын фæндон нæ уыди, 
Уæд та мæ пъайæ цы кодтай? 
Тибы Тего кæндзынæн 
Хуымæллæг донæй æддæмæ; 
Никуы дæ ферох кæндзынæн 
Мæ мæлæн боны йеддæмæ. 
МÆ ГУЫРÆН БÆСТÆ ГАНИС 
Бæрзонд сау хæхтæ, 
Цъæхсæр къæдзæхтæ, 
Уынгæг нарæг ком, — 
Мæ гуырæн бæстæ, — 
Фæци мæ фæстæ 
Хадæн ривæддон... 
Урс дон Арагуи 
Къæдзæхты арауы, 
'Хситтæй зары; 
Сырхыты хохæй, 
Бæрз хъæды къохæй 
Арагуи хъары... 
Фугæ бæлæстæ, 
Сусæг ныхæстæ 
Дымгæйæн сидынц. 
Уæлхохы фæстæ 
Урссæр цæргæстæ 
Сæ сæрмæ зилынц. 
Сау хохы цæндтæ — 
Дæ лвонг-у æл вонгтæ, 
Сырдтæ дзы симынц. 

Хъуызгæ зарæгæй, 
Сусæг хъарæгæй 
Сæ зынтæ сидынц... 
Арвы нæрынæй, 
Тызмæг уарынæй 
Сау хох лæбыры. 
Цъиусуры тасæй, 
Зымæджы хасæй 
Мæга ныгъуылы. 
Оххай, мæгуырæг, — 
Дунетæй иу лæг 
Кæй нæ рæвдыдта! 
Æнамонд кæстæр — 
Фыдæлты хæс дæр 
Чи нæ фæлгъуыдта. 
Æвадат сындзы 
Къутæрыл хæцы — 
Мæгуыры фæрæз, 
Мæстæй ныззары, 
Йæ уæлæ дары 
Цъæх хъисын пæлæз. 
Стонг, уазалæй, 
Хуыцауы азæрæй 
Бирæгъ дæр тæрсы. 
Бирæгъ дæр зоны, 
Йæ мæгуыр боны 
Куыдзы бын хуыссы. 
Саухъæд фердузтæ, 
Ныры тæрхъустæ — 
Сырдты паддзæхтæ. 
Сау айнæг хæхтæ 
Сусæг гæндзæхтæ 
Цæгъдынц къæдзæхтæ. 
Арвы нæрынæй, 
Уады хъæрзынæй 
Бындзарæй ризынц. 
Зынаргъ дзæнхъатæ, 
Æвзист хæзнатæ 
Кæмæндæр уилынц. 
139 

Оххай, дзæгъæл бын, 
Æрцыд дыл дæ фын, 
Баззадтæ дзæгъæл. 
Де ’вист буарæн, 
Де ’мбæхст дуарæн 
Ссардтой дæгъæл... 
Æрвдзæф бæласæй, 
Фæсном ныхасæй 
Мæ фынтæ хъарын, 
Кæлмхæсты зынтæ, 
Тæфсæджы фынтæ 
Къæдзæхтæн зарын. 
Нæ зæхх — æрхытæ, 
Лæбырд, пырхытæ, 
Цæрæн дзы нал ис... 
Мæ гуырæн бæстæ 
Фесæфт мæ фæстæ, 
Фехæлди Ганис. 
ФÆДИС 
Мауал ныууадзæм нæ номы гæнах, 
Гæлæбу фæзынди, — уалдзæджы бæрæг... 
Сау хохæй фæкодта сахъ лæджы гæрах 
Цуанон лæджы фырт, — Хетæджы зæнæг. 
Йæ дзыхæй куы цыди зæлдагау йæ дзырд, 
Æгъдауæй фæдзырдта фыдæлты фынтæ; 
Йæ ныхасмæ хъуыста сау хъæдбыны сырд, 
Йæ зондæй нывæста сызгъæрин тынтæ. 
Цырагъау куы сыгъди уый адæмы ’хсæн, 
Уыдзæни ахæмæн æнусмæ йæ кой, 
Йæ къухæй нæ иста æдзухæй фыссæн, 
Нæ кодта йæхицæн æхсæв дæр æнцой. 
Йæ зæрдæ фæдзырдта йæ бæсты сагъæс, 
Йе уæнг дæр ныссасти йæ бæсты мæтæй. 
Уый дардта цъæх цухъхъа, — фыдæлты дарæс, 
Нæ тарсти рæстагыл цæттæ мæлæтæй. 
Нæ талынг бæстæн уыд уый цалхыдзаг мæй, — 
Йæ рухсæй æрттывта нæ сау хохбæстæ. 
Йæ сæрæй лæбырди сызгъæрин зæй, 
Æнцадæй дзаг кæны нæ хохы фæзтæ. 

Фæхицæн нæ фæтæг уæлæуыл бæстæй, 
Скæут йæ цыртыл, йæ уарзон лæгтæ. 
Æфхæрд уыд мах тыххæй Хуыцауы рæстæй, 
Фехæлдысты уымæн йæ лæгъз фæндæгтæ. 
Нæ хæхтæ лæбырынц тызмæг уарынæй, 
Нæ быдыр фæуыдзæн лакъоны бынат. 
Йæ зæрдæ фæрысти хъуызгæ зарынæй, 
Кæд искуы батæфсид нæ хохы цæгат. 
Йæ зæрдæ зондимæ æмхуызон хæты, 
Йæ хъуыдытæ цæуынц фæндырау ифтонг. 
Чысылæй бахауди йæ бæсты мæты, 
Уый тыххæй фæуыдзæн нæртон æмбисонд. 
Талатæй ныккæлынц нæ къорд бæлæстæ, 
Уромын нæ комы нæ сонт цæстысыг. 
Кæмæн ма фæдзурæм нæ сонт ныхæстæ: 
Мæлæт нын ныххæлдта нæ зонды мæсыг. 
Нæ хъал лæппутæ та сæндонæй кæсынц, 
Федзæрæг уыдзæни нæ номы гæнах; 
Нæ тæрхононтæ та хæппæй дæр тæрсынц, 
Уæддæр ма фæхъуысы Нароны гæрах. 
Махмæ ныр сарæх и сусæг-дывзагон, 
Знагау нал уарзæм кæрæдзийы цард, 
Хæрæгау нæм уасы фыдбоны халон, 
Уæддæр ма нæ зонæм нæ судзаджы мард. 
Ныззарæм æмбырдæй иунæджы зарæг! 
Радзурæм мæгуыртæн зæрдæрухсы дзырд. 
Ракæнæм лæппутæн фыдæлты кадæг, 
Скæнæм Къостайæн номхæссæны цырт. 
Срæсугъд кæнæм ныр нæ хорз фыды ’взаг, 
Цæмæй ма фесæфа нæ мыггаджы кой! 
Базонæм нæ хæстæг, йе нæ фыдызнаг, 
Къуылыхæй слæууæм нæ лæдзæджы ’нцой. 
Тæхуды, тæхуды, исты чи зоны, 
Исты чи бакусы фæстæгтæн лæгау, 
Æгъдауæй чи дзуры дзæбæх йæ боны, 
Кæмæ байхъусынц йæ дзæгъæл рæгъау. 
141 

ХОСДЗАУ 
Мæ гутон — мæ дарæс, 
Мæ галтæ — мæ цард... 
Зæгъын дын мæ зарæг: 
Байхъус мæм æнцад. 
Дæргъауæдз — мæ хуымтæ, 
Мæ хосгæрст — æфтыд... 
Зæгъон дын мæ зынтæ: 
Нæ уыдтæн рæвдыд. 
Фæхудынц мыл хъалтæ: 
Нæ зарыс дзæбæх; 
Хæрзифтонг — мæ галтæ, 
Мæ фæндаг — уæрæх. 
МÆ ФÆНДАГ 
Бафхæрдта мæ мæ амонды цалх, 
Не скастæн иу хатт мæ цæстæй. 
Радта мын уый масты нуазæн: 
Баназ, дам, уый — цу дæ бæстæй. 
Удæгасæй фыдæбон кæн, 
Уый дыл æвæрын дæ хæсæн... 
Загътон, фæлидзон искуыдæм, 
Кæд ыссарин æз æмбæхсæн. 
Фæлæ уæддæр ме ’намонд 
Уад алы хъæуы мæ цурмæ, 
Лæвæрдта мын йæ нуазæн, 
Мæ маст ыссыди мæ хъуырмæ. 
Уыцы нуазæнæй мæ зæрдæ 
Скодта сау цъар, сау агъуд. 
Никуы фæцух и мæ сæрæй 
Сидзæры дарæс — дзала худ. 
АКÆС 
Кæй базыдтон — хæрамгæнæг?! 
Кæм фæцардтæн — хæдзаргæнæг?! 
Нал фæразын æз мæ зынтæй. 

Æз не ссардтон мæхи ’мхуызон, 
Æдасæй æз кæм æрхуыссон. 
Нæ цух кæнын мæ фыдфынтæй. 
Фæлмæн дзырдтæ — мæ цæсты раз, 
Мæ фæстæ та — фыдуаг ныхас, 
Агурын уый, чи мæ уарза. 
Мæ сусæг дзырд кæмæн зæгъон, 
Йæ мардыл æз куыд лæзæрон, 
Уый мæ мардыл куыд дзыназа. 
Гæдымитæй нæ дуне — дзаг, 
Иу иннæмæн ыстæм знаг, 
Сайæм нæхи фæлмæн дзыхæй. 
Кæрæдзийы нал æмбарæм, 
Нæ хъуыддæгты нал æвзарæм, 
Алы къуымты лæууæм пырхæй. 
Нæ хуыздæртæ сæн нуазынц, 
Нæ фыддæртæ куыд дзыназынц, 
Чи ’мбары нын нæ мæгуырты?! 
Кæрæдзийы хæрæм дзыхæй, 
Кæдæмдæр ма лæсæм тыххæй, 
Хъахъхъæнæг нæй нæ мæгуырты. 
ФЫСЫМ 
Адард дæн мæ фыды бæстæй. 
Хур баталынг изæрау. 
Хъазыбеджы хохрæбынты 
Федтон мæгуырæй нæ рæгъау. 
Мадау мæн дæр барæвдыдта: 
— ’Хсырæй дæ хæсдзынæн, — загъта. 
Царвы дурын куыдз бахордта, 
Хъæстæлы та мæнæн радта... 
ФÆДЗÆХСЫН 
Фæстæгтæн æз фæдзæхсын 
Мæгуыр ирон Чиныджы: 
Ма бауадзут рæмыхсын 
Иры бындар иунæджы. 
143 

Уе ’вдæлон сахат иууыл 
Рох ма кæнут ирон дзырд; 
Кадджын фыдæлты риуыл 
Ыскæндзыстут номы цырт. 
Денджызы астæу нæ мыггаг 
Куы фесæфа — тæссаг у; 
Ма рох кæнут уæ хъуыддаг: 
Хъуаджы бæх хæссаг у... 
Мах фæкуыстам цыдæртæ, 
Сау бындз галæн — æмбалау. 
Раттæд Хуыцау хуыздæртæ, 
Куыд рухс кæной цырагъау. 
МÆНГДУНЕ 
Диссаг у, диссаг нæ дуне — 
Сывæллæтты хъазæн къори. 
Кæронмæ йæ дзырд нæ хæссы 
Гæды куыдзмæ — ахæм хори. 
Зæххыл адæм — гуыргæ-мæлгæ, 
Арты стъæлфæнтау схъиуынц. 
Цæстыныкъуылдмæ цин кæнынц, 
Цæстыныкъуылдæн сниуынц. 
Арвы ’рттывдау лæг фæзыны, 
Арвы ’рттывдау æрбайсæфы. 
Иннæ лæг та мигъы бынæй 
Стъалыйау куы ’рбакæсы... 
Куыройы хъуырмæ нæмгуытæ 
Згъæлæгау адæм гуырынц. 
Доны фынкау царды науы 
Иучысыл сахат фæзынынц. 
Доны сæрыл цæппузыртау 
Абады ’мæ нал фæзыны. 
Хъауджыдæр нæу, дуне дæу куы уа, 
Йе куы цæрай нæртон зыны. 

АМОНЫНДЗИНАД 
Лæг куы дæ, æмæ лæджы хуызæн 
Æвзæр ма дзур дæ хæстæгæн. 
Хæринаг дæтт дæхи куыдзæн. 
Аргь ын скæн дæ рæстæгæн. 
Кæд лæг дæ, уæд-иу баузæл 
Дæ хæстæгыл дæхи хуызæн. 
Æвзæргæнæгау ма у æвзæр, 
Æрмæст ма тав дæхи хуыссæн. 
ФЫДЛÆДЖЫБÆХ 
Бон-изæрмæ ифтыгъдæй 
Фыдлæджы бæх фæкусы, 
Изæрæй та фæлладæй 
Æххормагæй ныххуыссы. 
Фыдбон æмæ фыдлæгæй 
Лæджы зæрдæ фæтæрсы. 
Бирæгъ дæр дын æввонгæй 
Мæллæджыты куы хæссы... 
Фыдлæг æрæгмæ сысты, 
Йæхи цæхсы сапонæй. 
Хурыскастмæ йæ куысты 
Нæ балæудзæн афонæй. 
Фыдлæг хъуыды нæ кæны, 
Йæ бæх кæй у йæ дарæг. 
Æнæвгъау æй фæтæры, 
Æххормагæй фæнарæг. 
Йæ бæх мæллæг, ыстджытæ, 
Йæхæдæг нард нæл хуыйау. 
Нæ йын дæтты сысчытæ, 
Сцола ис æлхуыйау. 
Кæрдæджы цъупп нæ тоны, 
Фæхъаджджын и йæ тыхæй. 
Йæ хизæнуат нæ зоны, 
Нал улæфы йæ дзыхæй. 
10 Гæдиаты Секъа 

ФЬЩУС 
— Лæджы зæрдæ цы рухс кæны, 
Фæрсын дæ, лæг, — уый мын зæгъ. 
Налхъуыт-налмас мæм — кæритæ, 
Мæн у бæстæ — иууыл зæхх. 
Уæддæр зæрдæ нæ рухс кæны, 
Куы сау кæны, куы та — цъæх. 
Зæронд лæг ын афтæ зæгъы! 
— Дæхицæн дар иу хорз бæх. 
Уыйфæстæ дын цавæр ус и, 
Æнæфсармæй уый мын зæгъ, 
Кæд фыдус у, уæд дын фестæд 
Фосы фыддæр — гæбæр сæгъ. 
Усы коймæ лæг фæджих и. 
— Зæгъдзынæн дын, зæронд лæг, 
Сылты фыддæр мæ хай фæци, 
Мæ зæрдæ ’лхынцъ, куыд æгънæг. 
Йæ сонт ныхас зæрдæ мары, 
Йæ хъæр — адæмæн бæрæг, 
Йæ ныхасмæ нæ фæлæудзæн, 
Куы йæм хъуса, баст хæрæг. 
Зæронд лæг ын афтæ зæгъы: 
— Дæ хæзнатæ, дæ хæрзтæ... 
Иу хорз усæн йе ’нгуылдзы аргъ 
Не сты — иууыл дæ бæстæ. 
Дæ масты сахат иууылдæр 
Йæхи хъардзæн дæ рухсмæ. 
Сбардзæн дын дæ зæрдæ, 
Кæсдзæни дын дæ хуызмæ. 
Фæлæ ды дæр ницæуыл 
Макуы сных кæ дæ усмæ. 
Уæд цæрдзыстут уарзонау 
Ам дæр, уым дæр æнусмæ. 
НЫРЫ ДУДЖЫ ЧЫЗДЖЬГГÆ 
Ныры дуджы чызджытæ!.. 
Чи нæ бафаудзæн уыдон: 
Ахуырстуадул — сайæндзаст, 
Хæдтулгæ у сæ уæрдон. 

Нарæгастæу, гуырвидауц, 
Æвзагæй та — булæмаргь. 
Кæд æппындæр нæ бæззынц, 
Уæддæр исынц туджы аргъ. 
Худгæбылæй — саузæрдæ, 
Хъазты цъилау ныззилынц. 
Æнæ лæгæй лæппынтæ 
Иугай-дыгай æвзилынц. 
Сæрбæттæн ма чи фендзæн 
Чызджы сæрыл фыццагау. 
Йæ сау дзыкку — дадали, 
Афасы сæ зæлдагау. 
Тын уафын сæ ферох и, 
Кæнынц хæрдгæ хъулæттæ. 
Æфсарм, зæгъай, — кæм ма ис, 
Нал сæ уырны уыдæттæ. 
Лæппу нæм ус нал куры 
Æртæ хатты дæс азмæ. 
Йæ ускурын афоны 
Чызг нæ фендзæн йæ фарсмæ. 
Зæрондæй ус æрхæссы 
Мæгуыр æмæ бæгънæгæй, 
Йæ хъару ма цы бæззы, 
Кæм ма кæсы цæрдæгæй. 
Ус дæр мæстæй йæ лæгæн 
Гæдыдзырдтæ фæдзуры: 
«Дæ сау мад мæм алыбон 
Сонт бирæгъау лæбуры. 
Дæ фыдимæ мауал цæр, 
Байуарæм, цом, хицæнæй, 
Бирæ хуыздæр мæм кæсы, 
Зындоны куы уон иунæгæй». 
Йæ зæронд мад къонайыл 
Сæргуыбырæй дзыназы: 
«Цы дын кодтам, мæ хъæбул?» — 
Байуарын æй нæ уадзы. 
Уæд йæ фыд дæр ныккæуы: 
«Нæ дыууæ дæр зæрæдтæ, 
Хуыцау, курæм дæ мæлæт, 
Кæндзыстæм дын нывæндтæ». 
147 

Ныууадзынц сæ иунæгæй 
Дыууæ зæронд хæррæгъы: 
Сæхæдæг дын ысбадынц, 
Хæйрæджджынты бæлæгъы. 
Фыццаг ратты ирæды 
Зæронд лæгæн йæ муртæ, 
Уыйфæстæ йæ ныууадзы, 
Ныр, дам, хъахъхъæ ды дуртæ. 
УСÆМÆЛÆГ 
Фыццаг-фыццаг дæ усæн 
Ма зонын кæн дæ зæрдæ, 
Стæй-иу фен дæ хуыссæн, 
Ма ферох кæн Семы зонд. 
Фæрсгæ йæ кæн дæ усы, 
Фæлæ ма цу йæ фæндыл, 
Кæннæуæдæ дæ хъусы 
Ныззардзæни йæ фæндыр. 
Скафдзынæ йæ хъæрмæ 
Хахойлагау йæ разы. 
Дæу асурдзæн цæхгæрмæ, 
Уый æндæр нау фæласы. 
КУАДЗÆН 
«Чырысти райгас!» 
Сæрибар рæстæг 
Æрцыд, æрæввахс 
Нæ цурмæ хæстæг. 
Æрцыд Куадзæн, — 
Уалдзæджы бæрæг. 
Нæ ком суадзæм, 
Мит дæр фæтæнæг. 
Мархо фæдардтам 
Сабыр, сындæгæй. 
Нæхи фæхъардтам 
Ууыл сыгъдæгæй. 
Чырысти загъта: 
«Æз дæн уæ фæтæг!» 
148 

Дзуар ныссагъта 
Хохыл йæхæдæг. 
«Мыггагмæ цæрдзæн — 
Чи хъуса мæ дзырд. 
Уый мæнæй уыдзæн 
Дзæнæты рæвдыд. 
Цин кæнут, адæм!» — 
Загъта йæхæдæг. 
Æдасæй бадæм, 
Систæм йæ зæнæг. 
Сау æхсæвидар 
Лæууы ныгъуылдæй, 
Хæйрæджыты ’лдар 
Уагъд у æмгъуыдæй. 
Хъаймæты боны 
Судздзæни бæргæ, 
Цъыфызмæст доны 
Лæудзæни кæугæ. 
Зæдты цæхæр зæй 
Йæ уæлæ кæлæд. 
Уадз æмæ тæссæй 
Афтæ лæзæрæд. 
Иунæгæй хæйрæг 
Зындоны цæрæд, 
Æвзæр йæхæдæг 
Уым цъыфтæ хæрæд! — 
Мах тæригъæдæй 
Нæхи хиздзыстæм, 
Хæйрæджы фæдæй 
Нæхи исдзыстæм. 
Мауал агурæм 
Тæригъæды мал, 
Дардмæ асурæм 
Хæйрæджыты бал. 
Мах æмхуызонæй 
Иумæ ныхæсæм. 
Нæхи уарзонæй 
Зæдтæн фæдзæхсæм. 
149 

МАЙРÆМЫ НЫВЫ РАЗ 
Дæумæ куы кувæм, дæумæ дзыназæм, 
Сыгьдæг Майрæм, табу дæ фыртæн, 
Ой, не ’хсин, не стыр ныфс — Мады-Майрæм. 
Нæ мæгуыр къухтæ дæумæ ивазæм; 
Хуыздæр нын скæн махæн нæ фидæн, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, хистæр зæдтæ 
Кады зарджытæ дæуæн дзурынц, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, æнæзæнæгтæ 
Цæстысыгимæ дæуæй курынц, 
Ой, не ’хсин, уæ не стыр ныфс — Мады-Майрæм. 
«Цин кæн, — загьта зæдты хистæр, — 
Дæуæй райгуырдзæн дзыллæйы хицау», 
Ой, не ’хсин, уæ не стыр ныфс — Мады-Майрæм. 
Зæд æм бахаста дзæнæты сыфтæй, 
Дис ыл фæкодта Майрæм, бецау. 
Ой, не ’хсин, уæ не стыр ныфс — Мады-Майрæм. 
«Æнæцыд чызгæй куыд райгуырдзæн, 
Мой куы нæ зонын, куы нæдæр зæнæг», 
Ой, не ’хсин, уæ не стыр ныфс — Мады-Майрæм. 
Зæд та йын загъта: «Уый сæвзæрдзæн 
Хæрзсыгъдæг удæй — уый дын бæрæг», 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, дæуæй райгуырди 
Фыдæл адæмы ысуæгъдгæнæг, 
Ой, не ’хсин, уæ не стыр ныфс — Мады-Майрæм. 
Зындоны хицау арф аныгъуылди, 
Адæмыл зындоны сæхгæнæг. 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, дæуæй сæрттывта 
Рæстдзинады хур, адæмы фæтæг, 
Ой, не ’хсин, уæ не стыр ныфс — Мады-Майрæм. 
Зындоны цæджындз бынæй сæфтыдта, 
Адæмæн радта дзæнæты рæстæг, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, дæуæй фервæзти 
Æнусон ахæст, рæхыстæй баст, 
Ой, не ’хсин, уæ не стыр ныфс — Мады-Майрæм. 

Хæйрæджыты бал кæм æмбæхсти, 
Уыцы хъал зындон дæуæй фæтарст, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, уæларвон асин, 
Фыдæл Йакоб кæмæ касти, 
Ой, не ’хсин, уæ не стыр ныфс — Мады-Майрæм. 
Ды махæн сдæ рæвдауæг æхсин, 
Фесæфти, Адам кæмæй тарсти, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, Хуыцау демæ ис, 
Адæмæн дзæнæт рафæлгъауæг. 
Ой, не ’хсин, уæ не стыр ныфс — Мады-Майрæм. 
Рæстдзинады мад, дзæнæты курис, 
Лæджы мыггаджы барæвдауæг, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, æнусмæ чызг, 
Пехуымпартæн зæрдæ ’вæрæг, 
Ой, не ’хсин, уæ не стыр ныфс — Мады-Майрæм. 
Дæ ныййарджытæн сæ цæстысыг 
Зæнæгджын скодта æнæзæнæг, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, дзæнæтон хид, 
Адæм æдасæй кæуыл цæуынц, 
Ой, не ’хсин, уæ не стыр ныфс — Мады-Майрæм. 
Дæуæй фехæлди зындоны хид, 
Хæйрæджыты бал кæуыл цæуынц, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, дæ нывы раз 
Дæ мæгуыр адæм дæумæ кувæм, 
Ой, не ’хсин, уæ не стыр ныфс — Мады-Майрæм. 
Æнæаипп чызг дæ, сыгьдæг, æнæлаз, 
Къуымых æвзагæй дæумæ дзурæм, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, æнæбасæтгæ 
Паддзæхты фидар æнæхæлгæ хох. 
Ой, не ’хсин, уæ не стыр ныфс — Мады-Майрæм. 
Æрсабыр нын кæн нæ фыдызнæгты, 
Куыд ферох кæной сæ хæсты тох, 
Ой, не ’хсин, уæ не стыр ныфс — Мады-Майрæм. 
151 

Цин кæн, Майрæм, науы цæуджытæн 
Фæндагамонæг, хъæбатыр фæтæг, 
Ой, не ’хсин, уæ не стыр ныфс — Мады-Майрæм. 
Æнæ зæнæгæй, Майрæм, цардыл кæуджытæн 
Ды сæ развæндаг, иунæг дæхæдæг, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, нæ мæгуыр бæстæ — 
Дæ хал схауди, дæ хай фæци, 
Ой, не ’хсин, уæ не стыр ныфс — Мады-Майрæм. 
Куыд базондзыстæм дæ фаг лæгьстæ, 
Дæ фаг хорз хъуыддаг махмæ ницы и, 
Ой, не ’хсин, уæ не стыр ныфс — Мады-Майрæм. 
Сыгъдæг Майрæм, бæрзондæй æркæс, 
Дæ мæгуыр адæм дзыгуырæй лæууæм, 
Ой, не ’хсин, уæ не стыр ныфс — Мады-Майрæм. 
Нæ мæгуыр куывд нын дæ фыртæн æрхæсс, 
Æнаккаг дзыхæй йæ дæумæ дæттæм, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, мæгуырты фысым, 
Æз æнаккагæй дæ кады дзырдтæ... 
Ой, не ’хсин, уæ не стыр ныфс — Мады-Майрæм. 
Куыд уæндын уыдон мæ къухæй фыссын, 
Фæлæ хæлар дæ, хæларæй гуырд дæ. 
Ой, не ’хсин, уæ не стыр ныфс — Мады-Майрæм. 
Уымæн дæм уæндæм афтæ дзурын, 
Ды махæн мадау тæригъæд кæныс, 
Ой, не ’хсин, уæ не стыр ныфс — Мады-Майрæм. 
Уымæн дæ афтæ къæйныхæй курæм, 
Нæ куывд Хуыцауы фыццаг фæкæныс, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, дæуæй куы райгуырд 
Фидауынгæнæг, Хуыцауы фырт, 
Ой, не ’хсин, уæ не стыр ныфс — Мады-Майрæм. 
Хуыцауæй уыдтæ ды йæхицæй агуырд. 
Сæххæст кодта уый йæхи раст дзырд, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, Дауыты мыггаг 
Дæуæй скадджын, сбæрзонд и, 
Ой, не ’хсин, уæ не стыр ныфс — Мады-Майрæм. 
Цин кæн, Майрæм, Адамы хъуыддаг 
Дæуæй сарæзти, нæ февзонг и, 
Ой, не ’хсин, уæ не стыр ныфс — Мады-Майрæм. 

ФЫДЫБÆСТÆ 
(Ирыстон) 
Нæ хæхтæ, нæ бæстæ, 
Нæ кæмттæ, нæ дон, 
Лæнчытæ, уæлвæзтæ, 
Дзæнæт у, уый зон. 
Цъититæ, сау рæгътæ 
Бæрзондæй кæсынц, 
Фыдæлты таурæгътæ 
Дымгæтæн кæнынц. 
Нæ хъæдтæ — бæлæстæ, 
Нæ сагтæ — зыгъар; 
Мæ уарзон, мæ фæстæ 
Хъæлдзæгæй ныззар. 
Нæ хуссар фæцъæхтæ, 
Нæ цæгат — зæйуат, 
Æрхытæ — дыдæгътæ, 
Ком комыл æруад. 
Нæ кæмттæ — лæгæттæ, 
Къæдзæхтæй æмхæст, 
Сау мигъы лæтæртæ 
Нæ хæхтыл æмбæрзт. 
Нæ хосгæрст — кæрдæгджын, 
Нæ хуымгæнд — цæндтæ, 
Нæ хæдзар — фæздæгджын, 
Нæ сихор — цæттæ. 
Æнцонæй нæ сæтты 
Нæ сау хох йæ дзырд, 
Æввонгæй кæм дæтты 
Сау лæгæн йæ сырд. 
Сау хох дæр æмгарæн 
Бауарзта йæ сырд; 
Махæй та фæсарæн 
Иудзæвгар ныццыд. 
Ирон лæг йæ бæстæй 
Куы сисы йæ къух, 
Йæ туг ын йæ фæрстæй 
Уæд цъирынц æдзух. 

Лæбырдтæ — нæ хæхтæ, 
Нынниуы сыл уад, 
Хæрхуидон — нæ бæхтæ, 
Дзæгьæлзад — нæ мард. 
Уæддæр сыл нæ зæрдæ 
Нæ лæууы, хъæрзы, 
Нывондæн нæ сæртæ 
Æрхæссын бæззы. 
АРВЫКОМ 
Арвыком — гæмæхтæ, 
Нарæг ком — уынгæг, 
Æрхытæ, къæдзæхтæ, 
Йæ дымгæ — бæрæг. 
Терчы дон пырхкалгæ 
Кæдæмдæр лæбуры, 
Фæйлауæн фæйлаугæ 
Фæйлауæны суры. 
Дур дурыл æппары, 
Бæрæг дæр йæ фæд. 
Къæдзæхтыл фæкалы 
Урс фынкæй йæ сæт. 
Нарæгæй фæдæлæ, 
Банцади йæ хъæр, 
Цæф сырдау уæлæмæ 
Нал исы йæ сæр. 
Æнцадгай фенкъуысы 
Ирыстон фæзæй. 
Цæугæ ныр денджызы 
Æнусмæ ныссæй. 
САНИБА 
Санибайы хæхтæ 
Бæрзондæй кæсынц, 
Цъитийы фæзгъæртæ 
Æрхытæм кæлынц. 
Сау айнæг къæдзæхтæ, 
Нарæг ком — уынгæг. 

Фыдæлты гæнæхтæ, 
Нал сæ ис цæрæг. 
Хур ыскаст, нывæнды 
Хохæй хохмæ тын. 
Мæгуырты æрфæнды 
Хаттæй-хатт мæлын. 
Райсом раджы сысты, — 
Хъæздыг ма хуыссы, 
Афтæмæй йæ куысты 
Сагъæстæй тыхсы. 
Бон-изæрмæ калы 
Тугæмхæццæ хид, 
Изæрæй ныххауы, — 
Нал æм хъуысы сидт. 
Суг сæм нæй, сæнæрттæ, 
Уазалæй мæлынц, 
Зæппадзы сæ мæрдтæ 
Хæррæгътæй лæууынц. 
ЧЫРЫСТИЙЫ ЦЪУПП 
Æртхъирæн кæны 
Цъити их-зæйтæй, 
Йæ фæздæг кæлы 
Йæ алы фæрстæй. 
Къуырмайæ бадынц 
Гоби къæдзæхтæ; 
Дæлæмæ хауынц 
Ихы фæзгъæртæ. 
Зæхх ризы мæстæй, 
Арв дæр уынæргъы; 
Цъитийы фæрстæй 
Тымыгъ улæфы. 
Уæддæр дзы сырдтæ 
Хъал цæстæй кæсынц, 
Хæрзгæды дзырдтæ 
Æцæгау хæссынц. 
Уарзондзинад нæй, 
Бирæгъау кæсынц, 
155 

Кæйдæрты фæндæй 
Цыдæрты фæзмынц. 
Дзырд сæм нæ хъары, 
Сæ зæрдæ ныддур; 
Цъити сыл уары, 
Нал сæм кæсы хур. 
Æлхынцъæй кæсынц, 
Сæ цæсгом ныссау, 
Талынгмæ бырсынц, 
Нал сæм ис æгъдау. 
О Бæрзонд, кæм дæ! 
Дæхæдæг æркæс, 
Сæвæр сын зæрдæ, 
Ныббар сын сæ хæс. 
Дæ сыгъдæг тугæй 
Сæ Ды балхæдтай, 
Дæ фосы дзугæй 
Сæ Ды нæ аппæрстай. 
ФЫН 
Дысоны фынтæ, дысоны: 
Терчы фæйнæфарс æрзылдтæн, 
Адæм мæ тынг буц ыскодтой, 
Теркæй та бузныг нæ уыдтæн... 
Уæлхох быдыр у Ирыстон, 
Йæ бакаст зæрдæ рæвдауы, 
Уылæнтæгæнгæ Æрыдон — 
Теркæй дын хъазын фæлгъауы. 
Терк ’мæ Æрыдон — лымæнтæ, 
Сур зæхх æртахæй рæвдауынц... 
Æрджынарæджы рæбынты 
Хъæбыстæгæнгæ фæкафынц. 
Хъæрмыдон цъитирæбынæй 
Æнæнизы хос фæрсудзы, 
Алы низтæ ’мæ кæлæнтæ 
Йе ’хсидгæ донæй ныссудзы. 

Ирдгæйы сыгьдæг уæлдæфæй 
Хъæздыгдæр бæстæ нæ уыдзæн. 
Æз никуы федтон, Ирыстон, 
Алцæмæй æххæст дæ хуызæн. 
Лæджы туг лæгау кæмæ ис, 
Гъеуый йæ хонæд сызгъæрин, 
Æз æндæр хъуыды куы кæнин, 
Уæд иунæг дзырд дæр нæ зæгъин. 
Æхсæв дыл мæйрухс узæлы, 
Ирыстон — нæ уд, нæ зæрдæ. 
Бон дæ хурзæрин рæвдауы, 
Нывонд дын феста нæ сæртæ. 
Куы дыл-иу цъити ныууарыд, 
Куы дæ рагуалдзæг рæвдыдта; 
Амонды цалх-иу рæстырдæм 
Цыдæр зæдыхай фæзылдта. 
Æврагъ саутар хуыз æрхæцыд, 
Хохæй, быдырæй — æмхуызон; 
Фыццаг хорз цардæй зæрдæхъал, 
Абон æнкъард у Ирыстон... 
Терчы бафарстон мæ фыны: 
«Цæуыл æнкъард дæ, зæгъ мын æй». 
Хохы цæстысыджы ’ртæхтæ 
Фæлæууыди уæд цæуынæй. 
Ирыстонæй гуырд цæстысыг, 
Сау хохы бынæй лæдæрсыс. 
Чи уын ныссаста уæ зæрдæ, 
Кæуындзастæй мæм куы кæсыс? 
Куы туджы малы тылдыстут, 
Куы хъæлдзæг рæстæг æрвыстат, 
Æфсымæртау-иу уыдыстут, 
Афтæмæй иумæ фæкуыстат. 
Ныр уын цы фæци уыцы ’хсар? 
Зæхмæ куы ’руагътат уæ сæртæ, 
Афтæ цæстмæ-цæст куыд ферох, 
Цы уын аивта уæ зæрдæ? 
Дон æмæ хæхтæ, быдыртæ — 
Æнкъард цæстæнгас куы дæтты, 
157 

Адæмы царды тыхстдзинад 
Хуыздæрты зæрдæ ныссæтты. 
Уæд Терк æнкъардæй ысдзырдта: 
«Искæй низы низ нæ хоныс? 
Фæстагмæ махмæ цы кæсы, 
Уымæй ды бæрæг нæ зоныс. 
Тых нын нал хъæуы, налдæр — хæст, 
Æнæ хъæр-цъистæй куы мæлæм, 
Æнцад-æнцады кæдæмдæр 
Æхсæвæй-бонæй лæдæрсæм. 
Хист нæ фæкодта йæ быны, 
Ирæдæй хæдзар — фæнык нæй; 
Уастæн, фæбада хæрам уд 
Зындоны цады рæбынæй. 
Ирон лæг-хицау нæ арæм, 
Чи ма нын райса нæ хæстæ? 
Æнцад-æнцады фæцæуы 
Кæйдæрты къухмæ нæ бæстæ. 
Æппын æнæ туг, хæдмæлæй 
Сау хъæды дзæгъæл фæхилæм, 
Искæй хуымы стæм цыргъ æхсырф, 
Нæхимæ гыццыл ныхилæм. 
Гъеуый дын нæ мæт, нæ сагъæс, 
Фæнды йæ фых хон, фæнды — хом, 
Хуыздæр æнхъæлæй фæстагмæ 
Зынæй зындæрмæ фæцæуæм». 
Афтæ та сдзырдта Терчы дон, 
Фезмæлыд, денджызы аныгъуылд; 
Мæ фыны фынтæ — диссæгтæ, 
Æхсæв мæйрухсау аныгуылд. 
Бирæтæ федта зынтимæ 
Къæвда ’мæ хур бон Ирыстон. 
Уæддæр бынтонæй нæ фесæфт, 
Зиан не ’руагъта йæхи ’фсон. 
Æнусмæ цæрай, нæ бæстæ, 
Адæмыл хыгъд уæнт дæ зæнæг; 
Курын дæ, Хуыцау — дæ саби — 
Арфæ сын ракæн дæхæдæг. 

Райхъал дæн æмæ рабадтæн; 
Иунæгæй уаты хуыссыдтæн, 
Фынтæй хъæлдзæг уыд мæ зæрдæ, 
Ныр та фырмæстæй ыссыгъдтæн. 
Хурмæ баззайа сæ хæдзар — 
Махæн нæ цардæй чи хъазы; 
Сæхи амарой сæ кардæй — 
Нæ сæр нын хуыскъæй чи дасы. 
Цасдæр фыдзынтæ бавзарай, 
Уыйас дæ номæн — хуыздæр кад, 
Мауал рахъыг кæн, Ирыстон, 
Нæ фесæфдзæни дæ хорз цард. 
Хохы цъупп быдыр нæ комы, 
Сæнæфсир сындзыл нæ зайы; 
Æцæгæлонæй æфсымæр 
Гæдыдзырдтæй нæ ныссайы. 
Дысоны фынтæ, дысоны; 
Сæ уынд мын уыдис æхсызгон, 
Фæлæ мæ афтæ хæрзбын сайд 
Фæкæндзысты, уый нæ зыдтон. 
КЪОСТА 
Рухсаг уæд Къоста, 
Кодта ныл сагъæс, 
Уый тыххæй нæ кæны 
Ирыстонæй рох. 
Нæ загъта йæхицæн 
Нæ цард, нæ дарæс. 
Фæкодта рынчынæй 
Рæстдзинадыл тох. 
Йæ дзыхæй фæцыди 
Зæлдагау йæ дзырд, 
Æгъдауæй фæфыста 
Йæ сæры фынтæ; 
Таубитæм нæ хъуыста, 
Хуыдта сæ-иу сырд, 
Йæ зондæй нывæста 
Сызгъæрин тынтæ. 
Цырагъау фæсыгъди 
Уый адæмы ’хсæн, 
159 

Рухсаг уæд! Æнусмæ 
Уæд уымæн йæ кой. 
Йæ къухæй нæ иста 
Æдзухæй фыссæн, 
Нæ кодта йæхицæн 
Æхсæв дæр æнцой. 
Йæ зæрдæ фæдзырдта 
Йæ бæсты сагъæс; 
Ныссау и, ныддур и 
Нæ бæсты мæтæй. 
Фæдардта цъæх цухъхъа — 
Фыдæлты дарæс, 
Нæ тарсти рæстагыл 
Цæттæ мæлæтæй. 
Нæ талынг бæстæн уыд 
Ирд цæлхыдзаг мæй, — 
Йæ рухсæй æрттывта 
Нæ саухох бæстæ, 
Йæ сæрæй лæбырди 
Сызгъæрины зæй. 
Цæмæй дын фиддзыстæм 
Дæ бирæ хæрзтæ! 
Фæхицæн нæ фæтæг 
Йæ уарзон бæстæй, 
Скæут йæ цыртыл, 
Йæ уарзон лæгтæ. 
Æфхæрд уыд мах тыххæй 
Хуыцауы рæстæй, 
Фехæлдысты уымæн 
Йæ хорз фæндæгтæ. 
Нæ хæхтæ лæбырынц 
Тызмæг уарынæй, 
Нæ быдыр фæуыдзæн 
Лакъоны бынат. 
Йæ зæрдæ фæрысти 
Хъуызгæ зарынæй, 
Кæд искуы батæфсид 
Нæ хохы цæгат. 
Тыхуадæй ныссæттынц 
Нæ хорз бæлæстæ, 
Уромын нæ комы 
Нæ тæвд цæстысыг. 

Кæмæн ма фæдзурæм 
Нæ сонт ныхæстæ? 
Мæлæт нын ныххæлдта 
Нæ зонды мæсыг... 
Уæуу, нæ хъал лæппутæ 
Бæрзондæй кæсынц, — 
Тæрсын, куы фехæла 
Нæ номы гæнах; 
Нæ тæрхононтæ та 
Хæппæй дæр тæрсынц, 
Ничиуал сæ кæны 
Нароны гæрах. 
Махмæ сарæх ис 
Сусæг дывзагон; 
Знагау нал уарзæм 
Кæрæдзийы цард. 
Хæрæгау нæм уасы 
Фыдбоны халон, 
Уæддæр ма нæ зонæм 
Нæ судзаджы мард. 
Ма ферох кæнæм, ма, 
Нæ хорз фыды ’взаг, 
Цæмæй ма фесæфа 
Нæ мыггаджы кой! 
Базонæм нæ хæстæг, 
Йе нæ фыды знаг, 
Къуылыхæй слæууæм 
Нæ лæдзæджы ’нцой. 
Ныззарæм æмбырдæй 
Иунæджы зарæг! 
Радзурæм зарджыты 
Зæрдæхалæн дзырд. 
Ракæнæм фæндырæй 
Сагъæсты хъарæг, 
Скæнæм Къостайæн 
Номхæссæны цырт. 
Рухсаг у, рухсаг, 
Нæ бон æндæр циу? 
Дунеты хорз лæг 
Рæстдзинадыл мард. 
Атæх æмæ фест 
Рухс дзæнæты цъиу, 
Ацы дунетыл 
Нæ амæлдзæн дæ кад. 
11 Гæднаты Секъа 
161 

поэт 
Цы поэт искæмæ хъуса, 
Уымæн йæ аргъ у хъæмпыхал. 
Искæй фæндонæй куы куса, 
Уæд нæу иууыл йæхи бар. 
Цы хорз нын фæци, зæгъ мын æй, 
Цæй тыххæй йын зæгъæм хæлар, 
Стихты мидæг рæбынæй 
Цæй тыххæй сбада лæвар, 
Цæмæн? 
Мæ мад мæ авдæны ныббаста, 
Нал дзы фæрæзтон хуыссын. 
Мæ кæуынхъæр уый нæ уарзта, 
«Суадз мæ, — загътон ын, — тыхсын». 
Тынгдæр мæ-иу уæд нылхъывта, 
Нал мæ-иу уагъта кæуын. 
Кæйдæр хъæлæс мæм æрдзырдта: 
«Тагъд райдайдзынæ цæуын». 
ЦЪИУ ЙÆ ЛÆППЫНЫЛ ХЪАРÆГ КÆНЫ 
Ма тæх дын загътон, нырма лæппын дæ, 
Кæдæм атæхай, уый нæма зоныс; 
Дардæй мæм хъуысдзæн фынау дæ зынтæ, — 
Ихуарыны ’фхæрд тых нæма хоныс. 
Ахстон фæкодтон хос, хъæмпыхæлттæй, 
Мæ уалдзæджы цин ды бæргæ уыдтæ; 
Сайд дыл æрцыди уалдзæджы сæнттæй, 
Æркалд дыл цъити, къæдзæх хох-дуртæ. 
Загътон дын: ма тæх, нырма лæппын дæ, 
Хорз нæма зоныс уарын афонтæ, 
Быдыртæм акæс — ихдзагъд хъæмпытæ, 
Кæнынц уым сагъæс цъиуты лæппынтæ. 
Ныр мæ сау зæрдæ цæгаты мигъмæ 
Æхсæвæй-бонæй кæугæ дзыназы... 
Ныр дæм сау цæргæс кæд кæсы тигъмæ, 
Йæ къæдз цыргъ ныхтæй кæд дæуæй хъазы. 

Кæд дæ сау тæнхъуын, цыбыр коцора 
Цæргæс бындзыггай йæ ныхтæй исы. 
Кæд дæ сонт буар, додой мæ къона, 
Цæгаты бæсты ихæнæй ризы. 
Кæд дæ урс буар искуы ихы бын, 
Æндондзæхх дурау уарынæй тайы. 
Кæд дæ сонт зæрдæ, уæ мæ хуры тын, 
Фысы уæрыккау ме ’рдæм æхсайы. 
МÆЗÆРДÆ 
Æз къуыдыр калм, сыджыты рыг, — 
Мæхи фыссæг нæ хонын; 
Дугъонтимæ цы нымайут мæн — 
Сæпп-сæпп дæр нæ зонын. 
Афтæ цыдæр дзымандытæ, 
Сонт хъуыдытæ фæлварын; 
Нæ сагъæстæ куы бамбарин, 
Ууыл мæхи фæхъарын. 
Тызмæг уарын хохы рыгтæ 
Сæ бындзарæй ныммæрзы. 
Зæрдæ сау катай скæны, 
Масты чыр æй нымбæрзы. 
Терчы дон сæ фæйлауæнтæй 
Урс денджызы ныккалы. 
Залты цъити, æнусы мит 
Уæд нæ хæхты ныууары. 
Булæмæргъ зары, сауцъиу дæр 
Уый зарджытæй æмбары; 
Æз дæр ма сын куы бахъырнон, 
Хъыг уый искæй цы дары? 
Хуыцау раттæд, булæмæргътæ 
Сауцъиутимæ куыд зарой, 
Адæмы маст, бæсты сагъæс, 
Уый сæ зæрдыл куыд дарой. 
163 

ФÆНДЫРДЗÆГЪДÆГ 
Æрцæгъд, æрцæгьд, фæндырдзæгъдæг, 
Дæ фæндырæн æртæ тæны. 
Исты радзур ныры дугæй, — 
Ай нæ рæстæг цытæ кæны?! 
Лæгъстæ кæнæм æнахъазæй, 
Нæ цæстысыг донау кæлы. 
Радзур нын уый, цы хуыздæр у, 
Нæ сау зæрдæ куы фæсæлы. 
Ма фæтæрс, лæг, нæртон дæ кæд, 
Дæ удæн та цы хицау ис?! 
Радзур дзæбæх дæ зарджытæ — 
Фыдæлты кад, ныры намыс. 
Бамбарын кæн Ирыстоны, 
Дзæбæх æрцæгъд дæ фæндыры, 
Куыд æрвитынц сæ рæстæджы, 
Йе сын сæ цард цы хъыгдары. 
ХÆРЗБОН 
Фæрсыс: цы мæ ис ныхасаг, 
Радзурон дын мæ хабар: 
Ныры онг уыдтæн дæ уафсаг, 
Ныр мæ мауал хон дæ цагъар. 
Хæрзбон, фервæзтæн дæ хæстæй, 
Ныр мæ мацæмæйуал дом; 
Дардмæ фæлыгъдтæн дæ мæстæй, 
Дæ цæст мæ нал уындзæн æргом. 
Куы мæ-иу ’ргæвстай цыргъ кардæй, 
Куы та дæ фæндыд мæ цæрын, 
Фæлæ, мæ зæрдæ æнкъардæй 
Схъæлдзæг кодтай, — нæ зæгъын. 
Чи зоны, искуы дæ фынты 
Дæхи дæр фенай зæрондæй, 
Уæд-иу æрымыс мæ зынты, 
Дæхи ма раст кæн æфсонтæй. 
Чи зоны, исчи мæ хуызæн 
Дæу дæр куы ’фхæра йæ сонтæй, 
164 

Уæд базондзынæ мæ тухæн, 
Æз кæй бавзæрстон зæрондæй. 
Бæргæ дын уыди хъуыдыйаг, — 
Зæронды ’фхæрын нæ хъуыди; 
Йæ амондыл кодта æрдиаг, 
Де ’нцой æнкъардæй лæууыди. 
Хæрзбон, фервæзтæн дæ мастæй, 
Ныр мæ мацæмæйуал дом, 
Мæ зæрдæ ныссау дæ кастæй, 
Уæддæр ма дын зæгъын хæрзбон. 
7 декабръ, 1908 аз 
ДИДИНÆГ 
Дидинæг æнкъардæй 
Сындз къутæры бын 
Схъыг и йæ цардæй, — 
Нал сæфы йæ рын. 
Йæ марæг сындзытæ 
Й’ алыварс лæууынц. 
Сау къогъо бындзытæ 
Йæ уæлæ цæуынц. 
Уалдзыгон дидинæг 
Дымгæты фæрсы, 
Афтæмæй, мæгуырæг, 
Æнхъæлмæ кæсы: 
«Кæд уыдзæн мæ рæстæг, 
Кæд æркæсдзæн хур?! 
Мæ бынат ныммæстæг, 
Кæд бауыдзæн сур?! 
Мæйрухс мæм нæ кæсы, 
Нæ мæ тавы хур; 
Иу лæг мæ нæ фæрсы, 
Фæдæн сын змур. 
Кæдмæ мын тондзысты 
Сындзытæ мæ сæр?! 
Кæдмæ мыл омдзысты 
Сæхæдæг æвзæр?! 
165 

Куы ’ркæсид мæныл дæр 
Уалдзыгон хъарм хур! 
Нæ уæндын зæгъын дæр: 
Мæ зæрдæ ныддур. 
Кæд уыдзæн, ыссæстæй 
Фервæздзынæн æз? 
Хъал бæлас æфсæстæй 
Æхситт кæны... бæрз... 
Æз, мæгуыр, уынгæгæй 
Къутæры рæбын 
Хæрзæгом, бæгънæгæй 
Уазалæй мæлын». 
САУДАРÆГУС 
Идæдз усы хъарæг 
Хохмæ дæр хъуысы, 
«Зæйы бын мæ дарæг, 
Тымбылтæй хуыссы». 
Сагъæссаг кæуынæй 
Къæдзæх дæр ризы, 
Сау фысы къуымбилæй 
Сау тын æлвисы/ 
Барысчъи фæдардта 
Иу афæдзы сæр; 
Уыйфæстæ йæ æрхаста 
Мардæн йе ’фсымæр. 
Уаты къуымы бадти 
Сау сынты хуызæн; 
Йæ тиу æм æрхатти: 
«Бакæ нын хуыссæн». 
«Лæппу цæра, ма кæн, 
Ма мæ бахъыгдар, 
Марды хатыр бакæн, 
Де ’фсымæрæн бар». 
Дыккаг райсом уаты 
Саударæг усæй 
* Фыццаг рæстæджы барысчъидарæг ус сау тынæй хæдон кодта. 
(Лвторы фиппаинаг.) 
166 

Афтæ ’нхъæлдтой: бады 
Уый зæрдæрухсæй. 
Саударæг ус уаты 
Сауыгъта йæхи, 
Йе ’фсин артмæ бады, 
Фæрсы: «Чындз кæм и? 
Бацыдысты, федтой 
Чындзы ауыгъдæй, 
Адæм тынг скуыдтой 
Марды ауындæй. 
Райхæлдтой йæ синаг 
Уаты сæрхъæдæй, 
Уыцы хистфæуинаг" 
Каст æм фæсвæдæй. 
Урс къуыбыр дзидзитыл 
Сæр дæлгоммæ ’рхауд, 
Сынтæджы фисынтыл 
Туг хъæлæсæй тагъд. 
Адæм ыл фæкуыдтой 
Саударæг чындзыл, 
Хорз æй баныгæдтой 
Хъæусæр иу рындзыл. 
Загътой йын йæ рухсаг 
Карз цъæх арахъхъæй; 
Чындз тиуæн нæу усаг 
Динты фадатæй. 
СИДЗÆР ЧЫЗГ 
Алчидæр æмбары: 
Мадæй сидзæр чызг 
Цæстысыг згъалы 
Зæхмæ иудадзыг. 
Сидзæр чызг нывæнды 
Сау æлвыстæй тын, 
Афтæмæй йæ ’рфæнды 
Къаимæ хæтын. 
* Усы тиу. (Авторы фиппаинаг.) 

Федтой йын йæ уаты 
Саузачъе гуыбыр 
Сау лæджимæ бады 
Сидзæр чызг, мæгуыр. 
Адæмы ’хсæн разынд 
Диссаг дзуринаг, 
Алчидæр æй зарыд, — 
Чызг фæхудинаг... 
Чызг æрфгуытæй худы 
Хурзæрины худт, — 
Рудзынгæй сæм дзуры: 
«Ма ныл фæхудут. 
Мах кæрæдзи уарзæм 
Фаронæй нырмæ, 
Уымæн афтæ хъазæм 
Бонсау изæрмæ ». 
Афтæ ’нхъæлдта сидзæр, 
Уый уыдзæн йæ мой, 
Афтæмæй иуизæр 
Нал кодта æнцой. 
Сау лæг æй фæсайдта 
Чызджы, мæгуырæг, 
Ус та раджы ’рхаста, 
Царди æд зæнæг. 
Адæм æй фæдзырдтой 
Уыцы худинаг, 
Уыйфæстæ ныууагътой 
Чызджы куринаг. 
Афтæ уыд йæ митæ 
Мæгуыр сидзæрæн, 
Бирæ сты йæ хинтæ 
Сау лæг, æвзæрæн... 
Алчидæр æмбары: 
Мадæй сидзæр чызг 
Урс уадултыл калы 
Мæстæй цæстысыг. 

МÆГУЫРЫ ЗÆРДÆ 
Мæгуыр лæг куыстæн дæр 
Нæ зоны фæрæз, — 
Йæ сæрæй фæуæлдæр 
Йæ хъалон, йæ хæс. 
Æххормаг — йæ зæнæг, 
Хæрзбæгънæг — йæ ус; 
Фырмæстæй йæхæдæг 
Йе стджытыл ныххус. 
Куы мæла, уæддæр æй 
Ныууадзынц кæугæ, 
Бæгъæмвад, бæгьнæгæй, 
Кæнынц ыл хъæртæ. 
Фæлмæн дзырд ызгъалы 
Сау хохæй къæдзæх, 
Калм дæр æй æмбары, 
Байхъусы дзæбæх. 
Мæгуыры хæдзары 
Уад тымыгъ хæссы, 
Фынæй йæм нæ хъары, 
Уынæргъгæ хуыссы. 
Артау судзы зæрдæ, 
Фæрстæм лæбуры: 
«Уæуу, нана, цы фæдæ?» 
Мæрдтæм æм дзуры. 
Нывондæн куы хæссид 
Искæуыл йæ сæр, 
Исчи йæ куы фæрсид: 
«Куыд цæрыс ды дæр?» 
Йæ бæхæн куы кæрдид 
Æнæвгъау кæрдæг, 
Уæд афтæ нæ кæнид 
Хæрзцола, мæллæг. 
Быдыры куы кæнид 
Гутонæй хуымгæнд, 
Афтæ тагъд нæ хæлид 
Йæ хъуыддаг, йæ фæнд. 
169 

Æхсырфæй куы кæрдид 
Сырх мæнæу дзæбæх, 
Ыстъæлфгæ уæд цæуид 
Уæрдоны йæ бæх. 
Æдасæй куы хæссид 
Сау хъæдмæ фæрæт, 
Хуыздæр æм нæ кæсид 
Йæ цардæй мæлæт. 
Йæ куыстæй æндæртæ 
Цæл-минас кæнынц; 
Сæ къухтæй фæндыртæ 
Хъæлдзæгæн цæгъдынц. 
ЦАРД 
Мæгуырты цард куыд ыстауæм — 
Хъæбæр кæрдзын цæххы тулынц; 
Хъæдзгуыты цард куыд ысфауæм — 
Нард физонæг хъармæй курынц. 
Хъæздыг адæм зæрдæрухсæй 
Алы райсом цай нуазынц, 
Мæгуыртæ та зæрдæхусæй 
Ихджын донæй сæ ком уадзынц. 
Хъæздыг адæм сæ кæрцытæй 
Тъæнджы мæйы сæхи стауынц, 
Мæгуыртæ та бæгънæджытæй 
Уазал къуымты хæрдмæ хауынц. 
Хъæздыг адæм сæнæфсæстæй 
Хъарм хæдзæртты хъæрæй зарынц, 
Мæгуыртæ та фырæссæстæй 
Сæ былалгъыл кæуын дарынц. 
КУСÆГЛÆГ 
Кæд лæг дæ, уæд 
Фезмæл лæгау; 
Куыстæн ма кæн 
Дæ хъару ’вгъау. 

Изæрæй мыс 
Райсомæн куыст, 
Райсом та-иу 
Хæрзраджы сыст. 
Ифтонгæй дар 
Гутон дзæбæх, 
Хъæлдзæгæй зар, — 
Ма у лæмæгъ. 
Дæ галтæ дар 
Хосæй æфсæст, 
Уæд кæндзынæ 
Цардыл æрмхæст. 
Мæхъхъитæ бий 
Бæрз талатæй, 
Дæхи базон 
Дæ фадатæй. 
Куыдзæи æппар 
Æхсыд ыстæг... 
Дзæгъæл ма саф 
Куысты рæстæг. 
Нартхор бакæн, 
Мæнæу — фылдæр; 
Ма дзы ныууадз 
Хæмпæл, гæн дæр. 
Хъуццытæ дар 
Æртæ-цыппар, 
Нæ дын уыдзæн 
Гъеуæд æлдар. 
РУХСАГУÆНТ 
Рухсаг уæнт фыдæлтæ, 
Тас сæ чи у — цæрæд. 
Фæкодтой хъуыддæгтæ, 
Мæрдты сын — дзæнæт. 
Хæринаг нæ хордтой, 
Нæ — дарæс хуыздæр, 
Афтæмæй фæкуыстой 
Хæрæгæй фылдæр. 
171 

Æхсæвæр нæ хордтой — 
Лæппутæн æй уадз; 
Сæ фырттыл фæкодтой 
Скъолаты хардз. 
Æнхъæлмæ кастысты 
Фыдæлтæ бæргæ, — 
Фырттæ нæ дардзысты, 
Кæнæнт нын цæргæ. 
Каст фесты фæсивæд, 
Цæуынц ныр фыййау. 
Иу ма сæ фезмæлæд 
Рæстырдæм лæгау! 
Сæ кафтæй нырризы 
Сæ къахы бын зæхх; 
Иу дæр сæ нæ зæгъы 
Хистæрæн дзæбæх. 
АХБОЛÆМÆМИЛА 
Ахболмæ дын Мила-куыдз уыд, 
Зынджытæ хауд йæ цæстытæй. 
Карды цæфтæй æнæ ныуæс 
Иу дæр нал уыд йæ фæрсджытæй. 
Йæ хицауы фæхъахъхъæдта 
Зæрдиагæй зæронды онг; 
Фосы ’мгæрон никуы уагъта 
Æвзæргæнæг, бирæгъты ’рдонг. 
Цал хатты уыд карды цæфтæ, 
Цал хатты фæци гæрæхтæ, 
Уæддæр-иу Мила райгас и, 
Йæ дзыхæй калдта цæхæртæ. 
Цал хатты уый бирæгъты ’рдонг, 
Карчы цъиутау ныппырх кодта; 
Уæд-иу Мила йæ фырбуцæй 
Алыбон дæр хъуымыз хордта. 
Мæйдар æхсæв æрсытимæ 
Цал хатты уый хæсты бацыд; 
Ныр зæрондæй дыуаргæрон 
Ихы сæрыл уынджы басыд. 
172 

Йæ хъæрæй-иу фосы фæдыл 
Хуыснæг хæтын нæ уæндыди; 
Уæд Милайыл йæ хицау дæр 
Къæсæрмæ дæр нæ хъæцыди. 
Хæринаг ын хорз лæвæрдта: 
Дзулы ссадæй фæлмæн цымгæ, 
Ныр ыстонгæй зыр-зыр кæны 
Дыуаргæрон сым-сымгæнгæ. 
Милайæн-иу йе срæйынæй 
Маргъ тæхын дæр нæ уæндыди, 
Ныр бындзыты йæ цæстыты 
Ахстон кæнын æрфæндыди. 
Ныр Милайæн зæрондырдæм 
Йæ хуылф артау фæздæг уадзы, 
Йæ царм фыдыл ныхъхъæбæр и, 
Хицау дæр ма йæ кæм уарзы. 
Сырдты фæд-иу мæйдар æхсæв 
Саухъæды дæр нæ рæдыди, 
Ныр зæрондæй йæ хицауы 
Йæ фесафын æрфæндыди. 
Дыуаргæрон ныттымбыл и, 
Нал ын уадзы холлаг дарын, 
Нал, дам, бæззы, ныззæронд и, 
Фæнд ыл кæны топпæй марын. 
САНИБАЙЫ ФЫЙЙАУ 
Фыййау æфсоны 
Дзыккатæ хæрæг. 
Фыстæн нæ зоны 
Сæ хыгъды бæрæг. 
Хорз сæ нæ хизы, — 
Нæ сын дæтты цæхх. 
Йæ зардæй ризы 
Нæ хæхбæсты зæхх. 
Кæл-кæлы худы, 
Йæ зарæг — бæрæг. 
Уæд та, тæхуды, 
Ку’ уаид нын зæгъæг: 
173 

Фыййауæн — хызын, 
Йæ къæбæр — æввонг, 
Йæ куыст — æнæ зын, 
Йæ хæтæн — уæлвонг. 
Дзæбæх куы хизид 
Йæ фосы рæгьау, 
Къухмæ куы исид 
Исты куыст лæгау. 
Æрмæст изæрæй 
Æмбыдтæ хæрæд, 
Уадз æмæ æвзæрæй 
Уый дæр нын цæрæд. 
ЗЫМÆГ 
Фæхæцыдис их, 
Уадтымыгъ хæссы, 
Сау денджызы мигъ 
Нæ хæхтæм бырсы. 
Сæхгæдта зымæг, 
Нал нæм кæсы хур, 
Æврагъ фæтызмæг, 
Нæ зæрдæ ныддур. 
Мит халас хæссы, 
Мæгуыртæ ниуынц, 
Хæдзæрттæм бырсы, 
Уазалæй ризынц. 
МАРТЪИ 
Мартъи, мартъи, — хæххон зымæг, 
Быдырты мит фæтайы; 
Дæхи скæныс нæртон тызмæг, 
Нæ зæрдæ дæм æхсайы. 
Мит ныууары сардзины бæрц, 
Арвы мигътæй æмбæрзы; 
Чи та скæны йæ цæртты кæрц, 
Чи уазалæй æргъæвсы. 

Мит тайы, лæбыры, 
Мæсчъытæм кæлы, — 
Хуымты гæбæзты 
Æрхытæ кæны. 
Сау мигъ ныббадти 
Мæйдар æхсæвау, 
Зæрдæйы мары 
Сидзæрты «уæу-уау». 
Хæлæфæй тындзынц 
Мит-дон лæсæнтæ, 
Сау кæмтты бырсынц... 
ДЫУУÆТЫХЫ 
Хъармдæр-хъармдæр тынг æртавы, 
Хур арвастæуæй кæсы, 
Хурыл сау мигъ йæхи 4ппары, 
Дымгæ митуазал хæссы... 
Тынгдæр-тынгдæр хуры тынтæ 
Комæй коммæ нывæндынц, 
Ихуарынæй хохы зымтæ 
Сæхи дæтты ныуæрдынц. 
Фылдæр-фылдæр дидинджытæ, 
Фылдæр зайынц цæхгæрæй... 
Саусынт халон, бырынкъджынтæ 
Банцайдзысты сæ хъæрæй. 
Тагъддæр-тагъддæр хохы дæттæ 
Къæдзæхбынтæй фæхъарынц. 
Хуры тæвдæй ихæн дæттæ 
Уалдзыгон бон фæтайынц. 
УАРЗОНДЗЖАД 
Уарзон уарзон — 
Зæрдæдарæн, 
Демæ хъазон 
Хуыздæрадæн. 
175 

Кæд исчитæ 
Мах фæзмиккой, 
Сæхи стджытæ 
Нал нæмиккой. 
Уарзон, раздæх 
Махмæ худгæ, 
Афтæ ма зæгъ: 
«Уадз сæ дудгæ». 
Уарзон сæтты 
Æфсæн рæхыс, 
Махæн дæтты 
Сыгъдæг намыс. 
САГЬÆС 
Сау лæгтимæ куы нæ уаин, 
Уæд ма фылдæр фæцардаин... 
О ме ’мбæстон, 
Демæ фестон. 
Банызтой мын мæ туджы цъыртт, 
Се схуыст ныхас, сæ тызмæг дзырд... 
О ме ’фсымæр, 
Ды — мæхи ’мсæр. 
Базæронд дæн æнафонæй, 
Бадомдтой мæн æнахъомæй... 
О ме ’мбæстон, 
Цард дын фестон! 
ХЪУС 
Зындзинады фидар лæууын лæгæн 
Хъæуы чъырын сисау. 
Лæг йæхи зондæй ныххаудзæн 
Фыдæбоны хуырым фысау. 
Ахуырдзинад цы пайда у, зондджын 
Куыст дзы куы нæ кæнай? 
Цæмæн хъæуынц бирæ истæ, 
Дзæбæх кæрдзын куы нæ хæрай? 

ЗÆГЪЫН 
Фесæф, хæрам, 
Мауал у бæстыл! 
Адæмы кæрæдзийыл 
Ардауыс хæстыл. 
Райхъал у, уарзон, 
Дæ уæззау фынтæй! 
Фервæзын сæ кæн 
Адæмы зынтæй. 
ИРОН ЧИНЫГЫЛ ЧИ НÆ АРХАЙЫ, 
УЫЦЫ ИРОН АДÆМÆН ЛÆВАР 
Байрагыл нæ бадут, 
Бæх та махæн нæй; 
Кæрæдзийы нæ уарзут, 
Уæ зæрдæ ныкъкъæй. 
Цалынмæ бæх арат, — 
Байрагмæ кæсут; 
Базонут уæ фадат, 
Сæрмæ йæ хæссут. 
Искæй хорз саулохæй — 
Дæ байраг хуыздæр. 
Хæсдзæн дын сау хохæй 
Бæрзæндты дæ хъæр. 
Сырæздзæн нæ байраг, — 
Бæх уыдзæн саулох; 
Нал уыдзæн уæд тъайлаг 
Нæ бæстæ, нæ хох. 
Йæ уасын, йæ хъæрæй 
Нæ бæстæ нæрдзæн, 
Хорзæй уæд, æвзæрæй, 
Уый немæ цæрдзæн. 
Хурæй нæм хæсдзæни 
Бæрæгдзырд дзæбæх... 
Зондæй та уыдзæни — 
Хох æмæ къæдзæх! 
12 Гæдиаты Секъа 

ПАПГО 
Палто дар! — 
Зондæй фæнды 
Мацы ’мбар, 
Уæддæр дын кад кæндзысты, 
Дæ палто дын сæрфдзысты. 
Палто дыл куы уа, 
Дуне - дæу, 
Куы нæ дыл уа, — 
Æддæ лæуу! 
ХЪАЗИÆМÆНАЗИ 
Дыууæ æфсымæры 
Иу хæдзары цард, 
Кæрæдзийы нæ уарзтой, 
Сæ цард уыд æнкъард. 
Иу загъта: «Мæ митæй 
Мæ зæрдæ ныррухс, 
Уарзондзинæдтæ 
Мæнмæ дæр нæй цъус». 
Иннæ та æппындæр 
Нæ хæцыд зæххыл; 
Цæуынмæ хъавыд 
Уæларвмæ бæхыл. 
Афтæмæй нæ зыдтой, 
Чи сæ уыд хуыздæр. 
Кæрæдзийæн фæдзурынц 
Алывыд ныр дæр. 
ТУЗАРÆН ИС 
Тузарæн ис 
Æртæ фырты: 
Иу — уырдыглæууæг, 
Иннæ — уарæг, 
Иннæ — зарæг, 
Тузар — бадæг. 
Расыгæй кæнынц 
Сæхицæн цæсгом. 
Ай дын сæ митæ, 
Куыдфæнды сæ дом. 

* * * 
Фыдуаг фыртæй фыдуаг куыдзæн 
Æнцондæр у йæ хæссын; 
Ыскъæфдзæн дæ фыдызгьæлтæ, 
Æндæр дзы æз нæ тæрсын. 
Фыдуаг фырт дын дæ хæдзары 
Ныккæндзæни хæлæттаг; 
Давдзæни дын дæ фæллæйттæ, 
Нæ дын уадздзæн уæлæрттаг. 
Расыгæй йæм куы бакæсай, 
Райдайдзæн уæд гæппытæ... 
Уæд уый мæстæй лæджы зæрдæ 
Фæцæйкæны тъæппытæ. 
Ахæм фыртæй æнæ зæнæг 
Хуыздæр кæсæд дæхимæ, 
Адæн хæрын нæ бауадздзæн 
Хъæбæр кæрдзын цæххимæ. 
БАДÆНТÆ 
Рабадтысты ирон мæрдтæ 
Фынгты фарсмæ рæбынæй. 
Цæмæн кæнæм дзæгъæл фæндтæ, 
Цæмæн ыстæм хæрзфынæй. 
Чыртæ-чыртæ уынгты цæуынц 
Устытæ æхсæв æмбырдтæй. 
Бадæнæхсæв радгай кæуынц, 
Фæтæрсдзынæ сæ уындæй. 
Æрæмбырд вæййынц, кæуынц, 
Сылтæ кæнынц «дæ-дæ-дæй». 
Суг судзæн ын кæнынц, 
Сæхицæн къæцæл дæр нæй. 
УАСДЖЫРДЖИЙЫ ЗАРÆГ 
Цæй, баназæм, баназæм 
Цæрæнбоны гаджидау. 
Уасджырджимæ базарæм, 
Зæххон лæджы уарзы, дам. 
179 

Уасджырджийæ ракурæм: 
Уый у махæн нæ зонæг. 
Нæ сыхæгтæм адзурæм, 
Цæх-цæх кæны физонæг. 
Æфсин дæр нын рахæсдзæн 
Чъиритимæ йæ царвæй. 
Уасджырджи нын ракурдзæн 
Хæрзиуджытæ уæларвæй. 
Радæттут нын цъæх арахъхъ, 
Уас-хошы конд уæлибæх, 
Уасджырджи дын æд сайдахъ 
Æрбаскъæфы йæ урс бæх. 
Мæгуыр лæгæн йæ уæрдон 
Цъыфы мидæг ныссагъди. 
Йæ фæдджитæ йæ фæсрон, 
Уасджырджи йæм ныууади. 
Фелвæста йын йæ уæрдон: 
«Цæугæ, уæрæх — дæ фæндаг, 
Байдзаг уыдзæн дæ хордон...» 
Табу дæуæн, Æвзæндаг/ 
Табу дæуæн, Уасджырджи, 
Нæхи дæуыл фæдзæхсæм, 
Де уазæг уæд, кæм нæ чи, — 
Дæ номы кой кæндзыстæм. 
ИРЫСТОН 
Нæ уарзæм нæ бæстæ, ныууагътам нæ хох, 
Кæмдæрты дзæгъæл зад, дзæгъæл мард кæнæм, 
Фæкодтам нæхи ’гъдау, нæхи ’взаг — бынрох, 
Кæмдæрты — сылæмгад — кæрдзынтæ хæрæм. 
Урс сынтау сæфдзæни нæ мыггаг, нæ кой, 
Исчи ма зæгъдзæни: уыдысты кæддæр. 
Агурæм кæмдæрты нæ удæн æнцой, 
Нæхицæй скæнæм искæмæн кæстæр. 
* Къорайы Уасджырджи Куырттаты. (Авторы фиппаанаг.) 

Ирон лæг, дæ бæстæ сагъæстæй хъæрзы, 
Ныууагътай сидзæрæй дæ гуырæн бæстæ; 
Чидæр дын дæ тугæй рувæстæ хæссы, 
Фæлыгътæ кæдæмдæр кæрдзынты фæстæ. 
Æгъдау дæ ныббаста, нал дын ис гæнæн, 
Æрду дæр дæ бон нæу, æнцад лæуу фысау, 
Раджы дын скодта хинæйдзаг кæлæн, 
Йæхи дæм равдыста сауæрфыг чызгау. 
Сау хæхты, сау хъæдты уæгъд уыдтæ сынтау, 
Нæ зыдтай цагъарад, нæ зыдтай æлдар. 
Æгъдау дæ ныббаста, мауал кæс сырдау, — 
Бацагур дæхицæн зондхæссæг æмгар. 
Амондæй цух уыдтæ раджы дæр, бæргæ, 
Нæ зыдтай рæстæгæн йæ фæстаг бæллон; 
Домбайау фæхаттæ сау хъæдты нæргæ, 
Æгъдау дын ныббаста дæ фæстаг кæрон. 
Ныр дæр ма нæ зоныс, куыд сæфы дæ кой, 
Цад-донау лæдæрсы денджызмæ дæ уд. 
Нал арыс дæ бæстыл хорызад кæфой, — 
Æркæс-ма дæ митæм, дæхиуыл фæхуд. 
Нæ сæфы иу боныл дзыллæтæй мыггаг, 
Иутæ иннæтæм æнцад лæдæрсынц, 
Ирыстон, базон æй дæ сæфты хъуыддаг, 
Дæ зæнæг кæмæндæр сæхи фæдзæхсынц. 
Абон дæм хорз кæсы минæстæ кæнын, 
Райсом дæм æркæсдзæн ыстыр маст, хъæрзын... 
Хуыздæр у дæ бæстыл райгуырын, мæлын, 
Мæлæт у искæмæн тæбæгътæ сæрфын. 
Ма ныууадз иудадзыг дæ зæнæг дзæгъæл, 
Ма бауадз сабиты мыдадзау тайын; 
Исчи дыл æркалдзæн сызгъæрин цæхæр, 
Ма баком, Ирыстон, искæмæн сайын. 
РÆСТÆГ 
Ныббар мын, фæрсын дæ, байхъус-ма дзæбæх, 
Куыд фесæфт нæ цардæн йæ рæстæг, йæ кад, 
Стъæлфгæ нал цæуы саргъы бын йæ бæх, 
Хъыримаг ферох ис, сызгæ ис нæ кард. 
181 

Цалынмæ бæззыди нæ хъару, нæ тых, 
Уалынмæ нæ кодтам ызнагæн лæгъстæ, 
Нæ разæй лæууыди нæ фæтæг хъæддых, 
Никæмæн лæвæрдтам нæ гуырæн бæстæ. 
Ном сæм-иу фæкасти фыдæлты хæрзтæм, — 
Знагæн нæ уагътои нæ бæстæ хæссын, 
Фæлæ ныр мах, уыдон фæлгæтæг, цы стæм, 
Зæгъ-ма мын, ноджы дæ уымæй дæр фæрсын. 
Нæ сылтæ нал дарынц сæ сæрыл кæрдæн, 
Урс худæй раивтой сæ сæры дарæс, 
Уыдонмæ кæсынæй куыд раны фæдæн, 
Ныхъхъæрзы мæ зæрдæ, ныккæны сагъæс. 
Иууыл сæ нæ фауын, ныббарут мын æй, 
Æмхуызон нæ кæнын адæмы хæрзты, 
Чи дары сæрбæттæн, чи — бæгъæмсарæй, 
Чи дары нымæтхуд кæрдæны бæсты. 
Æнæуи цы зæгъай: лæппутæ — цæттæ, 
Цырыхъхъæй, къалосæй — æппæтæй æрмхæст, 
Изæрæй фæкæнынц къæрныхы фæндтæ, 
Сыхаджы бæхтæ, дам, радавæм æххæст. 
Ноджыдæр цы зæгъай: арахъмæ — цыбæл, 
Стырдæр цы къус у, гъеуымæй хырхынц, 
Сæхимæ фæкæсынц, цыма сты цыдæр, 
Расыгæй къæрныхмæ хъазуатæй бырсынц. 
Иууыл сæ нæ кæнын æмхуызон хуыснæг, 
Рæстытæй мæхицæн уайдзæфæй тæрсын, 
Къæрныхæн фесæфæд сæ дуджы рæстæг, 
Рæстытæн мæ зæрдæ нывондæн хæссын. 
Ирæд дæр нал сæфы, йæ бындур ныззылд, 
Ысцыбыр нын кодта нæ чысыл мыггаг, 
Фырзыдæй нæ зæрдæ нæ хъуырмæ куы ссыд, 
Зæрдиаг уæй кæнын — хæрзбыны хъуыддаг. 
Хистытæ райдыдтам хуыздæрæй-хуыздæр, 
Бинонтæн нал дæттæм кæрдзыны къæбæр, 
Æлæмтæ бадæнты — фылдæрæй-фылдæр, 
Цæй, ныр цу, афтæмæй хъæздыгæй фæцæр. 

ЧЫРЫСТИЙЫ ЦЪУППЫ ЦЪИГИ-ЗÆЙ 
3-6ИЮЛЫ.1902АЗ 
Чырыстийы цъупп 
Бæрзондæй кæсы, 
Нæ исы йæ худ, 
Никæмæй тæрсы. 
Хæхтæн, дам, скодта 
Мæн паддзах-фыййау; 
Мæ сæрыл ныккодта 
Урс сарыхъхъ Хуыцау. 
Мæ фæрстæ — цъæх æндон, 
Мæ сæр у болат; 
Мæ хæдбын — Хъæрмыдон, — 
Их-зæй йыл æруад. 
Бæрзондæй паддзахау 
Фæйнæрдæм кæсын, 
Зæйы бын — мæ рæгъау, — 
Фырмæстæй хъæрзын. 
Цæстысыг лæдæрсы 
Ихбынæй мизгæ, 
Сау цæргæс фæхæссы 
Ме стджытæ ’хсынгæ. 
Уæддæр ма мæ сæрты 
Бæрзæндты тæхы. 
«Бауадз мæ, дæ кæрты 
Æрцæрон», — зæгъы. 
Ысхъиугæ мæ фæрстæй 
Цъæх ихтæ кæлынц, 
Æрдджытæ, гæбæзтæй 
Сау комы нæрынц. 
Цъити-зæй — хъæд-дуртæ — 
Лæгты стæг сæтты, 
Гæналдон сæ муртæ 
Денджызæн дæтты. 
Дардæй йæм ысдзырдта 
Цæгат-хох Хъæриу: 
«Нæма дын ысцъырдта 
Хуры тын дæ риу. 
183 

Дæхæдæг раппæрстай 
Дæ фырттыл дæ зæй, 
Дæхæдæг раргæвстай 
Дæ фыртты бæрзæй. 
Цæргæстæ дæ сæрты 
Алыбон тæхынц, 
«Мах иууыл дæ кæрты 
Цæрдзыстæм», — зæгъынц. 
Цъитиджын дæ бæстæ, 
Ныссалдис дæ зæхх; 
Кæм сæфынц дæ хæрзтæ, 
Уый-ма мын ды зæгъ? 
Фырхъалæй дæ сарыхъхъ 
Нæ халыс æппын, 
Лæсæнтæй фæсарыхъхъ 
Фæкæныс хæрзбын». 
Сдзырдта бæрзондæй 
Хæхты æлдар цъити: 
«Уæ Хъæриу, дæ зондæй 
Мын райсæн ниц’ и. 
Æз хæссын адæмтæн 
Царды хос ирдгæ, 
Æрвитын рынчынтæн 
Хъæрмыдон фыцгæ. 
Дымгæтæ фæдзурынц 
Хабæрттæ мæнæн, 
Дæуæй та цы курынц, 
Цы дын ис зæгъæн?..» 
МЕ ’МБÆСТОНÆН ДЗУАПП 
Бæрзонд сау хæхтæн сæ дуртæй 
Сау хъуына згъæлы фырмæстæй. 
Чидæр фæхæссы дзæкъултæй 
Мæгуырты фæллой нæ бæстæй. 
Иунæгæй, ма зæгъ, нæ тæрсын, 
Уæззау дур къухæй зын исæн; 
Дардæй мæм хъуысы дæ хъæрзын, 
Хос-ма йын ссар дæ низæн. 
184 

Марды хъæрæй хох сризы, 
Сау айнæг ныккæны цъæхахст, 
Адæмы змæлдæй нæ риссы, 
Дæ зæрдæ бафынæй æваст. 
Кæд дæ фæнды, уæд ныззарæм 
Сау хохы рындзæй цæргæсау; 
Нæ рагон тыхмæ цы ’вналæм, 
Ныры дуджы стæм зæрдæсау. 
Хосгæрдæны дæм цæвæг нæй, 
Хуымгæрдæны ’хсырф къуымыхæй, 
Дæ бæстæ лæбырд, æмыр къæй, 
Мауал мын æппæл дæ тыхæй. 
Æнафоны хæрд гуыбынæн 
Марджы хуызæн у, нæ тайы. 
Стыр арт хъæуы гуыдынæн, 
Кæннæуæд къæйыл ныззайы. 
Ма ’ппæл æнæ гал кæвдæсæй, 
Мардæрцыдау дæм фæкæсдзæн, 
Чи ма аззади дæ бæстæй, 
Уый дæр дын цæргæс фæхæсдзæн. 
Цалынмæ рæстæг æрцæуа, 
Уалынмæ фæлæуу æмбæхстæй, 
Сидзæр гуыдыныл куы скæуа, 
Гъеуæд-иу ракæс дæ цæстæй. 
ТÆХУДЫ 
Тæхуды, адæм иу куы уаиккой, 
Куы уарзиккой кæрæдзи бæлвырд; 
Куы ’ххæст кæниккой иунæгæн 
Йæ фæдзæхст, йæ ныхас, йæ дзырд. 
Сæрибары дуг, æмвæнд, æфсымæрдзинад 
Быдырты цæуид нæргæ. 
Афтæ тыхст-уырыд нæ уаиккой 
Сæ цардæй уæлæуыл, бæргæ. 
ÆНÆРХЪУЫДЫ ХÆСТ 
Мæ гутон — æдзæттæ, 
Мæ галтæ — быцæу; 
Хуымгæнæн æрхæццæ, 
Мыггаг нæй, мæнæу. 
185 

Йæ дзыргьа — дыдæгътæ, 
Æфсæн нæу æндон, 
Йæ рæтæн — æндæхтæ 
Гæрзбæндæны ’фсон. 
Йæ гинон — лыстæг уис, 
Зылынтæ — йæ конд, 
Æри-ма, цы нæм ис? 
Куысты — сæрæн зонд. 
Сау бадынц нæ бонтæ, 
Арв мигьæй æхгæд, — 
Мауал кæн æфсонтæ, 
Фæлæуу уал, æгъгъæд. 
Æрцæудзæнис рæстæг, 
Бæрæгбон кæндзæн... 
Ыскæудзæн хъæбуйлаг, 
Цæстысыг мæрздзæн. 
ХÆСТ 
Цард тыхсы дугæй, 
Сармадзан нæрсы, 
Нæмгуытæ дзугæй 
Бæрзæндты хæссы. 
Пырх кæны бæстæ, 
Быдыртæ къахы; 
Дзыллæты хæрзтæ 
Ингæнмæ калы. 
Цæргæсæй, сынтæй — 
Туг-инджын хæрынц; 
Цæф лæгтæ зынтæй 
Удисæн кæнынц. 
Дургай згъæлынц 
Сау хохы цæндтæ, 
Æрхыты змæлынц 
Сау туджы цæдтæ. 
Абон мах стæм, 
Райсом — иннæтæ, 
Уæд цæмæн къахæм 
Раздæр ингæнтæ? 

НЫРЫДУДЖЫЦАРД 
Цард ыстыхст, ысмæгуыр, 
Алырдæм — кæлæнтæ. 
Æрцæгъд-ма, мæ фæндыр, 
Ныззарæнт дæ тæнтæ. 
Радзур, цæй, куыд цæрæм 
Æнæ зæхх, æнæ дон? 
Кæрдзын нæй, цы хæрæм? — 
Ыскъуыдтæ — нæ хæдон. 
Кæмæн нæй кæрдзын дæр, 
Чи ’фсæстæй ныхъхъæрзы, 
Кæй фæнды мæлын дæр, 
Чи бæстæ ныббырсы. 
Ысмæллæг нæ саулох, 
Нысхъистæ йæ уæрдон, 
Пырхытæ нæ сау хох, 
Хæрзафтид нæ хордон. 
Цы кусæм? Цы змæлæм? — 
Алырдæм къæдзæхтæ, 
Цы сдзурæм, цы зæгъæм, 
Нæ дзыхты къæбæлтæ. 
Нæ бонгуыст — хæлæйфаг, 
Алырдæм хæлиутæ, 
Нал арæм хæлайфаг, 
Хæрзæгом нæ риутæ. 
Цы кæнæм? Куыд цæрæм? 
Катайаг нæ зæрдæ. 
Лæг кæм ис? Цы зæгъæм? 
Сагъæссаг нæ сæртæ. 
Кусæг лæг æнæ хай, 
Аргъ ын нæй йæ куыстæн, 
Æнæуи цы зæгъай, 
Хъæмпы мур — йæ лыстæн. 
Сындзын арт — йæ фæндаг, 
Къæдзæхтæ — йæ хуымгæнд, 
Зæгъынæн — ’нæуæндаг, 
Йæ цардæй — хæрзныгæд. 
187 

Оххай-гъе! Иу лæгæй 
Нæ хъусæм рæвдыд дзырд. 
Ць1 кæнæм иунæгæй? 
Нæ зæрдæ куы ныфсырд. 
Цардæнхъæл кæрдзынæй 
Не ’фсадæм нæ гуыбын. 
Куы сæйæм карз рынæй, 
Кæм ма ис фыды бын! 
Æххормаг, ыстонгæй 
Сонт ныхас лæхурæм. 
Бирæгътау æрдонгæй 
Фæйнæрдæм лæбурæм. 
Æххормагæй фыс дæр 
Кæрдæгмæ лæбуры. 
Æфсæстæй бирæгъ дæр 
Хуыссы ’мæ нæ суры. 
ЦЫФЕДТОН 
Мæгуыр лæджы зонд куы уаид, 
Уæд-иу мæгуыр нæ уаид — 
Бæгънæг æмæ æххормагæй 
Тæригъæдæй нæ марид. 
— Бакус, — ын зæгъ, — къуырисæры, 
— Æнцойбон у, — зæгъдзæни, 
Нæ йæ уырндзæн дæ ныхæстæ, 
Цыдæр сæнттæ цæгъддзæни. 
Къуырисæр, дам, рыны бар у, 
Бахиздзæн нæ йæ рынæй, 
Йæ сонæй нæ хызт уадздзæни, 
Бафсад нæ цæрынæй. 
— Бакус, — ын зæгъ, — майрæмбоны, 
— Æнцойбон у, — зæгъдзæни, — 
Куы бакусæм майрæмбоны, 
Их, дам, хуымтæ цæгъддзæни. 
Уациллайæн уæрыкк хъæуы, 
Ыстыр мæтæй нæ хуысдзæн, 
Æгас мæйты хъæздыг лæгмæ 
Иу уæрыккыл фæкусдзæн. 
188 

Уасджырджийæн нæл фыс хъæуы, — 
Уæрыччытæй нæ комы. 
Агурдзæни æфстау æхца, 
Кусæрттагæн дæс сомы. 
Ахæм фæндтæй мæгуыр кæнынц 
Фылдæр ирон мæгуыртæ. 
Нæ, дам, кусын, æнцойбон у, 
Нæ рамæрздзæн йæ цуртæ. 
Афтæтæ сты мæгуыр лæгæн 
Йæ митæ ’мæ йæ даутæ. 
Кæд дæ бон уа, уæд сын скув, 
Минасæн ис æгъдаутæ. 
МÆЛЫМÆНЛÆГÆН 
Фыццагон æгъдау зæгъдзынæ: 
Егарæй-иу лæг æлхæдтой; 
Куы ’рхъуыды кæнай, хъæрздзынæ, 
Кæвдæсарды стур æнхъæлдтой. 
Ныр иууылдæр иу, æмхуызон, 
Дæлдæр-уæлдæрæй бæрæг нæй. 
Иу уæнт, чи загъта, ныффыссон, 
Фылдæр хай уымæн дзæнæтæй. 
Егарæй цы лæг æлхæдтой, 
Уый фырт — йæ дзырдæй бæрæгдæр. 
Сæ фыдæлты сын æфхæрдтой, 
Ныр сæхи хонынц уæлдæр дæр. 
ЗÆРÆДТЫ САГЬÆС 
Хæхтæ ризынц фырмæстæй, 
Бæстæ кæны лæбырдтæ; 
Не сæфт уынæм нæ цæстæй, 
Ныууагътой нæ нæ фырттæ. 
Фырт фыдæн мур нæ дæтты, 
Нал ын фиды йæ хæрзтæ, 
Рæхыстæй йæ ныббæтты, 
Бахордта йын йæ бæстæ. 
Фырт йæ фыдыл не ’рвæссы, 
Мадæй федта йæ мæлæт, 
Хæдзармæ мур не ’рхæссы, 
Фæнды сыдæй ныммæлæнт. 
189 

НЕ ’ХСИНÆН НАРД ГОГЫЗЫ ФЬЩ НÆ ТАЙЫ 
Цыппурс æрцыди, бæрæгбон: 
Мæгуыртæ кодтой хомыстæ; 
Не ’хсины къухы йе ’хцадон — 
Базары ’лхæдта гогызтæ. 
Йæ фæстæ лæууыд зæронд лæг, 
Йæ къухæй хæцыд чыргъæдыл; 
Йæ риу æгомæй, æнæгънæг, 
Æхсинæн цыди йæ фæдыл. 
Йæ дзабыртæй зынд фæсæлттæ, 
Йæ худ ыскъуыдтæ, гæмæхтæ, 
Йæ рихи ныссалд, фæдзæлтæ, 
Йæ цухъхъа — зæронд хæррæгътæ. 
Зæронд лæг чи уыд, зæгъон æй, 
Æхсины мойæн йæ фыд уыд; 
Ахæм нæ федтон зæххонæй, 
Зæрдæйы мардта йæ фыдуынд. 
Сæ размæ ’рбацыд æндæр лæг, 
Арæзт, æппæтæй æххæст уыд; 
Зæрондау нæ уыд фыдмæллæг, 
Йæ гуыбын нæрдæй ныррæсыд. 
Гогызтæ ’взæрста уæззауæй 
«Нард сты, — загъта, — нæ сайы». 
Æхсин сдзырдта уæзданæй: 
«Нард гогызыфыд мын нæ тайы». 
Цалынмæ гогыз æвзæрста 
Цолагомауæй, фыдæй нард; 
Уыдон тинты кæрц æмбæрзта, 
Зæронд уазалæй фæцæймард. 
Рæсыд лæг чи уыд — зæгъдзынæн, 
Æхсинæн уыди йæхи мой; 
Ахæмтыл зарæг фысдзынæн, 
Цæмæй сæ фыды нæ нæмой. 
ТÆРИГЪÆДДЖЫН 
Мæнг æрдтæ фæхордтон 
Лæппуйæ нырмæ, 
Къæрныхтæ фæкодтон 
Гуыбыныл быргæ. 
190 

Лæгмарæй фæцардтæн 
Дывзагон куыдзау. 
Зындонмæ мæ ’ппардзæн, 
Зонын æй, Хуыцау. 
Мæгуыртæн тæригъæд 
Нæ кодтон лæгау, 
Къæрныхæй мæ ирæд 
Бафыстон — рæгъау. 
Хуыцауæй нæ тарстæн, 
Æфсæрм мæм нæ уыд. 
Уæлæмæ нæ кастæн, 
Фесæфтон мæ уд. 
Бирæгъау лæбурдтон 
Адæммæ цæрдæг. 
Хуымгæнæн нæ зыдтон, 
Хосгæрдæн, фæззæг. 
Ныр зæронд хæррæгъæй 
Фæсмонæй мæлын. 
Хаудзынæн цæхгæрæй 
Зындонмæ, зæгъын. 
Скуыдта, йæхæдæг 
Йæ уатыл æрхауд; 
Йæ цуры удхæссæг 
Нывæрзæн æрбадт. 
Йæ уд ын сласта 
Хъыс-хъысгæнгæ уæд, 
Хуыцаумæ йæ схаста, 
Арфæгонд фæуæд. 
«Акæнут æй, — загъта 
Хуыцау, — дзæнæтмæ», — 
Цæстысыг æруагъта, 
Куы цыд мæлæтмæ. 
«Дæ фæстаг боны скуыд, 
Дæ цæстысыгæй, 
Фервæзтæ ныр сгуыхт 
Зындоны сыгъдæй,» — 
Афтæ йæм сдзырдта 
Цытджын иу Хуыцау, 
Йе ’ргом æм фæзылдта: 
«Цæугæ ныр лæгау». 
191 

КЪÆРНЫХТÆ 
Къæрныхæн бынтондæр йæ цæсгом хæрзсæфт, 
Æфсæрмы нæ кæны йæ намыс Хуыцауæй, 
Йæ хæдзар — хæрзафтид, йæ къæбиц — бынсæрфт, 
Нæ тæрсы йæхицæн æппындæр æгъдауæй. 
Фесæфат, къæрныхтæ! Зæгъын уын æцæг, 
Мауал уа бынтондæр нæ бæстыл уæ кой, 
Фæхæссат курæгæй уæ къухты лæдзæг, 
Мæрдты дæр ма кæнат къæрныхæй æнцой. 
Нæ уадзут мæгуырты сæхицæн цæрын, 
Сæ хортæ сын давут, сæ бæхтæ фылдæр, 
Ацы фыдныхæстæ уый тыххæй зæгъын, — 
Кæд нал кæниккой къæрныхтæ сыпп дæр. 
Тæхуды, къæрныхтæ куы сыскъуыиккой, 
Куынæуал давид иу лæг дæр бæстыл, 
Кусджыты хуымтæ куы фесгуыхиккой, 
Куы ныллæууиккой иууылдæр куыстыл. 
Уалдзæг сæ гутон куы рахæссиккой, 
Сæрттивид йе ’фсæн, нал уаид згæ, 
Сæхи фæллойæ куы бафсæдиккой, 
Кæд нал давиккой, гуыбынтыл быргæ. 
Кусæг лæг гъеуæд нал уаид æфхæрд, 
Йæ фæллой уыдзæнис йæхи бар дзæбæх, 
Цæстысыгимæ нал хæрид йæ хæрд, 
Быдырты хизид æдасæй йæ бæх. 
Ахæм рæстæгæн фарны зæд хъæуы, 
Нырма фынæй у, нæма сыхъал ис, 
Уый тыххæй афтæ кусæг лæг кæуы 
Тынгдæрæй-тынгдæр, нал сæфы йæ низ. 
ФЫЙЙАУЫ САГЬÆС 
Фыццагон лæг уыд сæрибар, 
Зæххыл-иу куыста уæрæхæй. 
Уыйфæстæ нал уыд йæхи бар, 
Цæджындзыл баст у уæрдæхæй. 
Хосгæрст ын уыди йæхи бар, 
Хуымæн даргъ ауæдз æвзæрста. 
Задæй бæгæны цæджджинаг 
Къуырийæн иу хатт æхсыста. 
192 

Хæбизджын минас нæ хуыдта — 
Бур физонæг, сау бæгæны, 
Æлдар, цагъарад нæ зыдта, 
Ныр лæг ысдзурын нæ уæнды. 
Фосæн нæ хъуыди хизæггаг, 
Уæгъдибарæй-иу фæхызтой; 
Уасджырджийæн-иу кусæрттаг 
Алы бæрæгбон æргæвстой. 
Ныр фос ыскуынæг,ысцыбыр, 
Зæххыл нал арынц хъæмпытæ, 
Къухтыл æвæрд ис æрмгуыдыр, 
Къæхтæй ма кæны гæппытæ. 
СÆРД 
Тынгдæр-тынгдæр зæхх стæвд и, 
Бæлæстæ ’фтауынц сыфтæр. 
Хæхты, быдырты фæсæрд и, 
Кусын райдыдта бындз дæр. 
Мæргътæ зарынц, бæстæ нæрсы, 
Дæттæ кæнынц уылæнтæ, 
Урс цъити хох хурæй тæрсы, 
Цæгат кæны хъулæттæ. 
Мит рынчын у, зымæг хъæрзы; 
Сæрд райдыдта бæрæгбон, 
Дымгæ мигътæ донмæ хæссы, 
Цард нын æрцыд уæлæрвон. 
Сæрибар дуг, царды бартæ 
Сæрд равдыста йæ хæрзтæй; 
Басур ысты ихджын малтæ, 
Зымæг кæуы фырмæстæй. 
ТАЙМУРАЗ ÆМÆ АЗАУ 
Таймураз: 
Уарзон, уарзон, мæ хуры хай, 
Æз дæ уындæй куы нæ ’фсæдын, 
Мæнæн кæм ис дæ хуызæн къай, 
Дунейы цард дæуыл дæттын. 

Уарзон, кæм дæ, кæцон бæсты, 
Скæн дæхи, дæ уд уæлдай; 
Зонын, кæныс кæмдæр мæсты, 
Ралидз ахсæв мердæм тæргай, 
Азау: 
Уарзон, цæуын дердæм цæрдæг, 
Мæйдар æхсæв боны хуызæн, 
Мæ зæрдæ сси мæстæй мæллæг, 
Ме знæгтимæ кæнын тухæн. 
Уарзон, кæм дæ, фервæзын кæн 
Кæфхъуындарæй дæ уарзоны, 
Фыдхиуаджы къухты фæдæн, 
Цы кæндзынæн, нæма зонын. 
ПЕХУЫМПАР 
О Хуыцау, ды зоныс 
Мæ зæрдæ, мæ рад, 
Дæхимæ мæ хоныс, 
Фæнды дæ мæ цард. 
Дæ хуызыл скодтай 
Мæ зæрдæ, мæ конд, 
Уд дæр мæ цæвæрдтай, 
Радтай мын дæ зонд. 
Æз зонын дæ бартæ, 
Кæнын сæ æххæст; 
Фæлæ мæ нæ хъалтæ 
Нæ уарзынц æрмæст. 
Æз сын хорз куы кæнын, — 
Уыдон мæ нæмынц, 
Сæ хъыгыл куы скæуын, 
Уæддæр мæ фæзмынц. 
Æз кæнын дæ фæндон: 
Дæ бартæй мæм ис, 
Цу мемæ, кæдæм цон, 
Ды зоныс мæ рис. 
Адæмæн фæдзурын, 
Дæ бартæ, дæ дзырд, 
Сæ зæрдæ ныддурын, 
Ферох сæ дæ цыт. 

Æз æрмæст дæу зонын, 
Дæуæн кодтон кад, 
Дæ номæй дæ хонын, 
Сараз сын сæ цард. 
Фæнды дæу алкæмæн, 
О бæрзонд æлдар, 
Сæ рæдыд адæмæн 
Дæхæдæг ныббар. 
Мæн æрхæсс нывондæн, — 
Мæ уд дын дæттын, 
Ме ’фцæгыл æфсондзæн 
Де ’гъдæуттæ бæттын. 
Ныббар сын, нæ зонынц, 
Не ’мбарынц фæндаг; 
Сæхи раст фæхонынц, 
Систы дæм уæндаг. 
Фæлæ сæм бæрзондæй 
Дæхæдæг æркæс, 
Мæ уд сын нывондæй 
Сæ сæрыл æрхæсс. 
Ныббар сын мæн тыххæй 
Сæ рагон æлгъыст, 
Сæххæст кæ дæ дзыхæй 
Дæ рагон æвдыст... 
ДЗÆУДЖЫХЪÆУЫ АЛЧЕР ПИГИРИМÆН 
ИРЫХЪÆУЫ АРГЬУАНЫ РАЗ 8 СЕНТЯБРЫ1912 АЗЫ 
Арфæ дын ракодта Хуыцау, 
Лæппуйæ зæрондмæ цæрыс, 
Махæн дæ скодта Фыййау, 
Хуыцауы барвæндон кæныс. 
Сыгьдæг удæй дзаг дæ зæрдæ, 
Адæмæн царды хос хæссыс, 
Фæндаг амоныс дзæнæтмæ, 
Хæларзæрдæйæ нæм кæсыс. 
Уарзыс нын не ’взаг, нæ бæстæ, 
Нæ хай дæ фæкодта Хуыцау. 
Цæмæй дын фидæм дæ хæрзтæ, 
Цæмæй дын раттæм æгъдау? 
195 

Ирыстон — хæлиу, гæбæзтæ: 
Чи фæсхохаг у, гуырдзиаг, 
Сагъæс сыл кæны нæ бæстæ, 
Хæхтæ сыл кæнынц æрдиаг. 
Æммыст, фæрнджын лæг куы скæнид 
Ирыстоны иу дзуг, иу Фыййау. 
Фарны цæстæй сæм куы ’ркæсид, 
Куы сын скæнид иу æгъдау. 
Арфæ дын кæны Ирыстон 
Иууыл — чысылæй, стырæй, 
Ма зæгь: «Дзæгъæлы фæкуыстон», — 
Ныллæг дын кувынц сæ сæрæй. 
МОРГОЙЫ-ФЫРТ ТАСОЛТАН-САУДЖЫНЫ 
ИНГÆНЫ УÆЛХЪУС.1913АЗ, 12МАЙЫ МÆЙ 
Фæндараст, рухсаг у, фæцардтæ, 
Уарзтай адæмы дæ фырттау, 
Хæлар, уарзонæй фæхаттæ, 
Арфæ дын кæнæд нæ Хуыцау. 
Дин нын амыдтай сабырæй, 
Адæм дæ уарзтой дæ цардæй, 
Ирыстоны мæт — дæ зæрдæ, 
Сусæгæй сыгъдтæ цъæх артæй. 
Фæндыд дæ, бæргæ, цыдæртæ, 
Уыдтæ фадатæй æнæхай. 
Лæг дæ маст зæрдыл нæ дары, 
Никæмæ сдзырдтай къæйныхæй. 
Цас уыди дæ бон, дæ хъару, 
Уыйбæрц н’ ауæрстай дæхиуыл, 
Фæлæ ныртæккæ нæ разы 
Сыджыт æркæлдзæн дæ риуыл. 
Дæ зæрдæйæ хай кодтай дæ фыртæн, 
Дæ амондæй-иу æй нæ домдтай. 
Цард дæм мидбылты нæ худти, 
Бæрзонд хъæртæ дзы нæ кодтай. 
Хъæуи-хъæу хаттæ нæ бæсты, 
Хорзы кой уагътай дæ фæстæ, 
Ныр дæр дын мысынц дæ дзырдтæ, 
Дæ фæлмæн рæвдыд ныхæстæ. 
196 

Æнæзивæг уыдтæ дæ куыстæй, 
Хъуыддаг æхсæв дæр не здæхтай, 
Æмхуызон кастæ дæ цæстæй, 
Хъæздыг, мæгуырæй не ’взæрстай. 
Низ дæ уæлæмæ не суагъта, 
Лæппуйæ цардтæ рынчынæй; 
Зæрондырдæм та нæ мæтæй, 
Мæстæй фæцардтæ, хъыджджынæй. 
Мæллæгæн кодтай тæригъæд, 
Цæрдæгæй гæртам нæ истай, 
Афтæ сыгъдæгæй зæрондмæ 
Хуыцауы разы фæкуыстай. 
Мады хъæбысау дын уæд ацы зæхх, 
Арфæ дын кæнæд Чырысти, 
Ныр, нæ уарзон фыд, дæ мардæй 
Дæ фыртты зæрдæ фæрысти. 
Фарны зæд дын уæд фæдхæссæг, 
Æхсары зæд дæ хъахъхъæнæд, 
Хуыцауы рухс дын уæд æнæвгъау, 
Мæрдты дзæнæты фæбад. 
ОС-БÆГЬАТЫРЫ МАДЫ ХЪАРÆГ 
Ракæс-ма, ракæс, базои дæ марæджы, 
Чи ма дын райсдзæн дæ туг; 
Рæхыстæй сбастой дæ бындар, дæ дарæджы, 
Чи ма дын аргæвддзæн хистæн йæ хъуг. 
Чи ма нæм бадзурдзæн тохæй, нæ хорз адæм, 
Чи ма нын райсдзæни кад. 
Аскъуыди, атъæпп ис зæрдæ дæ сау мадæн, 
Хæрздзæгъæл баззади йæ мард. 
СЫРДТÆ 
Хæхтæ, быдыртæ куы змæлой, 
Сау хъæд фæздæгæй нæ зындзæн: 
Сырдтæ домбæйтты куы нæмой — 
Туг цæджджинагау æнхъиздзæн. 
Хур дæр бамбæхсдзæн йæ тынтæ; 
Бонвæрнон хъуызгæ нæ цæудзæн, 
Сырдтæ зардзысты сæ фынтæ — 
Хъырнæг æмбал сын нæ хъæудзæн. 
197 

Цуанон йæ топп цæвæрдзæн, 
Сырдтæ уыдзысты сæрибар; 
Стонг кæрдзыныл нæ кæудзæн, 
Ничиуал хондзæн йæхи ’лдар. 
ХЪАРÆГ 
Фæтайæм, фæтайæм уалдзыгон митау, 
Æртахгай лæдæрсы денджызмæ нæ уд; 
Сæрра стæм æмхуызон уалдзыгон сырдау, 
Хизæнтæ агургæ денджызы кæлут. 
Сау фæнык фестынæй æлгьыста Къоста 
Йæ райгуырæн хохы, йæ фыды бæсты, 
Искæмæ лæдæрсæм, уый раздæр зыдта, 
Уый тыххæй сæ домдта нæ лæгты хæрзты. 
«Æз дзыллæйæ къаддæр куы дарин, — фыста, — 
Уæд афтæ нæ хъуысид мæ кæуынхъæлæс». 
Нæ тæрхононтæн «фезмæлут», — дзырдта, 
Сæрибары дугæн агуырдта фæрæз. 
Быцæугонд сæрымагъз нæ лæууыд æнцад, 
Рухсырдæм тындзыдта фæндæгтæгæнгæ, 
Æнафон æрцыди дард бæсты йæ мард — 
Нæ бæсты сагъæстæй уынæргъгæ, хъæрзгæ. 
Урс сынтау сæфдзæни нæ мыггаг бынтон, 
Цъити ма дзыназдзæн нæ фæстæ кæугæ; 
Искæмæнты суыдзæн нæ бæстæ хуыдон, 
Уистæй нæ нæмдзысты, сæ разæй тæргæ. 
Фæтайæм, фæтайæм уалдзыгон митау, 
Æртахгай лæдæрсы денджызмæ нæ уд; 
Сæрра стæм æмхуызон уалдзыгон сырдау, 
Хизæнтæ агургæ денджызы кæлут. 
ÆФСАДХОН.1914АЗЫ 
Знаг æрбацæуы лæбургæ 
Йæ карды ныфсæй нæ бæстæм; 
Топпы нæмгуытæ лæхургæ, — 
Бавналæм мах дæр нæ гæрзтæм. 
Нæ фыдыбæстæ нын куы байсой, 
Сау хох ныккæндзæн æрдиаг. 
Нæ рæзты нæ бæхтыл куы хъазой, 
Уый нын уæддæр у хъуыдыйаг. 
198 

Нæ сылтæн куы сисой сæ кæрдæн, 
Чызджытæй куы кæной хынджылæг, 
Нæ хуымтæй куы скæной уыгæрдæн, — 
Нæ цард ныууыдзæн хæрзмынæг. 
Уистæй нæ куы тæрой сæ разæй, 
Лæгтæн куы байсой сæ гæрзтæ, 
Куы нæ ныббырсой æмварсæй, 
Тыхæй нын куы байсой нæ бæстæ. 
Нæ фос нын куы байсой, нæ хортæ, 
Хæдзæрттæй куы скæной бæхдæттæ, 
Куы нæ ныккæной фæлхортæ, 
Сæхи нын куы скæной æлдæрттæ. 
Худинаг нæ истой сæ сæрмæ 
Кавказы хохæн йæ зæнæг, 
Карды цæфæй-иу цæхгæрмæ 
Знаджы лыг кодтой сæхæдæг. 
Худинаг куы райсæм нæ сæрмæ, 
Фыдæлтæн куы скъахæм сæ цырт, 
Нæхи куы ’руадзæм æвзæрмæ — 
Ничиуал кæндзæн нæ дзырд. 
Бавналæм, бавналæм нæ гæрзтæм! 
Знаджы фæсурæм нæ бæстæй, 
Ма йæ ’рбауадзæм нæ бæстæм, 
Нæ къухы нæ кард æлвæстæй. 
МÆГУЫРЫФÆНДАГ 
Мæгуырæн йæ фæндаг уæлæуыл æхгæд, 
Мæрдты цы уыдзæн, уымæн бæрæг нæй, 
Цы йæм бадзурынц, алцæуыл æгъгъæд, 
Уæлдай йæ бон нæу ысдзурын хъæрæй. 
САНИБАЙЫ АСТ ГÆНАЛЫ 
Аст Гæналы ныхъхъал сты, 
Хуыцауы дæр нал уарзтой, 
Сæ фырхъалæй комы цæуæг 
Æрбакæсын нал уагътой. 
Аст Гæналыл Хуыцауы цæф — 
Цъитийы зæй уæд æруад; 
Авд Гæналы бабын кодта, 
Æстæм аззад уæтæруат. 
199 

Хуыцау, бахиз Санибайы 
Ахæм зындон æфхæрдæй, 
Ма сыл æруадз цъитийы зæй, 
Хъентæ-хъентæ фæзгъæртæй. 
ДЗÆБИДЫР 
Дзæбидыр æнæ 4лдар 
Сау хохы кæмтты, 
Йæ зæрдæ сæрибар, 
Бæрзæндты хæты. 
Бон хурмæ нывæнды 
Сызгъæрины тын, 
Æхсæв æй æрфæнды 
Сау хæхты хæтын. 
НЫСТУАН 
Журнал та фæзынди, 
Арфæ кæн, Хуыцау, 
Дæ хорздзинад та 
Ма фæкæн æвгъау. 
Мæ зæрдæ фæрухс и, 
Фæлæ ма хъæрзын, 
Куы ницы та скæнæм, 
Уымæй тæрсын. 
Мауал æй ныууадзæм — 
Не ’взагыл нæ тых, 
Æмхуызон бавзарæм, 
Ныллæууæм хъæддых. 
Цæмæй ныл ма худой 
Фæстагон фæлтæр, 
Нывондæн æрхæссæм 
Уый тыххæй нæ сæр. 
Райдайæм æмдыхæй 
Æфсымæрты куыст. 
Мачиуал ныккæнæд 
Æвзæр сылы хуыст. 
Цал хатты нæ газет 
Æдзæллаг фæци?! 
Æрцæут, фæсивæд, 
Нæ Ирæй кæм ц’ и. 

Цъиу дæр ма йе ’взагæй 
Сыстауы йæхи, 
Махæн та не ’взагыл 
Фæхæцæг кæм и?! 
Æгьгьæд у, додойæ 
Нал исæм нæ сæр, 
Ныр уæддæр фезмæлæм 
Адæмау хуыздæр. 
О Хуыцау, æркæс нæм, 
Хорз фæндаг нын ратт, 
Нæ уарзон кусджытæн 
Та — æнæниз цард. 
Мæлæтæй нæ тæрсын, 
Иу хатт у нæ хæс, 
Фæлæ дын фæдзæхсын — 
Худинагæй тæрс. 
Ма фæсай дæхи дæр, 
Ма фæсай дæ бæстæ, — 
Мадау дæ рæвдауы, 
Ма фесаф йæ хæрзтæ. 
Нæ газет, нæ зæрдæ, 
Нæ чиныг, нæ зонд, 
О Хуыцау, скæн æй 
Ныртæккæ бæрзонд. 
Мачиуал фæсайæд, 
Æрфыссут уæ къух, 
Иучысыл бакусæм 
Æмдыхæй æдзух. 
Кæд æппын махæй дæр 
Номы хъæр цæуид. 
Мах тыххæй адæмтæй 
Исчи хорз зæгъид. 
КЪОСТАЙЫ ЦЫРТЫ РАЗ 
Рухсаг у, бафыстай дæ хæс, 
Мæрдты дæ бынат уæд дзæнæт, 
Дардыл хъуыст дæ кæуынхъæлæс, 
Уæлæуыл фæкодтай нæ мæт. 
201 

Сабитæн ызнагæй тарстæ, 
Нæ бæстæй куы ныууой хæлиу, 
Фыдгултæн сæ фæндмæ кастæ, 
Ды дæр сæм сарæзтай дæ риу. 
Дæ уд, дæ зæрдæ ныббастай 
Сæрибар царды нывондæн, 
Æнæхæлгæ цырт ныссагътай 
Нæ Иры кады сбæрзондæн. 
Бæргæ ма тонæм нæ фæрстæ, 
Бæргæ ма агурæм æгъдау, 
Фæлæ сагъæссаг нæ бæстæ, 
Дæ хуызæн кæм нал ис Фыййау. 
Бæргæ фæсивæд дæу фæзмынц, 
Бæргæ сын ныууагътай хъуыддаг, 
Рухсаг дын Ирыстон зæгъынц, 
Рухсмæ нын сарæзтай фæндаг. 
БУЛÆМÆРГЬ* 
Булæмæргъ загъта: «Мæн хъæлдзæг кæны 
Сæрибарæй бæласмæ тæхын. 
Иууылдæр — уд дæр æмæ зæрдæ дæр дзурынц 
Мæ зарæг æмæ мæ кадæг». 
Дидинæг дæр уæд райхæлы, 
Хур æй куы æрæндавы, 
Зайæгойы дæр хур æртавы — 
Æндзыгæй раудæгас вæййы уæд. 
Сæрибардзинад уарзтон, 
Ме ’мдзæвгæты дзырдтон рæстдзинад. 
Гъеныр та ахæм зæрдæ райстон, æмæ 
Хуыцауы дæр нал хъуыды кæнын. 
Мæ зæрдæмæ хъуызы рухсы таг, 
Уымæн æмæ ис бирæ хæринæгтæ, 
Ноджы бирæ ис пырындз, æндæр, 
Æлгъыст дæн кæрдзыны адзалæй. 
Тыххæй райдыдта мæ хъуыды 
Ныхас ’рымысын тагъд-тагъд. 
Байдыдтон мæ зарæг 
Ме ’намондыл æмæ мæ низыл. 
* Æмдзæвгæ фыст уыди гуырдзиаг æвзагыл. Мыхуыргонд цæуы 
дæлрæнхъон тæлмацæй. 
202 

Æрцахстой мæ æмæ мæ баппæрстой, 
Уайтагъд мæ мидæгæй нымбæхстой. 
Мин хатты мæм мæлæт æрбакасти 
Уыцы æнамонд хатæнмæ. 
Уайтагъд мæ фидар сбастой, 
Балæгæрстой мыл ызнагау,— 
Нал баххуыс кодта лæгьстæ дæр, 
Налдæр хъæрзын æмæ цæстысыг. 
Уæдæй фæстæмæ ам бадын, 
Ам кæуын æмæ дзыназын, 
Чи бавзардзæнис ацы хатæн, 
Æз цы федтон, уыцы низы. 
СЫРДТЫМИТÆ 
Цъæх цухъхъа — пæлæзæн, 
Æрчъитæ, нымæт, 
Мæгуырæй — фæрæзджын, 
Чи кодта мæ мæт. 
Æрхытæ, гæмæхтæ, 
Уæлхох фæз — лæнкау, 
Мæсгуытæ, гæнæхтæ 
Лæбырынц цæндау. 
Мæсчъытæ, къæдзæхтæ 
Фыддугтæй ризынц, 
Дæрчъытæ, нæл сæгътæ 
Сау хъæды хизынц. 
Сау хъæд дæр фердузтæ, 
Бæлæстæ кæлынц; 
Сæгътимæ тæрхъустæ 
Сыфтæртæ хæрынц. 
Фыранк дæр æфсæстæй 
Уæлгоммæ хуыссы; 
Мыстулæг æмбæхстæй 
Мыстытæм хъуызы. 
Домбайæн йæ хæтæн 
Даргъ уæрæх быдыр, 
Йæ бæрзæй ныффæтæн, 
Йæ къæдзил — цыбыр. 
203 

Зыгьарæг ыскъахта 
Хуыскъæлты дзæбæх, 
Уырытæн ныууагъта 
Дуртимæ къæдзæх. 
Сагтæ ’мæ сæгуыттæ 
Фæйнæрдæм лидзынц; 
Сау хъæды нæл хуытæ 
Тулдзбыны хизынц. 
Дзæбидыр нæ зыдта 
Йæ бынсæфты ’гъдау, 
Йе стæг ын æхсыдта 
Сау сынты рæгъау. 
Рувасæн æрзылди 
Йæ дуджы рæстæг, 
Кæркдон æм фæзынди, 
Бацыд æм хæстæг. 
Рувæстæ базыдтой 
Кæркдонмæ фæндаг, 
Сæ быны байтыдтой 
Бумбули зæлдаг. 
Лæгæтæй æрсытæ 
Хъуынцæстæй кæсынц, 
Цъыфдзасты хæфсытæ 
Таурæгътæ хæссынц. 
Бирæгътæ лæбурынц 
Æрдонгæй фылдæр, 
Сабырæй нæ курынц, 
Чи уыдзæн зыддæр. 
Цард баци цæггурты, 
Баисты бæстаг; 
Сагтæ ’мæ сæгуыттæ 
Фæкодтой хъæстаг. 
Зæхх ризы фырмæстæй, 
Арт уадзы фæздæг; 
Фендзыстæм нæ цæстæй 
Æрцæудзæн фæззæг. 

ÆЗДÆН 
Ме ’мбæлтты уадзут, 
Мæхи уын дæттын, 
Адæмæн мæ уд 
Нывондæн бæттын. 
Царды хос дæттын, 
Сусæг нæ дæн ам, 
Фæлæ уæ фæрсын: 
Цы скодтон хæрам? 
Арв æмæ зæххæй 
Нал уыдзæн гæбаз, 
Фæлæ мæ дзыхæй 
Нæ сæфы ныхас. 
Базондзыстут мæн — 
Æцæгæн бындар, 
Сымахæн фæдæн, 
Цыма дæн лæгмар. 
Ауыгьдæй дзырдта: 
«Ныббар сын, Хуыцау, 
Йæ фыдæй куырдта, — 
Нæ зонынц æгъдау». 
Мах тыххæй хæцыд. 
Бафыста йæ хæс. 
Кад æмæ йын цыт, 
Фæцыди нын гæс. 
Айхъуысти йæ кой 
Дунеты бæстыл, 
Йæ уд уæд æнцой 
Дзæнæты хæрзтыл. 
БАЛКАН ÆМÆ ТУРЧЫ ХÆСТ 
Цард тыхсы дугæй... 
Сармадзан нæрсы, 
Нæмгуытæ дзугæй 
Бæрзæндты хæссы: 
Тымбылæй калы 
Йæ дзыхæй цæхæр. 
Æнæвгъау мары, 
Лыг кæны цæхгæр. 

Пырх кæны бæстæ, 
Быдыртæ къахы, 
Дзыллæты хæрзтæ 
Ингæнмæ калы. 
Пырхытæй лæууынц 
Быдырты хуырау, 
Зæдтæ сыл кæуынц, 
Дис кæны Хуыцау. 
Цæргæсæй, сынтæй 
Туг-инджын хæрынц; 
Цæф лæгтæ зынтæй 
Удисæн кæнынц. 
Дургай ызгъæлынц 
Сау хохы цæндтæ, 
Дзыхъхъыты змæлынц 
Сау туджы цæдтæ. 
Абон мах ыстæм, 
Райсом иннæтæ, 
Уæд цæмæн къахæм 
Раздæр ингæнтæ. 
ХÆФС ÆМÆ ДОМБАЙ 
Домбай хъуыста хæфсы хъæр, — 
Стыр сырд æй фæхуыдта, 
Уалынмæ дын йæ рæзты 
Рацæйуади уыцы ’взæр. 
КУЫРДТА ’МÆ ТÆГА - ДЫУУÆ ’ФСЫМÆРЫ 
Сау къæдзæхбынæй 
Фыййагдон тæдзы, 
Бæлæстæ къахы, 
Терчимæ хæцы. 
Куырттаты комы 
Раджы цард кæддæр 
Куырдта ’мæ Тæга, 
Тæга уыд кæстæр. 
Тæга нæ куыста, 
Хъал лæг уыд кæмдæр, 
Йæ уæлæ нæ уагъта 
Абадын къæм дæр. 
206 

Иу фæззæг Куырдта 
Хуым кæрды, тындзы, 
Куырис дæстæгæй 
Угæстæ хынцы. 
Тæга — хъал цуанон, 
Уæрццытæ мардта; 
Уыдис æм цъиусур, 
Дамка дæр дардта. 
Дамка хуымы астæу 
Уæрццытæ сырдта, 
Куырдта сабырæй 
Тæгамæ дзырдта: 
— Ма мын саф мæ хуым, 
Ма йæ змæнт, зæгъын. 
Цъиусуры фыццаг 
Уæрцц систа тæхын. 
Куырдтайы разы 
Абадти йæ уæрцц, 
Æхсырфæй Куырдта 
Цъиусурæн уæд — къæрцц. 
Цъиусур фæмард и; 
Тæга фæтæргай, 
Хъахъхъæдурмæ рацыд, 
Хыгъта фæтæнгай: 
«Уый мын уыгæрдæн, 
Уый та мын хизæн, 
Ардыгæй уыдзæн 
Мæ мастæн исæн». 
Тæга райдыдта 
Куырдтамæ бырсын, 
Æнцад иæ уагъта 
Куырдтайы хуыссын. 
Куырдтайæн уыдис 
Æртæ хорз фырты, 
Хуха ’мæ Нарсау, 
Сæ кæстæр Тырты. 
Иубон дын Хуха 
Рæгъаугæс хызта, 
Нарсау та хъæды 
Цыдæртæ куыста. 
207 

Уыцы бон Тæга 
Хухамæ ныццыд, 
Йæ дысы ’мбæхстæй 
Хъамайыл хæцыд. 
Æууæнкæй Тæга 
Хухайы амардта; 
Куырдтайы фос-бын, 
Рæгъау атардта. 
Фæссихор Нарсау 
Хъæдæй æрцыди, 
Йæ чындз ифтыгъдæй 
Бæхыл хæцыди. 
— Цы кодтам, — загъта, 
Нарсау сдзырдта, — 
Мауал мæм уайсад. — 
Чындз дæр скуыдта: 
— Де ’фсымæры дын 
Тæга рамардта, 
Рæгъау иууылдæр 
Хохыл атардта. 
Дзулы чъири ’мæ 
Къоппы дзаг къуымæл 
Аназ æмæ цу, 
Тагъд фæкæн, змæл. 
Нарсау йæ бæхыл 
Абадт, куыд цæргæс, 
Æнхъæлмæ, дам, мæм 
Хурныгуылдмæ кæс. 
Хъахъхъæдуры сæр 
Тæга фос уæрста; 
Нарсау сæм уырдæм 
Хæстмæ цæфсæрста. 
Нарсауы гæрах 
Хæхтæ сарыдта; 
Тæга фервæзти, 
Йе ’мбал асхъиудта. 
Цалынмæ Нарсау 
Йæ топп ифтыгъта, 
Тæгайы цæфæй 
Размæ фефсæрста. 

Йæ риуыл сæмбæлд, 
Иннæрдæм ахызт, 
Æхсидгæ сау туг 
Дыууæрдæм амызт. 
— Ауадзут æй ныр, 
Йæ бæх æй хæсдзæн, 
Йæ зæронд фыд æм 
Æнхъæлмæ кæсдзæн. 
Куырттаты ’фцæгмæ 
Куы схæццæ Нарсау, 
Уæд уым фæмард и, 
Йæ цæф дæр асау. 
Йæ саулох уасгæ 
Куырдтатæм ныззылд, 
Мæстæй йæ фæрстыл 
Дæндагæй хæцыд. 
Зæронд лæг Куырдта 
Нарсаумæ ныццыд; 
Баныгæдта йæ, 
Ныссагъта йыл цырт. 
Йæ кæстæр лæппу 
Кæсæгмæ хаст уыд; 
Лæвæрд ын уыдис 
Хуыцауæй æмгъуыд. 
Иубон дын Тырты 
Рæгьаугæс хызта, 
Дзылаты сæрæй 
Ныхæстæ хъуыста. 
— Ардæм-ма рауай, 
Уæ, дæлæ лæппу, — 
Чызг æм сдзырдта, 
Сауцæст, саудзыкку. 
Тырты йæм ыссыд, 
Æрбадт йæ цуры; 
Чызг дын æй фæрсы, 
Лæппумæ дзуры: 
— Кæцон дæ, уый зæгъ, 
Бауарзтон дæ æз, 
Мæ дзырдтæ иууыл 
Дæ зæрдæмæ хæсс. 
14 Гæднаты Секъа 
209 

— Хохаг Куырдтайæн 
Йæ кæстæр фырт дæн, 
Ардæм, Кæсæгмæ 
Æз хасты фæдæн... 
Чызг та йын дзуры: 
— Байхъус мæм дзæбæх, 
Сомæхсæв æркæн 
Мæ размæ дæ бæх; 
Дыккаг бæх — мæнæн, 
Æртыккаг — уæргъдзау. 
Сараздзæн рæстмæ 
Нæ фæндаг Хуыцау. 
Ай та дын æхца, 
Де ’мбæлттæн æй ратт, 
Бахæрын сын кæн 
Хуыцауæй дæр ард. 
Куыд не схъæр кæной, 
Дæ лыгъды хабар; 
Байхъус сæм-иу хорз, 
Сæ дзырд сын бамбар. 
Дыккаг æхсæв дын 
Фæсахсæвæрты 
Чызджы цур абадт 
Дзылаты кæрты. 
Чызг бæхыл абадт: 
— Цæугæ ныр, хæсс мæ 
Дæ фыды бæстæм, 
Куырттаты фæзмæ. 
Хурыскаст афон 
Куырттаты фæзы 
Æрæнцадысты, 
Куырдта сæм кæсы. 
Æрцыд сæм Куырдта, 
Цавæр стут, цы? 
Йæ топпы къæцæл 
Æмбæхст йæ кæрцы. 
— Ма хъыг кæн, зæронд, 
Мах ыстæм бæлццон, 
Кæд уазæг уадзыс, — 
Дæхимæ нæ схон. 

Куырдта сæ схуыдта, 
Чызг лæууыд уырдыг, 
«Сбад» сын дзырдта, 
Ма мын кæнут хъыг. 
Лæппу фæтагъд и, 
Куырдтамæ дзуры: 
— Уый чындз у ’мæ 
Лæууæд дæ цуры. 
Æз та дæ лæппу, 
Мæ ном у Тырты; 
Фæлæ цы фесты, 
Дæ дыууæ фырты? 
Куырдта ныккуыдта: 
— Нал сты цæрдтæм, 
Тæгайы къух сæ 
Барвыста мæрдтæм. 
Тырты йын кодта 
Цинæй хъæбыстæ. 
— Нал сты, — загъта, — 
Дзæгъæл мæ фыстæ... 
Тырты сабырæй 
Тæгайы ’рфарста, 
Ирон æгъдæуттæй 
Йæ тугтæ райста. 
Уымæй фæстæмæ 
Цардысты æнцад, 
Æхсæвы фынтау 
Фæци ныр сæ цард. 
ÆРДЖЫНАРÆДЖЫ ДЗЫЛАТЫ РАЗ 
Легендсе 
Терк къахы фырмæстæй, 
Уылæнтæ кæны, 
Фæлидзы нæ бæстæй, 
Денджызмæ кæлы. 
Тæтæртупп бæрзондæй 
Хæтынмæ фæцыд, 
Фат, æрдынæввонгæй, 
Йæ кардыл хæцыд. 
211 

Йæ бæхæн ысхъиудта 
Цæстытæй цæхæр, 
Быдырты фæйлыдта, 
Кодта дзы лæтæр. 
Сау ногъай-быдырæй 
Æртардта рæгъау, 
Елхотты рæбынæй 
Ферттывта лæгау. 
Дзылатæн нæ зынди 
Рудзынгæй йæ рухс; 
Йæ размæ нæ цыди 
Чендзехъул — йæ ус. 
Йæ фыд æм æруади 
Хъæргæнæг, фæдис. 
Цæстысыг æркалди, 
Загъта йын йæ низ: 
«Дæ уарзон Чендзехъул 
Де ’рцыдмæ рамард». 
Фырмæстæй ныдздзæкъул. 
Цæстысыг акалд. 
«Марын дын æмбæлди, 
Ме схæссæг буц фыд, 
Фæлæ дыл æфхæрд и, 
Фесæфдзæн дæ фырт». 
Тæтæртупп ысбадти, 
Нал ыссыд уæлдæр, 
Иу хатт ма фæкасти 
Дзылатмæ уæддæр. 
Йæ бæхы фæзылдта 
Фæстæмæ цæхгæр, 
Йæ фыдмæ фæдзырдта: 
«Хæрзбон у ды дæр». 
Чендзехъул рæсугъды 
Баныгæдта фыд, 
Фæцард ма, цух-мухты 
Дуармæ нæ цыд. 
Ныр дæр йæ ингæныл 
Æвæрд ис даргъ къæй, 
Чендзехъул рæсугъдыл 
Фæкодтой дæ-дæй. 
Адæм дзы сарæзтой 
Ку вæндон-ку ывддон. 
Галтæ дзы раргæвстой, 
Уый æз дæр зыдтон. 

ДАРЕДЗАНТÆ 
Даредзан Дживи — 
Хъæбатыр фæтæг. 
Йæ бæстыл нæ цыд 
Йе ’вастæй хæтæг. 
Апрасионтимæ 
Загьд кодта, хылтæ; 
Нæ сын лæвæрдта 
Саудоны былтæ. 
Апрасионтæй 
Дживи туг дардта, 
Сæ хуыздæры сын 
Хæсты рамардта. 
Æртæ лæппуйы 
Дживийæн уыдис. 
Дживи базæронд, 
Куырмæй ма цыдис. 
Йæ хистæр фыртæн 
Ростъом уыд йæ ном, 
Астæуккаг Гурген — 
Мацæмæй йæ дом. 
Кæстæр уыд Безан, 
Нырма сывæллон, 
Фæлæ хæстмондаг, 
Æхсарæй бæллон. 
Дживи Ростъомы 
Зæхгæс æрвыста, 
Саудоны былтыл 
Йе 4хсар равдыста. 
Саудоны былтыл 
Цæуæг нал уагъта. 
Мах, дам, у бæстæ, — 
Адæмтæн загъта. 
Ростъом йæ усы 
Сывæрджынæй ныууагъта, 
Йæ фæстæ лæппу 
Йæ ус ныййардта. 

Лæппу куы схъомыл — 
Æхсæрдæсаздзыд, 
Саудоны былтæм 
Йæ фыдмæ рацыд. 
Ростъом мæсыгæй 
Алырдæм касти, 
Йæ зæхх, йæ бæстæн 
Ызнагæй тарсти. 
Ростъомы разы 
Йæ бæх суагъта, 
Ростъом та уырдæм 
Цæуæг нæ уагъта. 
Ростъом æм дзырдта: 
«Цавæр дæ, цы дæ? 
Ардæм, нæ бæстæм 
Кæцæй æрцыдтæ?» 
Лæппу йæм дзуры: 
«Уæлæ фыдзæронд, 
Цы хъæртæ кæныс, 
Зондджын дæ ’ви сонт?» 
Ростъом нызгъордта; 
Загъд ысси ’мæ хæст, 
Иухатт дын Ростъом 
Лæппуйыл фæхæст — 
Лæппу фæндаггон, 
Фæллад уыд, стонг, 
Кард дзы фæсагъта 
Раст фистоны онг. 
Лæппу ма сдзырдта 
Йæ фыды номæй: 
«Нæ аирвæздзынæ 
Мæ фыд Ростъомæй». 
Ростъом æрхаудта 
Йæ фырты мардыл, 
Æрæнцой кодта 
Тугæйдзаг кардыл. 
Ростъом фæкуыдта 
Йæ фыртыл хъæбæр. 
Уый æрцыдмæ мын 
Ды дæр хорз фæцæр. 

Дзæм-дзæмы былыл 
Ингæн ыскъахта, 
Мыр-мыры дурæй 
Цырт ын ныссагъта. 
Ростъом нæ зыдта 
Йæ фыртæн йæ уынд, 
Даредзантæй йæм 
Бæрджытæ нæ уыд... 
Цард та райдыдта 
Йе ’гъдауыл хæтын. 
Ныр та Безаны 
Хабæрттæ зæгъын: 
Безан куы схъомыл 
Æхсæрдæсаздзыд, 
Уæд дын æм Гурген 
Ныхасмæ бацыд: 
«Цæй-ма ныр, Безан, 
Мах дæр исты ном 
Равдисæм, — загъта, — 
Дзуахетмæ цом. 
Дзуахет бæсты 
Иу дзæргъ куы сафы, 
Йе ссыры дæргъæн 
Ивæзн æййафы. 
Уый куы рамарай — 
Баззайдзæн дæ ном, 
Даредзантæн уæд 
Уыдзæни цæсгом». 
Безан йæ фыдæй 
Ракуырдта саулох, 
Хъæддых ехс, идон, 
Фæлмæн гæрз йæ рох. 
Сугъахъхъы сыкъа — 
Йе ’рдыны къæдз зылд, 
Фат æмæ ’рдынæй 
Тыххъуаг нæ уыд. 
Араст сты уæд 
Быдырты нæргæ, 
Безан Гургенæн 
Загъта: «Ныр цæугæ». 
215 

Лæппулæг Безан — 
Алцæмæй цæттæ; 
Быдырæй разынд 
Сау хохы цæндтæ. 
«Уыдон та цы сты?» — 
Гургены фæрсы. 
«Дзæргъ кæй бахæры, 
Уыдон сæрыхъуын». 
Ацыдысты та 
Быдыры дæлдæр, 
Иу ран стæгдар, 
Уыдонæй фылдæр. 
«Адон та цы сты?» — 
Фæрсы йе ’мбалы. 
«Дзæргъ лæджы стджытæ 
Иу ранмæ калы». 
Ацыдысты та 
Быдыры дæлдæр, 
Иу ран туджы цад — 
Денджызæй фылдæр. 
«Ай та цæй туг у?» — 
Фæлæууыд æнцад. 
«Хуы кæй бахæры, 
Уыдон туг ныццад». 
Уыцы ранæй дард 
Нал уыди лæгæт; 
Дзæргъ кæцыран цард, 
Уырдæм æрхæстæг. 
Гурген бæласыл 
Сбырыд, ысхызти, 
Сау дзæргъы тасæй 
Сыфтæрау срызти... 
Безан бадзырдта 
Сыл хуымæ хъæрæй: 
«Мах, даредзантæ, 
Хæсты бон уарзæм. 
Фынæй дæ, сæрæй, 
Рацу 1мæ хъазæм». 

Дзæргь дæр фестади, 
Рацыд йæ уатæй. 
Безан ныццавта 
Хуыйы йæ фатæй. 
Дзæргъ дæр ма хъыллист 
Фæкодта, бæргæ; 
Фæцæй-ма лæсыд 
Йæ синтыл быргæ. 
Безаны карды 
Нал хъуыд цыргъ дæр, — 
Хуыйæн ахаудта 
Йæ бæрзæй цæхгæр. 
Гурген бæласæй 
Æрбырыд, æрхызт, 
Безан йæ кардыл — 
Тугæйдзаг — хæцыд. 
Дзуахет бæстæн 
Фесæфта се знаг; 
Хуы ма фелвæста 
Мæлгæйæ йе ’взаг. 
Апрасионтæм 
Манидза-чызг уыд, 
Паддзæхтæ уымæ 
Курджытæ фæцыд. 
. Никæмæн куымдта 
Манидза-рæсугъд, 
Хъаруйæ — цæхæр, 
Удæй дæр — ысгуыхт. 
Безан нæ зыдта, — 
Лæппу ма уыдис; 
Апрасион сын 
Куыд знаг уыдис. 
Уырдæм æй Гурген 
Сарæзта хинæй, 
Уыдон туг дардтой 
Апрасионтæй. 
Хицон ызнагæй 
Хъахъхъæнæн дæр нæй. 
Уастæн, фæкæна 
Хæрам лæг дæ-дæй. 
217 

Гурген æй уырдæм 
Усгур арвыста. 
Безан дын йæхи 
Чызгмæ равдыста. 
Манидза уымæ 
Рудзынгæй касти, 
Уарзондзинадæй 
Йæ зæрдæ фасти. 
Иу бон æм фæкаст, 
Дыккаг дæр афтæ; 
Цæй, зæгъон, загъта, 
Лæгæн мæ бартæ. 
Манидза-рæсугъд 
Мæсыджы ’рхы цард, 
Никæй йæм уагътой, 
Хъахъхъæнæг дзы бадт, 
Йæ дзыкку-босæй 
Бæндæн скарста, 
Безаны уымæй 
Йæхимæ сласта. 
Цы хъауджыдæр уыд 
Мæй æмæ Хурæй, 
Манидза-рæсугъд 
Нал цыд йæ цурæй. 
Цæрынтæ систой 
Мæсыджы ’рхы уæд, 
Къулбадæг ус — 
Сау æлгъыст фæуæд. 
Йæ фыдæн загъта: 
Манидза, дам, мой 
Ыскодта, уæд ды 
Цы бадыс æнцад? 
Безанимæ дын 
Мæсыджы бадынц, 
Афтæмæй та уæ 
Туг дæр ма дарынц. 
Йæ фыд ысмæсты 
Нал лæууыд æнцад, 
Йæ топп сифтыгъта, 
Рабаста йæ кард. 

Хинæй йæм ссыд 
Безанмæ курæг, 
Безан ыскодта 
Йæхи ’нæдзурæг. 
«Хонæм дæ», — загъта, — 
Ме сиахс, мæ цард, 
Лæвар дын кæнын 
Мæ чызгимæ кард». 
Безан мæсыгæй 
Æддæмæ нæ цыд, 
Апрасионтæй 
Йæхиуыл хæцыд. 
Безаны хуынды 
Цæуын æрфæнды, 
Уый цæмæй зыдта 
Апрасион ын 
Цы хин нывæнды. 
Хуынды йæм æрцыд 
Хивæндон лæппу; 
Мæсыджы баззад 
Сауцæст, саудзыкку. 
Ысрасыг кодтой 
Безаны ронгæй, 
Хорз æй ысбастой 
Йæ бæхы ’хтонгæй. 
Ыскъахтой арф уæрм, 
Уым æй цæппæрстой, 
Чызджы Безанæн 
Уым гæс скодтой. 
Йæ уæлæ йын къæй 
Ныффæлдæхтой — хох, 
Йе ’вронг куы ’рцыдис, 
Уæд ма кодта тох. 
Манидза-иу зылд 
Адæмыл курæг, 
Безан та кодта 
Уæрмы бæгъдулæг. 
Курæгæй хаста 
Безаны, мæгуыр, 
Æхсæв-иу къахта 
Цъæх къæйы фæлгуыр. 
219 

Хорз гæдзæ кæны, 
Æвзæр — цыбырхъуыр; 
Сæ фыдрæстæгæн 
Йе ’мгъуыд ысцыбыр. 
Ростъом фехъуыста 
Безаны хъуыддаг, 
Йæхицæй скодта 
Сæудæджер дзуттаг. 
Афтæмæй бацыд 
Уыцы Калакмæ. 
Æнхъæлмæ касти 
Хуыздæр фадатмæ. 
Базартæ кодта 
Сызгъæрин дзаума, 
Йæ фарсыл дардта 
Ысхъæлфындз хъама. 
Ростъоммæ бацыд 
Манидза курæг, 
Ростъом скодта 
Йæхи ’нæдзурæг, 
Манидза загъта: 
«Ахæсты хæссын. 
Сыдæй куы амæла, 
Уымæй йын тæрсын. 
Иу къæбæр мын ратт 
Дæ бирæ хæрзтæй, 
Хай дын уыдзæни 
Дзæнæты бæсты». 
Ростъом ысхудти: 
«Ма тæрс, ма, чызгай, 
Хуыцау фæкодта 
Хорз мыггаг дæ хай». 
Гогызы хуылфы 
Цæвæрдта гæххæтт: 
«Бастæй йын сæ ратт, 
Абон уал æгъгъæд. 
Райсом дæр æрцу, 
Дæтдзынæн дын æз, 
Цасдæр дæ фæнда, 
Уыйас дæр ын хæсс». 

Гогыз цæппæрста 
Безанæн уæрммæ, 
Безан ныххудти, 
Ахауд уæлгоммæ. 
«Цæуыл ныххудтæ? 
Зæгь мын æй, мæ хур, 
Ныр æхсæз азы 
Дæ зæрдæ уыд дур». 
«Ма тæрс, Манидза, 
Хуыцау нæм æркаст, 
Хорз лæг базыдта 
Ныр махæн нæ маст. 
Уымæн ныххудтæн, 
Гæххæтты сыфтæр 
Мæнмæ сæрвыста 
Ростъом, ме ’фсымæр». 
Къæйæн йæ алыварс 
Манидза скъахта, 
Уыйфæстæ ныццыд, 
Ростъомæн загъта: 
«Къæй суæгъд кодтон, 
Змæлы дзæбæх, 
Æнцонфæлдахæн 
Ысси ныр къæдзæх. 
Ахсæв-иу рацу, 
Скæн нæм бæхтæ. 
Æз дæр уыдзынæн 
Де ссыдмæ цæттæ. 
Фыццаг фынафон 
Ростъом ссыди, 
Къæй афæлдæхта, — 
Безан хуыссыди. 
Фехъал æй кодта: 
«Цæугæ ныр, лидзæм, 
Мах, Даредзантæ, 
Не знæгты уидзæм». 
Манидза-рæсугъд 
Саулохыл абадт, 
Ростъомы фарсмæ 
Цæргæсау атахт. 
221 

Æрбацыдысты 
Даредзан-хъæумæ, 
Апрасион та 
Баззади кæугæ. 
Дживи ныззарыд 
Зæрондæй дзæбæх, 
Йе уæнгтæ систы 
Фидар, куыд къæдзæх. 
Манидза-рæсугъд 
Арфæгонд фæуæд. 
Мадау æй уарзтой 
Даредзантæ уæд. 
Хорзæй арвыстой 
Сæ рæстæг, сæ дуг, 
Никуы ныууагътой 
Дзæгьæлы сæ туг. 
Апрасион дæр 
Нал систа йæ кард, 
Балымæн ысты, 
Иу ысси сæ цард. 
Нæ фегад кодтой 
Хæсты бон сæ кад, 
Æхсæвы фынтау 
Фæци ныр сæ цард. 
1911 аз, 21 август (Майрæмыкуадзæны мæй) 

ПРОЗÆЙÆ ФЫСТ ÆМДЗÆВГÆТÆ 
^ 
УАДДЗÆГ 
Уалдзæг æрцыд, акæс бындзытæм, акæс мæргътæм, акæс 
мæлдзыджытæм, фос — æппæтмæ: базмæлыдысты, кусынц; бæстæ 
йæ фынæйæ райхъал; цалынмæ хъал у, уалынмæ йын бакусын 
кæн дæхицæн. Куы та бафынæй уа, уæд зон — дæуæй фæхи- 
цæн. Акæс, акæс, иу уалдзыгон бон æгас зымæгæй фылдæр кусы, 
милуантæй дæр æй нæ раздахдзынæ, куы аивгъуыйа, уæд. Зæх- 
хы æфсæрмы бафтау, халсар, алы хор дзы байтау; фæззæг куы 
æрæмбырд кæнай дæ фæллой, уæд зымæгимæ хæрдзынæ; дæ 
исæй мæгуыртæн дæтдзынæ. 
УАГЩЗÆГ ИРЫСТОНЫ 
Уалдзæг æрцыд, бон фæдаргъ и, дон фæбур. Хуссар фæ- 
цъæх и, цæгат фæхъулон; бæстæ сгæлладау цъæх адардта, йæ 
мидбылты худы, уарзон, хъæлдзæг цæстæнгас дæтты. Бæлæстæ 
сыфтæр афтыдтой, хурыскæсæны ирдгæйæн фæлмæн хъырнынц. 
Зымæгæй æфхæрд фосы дзугтæ уалдзæджы цъæхæй сæ мондаг 
уадзынц. Сырдтæ хохы фидæртты бæрзонд хæтын райдыдтой, 
сæ сæныччытæ сæ разæй гæппытæ кæнынц. Уалдзыгон мæргътæ 
алы ’взагæй зарынц, ахстæттæ кæнынц. Хур æрæндæвта, мит 
дон фестад, денджызмæ тындзы. Адæм уалдзæджы куыст рай- 
дыдтой: чи гутон аразы, чи дзыбыр кæны, чи мыггаг тауы, чи 
йæ фос хизынмæ тæры. Зæхх йæ тарф фынæйæ райхъал æмæ 
цæрджыты базмæлын кодта; бындзытæ, къогъотæ ратæх-батæх 
кæнынц. Уалдзæджы уддзæфæй чи нæ базмæлдзæн, ахæм уд 
кæм и? Зæронд лæгтæ Иыхасы бадынц æмæ рагон таурæгътæ 
хæссынц, чысыл лæппутæ сæ разы бадынц æмæ сæм хъусынц. 
«Оф-оф, — загътой, — уалдзæг, уалдзæг — дзæнæт, де сфæлди- 
сæгæн макуы уæд мæлæт». 
СÆРД ИРЫСТОНЫ 
Сæрд æрцыд, æрæнтæф, хур бæстæ судзы; æнусы цъититæ 
лæбырынц, тайынц. Дзæбидыр сырдтæ цъитирæбынты хохы 
фидæртты сæхи рæвдауынц. Уыгæрдæнты зæлдаджы хуызæн 
223 

дымгæ фæйлауы, хосдзау лæг кæттаг хæдоны зæхх быныл дасы: 
чызджытæ, чындзытæ ссивынц, цъæх хос уылæнтæ кæнынц, 
мæкъуылтæ амайынц. Хуымтæ бур-бурид адардтой, цæттæ кæ- 
нынц, хурыскæсæны ирдгæ сæ рæвдауы, æнцад сæ ауз-ауз кæны. 
Сау фосы дзугтæ бæрзонд, æнæбындз хæхты митгæрæтты ныр- 
ривæд кодтой, сынæр цæгъдынц. Фыййæуттæ æрдæгсæрст цых- 
тæй фугæхъæд артыл дзыккатæ кæнынц (Фыййауы цард дæр иу 
бон æвзæр нæу), кæрæдзийы хонынц. Зæронд ус-æфсинтæ хæнд- 
гуытæ æвæрынц, цыхтыты астæу садзæнтæ садзынц; урсы къуы- 
рийы царвы дурын ма чысылхъуаг уыд æмæ йын хуыцауæхсæ- 
вы цæрвæхсидæн кæнынц. Адæм куыстмæ бавнæлдтой: хор, хосы 
куыст кæнынц, хуым кæрдынц, уыгæстæ амайынц; дзынга бын- 
дзытæ зыд кæнынц, хæцынц, кусын нæ уадзынц. Лæппу-фæси- 
вæд изæруат афон фæззæджы зарæггæнгæ æрцæуынц: «Уæ- 
рæйдæ, — загътой, — æмгары зæрдæ хъыггæнæн фæззæг, дзулау 
фæлмæн дæ, царвау — сой». 
ÆРÆГВÆЗЗÆГ ИРЫСТОНЫ 
Æрæгвæззæг хъарм боны хур дард арвы кæрон йæ цæсты 
зулæй хохы хуссæрттæм йæ мидбылты худт, урс къæдзæх хæхтæ 
æвзистау æрттывтой, хуссар лæнчытæ бур цъæнутхуыз лæвæрд- 
той, цæгæтты их фæхæцыд, хохы сæртыл зымæг урс сарыхъхъ 
атыхта, барджын цæстæнгасæй быдырмæ кæсынц. Стыр арф 
кæмтты æрæгвæззæджы фæлм фæздæгхуыз дзылæрттæ ныббадт. 
Хурыскæсæны дымгæ фаг улæфыд, æмæ сыфтæртæ заргæ йæ 
разæй згъордтой. Хохы сырдтæ — гæрæм, сырх зæрдæхъалæй 
гæппытæ кодтой: «Ехх, — загътой иууылдæр, — ахæм сæрибар 
дуг куы уаид». Фæлæ иу рæстæг бирæ нæ хæссы; æрæгвæззæг 
фæци, цæгатварсы тымыгъ риуыгъдтытæ систа, сау мигъ хæхтæ, 
кæмттæ æрæхгæдта, бæстæ баталынг... 
ЗЫМÆГИРЫСТОНЫ 
Арв хъулæттæ райдыдта, цæгатварсы тымыгъ риуыгъдтытæ 
систа, сау мигъы уылæнтæ хæхтæ, бæстæ æрæмбæрзтой, митуа- 
рын фæйлауæнтæ кæны, бæстæ æрæхгæдта, — зымæг йæ урс 
кæрц зæххыл айтыдта, бæстæй сау къуыбыр нал фæзынд. Хохы 
сырдтæ къæдзæхрæбынтæй мæгуыр цæстæнгас дæттынц; уадты- 
мыгъ фæлдзæгъдæн хæссы, дзæбидыртæ йæм сæ ных сарæзтой, 
халæтты уасынæй зæрдæ тартæ кæны, фос схъуынтъыз сты, 
зымæг сæ æфхæры, сыбыртт нал кæнынц; хъæздгуытæ сæ кæр- 
цытæ скодтой, мæгуыртæ уазалæй ризынц. Зæйты гуыр-гуырæй 
къæдзæхтæ арауынц, хур дард, арвы кæронмæ ахъуызыд, кæм- 
дæр æнусон мæйдары аныгъуылд, быдыр их фестад, мигъ æй 
бамбæрзта, дон цæм ласы, æлхынцъытæ кæны. Уазал тынгæй- 
224 

тыгдæр йæ тых равдыста, зæхх ныссалд, ныхъхъæбæр, бафынæй, 
амарди. Адæм хæдзæрттæй æддæмæ нал кæсынц; зæронд лæг ма 
уæлхæдзар мит мæрзы: «Ехх, — загъта, — фыдбон æмæ фыдлæгæн 
бирæ цæрæнбон нæй, уастæн, фæкæна нæ зымæг дæ-дæй». 
УАДДЗÆГ ИРЫСТОНЫ 
Хур бæрзæндты хæтын систа, йæ хъарм тынтæ зæхмæ æппа- 
ры. Зæхх хурмæ йæ риу фæзылдта, цыма хурмæ йæхи тавы. 
Ирыстоны куыд рæсугъд æмæ хъæлдзæг уалдзæг вæййы, ахæм 
рæсугъд æмæ хъæлдзæг уалдзæг æндæр бæстæты нæ вæййы: 
бæрзонд урс хæхтæ дон фестадысты, цъитирæбынтæй ихджын 
змæст дон нарæг кæмтты æнусты къæдзæхтыл пырхытæ калгæ 
денджызмæ тындзы, саухох, æфцджытæ, рагъсæр уæзгуытæ, 
лæгъз æрнæджытæ, къуырфбын лæнчытæ кæрдæгæй цъæх адард- 
той, алы хъулон дидинæгæй сæхи сфæлыстой. Цардуалдзæджы 
размæ уыцы хорз дидинджыты тæф хурыскæсæны ирдгæ бæс- 
тыл дард рахæсс-бахæсс кæны. Адæймаджы зæрдæ уыцы хорз 
тæфæй уæлвонг сбады, йæ хъуыдытæ ’мæ йын йæ зонд асыгъ- 
дæг кæны. Æрдæгфистæфтыд сау фосы дзугтæ сæрвæтты хи- 
зынц, сæ уæрыччыты тагъд-тагъд удайынц. Хъугоймаг дæргъа- 
уæдз хуымты къуыбырсы галтæ дзывыры ифтыгъдæй саумæр 
фæлдахынц; кæрвæдз тымбыл хор, сысчы æмæ хъуыдалы мыг- 
гагæн тауынц. Нæ буц уазджытæ, зæрватыччытæ, æлдар кæмæн 
нæй, дард хъарм бæстæй æртахтысты, цъыбарцъыбургæнгæ бон 
изæрмæ хæдзары къултыл ахстæттæ кæнынц, кусыныл архайынц. 
Уалдзыгон мæргътæ арвы дæргъдзинады ленчытæгæнгæ алы 4вза- 
гæй алы зарæг кæнынц. Æнæкæрон цъæх арвыл хурзæрин цæ- 
хæртæкалгæ фæленк кæны, стыр тыгъд денджызмæ йæхи фæ- 
ласы. Изæрæхсид дыдзы хурæй цъæхсæр къæдзæхтæ сызгъæ- 
ринау сæрттивынц, бæлæстæ сыфтæрæй сæхи бамбæрзтой; хуры- 
скæсæны дымгæйæн фæлмæн хъырнынц. Уæд бæрзондæй куы 
ракæсай — Ирыстоны тъæпæн дæ разы тымбыл фынг фестдзæн, 
йæ алы къуымтæй хъæутæ сауæндæрг хæссынц. Терчы дон йæ 
астæуты йæхи айвæзта къæдзтæ-мæдзтæ, Æрджынарæгæй фæ- 
дæле. Уæд арыхъхъæй куы скæсай бæрзонд урс хæхтæм — урс- 
зачъе зæронд лæгты бадт кæнынц. Сæ буц хъæбысты, сæ дæ- 
лæртты хъæутæ цæрынц. Сæ сыгъдæг ирдгæ адæмы зæрдæ сыгъ- 
дæг кæны. Дæу уарзын, Ирыстон, мæ гуырæн бæстæ, дæу тых- 
хæй кусын мæм циныуадз кæсы. 
СÆРИБАР 
Уый уыд рæсугъд... Йæ цæстытæ тар æхсæвæй саудæр уыды- 
сты... Рогкъах хохаг сæгуытау уæлвæнгты хаста йæ диссаджы сæр... 
Йæ даргъ дзыккутæ калмау тыхстысты йæ рæхснæг гуырыл... 
15 Гæдиаты Секъа 
225 

Уый уыд уæздан... Дымгæйы рог змæлын хъазыд йæ рухс 
дзауматæй... Æрттивгæ хурзæрин фæлмæн улæфыд йæ хъал 
цæсгомыл... Уый уарзта хъæлдзæг, бæлонхуыз арвы... Сылæг 
мигъ æмбæхстис йæ сыгъдæг уындæй... 
Уый уыд цард... Йæ митхуыз къухæй цардыхос тыдта нæ 
алфамбылайы... Йæ худынæй зымæг тындзыдта йæ их-лæ- 
гæтмæ... Уалдзæг фæлыста йæ развæндаджы ног дидингуытæй. 
Уый уыд рухс амонд... Йæ дзаумайы хурзæрин уæфта йæ 
фæлмæн тынтæн... Сæуæхсид рæвдыдта йæ бæрзонд ныхы... 
Уый амонд æрхæссы æфхæрд дунейæн... Рухс кæны сæ царды 
уынгæг адæмæн... 
Уый нæ уыд зæххыл... Дзыллæ фыдæвзарæн кодтой... Мæнг 
амовд агургæ къæдзæхæй хаудтой æдзух... Æхсидгæ сырх ту- 
гæй нал зыдтой сæхицæн æфсис... Æфсымæры сойæ æфсымæр 
кодта йæ цард... 
Уый агуырдтой адæм... Сæ фæллад цæстæнгас здæхтой 
уымæ... Рухсбоны скастау сын бæллиццаг уыд йæ ’рцон... Фæн- 
даг ын скодтой сæ урс стджытæй. 
Уый æрцыд мигъыл... Йæ худгæ цæсгом равдыста дунейæн, 
апырх кодта талынг æхсæвы... Уый æрхаста уарзондзинад, дзыл- 
лæйы райхъал кодта сæ тар фынæйæ... Уый бахудт: цард сыз- 
мæлыд, байдыдта размæ тындзын... 

ЦЫБЫР ХЪУЫДЫТÆ 
ПВС1= 
ИРЫ ФÆСИВÆД 
Худинаг уæм куыд нæ кæсы 
Æнцад бадын фыддæрадæн. 
Иу уæ лæгау куыд нæ тæрсы 
Фесæфынæй Иры ’взагæн! 
ХЪАЛГÆ 
Уадз æмæ хъалтæ минæстæ уарзæнт. 
Сæ сой æнхъизы сæ сæрæй хæрдмæ, 
Уыдон пъадвалты сæны тæф уадзæнт, 
Цалынмæ æгас уой нæл хуыйау, уæдмæ. 
ТЫЗМÆГ 
Æвзæр лæгмæ тызмæг ныхас 
Йæ удæй дæр хуыздæр кæсы, 
Кæй йын дæттай — дзæгъæл фæлхас, 
Нæ йын хъæуы, нæ йын бæззы. 
КУЫРМ 
Исты куы уынин, уæд, бæргæ, 
Дæуæн дæр хай кæнин мæ рухсæй, 
Нæ кæнин мæхиуыл уæд кæугæ, 
Адæммæ нæ кæсин фæлурсæй. 
ФÆЛЛАД 
Фæллад лæгæн фæлладуадзæн: 
Сæрибар дуг, æнцад бадæн. 
Фæлæ мæнæн мæхи ’руадзæн 
Никуы вæййы мæхи радæн. 
227 

комдзог 
«Комдзог фæуай» — фыдæлтæ 
Æлгъыстæн уый нымадтой, 
Ныр Ирыстоны æвзæртæ 
Сæхи уымæй ысхастой. 
МÆ РÆСТÆГ 
Лæг йæхæдæг йæхи мæтæй 
Йæхицæн у фыддæр ызнаг; 
Дæхи хъахъхъæ лæджы хинтæй, 
Бæстæ сафы хæрам æвзаг. 
ГÆДЫЙЫ КЪАХ ЦЫБЫР У 
Сæр бахъуыди æвзæр лæджы, 
Уæд — де ’фсымæр, дæхи уыдзæн; 
Куынæуал уа фыдуынгæджы, 
Уæд дæм кæсдзæн куыдзы хуызæн. 
СÆУУОН ФЫЙЙАУ 
Сæууон фыййау Уырызмæгау 
Йæ худинаг куыд æмбæхсы? 
Бон хъæууынгты, къуымзил лæгау, 
Гуыбыр-гуыбыр фæцæйлæсы. 
СОСЛÆНБЕГÆН 
Зонын, зонын, ма мæ хъыгдар, 
Мауал мыл кæн æвдисæнтæ, 
Рагæй нæ дæ лæгæн æмгар. 
Мауал мыл хæсс æмбисæндтæ. 
ИРЫСТОН 
Фесæф, фесæф, нæ фæсивæд, 
Хъæмпæй хосы не ’взарыс, — 
Дæ цины дæр дæхи ’взагæй 
Зæрдæрухсæй не сзарыс. 
228 

РÆСТÆГ 
Каркæй, кæркгæсæй, 
Цъиуæй, цæргæсæй — 
Иууылдæр æмгæрттæ. 
Бæхæй, хæргæфсæй, 
Уырсæй, сыл ефсæй — 
Иууылдæр æлдæрттæ.. 
ТÆХУДЫ 
Тæхуды, йæ ныййарджытæ 
Бирæ кæй уарзтой, 
Кæй ахуыр кодтой 
Чиныджы дзæбæх; 
Æмгæртты ’хсæн-иу 
Зондæй кæй фарстой, 
Кæмæн нæ лæууы 
Балы ’хсæн йæ бæх. 
МÆРДТÆМДЗÆУÆГ 
Уадзын дунеты фæлывдæй, 
Æз нал хъусдзынæн сæ маст; 
Мæрдты раст лæгæн бæлвырдæй 
Æз радзурдзынæн сæ хъаст. 
БÆЛЦЦОН ЛАРСЫ 
Лæтæртæ-лæтæртæ, 
Сау мигъы тымбылтæ 
Хохæй хохмæ тæхынц. 
Денджызы тымыгътæ, 
Æврагъы тъыфылтæ 
Арвыкомы нæрынц. 
ДАЙРАН -ТАМАРЫ ФИДАР 
Фæнды мæсыг сæнттæй фехæлд, — 
Зæрдæ ныссау, ныддур и. 
Дургай далæ Теркмæ фезгъæлд, 
Терк дæр мæстæй ныссур и. 
229 

СÆНА 
Сæнайы хæхтæ — 
Сау чысы дæгътæ — 
Сауæндæрг хæссы. 
Дзæгьæлдзу дымгæ 
Рæбынты ниугæ 
Фæндæгтæ мæрзы. 
КЪОБ 
Бур-бурид сæ хуымтæ, 
Кæрдинаг æввонг; 
Фезмæлут, лæппутæ, 
Ма кæнут æвзонг. 
ЦАЛЫНМÆ ÆГАС ДÆН 
Куы амæлон, уæд мæ хорз нæ хъæуы, 
Цалынмæ æгас дæн, уалынмæ мæ рæвдау. 
Фæсарæфт хæринаг зæрдæмæ нæ цæуы, 
Цыдæриддæр йæ афоныл фæлгъау. 
ÆВАДАТ РЫНЧЫН 
Сихорафон æз нæ зыдтон — 
Æхсæвæр кæм уыд мæнæн, 
Æнæ ’мбулгæ хъул фæуылдтон, 
Æндæр мын нæ уыд гæнæн. 
ИРОН СЫХАГ 
Ирон лæджы цур куы ’рцæрай, 
Уæд дæ фыццаг фæхондзæн. 
Уыйфæстæ йæ ды фендзынæ, 
Куыд дæ тондзæн-æвзондзæн. 
ТÆХУДЫ 
Тæхуды, ирон лæг 
Йæхи куы зонид, 
Йæхи æнæмæнг 
Бæстон куы хонид. 
230 

Ирон адæм цытæ сысты?! 
Чи — гуырдзиаг, чи — уырыссаг, 
Чи — тæтæйраг, чи — кæсгон. 
Никуы федтон ахæм диссаг — 
Ныр куыд сæфы Ирыстон. 
МÆГУЫРЫДУГ 
Зонын, мæ уындæй дæ зæрдæ 
Никуы фæдзуры, бафсæдон, 
Уæддæр мæгуырæй гæндзæхтæ 
Дæ разы цæгъдын алыбон. 
ДЫУУÆУСОН 
Иу лæгæты дыууæ арсы. 
Иумæ цæрын нæ фæразынц; — 
Иунæг лæгæн дыууæ усы 
Йæ хæдзарæй куы фæхъазынц. 
СУГДЗАУ 
Фыргуыстæй фæлмæцыд 
Фæллад лæг — æнкъард, 
Йæ зæрдæ — мæстæй сыгъд, 
Тыхст уырыд — йæ цард. 
Тыхджын мæгуырæн 
Йе уæнгтæ бæтты, 
Йæ куысты мызд ын 
Ысхуыстæй дæтты. 
ХЪÆБАТЫР 
Зындзинады фидар лæууын 
Лæгæн хъæуы чъырын сисау, 
Нæ йын бæззы чызгау кæуын, 
Хъынцъым кæнын æвзæр усау. 
Лæг йæхæдæг йæхи митæй 
Йæхицæн у фыддæр ызнаг. 
Дæхи хъахъхъæ лæджы хинтæй, 
Бæстæ сафы хæрам æвзаг. 
231 

ÆВЗÆР ÆФСИНЫ КЪÆБИЦ - ХÆЛÆТТАГ 
Куы зæгъын бæззы, 
Куы зæгъын дæр нæ. 
Дæ куырой цы ссы, 
Кæрдзын уымæй кæ. 
Уæлдай дзырдтæ нæ бæззынц, 
Зæрдæмæ хорз нæ кæсынц. 
ХАДЗЫ-ЧАБÆДЗАУ 
Куы аргæвдыс Хуыцауæн нывонд хъуырмайнаг,' 
Куы ’рхæссыс йæ размæ дæ куывд, 
Уæд марыс зæххыл цæрæг удгоймаг, 
Нæ зæгъыс: ныббар мын, нæ Фыд! 
КЪÆРНЫХЫФЫРТ 
Мæ фыд хæрынæн стуртæ давта, 
Æз дæр райдыдтон кæрчытæ давын. 
Къæрныхмондагæй йæ ныхтæ хафта, 
Æз дæр карчы фыд тынг бирæ уарзын.. 
САБАТИЗÆР ХÆССÆГ УС 
Сывæллæттæ сыдæй мæлынц, 
Сабатизæр кæдæм хæссыс? 
Хæринæгтæ уыдон хъæуынц, — 
Хæлæйфаг сæ цæмæн кæныс? 
НÆ ФÆСТÆ 
Мах фæкуыстам цыдæртæ, 
Саубындз галæн æмбалау. 
Раттæд Хуыцау хуыздæртæ, 
Куыд рухс кæной цырагъау. 
ЗÆГЬОН ДЫН 
Лæг куы дæ æмæ лæджы хуызæн 
Æвзæр ма дзур дæ хæстæгæн. 
Хæринаг дæтт дæхи куыдзæн, 
Аргъ ын ыскæн дæ рæстæгæн. 
* Фыс, йе гал, кусæрттаг. (Авторы фиппаинаг.) 

СÆРИБАР 
Цагьарадæй фæнык къæфын 
Хуыздæр кæсæд дæхимæ дæр, 
Искæмæнты цырыхъхъ сæрфын 
Макуы ’рхæссай дæ сæрмæ дæр. 
МÆСТЫГÆР 
Мæстыгæр лæг йæ фырмæстæй 
Цы фæдзуры, уый нæ зоны; 
Йæ сау цæсгом цъыфы сæрстæй 
Адæмæй хуыздæр фæхоны. 
Фæллад лæг — æнкъард, 
Фыррыстæй — фæлмæцыд, 
Тыхст-уырыд — йæ цард, 
Йæ зæрдæ — мæстæйсыгъд. 
РÆДАУ ÆМÆ ЧЬЫНДЫ 
Рæдау лæгмæ йæ фыдгул дæр 
Хæлар вæййы кæддæриддæр. 
Чъынды лæгмæ йæ хъæбул дæр 
Хæрам вæййы кæмдæриддæр. 
ÆФХÆРД 
Мæ тых фесæфт, мæ ныфс асаст, 
Нал фæразын улæфын. 
Зæрдæйы туг мæстæй бацахст, 
Æхсæв-бонмæ уынæргъын. 
ÆМБИСОНД 
Зылын къæцæл дон нæ ласы, 
Растæн та йе ’фхæрд бирæ у. 
Ыстонг уасæг хорз нæ уасы, 
Æфсæстæй куыдз дæр бирæгъ у. 
233 

ФЬЩÆМÆФЫРТ 
Зæронд лæг дæн, ма мæ хъыгдар, 
Ма мыл хъæр кæн фыддзыхæй. 
Разындзæн дын ахæм бындар, 
Дæу чи ’фхæрдзæн мæн тыххæй. 
ХАЛОН 
Ныууадз мæ, халон, нал дæ фæразын, 
Дæ хъæрæй мæ зæрдæ риссы. 
Æнкъардæй, мæстджынæй мæхиуыл дзыназын, 
Фырмæстæй мæ зæрдæ ризы. 
МÆГÆДЫЛЫМÆН 
Кæд дæ фæнды мемæ цæрын, 
Уæд мæ ма сай цæстæнгасæй; 
Æз дæу тыххæй мæрдтæм цæуын, 
Ды мыл худыс уæлбæласæй. 
МАСТ 
Æвзæры хорз кæнын 
Лæгæн у тынг зын, 
Уый митæм кæсын 
Лæгæн у тынг рын. 
УДХÆССÆГ 
Мæлæтæй та цæмæн тæрсыс? 
Дæ цуры куы ис кæддæриддæр; 
Рамбæхс-бамбæхс цæмæн кæныс — 
Ссардзæн дæ кæмдæриддæр. 
КУЫДÆФÆНДА 
Зондджыны фæрс, 
Æдылыйæн амон; 
Дæ ныхасмæ кæс, — 
Зон ын-иу афон. 
234 

МАГУСАТÆН 
Бирæ хуыссынц, чысыл кусынц, 
Адæмы туджы цъыртт дуцынц. 
КУЫРТТАТАГ ХÆСТÆГ 
Куырттатаг хæстæг куы скæнай, 
Уæд дæ фыццаг фæхондзæн, 
Уыйфæстæ йæ ды фендзынæ, 
Куыд дæ тондзæн-æвзондзæн. 
НЫФС 
Дæ ныфс куы асæттай, 
Уæд сæфт дæ, уый зон, 
Дæхи зæрондæй дæр 
Лæппулæгтæй хон. 
ДЫУУÆ БОЦКЪАЙЫ 
Дыууæ боцкъайы тылд, 
Иу афтид уыд, иннæ — дзаг. 
Афтид схъиудтытæ кодта, 
Уæддæр нæ фæци фыццаг. 
ЛÆДЖЫ ЗÆРДÆ 
Кæй цы уырны, 
Уый у йæ дин; 
Чи цы кусы, 
Уый та — йæ кад. 
Кæй чи ’фхæры, 
Уый у йæ хин; 
Чи кæй тавы, 
Уый та — йæ мад. 
Мæгуыр кусæг йæ къæбæрæй 
Кæйдæриддæр рæвдауы, 
Магуса та йæ къæйныхæй 
Кæмдæриддæр фæлгъауы. 
235 

* # * 
Топпы цæф тагъд дзæбæх кæны, 
Æвзаджы цæф æрæгмæ, 
Фыдæвзагæй бæстæ хæлы, — 
Макуы йæ ’рхæсс дæ сæрмæ. 
Лæг бонгусæг у: 
Бакус æмæ дæ мызд райс, 
Хæлæг, хæрам, æвзæр митæй 
Алæбон дæр дæхи лас. 
Хорзгæнæг лæг дунейы сæтты, 
Æвзæргæнæг бон дæр тæрсы, 
Æхсæв-бонмæ хъæугæрæтты 
Æрра куыдзау дзæгъæл лæсы. 
Де ’взаг æмæ дæ цæст сыгъдæг 
Куыд уой, ууыл дæхи бахъар, 
Уæд æгасæй дæ буар дæр 
Сыгъдæг уыдзæн, гъеуый бамбар. 
Дæхæдæг дæхи куы сæттай, 
Уæд адæмæй тыхджындæр дæ, 
Мæгуырæн кæрдзын куы дæттай, 
Ысцин кæндзæн уæд дæ зæрдæ. 
Рæхджы дæм у æрцæуинаг 
Сагъæс хъæргæнæг. 
Ахуысс, ахуысс, афынæй у, 
Мæ мадызæнæг. 
236 

* ♦ ♦ 
Дæ къух хæстæг куы нæ æххæсса, 
Уæд æй дардмæ ма иваз. 
Дæ царды дуг куы нæ бæзза, 
Уæд хъуыды кæн, ма-иу хъаз. 
Лæг дæм худгæ куы дзура, 
Уæд æй зон, уый де знаг у. 
Лæг дæ исты куы кура, 
Уæд ын æй ратт — де ’мгар у. 
Лæг кæмæй райгуыра, 
Уый зæрдæ хæссы. 
Цы бирæгъ фена, 
Уый цæстæй кæсы. 

(рф> ^% 
НОВЕЛЛÆТÆ 
^ 
ФЫН 
Уалдзыгон бон изæрмæ гутоны фæстæ афтæ ныффæллад- 
тæн, æмæ ме уæнгтæ кæрæдзиуыл нал хæцыдысты; кæй зæгъын 
æй хъæуы, алкæуыл дæр хуыссæг тых кæм нæу, уæлдайдæр та 
фæллад адæймагыл; мусонджы дуармæ æрхуыссыдтæн, кæсын, 
æмæ арвы кæронæй мæй сызгъæрин къорийы хуызæн сцæйлæ- 
сыди, бур-бурид сызгъæринау æрттывта, арвы хъæдыл æнæхыгъд 
стъалыты чыртæ тыбар-тыбур кодтой, адæм мусонгты раз æртытæ 
скодтой; чи хъæрмхуыпп кодта, чи та физонæг, чи та æнæ ар- 
тæй мусонджы хуыссыд; алы ранæй ма мæргъты гæзæмæ цъы- 
бар-цъыбур хъустыл уад, цыма уыдон дæр фæллад лæгæн ар- 
гъæуттæ кодтой. Адæм æхсæвæр бахордтой æмæ чи галгæс ацыд, 
чи — схуыссыди. Иудзырдæй, хъыпп-сыпп нал хъуысти, бæстæ 
бафынæй, æрмæст ма арвыл рухсдарджытæ кæдæмдæр тын- 
дзыдтой. 
Мусонджы афтæ ныффынæй дæн, æмæ мæ цуры хох куы 
хæлдаид, уæддæр æй нæ базыдтаин; фыны кæсын, æмæ арвыл 
кæм сау мигъ абадт, кæм та æдзынæг хур каст, кæм та мигъы 
бынæй стъалытæ æрттывтой, кæм тыгъдызæй уарыд, бæстæ лæ- 
сæнтæ кодта, кæм арвы цæхæр кæфойау калд. 
Иу бæрзонд обауы алыварс цавæрдæр адæм хæцыдысты, 
кæрæдзийы гæрæхтæ кодтой, сæ топпы хъæр хæхтæ арыдта, сæ 
карды æхситтæн айнæг хъырныдта; мæ тæккæ хæдраз иу фыййау 
хызта; æз æй бафарстон: 
— Дæ хорзæхæй, — загътон, — уый цы хабар у? Цæй гæ- 
рæхтæ сты? 
Уый мын афтæ зæгъы: 
— Куырысмæдзæуджытæ зæдтимæ хæцынц обауы тыххæй. 
Сау мигъ бæстыл ныббадт, тыгъдызæй уарын лæсæнтæ код- 
та, арв хъæрзыдта, зæхх уынæргъыд. Иудзæвгар афоны фæстæ 
хурыскæсæны тыхджын уад радымдта æмæ сау мигъты фæй- 
нæрдæм фæхаста, хурзæрин йæ хъарм тынтæ зæххыл аппæрста, 
бæлæстæ ирдгæйæн фæлмæн хъырныдтой, мæргътæ дзæнæтон 
сæрибары зарджытæ кодтой; иудзырдæй, бæстæ дзыхъхъыннæ- 
уæг фестад. 
238 

Уалынмæ Бонвæрнон стъалы арвыл абадт, Галгæстæ галтæ 
æртардтой, адæм сызмæлыдысты; æз дæр фехъал дæн, æмæ та 
иухъусыг гутон сым-сымгæнгæ саумæр сыджытæй пелтъы рæх- 
сæнтæ уагъта. 
БЕРЦИХЫ БЕРИДОН 
Хуссар Иры, Дзимыргом, зæгъгæ, Арвыкомæй сæ иу хох 
дих кæны, нарæг æххæл уынгæг ком бацыд раст Хъелы рæ- 
бынмæ; уалдзæг Хъелы цад куы ракæлы, уæд ком лæсæнтæ 
фæкæны, æвæццæгæн æмæ йæ бирæ сæдæ мин азты ныкъкъахта 
уыцы дон, æмæ афтæ арф нарæг ком дæр уымæн у. Раст комы 
астæу бæрзонд къæдзæххох ссыди къутуйы хуызæн, йæ алы- 
варс дон цæуы, къæдзæхы сæр дзæвгар фæз, аргъуаны хæлд- 
тытæ, хицæн беридон кувæндæттæ, сæны быркуытæ, бериты 
ингæнтæ æвдисæн лæууынц, бæлвырд сыгъдæг кувæндон бынат 
кæй уыд, уый. Къæдзæхы алыварс карст айнæг къæдзæх, ссæуæн 
æм иу раны йеддæмæ нæй, уыцы ссæуæн дæр дуæрттæй фидар- 
гонд — иудзырдæй, хъусæрдаринаг бынат у. Фæлæ цы æгъда- 
уæй федзæрæг, кæцы рæстæджы уыцы сыгъдæг бынат, уый тых- 
хæй бæрæг нæй. Æрмæст хъуыдыйаг у, æмæ Гуырдзыстон Уыры- 
симæ баиу кæныны агъоммæ уыцы змæст рæстæджыты кæй фе- 
дзæрæг уыдаид, уый, фæлæ ма дзы Тамары рæстæджы дæр бе- 
ритæ цард æви нæ, уый бæрæг дæр нæй. 
ДЫУУÆ СЫХАДЖЫ НЫХАС 
— Æвæдза, Хъæрæсе, афтæ тагъд азæронд дын нæма æмбæл- 
ди, а рæстæджыты иудадзыгдæр дæхи æруагътай. 
— Куыд нæ базæронд уон, мæ хур Лекса: фырт схастон, 
чиныджы йæ сахуыр кодтон, ме ’хцайы муртæ йыл бахардз код- 
тон, æмæ Уæрæсемæ афардæг, уым, дам, уырыссаг ус æрхаста, 
ныр авд азы у æмæ иу урс суари никуы сæрвыста. Кæрцы мит- 
хъуын мын мæ буар бахордта, хæдон скæнынхъом нал дæн; мæ 
бæхы зæронды та мын хуыснæджытæ адавтой, суг цæмæй æрла- 
сон, уый нæй, æнæ артæй мæлæм, дыууæ зæронды. 
— Уæдæ, Хъæрæсе, дæуыл дæр мæнæй хуыздæр бон нæй, 
мæнæн дæр мæ хистæр фырт Уæрæсемæ ацыд æртæ азы размæ, 
ныронг дзы ницы хабар хъуыст; ныр дзы тел ссыди, æрцахстой, 
дам, æй хуыснæджы тыххæй. Астæуыккаджы давернæтæ æвзæр- 
гæнæг радтой æмæ йæ Сыбырмæ фесæфтой. Кæстæр чызгыскъæ- 
фæг фæци, æмæ уый дæр фондз азы Сыбырмæ ахастой; уый 
дын мæ митæ, зæрондæй æнæ ныгæд баззадтæн, мæ хур Хъæ- 
рæсе. 
— Уæдæ кæрæдзийыл зæдтæ бакалæм, Лекса! Мæ лулæйы 
ма мын тамако æрæвгæ! 
239 

Сæ лулæтæ ссыгътой æмæ фæздæджимæ сæ ныхæстæ арвы 
дæргьдзинады сæфтысты. 
ЛÆГÆВИСЫРД 
Уалдзыгон рæсугъд бон, хур арвы астæу тыбар-тыбур код- 
та, йæ хъарм тынтæ зæххыл æппæрста, алы цæрæг удгоймаджы 
мадау рæвдыдта. Цъæх сгæлладау зæлдаджы хуызæн кæрдæг 
ирдгæ фæйлыдта. Зымты ’хситт уасын айнæгæй айнæгмæ сау 
кæмтты хаста. Гæзæмæ дымгæ фаг улæфыд, æмæ йын бæлæстæ 
фæлмæн хъырныдтой. Æврагъы дæргъдзинады мæргъты зарæг 
æнцад æнкъуыста. Цард алы къуыбырæй йæ мидбылты худт. 
Иудзырдæй, бæстæ бæрæгбон кодта. 
Урс фосы дзугæн сæгъты къорд сæ разæй, Фидæртты хохы 
схæлиу сты. Лæппулæг фыййау, Ахмæт, нымæт йæ уæлæ, топп 
йæ хъæбысы, къæдзæхы сынæгыл йæ фарсыл хуыссыд, кæр- 
дæгджын хизæн, уымæл ривæддон, нард фосы дзугæй йæ зæрдæ 
рухс кодта. 
Уалынмæ тигъæй сычъи сырдты къорд æрбазындысты. Сæ 
цæу сæ разæй, сæгътæ йæ фæстæ къæдзæхы сынæгыл амбырд 
сты, кæмæн — йæ сæныкк йемæ, чи та — æнæ сæныкк. Цæу сæ 
разæй къуыбырыл лæууыд, æхситтытæ кодта, хъæбатыры бæ- 
рæгæн йæ раззаг къахæй зæххы цъар цавта. Кæй зæгъын æй 
хъæуы, Хуыцау рæсугъдæн кæй сфæлдыста, зæххы хъæд уæрæ- 
хæй кæй барæвдыдта, уыцы рæсугъд цæрджыты уынд æхсызгон 
кæмæн нæ уыдзæн, бирæ сæм фæкастæн. 
Уалынмæ сæм мæ сæгътæ дæр сæввахс сты. Сычъитæ æмбыр- 
дæй æрбазгъордтой æмæ сæгътимæ схæццæ сты. Æз æй нæ фæ- 
разын, куыд æй радзурон: уыдон хъæлдзæгад, уыдон циндзи- 
над, æнусон хæстæг-хицонтæ, лæджы æхсарæй чи фæхицæн; 
бæрзонд æдзæрæг хæхтæ, æнæкæрон сау хъæдтæ сæрибар цар- 
дæн чи бацагуырдта, уыдон ныр сæ уарзон æфсымæртимæ баиу 
сты. Кæд дзургæ, ныхас нæ кодтой, уæддæр уарзондзинадæй 
кæрæдзийыл узæлыдысты, кæрæдзийы былтæ сдæрдтой. Сæ 
фæстаг къæхтыл-иу фæлæууыдысты æмæ сæ сыкъатæй хъæбыстæ 
кодтой. Æхсырхуыз гæрæм, стыр сычъи цæу къæдзæхы сынæ- 
гыл лæууыд æмæ бæрзæндты касти, æхситтытæ кодта, йæ уар- 
зон æмбæлтты знагæй хъахъхъæдта, дардыл фæлгæсыд. 
«Ехх, — загътон, — адæм дæр афтæ куы уарзиккой кæрæ- 
дзийы, афтæ æхсызгон сын куы уаид кæрæдзийы уынд, афтæ 
куы хъахъхъæнид тыхджын мæллæджы». 
Уалынмæ фалейæ топпы гæрах фæцыд, æмæ цæу асхъиуд- 
та, сау комы нарæджы зæйы сæр абадт. Сычъитæ дзыгуырæй 
тигъмæ сгæпп ластой, дыккаг гæрахæн дыккаг асхъиудта, фыц- 
цаджы фарсмæ зæйы сæр адаргъ. Фаллаг къуылдымæй цуанон 
ныззарыд: 
240 

«Радтай, Æфсати, ноджыдæр та ратт!» 
Хæлынхуд — йæ сæрыл, цъæх пæлæз, æрчъитæ, фæрдыг- 
дзых хъыримагæн йæ астæуыл хæцыд, тигътыл фæцæуы. Тудж- 
джыны зæрдæ йæм бадардтон, туджджын мын фестад. 
«Ма сæ бахæрай, — загътон, — ма дын батайой, цы дæ хъыг 
дардтой, цæмæн сæ амардтай? Хохы рындзыты кæрдæджы муртæ 
сын цы хæлæг кодтай?» 
Чи ма дзы аирæзт, уыцы сычъитæ цæгатварсырдæм Сырхы- 
ты хохы сæрмæ слыгъдысты. Фос æрыздæхтысты. Рындзыл та 
бадын, сагъæссаг хъуыдытæ зæрдæмæ калын. Уалынмæ та Сыр- 
хыты хохæй топпы гæрæхтæ æрвнæрæгау кæмттæ сарыдта. Зо- 
раты Дзоццæ цагъды уæлдай уыцы сычъитæй æртæ рамардта. 
Фæхъыг та кодтон, ма уын бантысæд, мыггаг ма сæ куы ныу- 
уадзат, уæд! Кæд сын хос нæ карстат, цæхх сын нæ дардтат 
хохы бæрзæндты, цы хъыг уæ дарынц? 
Хур дæр æрныгуылд, фæстаг хатт ма йæ сызгъæрин тынтæй 
хохы цыргъытæн салам лæвæрдта, гæзæмæ дыдзы хур урссæр 
къæдзæхтæ æрттивын кодта. Фос æрыздæхтон, хъæумæ сæ 
’ртардтон. Æхсæв-бонмæ дæр нæ бафынæй дæн — уыцы сырдты 
цард, уыцы сырдты цагъд мæ зæрдыл лæууыд. Цæй, ныр мын 
æй зæгъ: уыдонæй сырдæй сырддæр кæцы у? 
ЗÆРВАТЫКК 
Тас цу, зæрватыкк! 
Æлдар кæмæн нæй, 
Дæу чи дары хъыг, 
Фæкæнæд дæ-дæй. 
Уалдзыгон хъарм бон. Хур арвы астæу тыбар-тыбур кодта, 
йæ хъарм тынтæ зæххыл æмбæрзта. Зæхх сулæфыд, цæрджы- 
тæн царды хос цæттæ кодта; алы удгоймаг цæрæг базмæлыд; 
æнцад нал лæууыдысты мæргътæ, сырдтæ, фос; адæм сæхи куыст- 
мæ сарæзтой; æндонбырынкъ, иухъусыг гутон зæххы царм гæр- 
зытæ уагъта. Алы зайæгхал-кæрдæг рухсмæ тындзыдта. Мæргътæ 
ахстæттæ кодтой, къогъотæ, бындзытæ сæ лæппынтæн хастой; 
иудзырдæй, бæстæ змæлæг фестад. 
Амонд куы нæ уаид, уæд ыл ном дæр нæ уыдаид, амондджын 
лæджы цур алчидæр амонд ары, фыдбылызджын лæджы цур та 
— фыдбылыз. Иу мæгуыр æнамонд зæрватыкк динамонæг лæ- 
джы хæдзары къулыл ахстон скодта æмæ дзы лæппынтæ рауагъ- 
та, лæппынтæ тæхын нæма фæрæзтой, фæлæ сыл хъуынтæ фæ- 
хæцыд. Зæрватыкк боныцъæхæй тар изæрмæ æнцад нæ лæууыд, 
йæ лæппыитæн къогъотæ, бындзытæ хаста; иудзырдæй, зæрва- 
тыкк дунеты амондджынтæй йæхи амондджындæр хуыдта æмæ 
афтæ зæрдиагæй йæ лæппынтæн уый тыххæй куыста. 
Уалынмæ дзырд æрцыд, динамонджыты хистæр, дам, æрцæу- 
16 Гæднаты Секъа 
241 

дзæн, зæгьгæ. Гъæй-да-гъа, динамонæг цъил фестад, уæды онг 
йæ кувæндон рыгæй нал зынд, ныр æй афтæ ныссæрфта, ныс- 
сыгъдæг кодта, æмæ ранæй-рæтты тыбар-тыбур кодта, фæлæ ма 
уæддæр йæ къуымтæй рыгтæ сауæндæрг хастой. Йæ хæдзар 
хæмпæлты астæу хæфсыты цады смаг кодта, ныр уый дæр ныс- 
сæрфта, ныссыгъдæг кодта. Йæ усы фæнадта, æмæ тæргай лыгъд 
уыд йæ фыды хæдзары, уый дæр æркодта, иудзырдæй, уыцы 
сахат зæд фестад; фæлæ адæймаджы зæрдæ цы тугыл арæзт уа, 
уый æндæр фестын кæнын йæ бон нæу. Динамонæг уыцы мæгуыр 
зæрватыччы ахстон дæр йæ хæдзары къулæй ракалдта æмæ йын 
йæ лæппынтæ хæдзары цур къанаумæ цæппæрста. Адæм дæр 
сызмæлыдысты, динамонджыты хистæры размæ сæхи цæттæ 
кодтой; динамонæг бæгъæмсарæй ратæх-батæх кодта, цæмæй йæ 
хуыздæр æмæ дзæбæхдæрæй фена йæ хицау уыцы сахат, ууыл 
йæхи хъардта, адæмæн хуыздæр дзуапп, æгъдæуттæ амыдта; 
фæлæ фысдзармы дæр бирæгъ бирæгъ у. 
Мæн та уыцы мæгуыр зæрватыччы лæппынты мæт уыдис 
æмæ æдзухдæр уыдонмæ кастæн. Зæрватыкк бон-изæрмæ йæ 
лæппынты алыварс цъилау фæзылд: куы-иу лæппынты цур бал 
бæласыл абадт æмæ та сæм-иу йæхи цæппæрста, куы-иу арвы 
дæргъдзинады фырмæстæй æрбайсæфт æмæ та-иу цæстыны- 
къуылдмæ йæ лæппынты цур фестад. Куы-иу ахстоны бынаты 
хæдзары къулыл аныхæст æмæ та-иу йæ лæппынтæм æртахт æмæ- 
иу фæстæмæ æврагъы дæргъдзинады мæстæй катайтæгæнгæ ален- 
чытæ кодта. Афтæмæй зæрватыккыл баталынг. 
Æхсæв-бонмæ уыцы зæрватыччимæ мæ зæрдæ фæдзырдта, 
дыккаг бон раджы сыстадтæн, æнæуи дæр мæ раджы стын хъуыд, 
æмæ уыцы зæрватыччы лæппынтæм уынæг бацыдтæн, федтон 
æмæ къанауы мидæг лæппынты уæлæ сæ мад зæрватыкк дæр 
амард. 
Райсом хур скасти, адæм æрæмбырд сты кувæндоны раз, ди- 
намонæг дæр сæ астæу, æмæ динамонджыты хистæрмæ æнхъæлмæ 
кастысты; уалынмæ æрбахæццæ динамонджыты хистæр æмæ адæ- 
мæн арфæ ракодта, адæм дæр ын сæ сæрæй акуывтой æмæ йын 
арфæ ракодтой. Динамонæджимæ аныхæстæ кодта, æмæ кувæн- 
донмæ бацыдысты. Кувæндоны сыгъдæгдзинад йæ зæрдæмæ нæ 
фæцыд, æмæ куыд æмбæлы, уыцы уайдзæф бакодта динамонæ- 
гæн. Уыйфæстæ адæммæ раздæхт æмæ загъта: 
— Уарзут кæрæдзийы, кувут Хуыцауæн, уарзут мæгуырты 
æмæ сын уæ фæллойæ æххуыс кæнут; ма хъыгдарут уæ гал, уæ 
бæхы, уæззау, тыхкуыст сыл ма кæнут, уарзут алы цæрæг уд- 
гоймаджы æмæ сын кад дæттут, — æмæ ноджы æндæр бирæ 
хорз ныхæстæ фæкодта, арфæ ракодта æмæ ацыд. 
Уæд уыцы адæмæй уымæн афтæ ничи загъта, уæдæ нæ ди- 
намонæг мæгуыр зæрватыччы хæдзар цæмæн æрбайхæлдта, æд 
лæппынтæ йæ хæрзсæфт цæмæн æрбакодта, зæгъгæ, уый зæ- 
гъын ничи бауæндыд цæстмæхъус адæмæй, тынгдæр мæхæдæг. 
242 

СЫРДТЫ ПАРЛАМЕНТ 
Уынаффæгæнæн æмбырд 
Стырæй, чысылæй иууылдæр сырдтæ Хъораджын хохы 
æрæмбырд сты, хъæуыхицау равзарæм, загътой. 
Зыгъарæг раздæр сырдтимæ йæхи фæлымæн кодта: домба- 
йæн йæ къæхтæ асдæрдта, арсæн йæ былтæ, бирæгъ æмæ лыс- 
тæг сырдтæн цыдæртæ адзырдта, æмæ зыгъарæджы иууылдæр 
бауарзтой. 
Хъæуыхицау æвзарынафон æрхæццæ; сырдтæ иууылдæр 
æмдзыхæй зыгъарæджы равзæрстой æмæ йæ хъæуыхицау скод- 
той. 
Уынаффæ райдыдта зыгъарæг, йæ хъуыддæгтæй иукъорд 
фæрæстмæ... Домбайæн стыр хай лæвæрдта, арсæн дæр афтæ, 
бирæгъ дæр хъуаг нæ зади, лыстæг сырдтыл та æрвæсгæ нал 
кодта. 
Хъуыр-хъуыр байдыдтой уæд лыстæг сырдтæ, рувас загъта: 
— Диссаг у, диссаг, нæ хъæуыхицау æнæ къæдзилæй цæй 
хъал ныцци, йæ сæр нæм дзурын дæр нал дары. 
— Ау, æмæ йæ къæдзил кæм аскъуыд, уый нæ зоныс? — 
загъта сæлавыр. — Хъораджын бæрзондыл Сымайлиатæ къæп- 
пæг сарæзтой, раст тъæнджы мæйы зыгъарæгæн йæ къæдзил 
уым ныссалд. Уалдзæджырдæм хуры тæвдæй их куы стæфсти, 
уæд зыгъарæгæн йæ къæдзил феуæгъд æмæ раирвæзт, фæлæ 
къæдзилæн йе ’рдæг уым баззад, æвæццæгæн, уымæн не ’рвæс- 
сон кæны, — загъта. — Баууæнд мыл, — загъта ноджы сæлавыр, 
— хур куы нæ уыдаид, абон дæр ма Сымайлиаты къæппæджы 
мидæг ауыгъдæй лæууид. 
ФЫРАНК, БИРÆГЬ, СЫРДТÆ ÆМÆ ФОС 
Фосæн, дам, мæ хицау скæн, — бирæгъ куырдта фыранкæй, 
фыранк хъуыста адæмæй бирæгъы фыдгой, æмæ æрæджиау, адæм 
афтæ куыд нæ загътаиккой, фыранк раст хъуыддаг нæ бакодта, 
зæгъгæ, бирæгъы фосæн хицау кæй скодта, уый тыххæй фы- 
ранк сырдтæм хонæг арвыста, цæмæй æрæмбырд уой фыранкмæ 
æмæ сæ бафæрса бирæгъы тыххæй, хицауæн бæздзæн æви нæ, 
зæгъгæ. 
Сырдтæ æрæмбырд сты фыранкмæ; фыранк сæ бафарста, 
бирæгъ куыд цæры, фосы хицауæн бæззы æви нæ, уыдæттæй. 
Фæлæ сырдтæй иу дæр бирæгъы нæ бафаудта, æмæ фыранк 
фосæн бирæгъы хицау скодта. 
Цымæ уæд фос та цы загътой? Уынаффæйы хъуамæ уыдон 
дæр уыдаиккой. Замана уый уыд, замана, æмæ дзы нæ уыдыс- 
ты, ферох сæ кодтой, афтæмæй фæрсын та уыдонæй хуыздæр 
никæй хъуыд. 
243 

КУЫРТТАТЫ ФЫЙЙÆУТТÆ 
Раджы кæддæр Куырттаты фыййæуттæ схъал сты: уазал 
дзыкка нал хордтой, сау фысы ’хсыр нал цымдтой. 
Иухатт бирæгъ æрцахстой æмæ йæ удæгасæй бастыгътой, 
афтæмæй йæ суагътой. Бирæгъ Хъæриуы хохы сæрмæ ссыд æмæ 
уырдыгæй ниудта; бон-иу хурæнтæфæй йæ буар ныххус, æмæ- 
иу йæ хъæр кæмттæ арыдта; æртæ боны Хъæриуы сæрæй фæни- 
удта, стæй æнтæфæй йæ буар ахус, æмæ йæ уд систа. 
Цыппæрæм бон фыййæуттыл фыдæхсæв скодта, тыгъдызæй 
уарын ихæмхæццæ фæндæгтæ хаста, арв нæрыди, цæхæртæ калд- 
та, зæхх æнкъуыст, хæхтæ рызтысты, фос иу ран нал лæууыды- 
сты, уылæнтæ кодтой; фыййæуттæ сæ фос лæгæтмæ баскъæрд- 
той æмæ лæгæты бацыдысты. Лæгæты дуарыл стыр айнæгхох 
къæй æрирвæзт æмæ фыййæуттыл лæгæты дуар сæхгæдта. 
Дыккаг бон сæм адæм фæдисы ацыдысты, фæлæ лæгæты 
дуар-айнæг цасдæр къахтой, уыйас айнæг дæлдæрæй-дæлдæр 
цыд. Бирæ фæцархайдтой, æмæ куы ницы бафæрæзтой, уæд сæ 
ныууагътой. Æрмæст ма лæгæтæй æддæмæ хъуыст фыййæутты 
хъарджытæ: 
«Уæ, мæгуыр нæ бон, уæ, мæгуыр нæ зæхх, 
Сæхгæдта махыл æнусы къæдзæх». 
Иукъорд бонты сæ уынæр хъуыст, стæй бамыр сты, хох сæ 
аныхъуырдта. Æнæгъдауæй бирæгъы дæр ма хъыгдар. 

»г»::»*~- =•::•::• 
ÆМБИСÆНДТÆ 
^ 
ХУЫТУДДЗЫБЫН 
Хуы рагон тулдзы бын 
Гуыркъотæй бафсæст. 
Ныккаст æм хуры тын, — 
Ныххуыссыд, бамбæхст. 
Райхъал и хуыссæгæй, 
«Цæй, сыстон», — загъта, — 
Йæ фындзы сынæгæй 
Тулдзы бын къахта. 
Уæд бæласæй халон 
Нæл хуымæ дзуры: 
— Ныр дæуæй тулдз хъалон 
Мыздæн цы куры? 
Ма йын къах йæ уидаг, 
Бахуыскъ уыдзæн тулдз!.. 
— Сыскъуыйæд йæ мыггаг, 
Мауал дзы уæд гуырдз. 
Æз ыл мæт нæ кæнын, 
Пайда дзы ис цъус; 
Æз гыркъо куы хæрын, — 
Уадз, кæнæд уый хуыскъ! 
Мæн гыркъо нард кæны, — 
Бæлас та мын циу?! 
Сыст дæр мæ нал хæры, — 
Ныббæзджын мæ фиу!.. 
Ысдзырдта тулдз бæлас, — 
Хуы кодта хæргæ. 
— Куы хъусис мæ ныхас, 
Куы скæсис хæрдмæ, 

Уæд фенис, гыркъотæ 
Мæныл кæй зайынц; 
Ныууадзис дæ богътæ, 
Уæнгтæ чи марынц!.. 
ХÆФСЬГГЫ ПАДДЗАХ 
Хæфсытæ куывтой, 
Зевесæй куырдтой 
Сæхицæн паддзах. 
— Хъусут æм, — загъта, 
Паддзах сын радта 
Дынджыр кæрз къодах. 
Сабыр æмæ æнцад, 
Нæ сæм уыд хæцаг 
Сæ дынджыр паддзах. 
Хæфсытæ загътой: 
— Ай нын цы радтой, 
Нæ нæ хъæуы мах. 
Æнæвзаг гоби, 
Кæнæм ыл хъоды, 
Ракурæм æндæр... 
Ракуырдтой хурæй 
Æмдзых-æмгуырæй, 
Загътой та ныр дæр: 
— Дæ хорзæхæй, хур, 
Нæ къодахы мур 
Иуырдæм фæлас: 
Ницы æмбары, 
Хъуыддаг не ’взары; 
Къодах у, бæлас. 
Курæм та ныр дæр, 
Паддзах нын æндæр 
Куыд раттай махæн. 
Кæсаглас уасыд. 
Хур дын æм басидт: 
— Мæнæ уын паддзах. 

Хъусут æм дзæбæх: 
Зондæй у къæдзæх, 
Уынаффæ кæндзæн. 
Хæфсыты цады 
Кæсаглас бады, 
Уый сæ ныр хæрдзæн. 
Сихор, æхсæвæр, 
Кæй та фæстæдæр, 
Афтæ сæ хордта. 
Бонсауизæрмæ 
Йæ фындз цæхгæрмæ 
Хæфсытыл хоста. 
Хæфсытæ та раст 
Хурмæ дын сæ хъаст 
Бахастой ныр дæр: 
— Нæ ног паддзах 
Бахордта нæ мах; 
Ныр нын у зындæр. 
Уæд сын хур загъта, 
Йæхи сæм æруагъта: 
— Уæ фыццаг паддзах 
Сабыр у, загътат, 
Æнцой мæ нæ уагътат, 
Уый уын ныр паддзах. 
Хонут æй уый карз, 
Хæры, дам, нæ магъз 
Фыццагæй зыддæр; 
Зонут уæ фадат, 
Куыддæр нæ бадат, 
Уыдзæн уын фыддæр. 
КÆСАГ, ХÆФС ÆМÆ ЦЪИУСУР 
Кæсаг, хæфс æмæ цъиусур 
Денджызæй ластой иу дур, 
Сæ фæнд иумæ нæ цыди: 
Кæсаг донмæ хæцыди, 
247 

Хæфс æй ласта сурырдæм, 
Цъиусур та йæ хурырдæм, 
Абон дæр ма уыцы дур 
Денджызы ис уый, мæ хур! 
МИНАС 
Стонг аз æрцыди сырдтыл, 
Æвдисæн кодтой сæ фырттыл... 
Домбай арвыста хонæг — 
Хъуыддаг, æгъдæуттæ зонæг. 
Сцæттæ кодта минас, — 
Фыд чи хордта йæхиас! 
Æрæмбырд ысты сырдтæ, 
Фынгыл бадтысты хуындтæ. 
Тæрхъус, зыгъарæг, рувас 
Балæууыдысты иу фарс. 
Афон сахат фæстæдæр 
Нал сæ уагътой хæстæгдæр. 
Рувас загъта: — Ме ’мбæлттæ, 
Æрбайхъусут, ме ’мгæрттæ. 
Æххормагæй цæмæн цон, 
Æз бафсадон мæ хæлцон! 
Уæртæ дзы бандон дæр ис, 
Фынджы уæлæ та фыд ис!.. 
Фыранк дзырдта рувасмæ: 
— Дæхи уал айс иуварсмæ. 
Бандон пылæн æвæрд у, 
Хуыцауæй йын лæвæрд у, 
Лыстæг сырдтæ, фæстæдæр 
Бахæрдзыстут æхсæвæр!.. 
Куы ’рбацæуа нæ къахджын, — 
Йæ дзабыртæ фæсалджын. 
Уый у сырдты Батырадз, 
Уый цур уын нæй дзырды рад. 
Йæ быны уæ фæкæндзæн, 
Уæ мад уыл уæд фæкæудзæн. 

Рувас, нæ разы лæуу дард, 
Кæд лæугæйæ нæ хæрыс, 
Уый дæ сæрмæ нæ хæссыс, 
Уæд цу, дæ хæдзары бад!.. 
ФЫРАНК ÆМÆ ГÆДЫ 
Фыранк сау хъæды цуаны хатти, 
Никæмæй тарсти — йæ хъару зыдта. 
Йæ разы гæды къуылдымыл бадти, 
Фыранк фæлæууыд, гæдымæ дзырдта: 
— Оххай-гъе, ме ’рвад, цæй чысыл ныддæ?! 
Мах кондæй дæр иу, мыггагæй дæр уæд, 
Фæлæ рагæй дæр хуыснæгыл зылдтæ, 
Рагæй бæрæг у гайлагæй рæуæд. 
Рагæй нæ мыггаг худинаг кæныс, 
Рагæй сахуыр дæ сæфты хуыснæгыл, 
Рагæй сайæггаг аргъæуттæ кæныс, 
Рагæй сахуыр дæ сæфты хуыссæгыл. 
Цъынддзаст, сусæгæй кæрдзынтæ давыс, 
Рагæй нæ кæныс нæ мыггаджы кой, 
Æдзухæй артдзæсты фæныкыл бадыс, 
Рагæй нæ лæууыс нæ хæстæджы ’нцой. 
Рагæй бæргæ дæ хурхæй маринаг, 
Ды куырмæй лæгæн йæ хæйттæ сайыс; 
Бæргæ йын нæ дæ фосæн даринаг, 
Фæлæ дæ аргъæуттæй лæджы фæс?йыс. 
Уæд гæды сдзырдта: — Цы кæнон, ме ’рвад, 
Æз лæджы къухмæ æнхъæлмæ кæсын; 
Раджы фесæфтон ме ’рдынæн йæ фат; 
Зымæг та цуаны уазалæй тæрсын... 
ЦÆРГÆС ÆМÆ УЫЗЫН 
Уызын куырдта цæргæсæй: 
— Нал фæразын цæндгæсæй! 
Цæргæсæн зæгъы уызын: 
— Ныр аппарон æз мæ зын, — 
249 

Схæсс мæ ды æврагъмæ, 
Акæсон дзы фæсрагъмæ; 
Хъыг кæнын ам бадынæй, 
Æппын мын нæй бафынæй. 
Ды мæ тæхын сахуыр кæн, — 
Мæ зæрдæ мын барухс кæн. 
Цæргæс загъта: — Æнцад бад, 
Æз дæ нывонд, дæуыл мард. 
Дæуæн тæхын дæ бон нæу, 
Базыртимæ дæ конд нæу. 
Нал æй уагъта уæд уызын: 
— Цасдæриддæр мын уæд зын. 
— Кæд нæ хъусыс мæ зондмæ, — 
Схаста йæ бæрзондмæ; 
Бæрзондæй йæ рауагъта, 
Тæхын æфсон рахаудта... 
Уызын дурыл куы сæмбæлд, 
Фыдхъуыддаг ыл уæд сæмбæлд... 
Хæрзты хуызæн куы нæ уай, 
Стонг, сыдæй куы мæлай, 
Уæд сын æфстау цы дæттыс, 
Йе семæ ’ргъом цы бæттыс?!. 
ХАЛОН ÆМÆ ЦЪИУ 
«Тулдзыл, дам, фæткъуы æрзади! 
Халон дын афтæ сдзырдта; 
Цъиу худæгæй ныммарди, 
Гæдыдзырд æй ысхуыдта. 
Цъиуы ныхас халонмæ 
Маст хъылмайау фæкасти. 
— Кæсут-ма ныр адонмæ, — 
Цъиуæн халон нæ састи. — 
Куыд мын уæндыс уый зæгъын, 
Тулдзыл фæткъуы нæ зайы. 
Райдайдзæн уый ызгъæлын, 
Уидздзысты йæ къæссайæ. 

— Мæ гæдыдзырд де ’цæгæй 
Хуыздæр кæй у, уый бамбар; 
Мæ цыргь ныхтæ де ’фцæгæй 
Нал сисдзынæн, мæ цагъар! 
— Халон цæра æвзонгмæ, 
Дæ гæдыдзырд ме ’цæгæй 
Хуыздæр кæсы дæ зондмæ, 
Дæ ныхтæ сис ме ’фцæгæй. 
Зонын, мæнæн дæ цуры 
Мæ бон кæй нæу ысдзурын. 
Мæ зæрдæ хъаст нæ куры, 
Мæ фæрстæм ма лæбурын. 
ДОМБАЙ 
Домбай нал уыд йæ сæрæн, 
Базæронд и, ныммæллæг; 
Æрымысыд хуыздæрæн, 
Рынчын, дам, дæн мæхæдæг! 
Базæронд дæн, мæ хуртæ, 
Фæрынчын дæн мæ низæй. 
Сафтид ысты мæ цуртæ, 
Фæхъаджджын дæн мæ исæй! 
Æрбацæут мæм, сырдтæ: 
Арсæй, бирæгъæй, сагæй, 
Фехъусут мын мæ дзырдтæ, 
Бафæрсут мæ мæ уагæй. 
Рагæй сæйын мæ хуынчъы, 
Дзурын зынæй фæразын, 
Сæвæрут мын мæ бичъы, 
Кæд ма уемæ фæхъазин!.. 
Бирæгъ æм бауад раздæр, 
Домбай дæр йæхи систа, 
Домбайы цæф фæраздæр, 
Бирæгъ уым йæ уд систа... 
Сырдты иугай фæсайдта 
Зæронд домбай йæхимæ, 
Хурхæй сæ-иу ныммардта, 
Фæлывта сæ йæ хинæй... 
251 

Рувас домбаймæ касти 
Иу къуыбырæй хæстæгмæ. 
Домбай дæр дын ныффæлдæхт 
Йæ иу фарсыл цæхгæрмæ. 
— Бафæрс мæ, рауай, рувас, 
Рынчын дын дæн, фæмæлын!.. 
Цы дын ракодтон уыйас, — 
Æз дæ уындмæ куы бæллын. 
— Мæрдтæм фæдау — мидæмæ, 
Æддæмæ дæ цæуæг нæй. 
Куы мæм дзурай фидæнмæ, 
Мæнæн дæумæ цæуæн нæй. 
БÆЛÆСТЫХЪАСТ 
Бæлæсты разæй 
Рагон тулдз бæлас 
Райдыдта ’гъдауæй 
Сæ хъасты ныхас: 
— Фæрæт нæ ныццагъта, 
Нал нæ ис мыггаг. 
Тæрс та сын загъта: 
— Фæрæт нæу хъæстаг; 
Уый уæ нæ цæгъдид, — 
Йæ хъæд у уæхицæй, 
Æнæ уый нæ кæсид 
Фæрæт къæбицæй. 
тыхджын 
Бирæгъ, арс æмæ рувас 
Иумæ цуаны хаттысты... 
Къæдзæхрæбыны хурварс 
Холыйы цур бадтысты... 
Рувас райдыдта дзурын: 
— Æрбайхъусут, ме ’мбæлттæ, 
Уæ дыууæйæ дæр курын, 
Мæ уарзонтæ, ме ’мгæрттæ. 
Махæй чи уа рагондæр, 
Ацы холы уый фæуæд. 
Æз æй дæттын абон дæр, 
Уадз æмæ йæ уый хæрæд. 

Рувас фондзыссæдз азæй 
Хистæр йæхи ысхуыдта, 
Бирæгъ, «хъаймæты разæй 
Райгуырдтæн», — уый сдзырдта. 
Арс та загъта: — Фондз азы 
Æрмæст цæуы мæ гуырдæй, 
Сæргуыбырæй мæ разы 
Æнцад лæуут ныгъуылдæй. 
Рувас ыстонгæй уасы, 
Бирæгъ мæстæй нынниудта; 
Тыхы дон хæрдмæ ласы, 
Арс холыйы ныххордта. 
КУЬЩЗÆМÆГАЛ 
Куыдз хосыл хуыссыди 
Æмæ йæм галы нæ уагъта. 
Гал æм курæг ссыди, 
Хуыснæгау дзы нæ давта. 
— Цæмæн рæйыс ды мæныл?! 
Курын, сыдæй мæ ма мар: 
Иузæрдыг дæн æз лæгыл, 
Фыдзæрдæ мæм ды ма дар. 
Æз лæгæн дæн йæ дарæг, 
Æргомæй дын æй зæгъын. 
Ме ’фцæг куыстæй фæнарæг, 
Бауадз мæ, сыдæй мæлын. 
Зыд лæджы цæст-зынæфсис, 
Дæхæдæг дæр нæ хæрыс, 
Искæмæн дæр нæ дæттыс, 
Бынтон сæфт у дæ намыс. 
РУВАС 
Нæ гæды рувасы 
Хуыссæг нæ ахсы. 
Хуыснæджы мæтæй 
Дардыл фæхæтыд, 
Зæххыл нæ хæцыд, 
Ирвæзт мæлæтæй. 
253 

Ирæй, Дыгурæй, 
Хохæй, быдырæй — 
Сæ хъæстаг рувас. 
Сидзæры чыссæ, 
Идæдзы хыссæ 
Чи давта уыйас?! 
Иухатт дын рувас 
Бадти та хурварс, 
Кæркдонмæ касти. 
«Тæхудидæгæй, 
Фест уым мидæгæй», — 
Мæстæй йæм марди. 
Кæркдоны хуынчъы 
Уый йæ бырынчъы 
Фатау фæцавта. 
Кæркдоны смидæг 
Фаджыстыл зилæг, 
Кæрчытæ давта. 
Уалынджы хицау, 
Иунæгæй, бецау, 
Рувасы ауыдта. 
Ныфсджын, хъæлдзæгæй, 
Дынджыр лæдзæгæй 
Рувасы асырдта. 
Рувасæн иу хатт 
Йæ сæрæн иу хафт 
Бæргæ фæласта; 
Рувас аирвæзт, 
Лæгæй аиртæст, 
Дон æй фæласта. 
Хуылыдз, донластæй, 
Йæ къоцца састæй 
Фаллаг фарс фæци. 
Йæ сау бырынкъæй 
Смуды хуынкъæй... 
Æндæр ма йæм ц’ и?! 
УЫГÆМÆХАЛОН 
Уыг рагон бæласæй 
Халонмæ дзырдта 
Къæмдзæстыг ныхасæй, — 
Йæ зылын зыдта: 

— Мæргьтæ мыл æмвæнд 
Скодтой фарон, 
Ме ’фхæрд у æгьгъæд, 
Зæгъын дын, халон, 
Бон мæ нæ уадзынц 
Æддæмæ кæсын, 
Мæ сæр мын ныффадынц, — 
Састæй йæ хæссын. 
Сдзырдта йæм халон: 
— Кодтай уæрирæ, 
Ды мæргьтæй хъалон 
Фæистай бирæ. 
Ныр дæр ма давыс 
Æхсæв кæрчыты, — 
Фыдæбонæй марыс 
Зæххыл цæрджыты. 
Дæ зæрдæ уыд сындзау, 
Дæ хъуын та фæлмæн; 
Ныр уым ды чындзау 
Æнцад лæуу, дæрмæн!.. 
ДОМБАЙ, УАСÆГ, РУВАС ÆМÆ ЕГАР 
Рувас хордта кæрчыты, 
Хъыг сæ дардта цæрджыты, 
Кæрчытæ-иу ыскуыдтой, 
Сæхицæн кау ысбыдтой. 
Уым цардысты мæгуырæй, 
Æмбырд æмæ дзыгуырæй, 
Кæрчытыл уыд мæгуырбон, 
Рувасæн та бæрæгбон. 
Хæстæг сæм царди егар, 
Кæрчытæн уыди се ’мгар, 
Кæрчытæн кодта æххуыс: 
— Рувас, æнцад бад, ныххуысс! 
Егарæй дæр куы нæ тарст. 
Нæ-иу уагъта йæ хъæрахст; 
255 

Егар дæр дын къуылых уыд, 
Йæ иу дæндаг къуымых уыд. 
Æдæрддзæф домбай царди, 
Рувасмæ мæстæй марди, 
Кæрчытæн уыд иу уасæг: 
— Домбай, æз дæн де уазæг, 
Кæрчыты дæттын дæуæн, 
Рувас сæ хæры цæлæн. 
Домбай зæгъы уасæгæн: 
— Бæздзынæ мын уазæгæн, 
Рувасы мæ бар бауадз, 
Кæрчыты уæгъдæй рауадз. 
Рувасæн загъта домбай: 
— Ныууадз, мæ бон, дæ цоппай, 
Кæрчытæ суой сæрибар, 
Быдыр ысуа сæхи бар. 
Рувас домбайæ фæтарст, 
Фæстæмæ дæр нал фæкаст... 
Уæдæй нырмæ рувас 
Æнцад бады хурварс. 
КУЬЩЗ, УАСÆГ ÆМÆ РУВАС 
Урс куыдз æмæ цъæх уасæг 
Хъæуыл сæхи фæхастой, 
Хуыснæггæнаг, фыдуазæг 
Æмгæрон-иу нæ уагътой... 
Куыдзмæ бадзырдта уасæг: 
— Кæркуасæнмæ ды фæрæй, 
Уыйфæстæ дын мæ зарæг 
Ныккæндзынæн æз хъæрæй. 
Уасæг уасыд бæласыл, 
Куыдз дын зæххыл бафынæй, 
Йæ хъæр æрцыд рувасыл, 
Нал æнцади кафынæй. 
256 

Рувас загъта уасæгæн: 
— Хъæуккагæн дын бæздзынæн, 
Фынгхæссæг дын — уазæгæн, 
Фаджыстæ дын мæрздзынæн! 
Уасæг дзырдта рувасмæ: 
— Æз хъæуыхицау нæ дæн, 
Нæ дæ тæрсын бæласмæ, 
Дыгæйттæ хæрыс хæрдæн, 
Дæ разы хъæуыхицау 
Бæласы цур бафынæй. 
Дæ къахæй-ма йæ сфицау, 
Чи зоны, нæу тарф фынæй. — 
Куыдзы басхуыста рувас, 
Куыдз абадти йæ сыдзыл, 
Ратыдта йын йæ иу фарс, 
Фæхæст ын и йæ фындзыл. 
Рувасы куыдз ныттыдта. 
Хъæуккаджы мæт æй нал уыд; 
Йæ цъæх кæрц ын нывзыдта, 
Сыскъуыдта йын йæ сау уд. 
ХУЫÆМÆФЫС 
Хуы æппæлыди йæхицæй: 
— Адæмæн дæн æз сæ цард, 
Хор мын дæттынц къæбицæй, 
Дисны бæрц вæййы мæ нард. 
Аргæ кæнын къордгæйттæ, 
Богътæ кæнын, гæрæхтæ. 
Уæд æм уæрыкк ысдзырдта: 
— Дистæ кæнын, куысыфтæ, 
Пехуымпар дæ не стыдта, 
Залмысыфау — дæ хъустæ. 
Кæд æз иу арын, уæддæр 
Дæуыл мæхи нæ барын; 
Мæн ыскæнынц уæлдæр, — 
Цъыфтыл мæхи нæ хъарын. 
Мæн æргæвдынц нывондæн, 
Хуыцауы уарзон у нæл фыс, 
Хуын мæ кæнынц бæрзондæн, 
Ды та уал уым цъыфы хуысс. 
17 Гæднаты Секъа 

ЛÆГ, УÆЙЫГ ÆМÆ РУВАС 
Лæг сау хъæды цуаны хатт, — 
Йе ’хсæвæйраг агуырдта. 
Уымæ дардæй рувас каст, 
Йæ цæстысындз ауыдта. 
Рувас уайтагъд фæлидзæг, 
Фæстæмæ дæр нал фæкаст; 
Фыдгул афтæ фæризæд, 
Уыцы сахат уый куыд тарст. 
Уæйыг фарста рувасы: 
— Кæдæм лидзыс, зинты сайд? — 
Иу ран бадти хурварсы, 
Йæ хъуынджын кæрц — ихау салд. 
— Кæдæм лидзын, зæгьон дын, — 
Æрбацæуы цыуанон; 
Æз уымæ сыпп нæ уæндын, 
Амардзæн мæ иуафон. 
— Ыстыр диссаг фехъуыстон, — 
Искæмæй та куыд тæрсыс? 
Æз сау хохы фесхуыстон, — 
Ныллæбырди, ныцъцъæл ис. 
Куыд дзы тæрсыс уагæры, 
Цавæр уыдзæн уыцы лæг? 
Зæххы ’нкъуыстæй н’ акæлы 
Хохы сæрæй иу сынæг... 
Уалынмæ лæг æрбакаст, 
Уæйыг дæр йæхи ысдардта; 
Лæг топпы рагъæй акаст, 
Уæйыджы цæст ыскъахта. 
Уæйыг куырмæй фæлидзæг, 
Къултыл хоста йæ фæрстæ. — 
Ныр йæ тыхыл фæмизæд, 
Дзæгъæл баззад йæ бæстæ. 
Рувас фарста уæйыджы, — 
Иу баисты хуссары: 
— Федтай йæ, цы, нæ лæджы? 
Чи ц’ агуры, уый ссары. 
258 

— Уæддæр мыл цæф кæй не ’руад, 
Уый дын зæгъын, мæ уарзон. 
Амардтаид мæ де ’рвад, 
Тыхджын кæй у, уый базон, 
Йæ иу тъирттæй мæ цæстæн 
Раст йæ гагуы фелвæста; 
Хицау нал и мæ бæстæн, — 
Мæ бын’ хай мын фесæфта. 
ФЫРАНК, ЛÆГ ÆМÆ ГÆДЫ 
Лæг сау хъæды бæлас фаста, 
Йæ дзæккор уæлæуæз хаста. 
Фыранк æмæ гæды дардæй 
Лæгмæ кастысты æнкъардæй. 
Фыранк фарста уæд гæдыйы: 
— Уый цы фады, цы рæдийы? 
Уæд гæды фыранкæн загъта, 
Йæхи дын мардау æруагъта: 
— Гъеуый лæг, зæххыл дзыхджын, 
Хæсты боны фæндæй тыхджын. 
— Цон, фенон æй, — фыранк загъта, 
Гæдыйы та уым ныууагъта. 
— Цæй, хæцæм, лæг, æз æмæ ды, 
Дæу сыстыдта нæртон гæды. 
— Ныр куыд хæцæм, — лæг ын загъта, 
Йæ гæрзты ’фсон æм æрхаста, — 
Мæ гæрзтæ дын мемæ не сты, 
Мæрдырох мæ... хъæуы фесты. 
— Ацу, ’рхæсс сæ, — фыранк загъта, 
Йæхи ’нцадæй зæхмæ ’руагъта. 
Лæг ын загъта: — Фæлидздзынæ, 
Хъæды сырдты та уидздзынæ. 
Фыранк загьта: — Æз нæ лидзын, 
Хæсты боны дæр нæ ризын. 
259 

Лæг ын загъта: — Дæ дзæмбытæ 
Хъæды фасты сæ рæмбынтæм 
Ныссадз, уæд дыл баууæнддзынæн. 
Фыранк æркаст йæ дзæмбытæм, 
Ныссагьта сæ сæ рæмбынтæм... 
Лæг рахоста фастæй цурчы, 
Рацахста йæ, цыма зулчъы, 
Фыранк баззади ауыгъдæй 
Бæласы фасты алхъывдæй. 
Лæг дæр ацыд йæ гæрзтæм, 
Дард æй нæ хъуыд йæ бæстæм. 
Йæ фарсмæ ракодта иу мих, 
Уæд фыранчы сæр фæдих. 
АГÆМÆФВДИС 
Уæларт аг дын йæхи стыдта, — 
Æз, дам, денджыз, æнæбын; 
Уымæ фыдис афтæ сдзырдта: 
— Куы дын зонын дæ рæбын; 
Æз дæ къуымты куы ’рзилын, 
Зонын дын æз дæ хабар, 
Дæ муртæ дын куы суилын; 
Æргом мын дæ, уый бамбар. 
УЫЗЫН 
Уызын не ’ххæст къутæрмæ. 
Æмæ бæласмæ ивæзта; 
Нæ йæ уагътой уæтæрмæ, 
Уый та хæдзармæ ’фсæрста. 
МАЙМУНИ 
Маймуни айдæны каст, — 
Йæ хуыз уыдта æвзæрæй. 
Йе ’взæр уындæй зæрдæ тарст, 
Йæ сæрмæ каст цæгæрæй. 

Ныххудти дын кæл-кæлы 
Маймуни, — фæлдæхтбыл, 
Цыма хæрæгсындз хæры, 
Уыйау худти нæ фыдсыл. 
Йæ фындз схъæл хæрдырдæм, 
Йе 4рфыг æфтыд йæ цæстыл; 
Ахæм æвзæр кæм уыдзæн 
Дæларв зæххы нæ бæстыл?! 
«Цæуыл худыс, нæ фыдсыл?» — 
Сырдтæ ’мхуызон ысдзырдтой. 
Йæ дæндæгтæ зыхъхъырæй, 
Цæуыл худти, нæ зыдтой. 
Маймуни афтæ зæгъы: 
«Бакæсут-ма æвзæрмæ,— 
Айдæны мидæг цы худы 
Боныцъæхæй изæрмæ». 
Фыранк ын уæд афтæ зæгъы: 
«Дæхæдæг дæ уыцы ’взæр, 
Айдæны мидæг кæй уыныс, — 
Куы фесæфид де ’взæр сæр!» 
Иу йæхиуыл худы, 
Дыууæ — кæрæдзиуыл, 
Æртæ — искæуыл. 
ХÆДЗАРГÆНÆГ ЛÆГ 
Хæдзаргæнæг йæ фæрæт 
Аппæрста ’мæ ныууагъта, 
Федтон, дам, дæ мæ мæлæт, 
Сыджыты йæ ныссагъта. 
Æз мæ кардæй кусдзынæн, 
Нал мæ хъæуыс æппыидæр, 
Къæдзæхыл дæ хойдзынæн, 
Нал æргæвдыс æрду дæр. 
Уæд æм фæрæт ысдзырдта: 
«Ма мæ фехал дзæгъæлы», — 
Зæрдæбынæй ыскуыдта: 
«Ма мæ басудз цæхæры. 
261 

Ды дæ кардæй уæладзыг 
Не скæндзынæ, мæ уарзон; 
Ма мæ фесаф иудадзыг, 
Кæй дын бæззын, уый базон. 
Райсом фæсмон кæндзынæ, 
Уый дын зæгъын мæхицæй, 
Æрæджиау кæудзынæ, 
Нал кæсдзынæ къæбицæй». 
ЧЬЫНДЫХЪÆЗДЫГ 
Чъынды хъæздыг фылдæр сафы 
Æхца ’мбырдæн хызтæ уафы. 
Хъæздыг загъта йæхицæн: 
«Бирæ мæм ис, уый зонын, 
Хъæздыгдæр лæг нæ уыдзæн, 
Мæхи мæгуыр нæ хонын. 
Фæлæ цæмæй нæ кусон, 
Æз куы фенин мæ карчы; 
Мæ иу фарсыл куыд хуыссон, 
Налхъуыт уыдзæн йæ айчы». 
Хъæздыгмæ дын иу карк уыд, 
Бонæн айк ын æфтыдта; 
Айк дæр хуымæтæг нæ уыд, 
Сызгъæрин айк лæвæрдта. 
Хъæздыг загъта йæхицæн: 
«Зондæй куы дæн фæнды зæй; 
Мæ хæзнаты къæбицæн, 
Цæй, раргæвдон йæ бæрзæй». 
Йæ кæрчы дын аргæвста, 
Уæд хæлдысты йæ митæ, 
Йæ хуылфы йын агуырдта 
Сызгъæринæй кæритæ. 
Хæзнаты ’фсон йæ каркæй 
Райста афтид айчы хъузг, 
Уæд фæхъаджджын йæ айкæй, 
Æгæр мæстæй йæ хуылф сыгъд. 

ЗЫРНÆГ ÆМÆ РУВАС 
Зырнæг æмæ рувас 
Сфæнд кодтой минас. 
Зырнæг загьта: «Хонын дæ, 
Минас фæкæнæм иумæ. 
Дæу тыххæй мын цæттæ у 
Пырындзфых бырцимæ, фиуимæ. 
.Рагæй стæм лымæнтæ, 
Никуы фестæм дзурыны». 
Пырындзы дын ныккодта 
Иу нарæгхъуыр дурыны. 
Рувасæн дын йæ къубал 
Нарæг хъуыры нæ цыди. 
Æнæ сдзургæ нæ рувас 
Зырнæджимæ хæцыди. 
Рувас дæр дын зырнæджы 
Йæ лæгæтмæ фæхуыдта, 
Къæдзæхы цур сыгъдæджы 
Змис иу ран ныккодта. 
Зырнæг дæр дын ызмисæй 
Цы бахордтаид — ницы. 
Тæргай фæлыгъд рувасæй, 
Хоры нæмгуытæ уидзгæ. 
ХÆФС 
Хæфс — цъыфы цадæн æлдар, — 
Фæсномыг ныхас æмбар; 
Куы дæ бахъæуа йæ сæр, 
Уæд дын нæ уыдзæн æвзæр. 
Алкæмæн дæр йæ хæдзар 
Йæ къухы ис, йæхи бар... 
Уазæг — фыс, 
Фысым — бирæгъ... 
Чысыл хуысс, 
Хъус-иу бирæ! 
263 

СУГДЗАУ 
Зæронд лæг иухатт 
Йæ сау хæрæгæн 
Лæдзæгæй иу хафт 
Фæкодта, — зæгъæм. 
Иу цæф ын бæргæ 
Ныббарста хæрæг, 
Дыккаг цæфæн та 
Федта йæхæдæг: 
Зæвæтæй иу хатт 
Нæ зæронд лæгæн 
Фæкодта иу хафт 
Йе ’фсæст гуыбынæн... 
Зæронд лæг атылд 
Дæлвæндаг пыхсы, 
Хæрæг æппындæр 
Ууыл нæ тыхсы. 
Дæхицæй æррадæры 
Ма хъыгдар, мæ хур, 
Кæннæуæдæ дыл 
Ныццæвдзæни дур. 
ХÆЛЫНБЬПТЫР 
Куы мæргьты сайдта, куы — мыстыты: 
Мæргътимæ-иу маргъау тахти, 
Мыстытимæ ’мгарау хатт. 
Æрæджиау æй базыдтой 
Æмæ йæ сæхицæй расырдтой. 
Ныр хæлынбыттыр налдæр маргъ у, 
Налдæр мыст. 
Æхсæв тæхы, 
Бон у ’мбæхст. 
ХАЛОН, УАЛЛОН, ЦЪИУСУР ÆМÆ БÆЛÆСТÆ 
Иухатт дын халон 
Бæлæсты стыдта, 
Уæд бынæй уаллон 
Халонмæ сдзырдта: 
264 

«Бæлæстæ дæм кæд 
Фæкæсынц уæзбын, 
Æз дæр сын сæ фæд 
Мæхицæй фæзмын. 
Фæлæ мæн уæддæр 
Хъуыдыгæнæг нæй, 
Уастæн, фæкæной 
Фыдгултæ дæ-дæй». 
Ысдзырдта йæм уæд 
Хъæдбынæй цъиусур: 
«Дугъон барæджы 
Фистæгæй ма сур. 
Æппындæр нæй 
Халоны йæ мæт. 
Бæлæстæн зара, 
Уаллон уал лæууæд». 
Ацы ’мбисонды 
Хуыздæр хъуыд зæгъын, 
Фæлæ халонæн 
Тæригъæд кæнын. 
ÆРСЬГГÆ ÆМÆ БИРÆГЬТÆ 
Æрсытæ кодтой 
Бирæгътимæ загъд, 
Туджы пырхытæ 
Æрхыты фæкалд. 
Æрсытæ тыхæй 
Бирæгътæм бырстой, 
Сæ туджы цъыртт сын 
Æхсныфæй нызтой. 
Бирæгътæй дæр чи 
Сау уыди, чи бур, 
Афтæмæй кодтой 
Кæрæдзимæ змур. 
Чи та сæ кодта 
Æрсытæн фæндаг, 
Афтæмæй хæлдтой 
Бирæгъты хъуыддаг. 
265 

Ныр дын бирæгьтæ 
Уазалæй тыхсынц, 
Æрсытæ дзæбæх 
Хуынчъыты хуссынц. 
РУВАС 
Æдзæрæг бæсты 
Рувас уыд æлдар: 
'Фæсном ныхæсты 
Хъуыды кæн, æмбар.... 
Иу гæды рувас 
Бæстыл фæхатти. 
Чи сайдта уыйас, 
Иу ран нæ бадти. 
Йæ уæлæ дардта 
Цъæх хъисын пæлæз. 
Цардæн ыссардта 
Уымæйты фæрæз. 
Æвнæлдта зыдæй, 
Кодта уæрирæ. 
Бындзыты мыдæй 
Фæхордта бирæ... 
Æфсæстæй уымæ 
Бакæс æм, уæд цы? 
Ысхæццæ хурмæ 
Йе ’взаджы фæрцы. 
Æрсытæн — цагъар, 
Йæхи сыл хъардта. 
Бындзытæн — æлдар, 
Дзыхæй сæ сайдта. 
Афтæмæй рувас 
Бирæ фæцарди, 
Фæкодта минас, 
Фæлæ ныммарди. 
ДОМБАЙ 
Æрæмбырд ысты иу ран 
Фыранк, арсæй, бирæгъæй. 
Зæронд домбай къутæры 
Хуыссыд, мæгуыр, иунæгæй.. 

Зыгъарæг дæр сырдтимæ 
Фæлæууыди фæндгæнæг: 
«Цæй, домбайы фæнæмæм, 
Хъыг нæ дары йæхæдæг». 
Домбайы дын афсæрстой, 
Нæртон над ын ыскодтой... 
Зыгъарæджы ассæстой, 
Хъуыды дæр æй нæ кодтой... 
Сырдтæ иууыл дзæбæхæй 
Фæцыдысты фæйнæрдæм. 
Зыгъарæг та фæлдæхтæй 
Нал улæфыд йæ дзыхæй. 
Домбай йæ маст иууылдæр 
Зыгъарæгæй ысуагъта, 
Нал дзы баззад иу мур дæр, 
Фыдджынау æй скарста. 
Афтæ, мæ хур, тыхджынæй 
Дæхи хъахъхъæ мæллæгæй, — 
Кæннæуæдæ цытджынæй 
Баззайдзынæ хæрæгæй. 
ДОМБАЙ ÆМÆ ЗЫГЬАРÆГ 
Домбай æмæ зыгъарæг 
Иумæ цуаны хаттысты. 
Зыгъарæг уыд ыскъæрæг, 
Иу хæтæны цардысты, 
Сагтæ ахста, сæгуыттæ 
Домбай — зæронд цуанон. 
Зыгъарæг дын йæ хъустæ 
Æрæппæрста, уый базон. 
«Фылдæр хæрыс, мæ лымæн», 
Афтæ загъта зыгъарæг, — 
Равзарыс ын йæ фæлмæн, 
Дæхи скæныс фыд уарæг». 
«Кæд дæ фæнды, дæхæдæг 
Цыуаны хæт иунæгæй; 
Æз цæудзынæн мæхæдæг, 
Нæ цæрдзынæн уынгæгæй». 

Ныр дæр домбай æрдонгæй 
Ахсы сырдты нарддæртæ. 
Зыгьарæг та ыстонгæй 
Ахсы мысты къаддæртæ. 
РУВАСÆМÆУАСÆГ 
Рувас бæласыл уасæгмæ 
дзырдта, 
Сайгæ йæ кæй кæны, уасæг 
уый зыдта. 
«Æртæх-ма, мæ хур. 
дæ фæхъхъау фæуон, 
Æз дын дæ хъусы 
цыдæртæ зæгъон». 
Уасæг бæласæй ныууасыд 
хъæрæй, 
Рувас йæ былтæ асдæрдта 
бынæй. 
Карк айк æрæфтыдта, 
Йæ дзыхы дзаг хъæр кодта æгæр, 
Хицау йæ хъусты бæмбæг батъыста, 
«Кæд ын нал хъусин, — загъта, — йæ хъæр». 
Искæмæн куы уай аггæл, 
Уæд дæ хорзæхæй ма ’ппæл. 
ГАКК-ГУКК ÆМÆ УАСÆГ 
Уасæг: 
Мæ хур акæнай, гакк-гукк, 
Цы хорз дзурыс «ысдæттут!» 
Бæзджынгомау ысдзурыс, 
Хуымæтæджы нæ курыс. 
Уалдзæгæн дæ йæ бæрæг, 
Ыстауын дæ мæхæдæг. 
Гакк-гукк: 
Мæ хур акæнай, уасæг, 
Акæ-ма мын дæ зарæг! 
268 

Дæ сырх къоппа, дæ бохъхъыр, 
Де знаджы цæст фæсохъхъыр. 
Æгас бæстыл дæ хуызæн 
Хуыздæр лымæн нæ уыдзæн!.. 
Кæрæдзийы фестыдтой, 
Адæм сæ хорз не схуыдтой. 
ХАЛОН ÆМÆ ХÆРÆГ 
Халон æмæ хæрæг 
Æрбадтысты къуыбырыл. 
Халон загъта: «Нæхæдæг 
Цæй, бавзарæм зарыныл. 
Æрбахъырн мын дæхæдæг 
Бæзджынгомау дзæбæхдæр». 
Ныууасыди нæ хæрæг, 
Ныннæрыди къæдзæх дæр. 
Халон загъта хæрæгæн: 
«Хорз нæ фæци нæ зарæг. 
Хæстæг бадт дæм нæ фæдæн, 
Мæ цард æмæ мæ дарæг». 
Æрбадтысты хæстæгдæр, 
Райдыдтой та сæ зарæг; 
Фæлæ уæддæр нæ фæхорз 
Сæ фыдхъæлæс — сæ халæг. 
Уæд булæмæргъ къуыбырæй 
Афтæ дзуры зарджытæм: 
«Кæд уыдыстут дæснытæ 
Ахæм диссаг кадджытæм?! 
Цасдæриддæр фæзарат, — 
Æвзæр уыдзæн уæ зарæг, 
Уæхи цыфæнды хъарат, 
Уæ фыдхъæлæс — уæ сафæг». 
ХУРÆМÆХÆФС 
Иухатт хур куыдта, 
Мæймæ дзырдта: 
269 

«Мæ лæппу амард, 
Мæ иунæг бындар, 
Стъалыты æлдар, 
Чысыл мын ацард»... 
Уæд æм хæфс дзуры: 
«Æз дæр дæ цуры 
Куы фæдæн мæрдджын. 
Мæ фырт амарди, 
Чысыл мын ацарди, 
Мæ хъамбулцæстджын. 
Уæд æз куыд лæууын, 
Куынæуал кæуын 
Мæ хъамбулцæстыл. 
Цъыфдзасты бадти, 
Ирддзæстæй касти 
Дунеты бæстыл». 
Хур загъта: «Уæу-уау, 
Кæд мæ фырт дæуау 
Æвзæрæй фæцыд, 
Афонмæ дæр ын 
Куы хъуыд амæлын — 
Уый та дын мæ дзырд»... 
Йæхæдæг ратахт, 
Бæстыл та ракаст, 
Бæстæ ныррухс и. 
Ныккасти йæм хур, 
Хæфсы цад ныссур, 
Хæфс уым ныххус и. 
ХÆФСЬГГЫ КЪАРОЛ ХЪАЗАР 
Æрæмбырд кодта хæфсыты 
Хъазар, 
— Ыскæнæм, — загъта, — нæхицæн 
Хæдзар. 
— Х-о-р-р-з! — загътой хæфсытæ, 
Ысуасыдысты æмхуызон. 
— Йæ бын ын ыскæнут пылыстæг, 
Сæууон стъалы — йæ цар. 
Æргъæу ын сасдæрут йæ къултæ, 
Мæнмæ йын раттут йæ бар. 

— Х-о-р-р-з! — загътой хæфсытæ, 
Ысуасыдысты æмхуызон. 
— Омæ нæ уæд та цы сайдтай, — 
Нæ хæхтæ, нæ бæстæ — лæбырд, 
Сæрибардзинад нын куы загьтай, 
Цæмæн фæсайдтай дæ дзырд. 
ХАЛОНÆМÆХÆРÆГ 
Иухатт хæрæг, 
Æвзæр йæхæдæг — 
Халонмæ дзырдта. 
Халоны зарæг 
Фыдусы хъарæг 
Кæй у, уый зыдта.. 
«Ныззар-ма, халон, 
Дæ фæхъхъау фæуон, 
Къæдзæхы дагъæй!» 
Халон ныззарыд, 
Туг ыл ныууарыд 
Ставд æртахæй. 
Халоны хынцмæ 
Хæрæг дæр бырцмæ 
Рауади лæгау, 
Ныззарыд хъæрæй. 
Йæ зарæг, сæрæй, 
Нæ хъуыди фæлтау. 
Хæрæджы ’взæрæй, 
Сырдтæ йæ хъæрæй 
Иудзæфтæ фесты. 
Хæрæгыл ис саргъ, — 
Халон та у маргъ, — 
Хуызæнтæ не сты. 
Сдзырдта халон: 
«Дæ хъæрæн афон 
Цæуылнæ зоныс? 
Æхсæвæй-бонæй 
Дæ дзых æгомæй, 
Хъæрæй нæ домыс. 
271 

Мæнæн дæр мæ хъæр, — 
Кæд хорз нæу, уæддæр 
Æз нæ дæн хæрæг. 
Сæгуыты фынтæ, 
Цæф саджы зынтæ 
Мæ хъæрæй бæрæг». — 
Йæхæдæг атахт, 
Бæласыл абадт 
Базырджын маргъæй... 
Ныр дæр ма хæрæг, 
Æвзæр йæхæдæг — 
Ирвæзт нæу уаргъæй... 
ДОМБАЙ 
Рувас, арсæй, бирæгъæй — 
Сæлдар ысты нæ сырдтæ, 
Ныззæронд, дам, нæ домбай, 
Райдыдтой йыл хъæл дзырдтæ.. 
Домбай æцæг базæронд, — 
Нал у, мæгуыр, йæ сæрæн. 
Сырдтæ кæнынц йæ рæзты 
Мæстæймарæн скъæрæн. 
Домбай нал у зæгъынæн, 
Ныххæррæгъ и, не змæлы. 
Ныр та рувасæй хуыздæр 
Хъæды сырдтæм не ’взæры... 
БÆХÆМÆХÆРÆГ 
Иухатт дын хæрæг 
Бæхимæ фæхыл, 
Æвзæр йæхæдæг — 
Нал хæцыд зæххыл. 
Уæд хæргæфс дардæй 
Хæрæгмæ дзырдта: 
«Мæ мад æнкъардæй 
Дæу тыххæй куыдта. 
Дæу тыххæй æз дæр 
Дæ хъустæ хæссын. 
Ма хъæр кæн æгæр, 
Ма йæ кæ мæстджын». 

Ацы ’мбисондæн 
Бæргæ ис кæрон, 
Фæлæ искæмæн 
Æгæр хъыг куы уон. 
БИРÆГЬ ÆМÆ ФЫЙЙАУ 
Иухатт дын фыййау 
Бирæгъы лæппын 
Ссардта хъæды 
Иу бæласрæбын. 
Бирæгъы лæппын 
Йæхимæ ’рхаста, 
Хуыснæг ахуыр æй 
Скæнон, загъта. 
Фыййауы кæртмæ 
Лæппын бирæгъ 
Адæмы фосæй 
Фæдавта бирæ. 
Фæлæ фыййауæн 
Скодта зындæр, 
Фосы ныццагъта 
Æмбисæй фылдæр. 
Йæхæдæг хъæдмæ 
Фæлыгъд æфсæстæй, 
Нал æм фæкасти 
Къæрных йæ цæстæй. 
Ацы ’мбисонды 
Хуыздæр хъуыд зæгъын, 
Фæлæ бирæгъæй 
Лæппынтæн тæрсын... 
АРСÆМÆФОС 
Арсмæ фыстæ сæ хъасты дзырд 
Бахастой иухатт æмхуызон: 
«Ныццагъта нæ сæфты бирæгъ, 
Зайдзæни дзæгъæл нæ фосдон. 
Арс, де уазæг нæхи кæнæм», — 
Фосы нæл сæгъ уый рахатти. 
Арс дæр йæ хъул рахизырдæм 
Ауылдта, æмæ сах абадти. 
18 Гæдиаты Секъа 

Арсы тасæй бирæгь фосæй 
Иу сæныкк дæр нал ахаста. 
Фæлæ хъуынджын арс йæхæдæг 
Фосы нарддæрты равзæрста. 
Кæй — аходæн, кæй — æхсæвæр, 
Кæй та сихорæн бавæрдта. 
Уазæджы ’фсон фосы дзуджы 
Бирæгъæй фыддæр бафхæрдта. 
* * # 
Дзæбидыр хохæй каст, 
Къамбец æм дзырдта: 
«Рацу, мемæ цæр, 
Уыдзæн дын хуыздæр», — 
Йæхимæ йæ хуыдта. 
КАРД ÆМÆ КÆРДДЗÆМ 
«Ауал азы дæ мæ хуылфы хастон, — 
Кардæн кæрддзæм загъта, — 
Згæ, чъизи дæм нæ уагътон». 
Кæрддзæм карды фарста: 
«Фæлæ-ма мын зæгъ, цы хорз мын фæдæ?» 
Кард æфсæрмæй ныззынг, 
Нæ уæндыд зæгъын, 
Ницы загъта æппындæр, 
уайдзæфæй тæрсын. 
«Хорз, — загъта кæрддзæм, — уæдæ зон, 
алхатт мæм æрхæссыс 
цæуылдæр æфсон. 
Уарын дæм нæ уадзын къæвда бон æппын. 
Фæлæ дын фырмæстæй иу æлгъыст зæгъын: 
Фесæфа дæ сæр, 
згæ дын скæна 
дæ фæрсты лæзгъæр». 
БÆЛОНÆМÆУЫРЫ 
Уыры йæ хуынкъмæ нæмгуытæ хæссы, 
Бæлон бæласæй уырымæ кæсы. 
«Ехх, — загъта уыры, — мæ цардæн æмбал нæй, 
Хор бирæ бавæрдтон, сæ уæлæ — къæй. 
Минас кæндзынæн æхсæвæй-бонæй, 
Мæ къæбиц дзаг у картофæй, хорæй». 
274 

«Бабын уай, — загъта бæлон, — уыры, 
Æвзæр кæй дæ, уый дæ нæ уырны. 
Æмбырд кæныс дæхицæн æрмæст, 
Ничи дæ зоны, — стонг дæ, æви æфсæст». 
АРАХЪХЪ ÆМÆ САТАН А 
«Ехх, — загьта Сатана, — 
Арахъхъ куы скæнон æз, 
Æмхуызон мæм кæсдзæн 
Къул æмæ фæз. 
Мæ зарæг кæмттæ хæсдзæн, 
Хох мæм быдырау кæсдзæн». 
Арахъхъ æм сдзырдта уæд: 
«Мæ дзырд дæ зæрдыл лæууæд: 
Хохы уал быдырау хон 
Къулы фæз, 
Дæу нал фæрсдзынæн, уый зон, 
Уынаффæ кæндзынæн æз». 
УАГЬЫЛЫ 
«Ехх, — загъта уагъылы, — 
Сырх-сырхид æрттивынц 
Мæ дыргътæ дзæбæх, 
Фæйнæрдæм æрзилынц 
Къабæзтæ уæрæх». 
Сæнæфсир йæ цуры 
Æртасыд, æрзад, 
Уагъылы йæм дзуры — 
Сыстыдта йæ цард: 
«Ал’ аз дын дæ сæртæ 
Лыг кæнынц, кæрдынц, 
Быркуыты дæ сæнтæ 
Æнхъизын кæнынц». 
«Оххай-гъе, — сæнæфсир 
Сдзырдта мæстæй, — 
Кæд сдæн дæ хуызæн — 
Фесæфон бæстæй. 
Цас раттыс дæ дыргъæй, 
Уыйас та гæбаз 
Ратоныс дæ тыхæй 
Мæгуыр лæджы фарс». 
275 

КУВДЗÆМÆГÆДЫ 
Гæды аргьæутты тыххæй 
Пецы сæр хуыссы. 
Цъынддзæстæй къæбицмæ 
Кæрдзынтæм хъуызы. 
«Фæлæуу, — загьта, — базондзæн дын гыцци, — 
Сдзырдта йæм куыдз, — 
Давыс æппæт, кæм ц’ и, 
Асдæрыс дæ фындз. 
Ныссæтдзæн дын дæ сæр, 
Зилдзынæ цъилау, 
Дуарæй ма кæндзынæ 
Мидæмæ «миау». 
Ныууадз фæлтау дæ давын, 
Дæ ныхтыл фæхæц, 
Барæй дын кæй раттынц, 
Ууыл-иу фæхæц». 
Гæртам куы исай, уæд æй зон — 
Иухатт дæм ссардзысты æфсон. 
АРТÆМÆАГ 
Арт тынгдæр-тынгдæр 
Аджы бын сыгъди. 
Агæн йæ сæр-сæр 
Уæлартæй цыди. 
«Оххай-гъе, — загъта артæн, — 
Фыцæгау мæ сфыц. 
Цас мын зын кæны дæ цæхæр, 
Уый дæр-иу æрхынц. 
Кæннæуæд æгæр куы стæвд уон, 
Куы скæлон, мыййаг». 
Лæгъстæ йын кодта 
Уæлартæй дæр аг. 
Арт æм кæм хъуыста, æндзæрста йæхи, 
Аг йæ сæрмæ ссыд, 
Слæпирдта, — ракалд йæ былтæй, 
Арт дæр ныххуыссыд. 
Хæтæг-хæтæг цæл ары, 
Æгæр хæтæг цæф ары. 
276 

ФЫЙЙÆУТТÆ ÆМÆ КУ ЫЙГÆ 
Фыййæуттæ нæл фыс аргæвстой, 
Нард нæл фысы фыд хордтой, 
Куыйтæ сæм æнхъæлмæ кæсынц, 
Æхсыд стджытæ сын дæттынц. 
«Ехх! — загъта зæронд куыдз, — 
Дзуг мах хъахъхъæнæм, 
Сырд, æвзæргæнæг дзугмæ 
Æмгæрон нæ уадзæм, 
Фæлæ нæ уæддæр тæрынц, 
Æхсыд стджытæ нын дæттынц». 
СУСÆНЫМÆЙ 
Хур æнтæф æркасти, 
Бындзытæ хæцынц, 
Хъомтæ бызычъи кæнынц, 
Хъомгæстæ сæ уромынц, 
Лæгъстæ сын кæнынц: 
«Иумæ лæуут, — сын зæгъынц, — 
Кæннæуæд æй зонут: 
Бындзытæ кæй хæрынц», 
Æмдзырд адæмæн 
Сæ фæнд нæ хæлы, 
Куы фæхицæнтæ уой, 
Уæд сæ бындз дæр фæтæры. 
БИРÆГЬ ÆМÆ ХЪÆДХОЙ 
Бирæгъ фæтарсти 
Хъæдхойы хъæрæй. 
Бирæгъ фæзылди: 
«Фыдæбон дæ хай, 
Хъæд хой дæ сæрæй. 
Уыцы къуыртт-къуырттæй 
Рагæй-æрæгмæ 
Хæдзар нæ кæныс, 
Йе цыргъ æхсырфæй 
Дæргъауæдз хуымтæ, 
Мыййаг, нæ кæрдыс?» 
277 

«Оххай-гъе, — зæгъгæ, 
Хъæдхой ысдзырдта, — 
Куы дæ базыдтон, 
Гъеуæдæй нырмæ 
Фосы фæдыл 
Уыцы зылд кæныс. 
Урс уæрыччытæ, 
Бурæхъус фыстæ 
Уыцы хæрд кæныс. 
Фæлæ дыл æз дæр 
Кæрц никуы федтон, 
Йе дæ даргъ худыл 
Быдтæ нæ хуыдтон». 
Фыццаг, зон дæ бон, 
Чи циу, уый йæ хон. 
ХАЛОН ÆМÆ ЦÆРГÆС 
Халон загъта цæргæсæн: 
— Æркæс-ма дзæбæх, 
Сабырæй цæрын, 
Хъæугæрæтты цы арын, 
Уыдæттæ хæрын. 
Мæ фæндаг уæрæх. 
— Бабын уай, — загъта цæргæс халонæн, — 
Фесæфай бынтон, 
Дарынæн нæ бæззыс, 
Уый раджы дæр зыдтон. 
Æвзæр дæ, æвзæр, 
Халон, 
Фесæфа дæ сæр. 
Æвзæрмæ ма кæс, 
Хорз йæхи хъары. 
Адæмы сагъæс 
Йæ зæрдыл дары. 
БУЛÆМÆРГЬ ÆМÆ УÆРЦЦ 
Булæмæргъ загъта уæрццæн: 
— Хорз кæй зарын, уый тыххæй 
Мæн ахæсты фæдарынц. 
Телтæй быд чыргъæдæй 
Мæн ракæсын нæ уадзынц. 
— Ехх! — загъта бынæй уæрцц, 

Дæ зарæджы аххос у, 
Дæ бырынкъыл хæц. 
Маргæ дæ кæй нæ кæнынц, уый хорз, 
Ахæстоныл хъæц. 
Хатт зарæг дæр бæззы, 
хатт зæгъынæй дæр тæрс, 
Фадат дын куы уа дзурынæн, 
уæд зæгъынæн дæр бæзз. 
БОН ÆМÆ ÆХСÆВ 
Æхсæв загъта бонæн: 
— Рагæй кæрæдзи тонæм, 
Мауал бон кæн, ныллæуу, 
Ууыл домын æз дæу. 
Схъæр ыл кодта бон: 
— Куырмæй хæтыс, уый зон. 
Нытталынг дæ, ныммыр, 
Бæстыл сæвæрдтай гуыдыр. 
Дæ зæдтæ æмæ дауджытæ — 
Къæрныхтæ æмæ давджытæ, 
Фæлтау ныууадз мæ бар, 
Æз рухс кæнон лæвар. 
Цалынмæ бон дзырдта, 
Æхсæв хъуыддаг зыдта; 
Æрæмбæрзта йæ кæрц 
Зæххы алварс æмбæрц. 
Бахсæв та ис мæстæг — 
Бонæн нал уыд рæстæг. 
Афтæ быцæу кæнынц 
Бон æмæ æхсæв æдзух, 
Никуы раттынц æппын 
Кæрæдзимæ сæ къух. 
ТЕУАÆМÆХÆРÆГ 
Теуа загъта хæрæгæн: 
— Хиз, ма хъæр кæн, æнцад лæуу, 
Куы нæ базона хуымгæс, 
Уæд нæ хъуыддаг дзæбæх нæу. 
279 

Хæрæг уæддæр йæ хъæрæй 
Нæ банцади, зарыди, 
Хуымты мидæг алырдæм 
Цæхгæрмæты кафыди. 
Уалынмæ йын хуымгæстæ 
Йæ фæрсчытæ ныннадтой, 
Теуа фæлыгьд кæдæмдæр, 
Хæрæджы уым ныммардтой. 
Исчи дын зонд куы амона, 
Уæд æм байхъус æнцадæй. 
Кæннæуæдæ хæрæгау 
Ныммæлдзынæ фырнадæй. 
ГАЛÆМÆ’ФСОНДЗ 
Гал æфсондзæн афтæ загъта: 
«Нал фæразын дæ уæзæй. 
Къодахыйас ныррæсыди, 
Æрбакæса, мæ бæрзæй. 
Бон-изæрмæ дæу хæссын 
Мæ бæрзæйыл æдзухæй, 
Фыдвæндæгтыл фæласын 
Уæззау уæрдон мæ хурхæй. 
Иучысыл мæ куы суадзис 
Ысулæфын, ысдзурын, 
Кæрдæджы цъупп ыстонин, — 
Бирæ хорз дæ нæ курын. 
Дæ тæбынгтæ нылхъывтой 
Мæ бæрзæйæн йæ нарæг. 
Дардыл хъуысы алырдæм 
Цъыф ыскъæтæй мæ хъарæг». 
ЦÆРГÆС ÆМÆ ЦЪИУСУР 
Цæргæс карк аскъæфта, 
Бæласыл сбадт. 
Цъиусур æм дзырдта: 
— Цæй, хæрæм æй тагъд. 

Цæргæс ын загъта: 
— Скъæфын чи зоны, 
Уый хæрын дæр зоны, 
Ды уал æнцад бад. 
Дæ цæхдон кæм нæ уа, 
Уым дæ кæрдзын ма тул. 
Куы нæ дæ фарстæуа, 
Уæд æм-иу ма дзур. 
ДЫУУÆФЫСЫ 
— Æрмæст нæ бирæгъ куы хæрид, 
уæд та цы кæны, — 
Иу фыс иннæмæ бадзырдта, — 
Фæлæ нæ æхсæнкъ тынгдæр хъыгдары, 
Джыбы та нын нæ туг банызта. 
— Замана уый у, — загъта иннæ фыс, — 
Æфсæдæн сын нæй 
Æхсæнчъытæ æмæ джыбытæн, 
Уастæн, фæкæной дæ-дæй. 
Бирæгъы бар нæ куы уадзиккой, 
Уæд та нын циу. 
Фæлæ нын бахордтой 
Уыцы æдзæсгæмттæ нæ фиу. 
МÆДДЗЫГ ÆМÆ МЫДЫБЫНДЗ 
Мæлдзыг æмæ бындз ныхæстæ кодтой: 
— Хæлæг дæм кæнын, — загъта 
Мæлдзыг, — 
Дæ чыргъæд мыдæй 
Ныхъхъæздыг. 
— Уалдзæгæй фæззæгмæ фæкусын, — 
Сдзырдта бындз, — 
Алы дидинæгыл фæхойын 
Мæ фындз. 
Сæрд байдзаг кæнæм 
Чыргъæдты 
Зымæджы хардзæн 
Мыд. 
Фæлæ нæ цæрын нæ уадзынц, 
Уый у стыр фыд, 
Нæхи нын доны ныккалынц, 
Байсынц нын нæ мыд. 
281 

Æрдумæ нæ дарынц нæ мард, 
Фæнды фæкæнæм бынсæфт. 
Нæ чыргъæд нын ныккæнынц 
Хæрзафтид, бынсæрфт. 
Мæ хæдзар акæнай, мæлдзыг, 
Сымахæн та циу? 
Хъыгдарæг уæ нæй, 
Ныббæзджын уæ фиу. 
Дзæкъултæ ласут 
Губакмæ дзæбæх, 
Зæхх иууыл уæ бар, 
Уæ фæндаг уæрæх. 
Ды дæр ма кæныс 
Нæ муртæм хæлæг, 
Нæ мыды ’ртахмæ 
Лæбурыс цæрдæг. 
УАЛЛОН ÆМÆ КАЛМ 
Уаллон калмыл йæхи барста: 
«Æз дæр дæ дæргъæн дæн», — загъта. 
«Фæлæуу, мæ лымæн, — сдзырдта калм, — 
Тынгдæр айваз уæрæх дæ царм». 
Уаллон айвæзта йæхи, 
Аскъуыд æмæ ныппырх и. 
Кæимæ дзурай, уый зон, 
Цы уай, дæхи уый хон. 
БАЙРАГÆМÆЙÆМАД 
Байраг ызгъордта йæ мады разæй, 
Мад æй нæ уагъта, 
бирæгъæй йын тарст. 
Уæддæр нæ лæууыд, 
йæ мады ’вастæй 
Дзæгъæлы хатти, 
йæ коммæ нæ каст. 
«Макæ, — загъта байрагæн ефс, — 
мæ коммæ дæр-иу кæс, 
дзæгъæлы ма цу. 
Бирæгъ дæ куы ссара искуы, 
Бахæрдзæн дын де сгуы, 
йæ дæндаг арц у». 
Байрагæн бирæ фæдзырдта, — 
йæ коммæ нæ каст; 
282 

Тар хъæд-иу кæм федта, 
уырдæм-иу фæраст. 
Байраг йæ мадмæ нал цыди 
æввахс, 
Иухатт ын бирæгъ атыдта 
йæ фарс. 
Дæ хистæры коммæ кæс, 
Йæ дзырдтæ дæ зæрдæмæ хæсс! 
Хорз дæм ма кæсæд дæхи зонд, 
Кæннæуæд дыл æрцæудзæн 
Уыцы байраджы æмбисонд. 
БУРДЫМ ÆМÆ БУЛÆМÆРГЬ 
У ас-тырджитæ, 
Уас-хотæ, 
Уас-тутыртæ 
Æрæмбырд сты Уасы къуыппыл æмæ зарыдысты. 
Бурдым æмæ Булæмæргъ дæр ахуырмæ бацыдысты. 
Бурдым бафынæй, хæмпæлы хуыссыд. 
Булæмæргъ сæм хъуыста, хæстæг сæм ссыд. 
Æхсæв-бонмæ фæзарыдысты дауджытæ. 
Булæмæргъ сахуыр уыдоныл хорз зарджытæ. 
Боныцъæхæй сугдзау хъæдмæ фæцæйцыд æмæ йæ хæрæ- 
гыл фæхъæр кодта, «гокыс», зæгъгæ. Бурдым хъæрæй фехъал 
æмæ ма æрмæст сугдзауы хъæр фехъуыста æмæ уый сахуыр. 
Куы нæ бафынæй уыдаид, уæд уый дæр булæмæргъау дауджы- 
ты зарджытæ базыдтаид. 
Ныр бурдым «гокыс-гокыс» кæны, булæмæргъ дауджыты 
зарджытæ зары. 
Ахуыргæнæгмæ хъус! 
Бонтæй иу дæр ма саф, 
Хуысгæ-иу кæн цъус, 
Дзæгъæлы дæр ма каф. 
ГАКК-ГУКК ÆМÆ ЦЪИУ 
Гакк-гукк йæхæдæг цот нæ кæны, фæлæ уалдзæг цъиуы 
сусæгæй цъиуы ахстоны æйчытæ æрæфтауы, æмæ сæ цъиу 
къуыртт рауадзы йæхи æйчытимæ, æмæ сæ схъомыл кæны; куы 
схъомыл вæййынц гакк-гуччы лæппынтæ, уæд цъиуты ахсын æмæ 
хæрын райдайынц. Цæвиттон, се схъомылгæнджыты. 
Гакк-гукк дзырдта цъиумæ: 
— Мондаг кæнын дæ фиумæ, 
Хæрдзынæн дæ, уый зон. 
283 

— Оххай, — загъта цъиу, — 
Цы дын ракодтон, циу, 
Цы мæм хæссыс æфсон? 
Фæлмæн куы уыд мæ ахстон, 
Хъанау буц дæ схастон, 
Къогъотæ дын хастон, 
Хъæбулау дæ уарзтон. 
Уæд мæ цæмæн хæрыс? 
— Æгъ-гъы, — загъта гакк-гукк, — 
Æз хæрзтæ куы мысон, 
Мæ зæрдыл сæ куы фыссон, 
Уæд куыд цæрдзынæн, зæгъ! 
Бындзытæ ахсын нæ зонын, 
Къогъотæ мын нæ комынц, 
Цы мын ратдзæни зæхх? — 
Йæхи ныццавта цъиуыл, 
Æрбадти йын йæ риуыл. 
Бæлон сæм дзуры: 
— О мæ хæдзар, цъиу-цъыбыртт! 
Куынæуал кæныс сыбыртт, 
Цæуылнæ кæныс фæрæз? 
Уый нæ зыдтай раджы, 
Гакк-гуччытæ куы хастай, 
Къогъотæ сын куы ахстай, 
Гъеныр дын фиды дæ хæс. 
Бæлон ныхæстæ дзырдта, 
Гакк-гукк та цъиуы тыдта. 
Ацы æмбисонд дын лæвар 
Дæттын, фæлæ йæ æмбар. 
ХАЛОН ÆМÆ ЦÆРГÆС 
Халон загъта цæргæсæн: 
— Цæй, иумæ хæтæм, 
Холытæ бирæ ис хъæугæрон, 
Иумæ сæ хæрæм. — 
— Гъей, — загъта цæргæс халонæн, — 
Æз хæдмæлхор нæ дæн. 
Дæ фæдыл чи цæуы, уыдон номæн 
Æргомæй нæй зæгъæн. 
Æз мæхæдæг кæй не ’рцахсон, 
Уый хæрæн мын нæй. 
Цу, дæхæдæг хæдмæлтæ хæр, 
Мæн ма мар хъæрæй. 

Дæхæдæг кæй нæ бакусай, 
Уый хæрын æфсæрмы кæн. 
Худинаг у искæй фæллой 
Хæрын лæгæн. 
Фæкæна, уастæн, 
Æввонгхор «дæ-дæй». 
ХАЛОН ÆМÆ ИДÆДЗ УС 
Халон идæдз усы карчы цъиу аскъæфта 
Æмæ йæ хордта; 
Идæдз ус æй фæстейы сырдта хъæргæнгæ, 
Йæ фæстæ згъордта. 
— Бабын уай, халон, — сдзырдта 
Идæдз ус. — 
Цы фаг дын у мæ карчы цъиу? — 
Иу комдзаг, иунæг рус. 
Фæлтау хъазты куы хæссис, — 
Бур-бурид сæ фиу, 
Раст дын афæдзваг уаид 
Иу хъазæн йæ риу. 
Фæлæ æвзæр дæ, æвзæр, халон, 
Фесæфа дæ сæр. 
Мæргъты фыддæр дæ, зæгъын дын цæхгæр. 
КАРК ÆМÆ БАБЫЗЫ ЦЪИУТÆ 
Карк бабызы цъиутæ рауагъта, 
Фырцинæй сыл мард. 
Цъиутæ доны ленчытæ кодтой, 
Карк сæ фæстæ тахт. 
Куы иуырдæм — гæпп, куы иннæрдæм — гæпп 
Доны сæрты; 
Карк сфæлмæцыд, нал уыд йæ сæрæн, 
Ахаудта кæрты: 
«Офф-офф, — загъта карк, — мæнæй æнамонддæр 
Æвдиутæм дæр н&й, 
Боныцъæхæй изæрмæ мæ уд нал у 
Цъиутæ ахуыр кæнынæй. 
Фæлæ уæддæр цы ’мбарынц? Ницы! 
Доны афардæг вæййынц дзæгъæл, 
Мæнæн та уыдоны мæстæй мæ зæрдæ 
Судзы — цæхæр». 
285 

ЦÆРГÆС ÆМÆ ГАКК-ГУКК 
Иухатт дын цæргæс 
Лæвæрттæ кодта. 
Гакк-гукк цæргæсæй 
Лæвæрттæ куырдта. 
Булæмæргьдзинад 
Гакк-гуккæн лæвар 
Радта ’мæ загъта: 
«Булæмæргъау зар». 
Гакк-гуччы зарæг 
Мæргътæм хъыг фæкаст, 
«Æвзæр у», — загътой; 
Гакк-гукк дын фæраст. 
Цæргæсмæ хъæстмæ 
Гакк-гукк ысмидæг: 
«Мæ зарæг рæстмæ 
Нæу» — уый йæ сидæг. 
Цæргæс ын загъта: 
«Мæ бон у лæвар. 
Æз Хуыцау нæ дæн, 
Æндæр мæм нæй бар. 
Бæрзæндты хæтын — 
Паддзах дæн, уый зон, 
Дæу æндæр фестын 
Кæнын нæу мæ бон». 
ДОМБАЙ ÆМÆ БИРÆГЬ 
Домбай хуыссыд бæласрæбын, 
Саджы мард йæ разы лæууыд; 
Бирæгъ æм бацыди хæстæг, 
Загъд æнхъæл дзы нæ уыд. 
«Цы мын кæндзæн, — загъта бирæгъ, — 
Домбай мæнæй тыхджындæр нæу». 
Холымæ æрæвнæлдта, хæры, 
Домбай йын фæрсылæй зæгъы: 
«Зыд ма кæн, мæ хæдзар, фæлæуу, 
Холы иудадзыг дæуæн нæу». 
Бирæгъ бахудт æмæ фæкаст, 

Домбайæ дæр уыйас нæ тарст. 
Æрæвнæлдта, тынгдæр хæры, 
Домбай та йын хъæрæй зæгъы: 
«Хуыздæр дын у, ныууадз, фæцу, 
Холы мæхицæн дæр бæрц у». 
Бирæгъ уæддæр хæры, тындзы, 
Саджы мардæй йæхи хынцы. 
Домбай фестад, загъта мæстæй: 
«Нал мæ фæцæудзынæ хъæстæй». 
Домбай бирæгъы ныццавта, 
Йæ фæрсчытæй йын дыууадæс 
Иунæг риуыгъдæн ныссаста. 
ДЗÆБУГ ÆМÆ ХЪÆСДАРÆГ 
Дзæбуг æмæ хъæсдарæг 
Иумæ кодтой ныхæстæ. 
Дзæбуг загъта: — Æнæ мæн 
Ницы скæнис мæ фæстæ. 
Æфсæйнаджы æз хойын, 
Ныммур вæййы дзуллагау, 
Ды та иуран куы бадыс, 
Ныффæлдæхтæ голлагау. 
Хъæсдарæг дæр сдзырдта, 
Афтæ зæгъы дзæбугæн: 
— Кæд иу ранæй не змæлын, 
Уæддæр зын у мæ удæн. 
Æнæ мæн ды цы скæнис, 
Цы бакусис, мæ лымæн? 
Ысхъиудтытæ, гæппытæй 
Ницы бæззы зæгъынæн. 
Афтæ быцæу фæкодтой 
Дзæбуг æмæ хъæсдарæг, 
Хистæр чи у уыдонæй, 
Уымæн ды у йе ’взарæг. 
ЦЫРЫХЪХЪ ÆМÆ КЪАЛОС 
Цырыхъхъ загъта къалосæн: 
— Смагæй бæстæ марыс, 
Уый дæм хæссын аххосæн, 
Дæхи сыгъдæг нæ дарыс. 
287 

Къалос загъта цырыхъхъæн: 
— Хæрзгæнæг хорз кæм ары? 
Хорз мын фæдæ иу мыхъхъæн, 
Дæ уайдзæф мæ фæмары. 
Куы бацæуыс хæдзармæ, 
Уым гауызтыл фæхъазыс, 
Нæ фæкæсыс де ’мбалмæ, 
Мæн фæсдуар ныууадзыс. 
Æз дæ дарын сыгъдæгæй, 
Уый куы зонис, уæд бæргæ, 
Уæд нæ дзурис тызмæгæй, 
Нæ мыл кæнис уæд хъæртæ. 
ХÆДЗАРГÆНÆГ РУВАС 
Домбай сырдты арвыста: 
«Хæдзаргæнæг æркæнут, — 
Иу кæркдон къуым агъуыста, — 
Загъта, — хорз æй ыскæнут». 
Ацыдысты уæд сырдтæ 
Хæдзаргæнæг агурæг. 
Рувас кодта цæджындзтæ, — 
Алы кæлæнтæ амонæг. 
Æркодтой йæм рувасы, 
Кæркдон кæнын райдыдта 
Къæдзæхрæбын хурварсы, 
Дамгъæтæ йыл бафтыдта. 
Кæркдон хуымæтæг нæ уыд: 
Диссаг уыди рæсугъдæй. 
Сцæй-иу хаудта йæ уд 
Мард кæрчытæн сæ уындæй. 
Гуыдырæн ын æрхаста 
Кæрз бæласæй хъæды сынкъ. 
Кæркдоны бын ныууагъта, 
Бахъуызынæн чысыл хуынкъ. 
Кæрчытæн-иу равзæрста 
Чидæр хуыснæг сæ нарддæр. 
Домбай ууыл дис кодта: 
Куы нæ зыны сæ мард дæр. 

Чи сæ давта? Нæ рувас! 
Æндæр чи уыд сæ хуыснæг? 
Фыдгæнæг чи у уыйас, 
Йæхи скæны мæнг хуыссæг. 
БИРÆГЬÆМÆСÆГЬ 
Сæгъ дон нызта дæлдæр, 
Бирæгъ лæууыд уæлдæр. 
Бирæгъ загъта сæгъæн: 
«Ма мын змæнт мæ дон, 
Скæндзынæн дæуæн 
Дæ сырх тугæй хæдон». 
Сдзырдта йæм уæд сæгъ: 
«Цы дæсны дæ фæндмæ, 
Рæстдзинадæй мын зæгъ, 
Дон куыд цæуы хæрдмæ? 
Æфсонæн уый ма хæсс, 
Дон змæнтыс, зæгъгæ. 
Доныл ма кæ сагъæс, 
Уый нæ цæуы хæрдмæ. 
Хæрынвæнд мыл кæныс, 
Доны ’фсон та ма циу? 
Лæбурæгæй цæрыс, 
Хæрдзынæ мын мæ фиу». 
Æдых тыхджыны цур 
Кæддæриддæр — зылын. 
Алкæмæн дæр æй дзур, 
Кæд дæм нæ кæсы зын. 
ДАМКА ÆМÆ КЪУЬЩЫР КУЬЩЗ 
Дамка нæ цыд хæдзарæй, 
Æлдары цур хъазыди, 
Къуыдыр куыдз та уазалæй 
Дуаргæрон басыди. 
Къуыдыр куыдз уæд дамкамæ 
Хъырнгæмхасæн бадзырдта: 
«Цы хорз фæдæ не ’лдарæн, 
Куыд хорзæн дæ базыдта?! 
19 Гæдиаты Секъа 
289 

Хæринæгты дзæбæхтæ 
Дæуæн дæтты фæлмæнæй. 
Æхсин дæр дæм хæлар у, 
Бадзуры дæм дæрмæнæй. 
Боныцъæхæй изæрмæ 
Мæхи фатау фæхæссын, 
Изæрæй та цæхгæрмæ 
Дуаргæрон ныххуыссын. 
Хуыснæг, æндæр ызмæлæг, 
Цъиу тæхæг дæр нæ уадзын, 
Рæстæй зилын мæхæдæг, 
Гæдымитæ нæ уарзын». 
Ацы дуджы дамкатæ 
Минас кæнынц дзæбæхæй. 
Къуыдыр куыйтæ, егæрттæ 
Фæхаудысты къæдзæхæй. 
ДОМБАЙ ÆМÆ КЪОГЬОТÆ 
Иухатт дын домбай 
Фæцæйцыд кæмдæр, 
Саухъæды цоппай 
Фæкæны ныр дæр. 
Уæд ыл къогъотæ 
Æрæмбырд ысты: 
Чи — йæ къæдзилы бын, 
Чи — йæ дæлæртты, 
Фындзыхуынчъыты дæр 
Сбырыдысты. 
Домбай афтæ стыхст 
Къогъоты хæстæн — 
Уæрдæхау здыхст, 
Сæр хоста мæстæй. 
Йæхи ныттыдта — 
Йæ цæсгом, йæ риу. 
Къогъоты хæстæй 
Сцъæхтæ йæ фиу. 
Кæсут, домбайæн 
Йæ туг куыд калынц. 
Æмвæндæй бирæ 
Къæдзæх дæр халынц. 

СЫСТ ÆМÆ ÆХСÆНКЪ 
Сыст æмæ, дам, æхсæнкъ уыд, 
Фæсхохмæ сæ цæуын хъуыд. 
Æхсæнкъ стахт дзæбæхæй 
Сау айнæгыл йæхи бар; 
Сыст ратылди къæдзæхæй, 
Айнæджы ’хсæн ныффидар. 
Æхсæнкъ бæндæн агурæг 
Ацыд, мæгуыр, иунæгæй. 
Хуытæм бацыди курæг, 
Сфæлмæцыд фистæгæй. 
«Уæ хъистæ мын бæндæнæн 
Куы раттиккат дзæбæхæй, 
Æз мæ хæлары сласин 
Айнæджы ’хсæн къæдзæхæй». 
Хуытæ ’мхуызон сдзырдтой: 
«Зæгъдзыстæм дын нæ ныхас, 
Махæн гыркъо куы раттид 
Сау хъæды хан — тулдз бæлас». 
Æхсæнкъ бацыд бæласмæ: 
«Иу хæрзиуæг дæ курын, 
Мæгуыр лæджы ныхасмæ 
Байхъусдзынæ, уый зонын. 
Дæ гыркъоты фæлмæнтæ 
Хуытæн æркал, æрызгъал, 
Ратдзысты мын бæндæйнаг, 
Сласдзынæн уæд ме ’мбалы». 
Уæд æм бæлас ысдзырдта 
Сабыргомау йæ дзыхæй: 
«Мæныл цъиусур фæбады 
Алыбон дæр, æдзухæй». 
Æхсæнкъ бацыд цъиусурмæ: 
«Курын дæуæй, мæ уарзон — 
Тулдз бæласыл мауал бад, 
Хорз мын уыдзæн, уый базон. 
Мæнæн мæ хæлар æмгар 
Айнæджы ’хсæн ныффидар, 
291 

Æз уый тыххæй мæгуыргур 
Тулдзмæ уыдтæн æд дзæкъул». 
«Æз бæласæн йæ уæлæ 
Нал баддзынæн, уый базон, 
Фæлæ мын карк йæ цъиутæй 
Иу радæттæд, мæ уарзон». 
Æхсæнкъ та бацыд каркмæ: 
«Дæ хорзæхæй, мæ уарзон, 
Мæ хъуыддаг цæуы дардмæ, 
Тыхсты кæй дæн, уый базон. 
Цъиусурæн ды дæ лæппын 
Ралæвар кæн мæн тыххæй. 
Сдзурын дæм нæ уæндын, 
Бахæрдзæн æй йæ дзыхæй». 
Карк дæр афтæ куы зæгъы: 
«Ницы мын дæтты къуту, 
Нæмыг дæр дзы не ’згъæлы», — 
Карк дын ууыл фæбутъу. 
Æхсæнкъ бацыд къутумæ: 
«Каркæн нæмгуытæ разгъал, 
Карк дæр цъиу ратдзæни, 
Æркæс, мæ хъуыддаг равзар». 
Къуту дæр афтæ зæгъы: 
«Мыстытæ мæ бахордтой, 
Мæ тæлмы быд ызгъæлы, 
Фыдмитæ мын бакодтой». 
Æхсæнкъ бацыд мыстытæм: 
«Хъаст уæ кæны тыкъулæг; 
Æркæсут мæ куыстытæм, 
Æрбацыдтæн уæм курæг». 
Мыстытæ дæр ысдзырдтой: 
«Мауал нæ ахсæд гæды, — 
Æмхуызонæй скуыдтой, — 
Агуры нын нæ фæды». 
Æхсæнкъ бацыд гæдымæ: 
«Дæ хорзæхæй, мæ хæлар, 
Хъуыддаг мæ ис дæуимæ, 
Мыстыты уадз сæхи бар». 

Дзуапп радта уæд гæды: 
«Хъуг мын æхсыр куы ’руадзид, 
Æз мыстытæн сæ фæды 
Ферох кæнин, ныууадзин». 
Æхсæнкъ та бацыд хъугмæ: 
«Дæуæй курын, мæ хæлар, 
Æркæс мын ды мæ дугмæ, 
Ма февгъау кæ дæ лæвар». 
Æхсæнкъ раздæхти хъугæй, 
Рахаста дзы йæ лæвар... 
Цы нæ федта фыддугæй 
Айнæджы ’хсæн йæ хæлар. 
Æхсæнкъ цыди йæ фæд-фæд, 
Иу иннæмæн лæвæрдта. 
Сыстмæ хъуысти йæ сæртт-сæртт, 
Куыдта, мæгуыр, лæдæрдта. 
Фидаргомау бæндæны 
Сыст йæ уæлæ ныббаста. 
Сау айнæджы фæтæнæй 
Уæд æхсæнкъ сысты сласта. 
Уæдæй нырмæ хæларæй 
Цæрынц, мæгуыр, иууылдæр, 
Кæрæдзийæн лæварæй 
Нæ ауæрдынц иу мур дæр. 
Афтæ хъæуы дзæбæхæй 
Зилын хæлары тыххæй; 
Кæс, йе ’мбалы къæдзæхæй 
Куыд сласта йæ тыхæй! 
БЫНДЗЬГГÆ ÆМÆ МÆДДЗЫДЖЬГГÆ 
Мæлдзыджытæ кодтой 
Бындзытимæ хыл; 
Хицау сын скодтой 
Мæлдзыджытæн пыл. 
Æрæмбырд сты 
Мæлдзыджыты ’фсад 
Сæдæ сæдæйы 
Дыгæйттæй нымад. 
293 

Пыл иуырдæм асиры 
Йе ’фсадыл дзæбæх, 
Иннæрдæм расиры, 
Йæ къахдзæф уæрæх. 
Йæ къахы бын-иу 
Дæсгæйттæ ныцъцъист, 
Мæлдзыджытæй-иу 
Нал фæцыд хъыллист. 
Мæлдзыджыты, ’фсад 
Бындзыты хæстæй 
Цас зиан кодта, — 
Уымæй фылдæр сæ 
Пыл йæ къæхты бын 
Ныммуртæ кодта. 
ДЗÆБИДЫР ÆМÆ МÆДДЗЫГ 
Дзæбидыр хохы сæр 
Цаддоны ныккаст, 
Федта дзы йæ сытæ, 
Диссаг æм фæкаст. 
«Адон та цы хæссын 
Мæ сæрыл, — загъта, — 
Æгас къæдзæхтæ?» 
— Мæлдзыджы фарста. 
Мæлдзыг ын загъта: 
«Иухатт уæм кастæн, 
Куыд хæцыдыстут 
Сау хохы рындзыл. 
Уæ сыкъаты хъæр 
Хох йемæ хаста. 
Цы хæцыдыстут, 
Цы уын уыд æмбис? 
Зæхх æмхуызон у, — 
Уе ’ппæтæн дæр ис. 
Цæрын нæ зонут, 
Уарзондзинад нæй. 
Уастæн, фæкæна 
Хæрам уд «дæ-дæй». 

Махмæ-ма бакæс, 
Сæдæ сæдæйы иумæ 
Куыд цæрæм, 
Кусгæ дæр иумæ, 
Сихор, æхсæвæр 
Иумæ куыд хæрæм. 
Кæрæдзи уарзæм, 
Зыд дæр нæ кæнæм, 
Чи нæ хъыгдары, 
Уый дæр нæ тæрæм». 
Дзæбидыр йæ сæр 
Æруагъта дæлдæр; 
Фæлæ сыкъатæ 
Нæ хауынц уæддæр. 
ДОМБАЙ ÆМÆ МЫСТ 
Домбай мыст æрцахста, 
Хæрын дæ, зæгъгæ, йын загъта. 
— Хуыцау дæ хорзæх раттæд, 
ма мæ бахæр, — сдзырдта мыст, — 
Дæуæн дæр искуы феххуыс уыдзæн 
бахъуаг бон мæ куыст. 
Домбай бахудт æмæ афтæ зæгъы: 
— Цымæ мын цы феххуыс уыдзæн мыст, 
цы йæ бон у, цы — йæ куыст? 
Æмæ йæ куы бахæрон, уæддæр цы? 
йе хуылыдз нæу, йе хус, 
йе комдзаг нæу, йе рус. 
Фæлтау æй суадзон, цæуæд, 
фæндараст-иу кæнæд. 
Мысты суагъта: 
— Цæугæ ныр, 
Ацу ’мæ та хуымы быр. 
Уыйфæстæ домбайы цуанонтæ æрцахстой. 
Йæ къæхтæ йын бæндæнæй хорз сбастой. 
Куы райхъал домбай, 
уæд дæндæгтæй цæхæр акалдта. 
— Ехх, — загъта домбай, — 
царæфтыд фæдæн, арахъхъ мæ амардта. 
Уалынмæ дын мыст кæцæйдæр æрсæррæтт ласта, 
Домбайы бæстытæ адзæнгæл ласта. 
295 

Домбай фестади, 
хъæргæнгæ сау хъæды цæуы. 
Мыст дæр æм фæстейæ дзырдта: 
— Дæ хорз дын бафыстон, — зæгъы. 
ТЕУА/ЕМÆХÆРÆГ 
Теуа æмæ хæрæг къулы цыдысты. 
Фæндагæн теуа йæ рæбынты цыд. 
Хæрæг та йæ былтыл 
æддæдæр хæцыд. 
«Ма цу, — йын загъта теуа хæрæгæн, — 
хауыс, мыййаг. 
Дæ мæт мæ бæргæ нæй, 
фæлæ дæ уаргъ мæнæн куы фæуа хæссинаг». 
Хæрæг теуамæ нæ хъуыста, 
æддæдæрты уад. 
Хæрæг асхъиудта къæдзæхæй, 
сау комы ныххауд. 
Хæрæг æцæг теуайæн 
хæссинаг фæци, 
Самадтой теуайыл 
æппæт, кæм цы и. 
КАРК ÆМÆ ЙÆ ЦЪИУТÆ 
Къуырттон карк йæ цъиуты 
рæвдауын нæ зыдта. 
«Фæстæмæ бацæут айчы хусты», — 
цъиутæм ысдзырдта. 
Цъиутæ фæстæмæ нал цыдысты, 
нæ куымдтой, 
Айчы хустæ сын сæ базыртæ 
ныттыдтой. 
«Уæд та нæ цæмæн рауагътай къуыртт», — 
цъиутæ сдзырдтой, 
Къуырттон каркыл мæстæй 
сæхи стылдтой. 
УЫЗЫН ÆМÆ ЦÆРГÆС 
Уызын цæргæсæн лæгъстæ кодта, 
тæхын мæ сахуыр кæ, зæгъгæ. 
Цæргæс йæ коммæ нæ каст, 
уызынæн хауынæй тарст. 

Нал æй уагъта уызын æхсæвæй-бонæй, 
цæргæсæй куырдта. 
Уызын кæй рахаудтаид бæрзондæй, 
цæргæс уый зыдта 
æмæ йæ коммæ нæ каст, 
Фæлæ йæм уæддæр уызын нырраст. 
Иубон уызыны цæргæс систа 
Æмæ йæ арвы милтæм схаста, 
«Гъеныр дæ ардыгæй ауадздзынæн, — 
загьта цæргæс, — 
æмæ тæх, 
Фæлæ дæхимæ дæр кæс, — 
Дæ быны ма ныккæлæд зæхх». 
Уызын бæрзондæй куы ракаст, 
уæд ныссырх. 
Рауагъта йæ цæргæс, — 
Зæххыл сæмбæлд 
æмæ ныппырх. 
мыст 
Мыст æппæлыд йæхицæй: 
«Рæсугъддæр нæй мæхицæй». 
Хурæн куырдта йæ чызджы, 
Йæ сауцæст, сауæрфыджы. 
Хур ын загъта: «Мæнмæ мигъ 
Тыхджындæр хæссы йæ тигъ. 
Ракур, мæ хур, мигъы чызг, 
Рæсугъддæр у, сауæрфыг». 
Мыст та мигъмæ бацыди, 
Йæ хъуыддаг ын расидти: 
«Ратт мæ фыртæн дæ чызджы — 
Дæ сауцæст, сауæрфыджы». 
Мигъ ын загъта: «Мæнæй уад 
Тыхджындæр у, хæты дард. 
Ракур, мæ хур, уады чызг, 
Нæ дæ хъæуы фады мызд». 
297 

Мыст та куырдта уадæй чызг, 
Сауцæст уыди, сауæрфыг. 
Уад ын загъта: «Мæнæй гал 
Тыхджындæр у, уый æмбар. 
Уый дын ратдзæн йæ чызджы, 
Йæ сауцæст, сауæрфыджы». 
Гал фæзылдта йæ иу фарс, 
Мыстæн загъта йæ ныхас. 
«Мæнæй тыхджындæр у уидаг, 
Гутонæн у уый йе знаг. 
Бауромы дæс цæды гал, 
Уый чызг ракур, мæ хæдзар». 
Мыст та уидагæй куырдта, 
Йæхимæ дæр æй хуыдта. 
Уидаг загъта: «Мæнæй мыст 
Тыхджындæр кæны йæ куыст. 
Тыхджындæр у уый мæнæй, 
Уастæн, фæкæна «дæ-дæй». 
Мæ бындзар мын скарста». 
Уæд мыст мысты чызджы æрхаста. 
ХАЛОН ÆМÆ ЦÆРГÆС 
Цæргæс æмæ халон 
Лымæнтæ скодтой, 
Æнæ кæрæдзийы 
Къæбæр нæ хордтой. 
Цæргæс халонæн 
Кодта лæвæрттæ, 
Сæгуыты фиутæ, 
Саджы уæлдæрдтæ. 
Уæддæр ма халон 
Фæлмæнтæ ’взæрста, 
Хæйттæ фæсаууон 
Йæ рæтты ’фсæрста. 

Цæргæс æм дзуры, 
Халонæй куры: 
«Цы кæныс, халон? 
Бирæ дæ уарзын, 
Фæлæ дæ хъалон, 
Мыййаг, нæ дарын. 
Хæйттæ мæ цы ’мбæхсыс? 
Фаг дын куы ис лæвар. 
Кæд афтæ кæныс, 
Уæд цæр дæхи бар». 
Ныппæррæст ласта 
Цæргæс, сфардæг, 
Халоны ныууагъта 
Хæдмæлты уазæг. 
МЫДЫБЫНДЗ ÆМÆ САУБЫНДЗ 
«Ехх, — загъта саубындз, — мæнæй 
Амондджындæр не ссардзынæ мин аз, 
Паддзахы фынгæй фæкæнын минас. 
Ды та бон-изæрмæ дидинджытыл дæ фындз хойыс, 
Афтæмæй дæхи амондджын хоныс». 
«Бабын уай, — загъта мыдыбындз, — 
Дæ хуызæнæй бахизæд мæн Хуыцау, 
Алчи дæ йæ фынгæй ратæры куыдзау; 
Адджын мыдæй адæмæн фæкæнын дзæкъултæ, 
Рæвдауынц мæ, дзурынц мын «мæ хуртæ». 
Уæд æм фæстæмæ сдзырдта бындз, 
Йæ къахæй асæрфта йæ фындз: 
«Дуарыл мæ куы ратæрынц, 
Æз та рудзынгыл батæхын, 
Уæддæр æнæ мæн иу сихор, 
Иу æхсæвæр нæ бахæрынц». 
«Цу, мæ хæдзар, — загъта мыдыбындз, — 
Цы кадæй цæрыс, уымæй цæр, 
Цы æгъдауæй хæрыс, уымæй хæр. 
Цæмæй дæ раппæлон лæгæн, 
Уæддæр æз дæ хуызæн нæ дæн». 
299 

СÆГЬÆМÆСЫЧЬИ 
Сычъимæ дзырдта сæгь: 
— Фæрсын дæ, æмæ мын зæгъ, 
Дзæгъæл хæтынæй уыйас цы ’нхъæл дæ? 
Заууат фæкодтай хохы фæтæнтæ. 
Цуанон дæ куы ссары, 
Уæд дæ ныммары. 
Фæлтау мемæ цæр, æдасæй, дзæбæх. 
Нæ дæ цуанон хъыгдардзæн, нæ — хох, нæ — къæдзæх. 
Уæд æм сычъи дзуры, 
Йæ мидбылты худы: 
— Ау, мæ лымæн, уый мын куыд загътай! 
Ды лæджы къухæй хорзæй цы ссардтай? 
Ахæст дæ, ахæст, уый нæ зоныс, цы? 
Алæбон дын лæг дæ хурхыл хæцы. 
Цы сахат æй фæнды, уæд дæ раргæвды, — 
Дæ нард фыд — бæркад. 
Æз хохы рындзыл бон сæрибарæй 
Æрвитын мæ цард. 
Уадз мæ, уадз, ме ’фсымæр, сæрибар хæтон, 
Ахæсты бæсты фесæфон бынтон. 
ХЪÆЛÆРДЗЫ ÆМÆ МÆНÆРГЬЫ 
Хъæлæрдзы загъта мæнæргъæн: 
— Фырзадæй æртасынц мæ цæнгтæ, 
Байдзаг кæнын раст мæ дæргъæн 
Адæмы разы сæ фынгтæ. 
Мыдимæ мæ куы сфыцынц дзæбæх, 
Æфсин дæр рахæссы тæбæгъ, 
Хуыздæр минас ма цы уыдзæн? 
Хæринагæй нæй мæ хуызæн. 
Уæд æм мæнæргъ сдзырдта: 
— Туаг уыдтæ, хъæлæрдзы! 
Фæлæ адджын сдæ мыды фæрцы. 
Фæлтау-ма байхъус мæнмæ, 

Æз дын зæгьон: 
— Æз æнæ мыд дæр адджын дæн, 
Мæ дыргъ — бæззон. 
Фæлæ ма мыл мыд куы уыдаид, 
Уæд диссаг уыдаин æз. 
Иудадзыг дæхицæй ма ’ппæл, 
Мæнмæ дæр-иу кæс. 
САГ ÆМÆ ЙÆ СЫКЪАТÆ 
Саг цаддоны ныккаст, 
Фæцин кодта æваст, 
«Ехх, — загьта, — мæ сытæ куыд рæсугъд сты, 
Афтæ куы уыдаиккой мæ къæхтæ, 
Фæлæ схъæлзæнг дæн, кæнынц дыдæгътæ». 
Уалынджы йæ бирæгътæ систой, 
Уадтымыгъ хæссы, 
Саг лидзы пыхсы, 
Сыкъатæй пыхсы стыхст, 
Бæрзæй уæрдæхау здыхст, 
Бирæгътæ баййæфтой саджы. 
«Мæ къæхты фаудтон, — загъта саг, — 
Фесæфтæн мæ сыты руаджы». 
РУВАС ÆМÆ ФЫР 
Рувас фыры хæлцæттæм 
Æрхауын æнхъæлмæ каст. 
«Куы ’рхауой, — загъта, — уæд сæ хæрдзынæн, 
Сыгъдæг фиу сты, минас кæндзынæн». 
Уæд æм фыр дзуры: 
«Уыдон дæу тыххæй нæ хæссын æз, 
Æнхъæлмæ сæм кæс, 
Сыгъдæг фиу сæ хон, 
Фæлæ не ’рхаудзысты, уый дæр зон». 
ГÆЛÆБУ ÆМÆ ХЪÆНДИЛ 
Рагуалдзæг фæхъарм, бæстæ фестад зынг, 
Хур æрæндæвта, бон дæр дын фæтынг. 
Гæлæбу фæтагъд, рацыди, тæхы: 
«Гъеныр мын æрцыд хорз рæстæг», — зæгъы. 
Иуырдæм — гæпп, иннæрдæм — гæпп, 
Зæххыл нæ хæцы; 
301 

Фæлæ нæма федта мартъийы кæрцы. 
Уæд æм бынæй хъæндил дзырдта: 
«Æнцад уал лæуу, 
Мартъи нæма ’рцыд, хох уымæй басыд 
Нæй, уæддæр гæлæбу нæ лæууы, тæхы, 
Йæ бырынкъ зæххыл алырдæм хырхы. 
Уалынмæ бæстыл мит уазал ныззылд, 
Гæлæбу кæмдæр уазалæй ныссыд. 
МЬЩÆМÆБУЛКЪ 
— Ехх, — загъта булкъ мыдæн, — 
Æз æмæ ды кæм нæ уæм, 
Уымæй цы загъдæуыдзæн. 
Фынджы бæркадæн стæм зæй. 
Хуыздæр ма кæм уыдзæн 
Æз æмæ дæуæй? 
— Бабын уай, — загъта мыд булкъæн, — 
Йе смаггæнаг бон чи нæ зоны! 
Зæгъ-ма исты зулкъæн, 
Уый дæр йæхи хорз фæхоны. 
Фæлæ цæмæй хорз у зулкъ? 
Ницæмæй. 
Мыдмæ ныхъхъус и булкъ 
Хицæнæй. 
«Йæхицæй та чи не ’ппæлы, ахæм нæй. 
Дæхицæн æмбал ма кæн мæнæй». 
ДАВОН, БУЛКЪ ÆМÆ МЬЩ 
Давон загъта булкъ æмæ мыдæн: 
— Мæнæй хуыздæр нæй хæринаг; 
Чи мæ бафаудзæн, уый зæгъæд, 
Исты уæ чи у зæгъинаг. 
Булкъ схъæр кодта давоныл: 
— Ныхас-иу ракæн афоныл! 
Цæмæй æппæлыс дæхицæй, 
Смаг калыс къæбицæй. 
Мыд ныхъхъус, æнцад æрбадт. 
Загъта сын: 
— Уæ дыууæ дæр — æрвад, 
Дыууæйæ дæр ныл калут смаг, 
Уæд уæ цы дзырддаг ис, цы загъддаг? 

СÆГУЬГТ ÆМÆ СЫЧЬИ 
Сæгуыт загъта сычъийæн: 
— Цæй, иумæ цæрæм, 
Фæлæ нæ бызычъийæн 
Цы хос скæнæм? 
Цуанон нæ цæгъды, мары, 
Нæ мард æрдумæ нæ дары. 
Сычъи афтæ зæгъы сæгуытæн: 
— Чысыл-ма фæлæуу, 
Цуаноны аххос бирæ нæу. 
Топп у, топп, не сафæг, аскъуийа мæстæй, 
Уастæн, фесæфа йе скæнæг бæстæй. 
БÆЛÆСТЫХЪАСТ 
Бæлæстæ иу ран æрæмбырд сты, 
Фæрæтыл хъаст кодтой, 
Тулдз бæласмæ згъордтой: 
— Дæ хорзæхæй, — загътой, — тулдз бæлас! 
Нæ хъуыддаг нын равзар, 
Хæрзбын нæ бакодта фæрæт, уый бамбар, 
Тулдз сын загъта: 
— Зæгъдзынæн уын уæ хабар, 
Фæрæты аххос циу? Зæгъут æй: 
Йæ хъæд маринаг у къæбутæй, 
Йæ хъæды аххос у атæппæт, 
Æнæ уый уын цы кæнид фæрæт; 
Фæлæ уæхицæй у йæ хъæд, 
Бамбарут æй, æгъгъæд! 
Мæсыг хи дурæй сæтты, 
Лæджы хицон ысбæтты. 
СЫРДТЫЕМЫНÆ 
Сырдтыл емынæ сыстад, 
Сæ мыггаг ыскъуыд, 
Чысылæй, стырæй ничи зад згъуыд. 
Домбай сырдтæм арвыста хъæргæнæг, 
Æрæмбырд сæ кодта йæхæдæг. 
«Махыл, — загъта, — ацы низ 
Сæвæрдта Хуыцау, 
303 

Æмæ йын скæнæм исты ’гъдау. 
Зæгъæм не ’ппæт дæр нæ тæригъæдтæ 
Æмæ ракурæм Хуыцауæй, 
Кæд нæ фесæфиккам рæгъауæй». 
Сырдтæ сæ тæригъæдтæ загътой, 
Иу дæр дзы фæсвæд нæ уагътой. 
Домбай загъта: 
«Æз дæр раст нæ дæн, 
Уый уын зæгъын. 
Фыййауы фосæй скъæфтон, 
Сдзурын æфсæрмы кæнын». 
«О-о, — загътой сырдтæ, — не ’лдар, нæ паддзах, 
Ды фысты кæй хæрыс, 
Уый сын кад у æмæ намыс, 
Уый тæригъæдыл нымад нæу, 
Фарнимæ нын бæрзонд лæуу». 
Æрæджиау гал дæр бацыд, 
Загъта: «Тæригъæдджын дæн, 
Иухатт бæстыл нал уыд холлаг, 
Сцыбæл дæн, смондаг, 
Сауджыны хосæй комдзаг 
Ахордтон, уый зонын, 
Мæхи уын раст нæ хонын». 
Сырдтæ æмхуызон схъæр кодтой: 
«Стыр тæригъæд ракодтай, 
Сауджыны хос кæй бахордтай, 
Уый тыххæй ныл сыстад низ, 
Тæригъæд дæм бирæ ис». 
Галы уыцы ран аргæвстой 
Тæригъæдджын æфсонтæй. 
Куыд дæ фæнды, афтæ ’взар 
Ацы æмбисонд дæ зондæй. 
ХАЛÆТТЫÆМБЫРД 
(Сходкæ) 
Халæттæ сæхимæ фаутæ хастой: 
«Цъиутæ давæм, фыдуаг хъæр кæнæм, — загътой, — 
Бæлæтты хуызæн цæуылнæ стæм, — дзырдтой, — 
304 

Ныууадзæм нæ хъæр, нæ давын», — цæргæсæй куырдтой. 
«Хорз, — загьта цæргæс, — дзырд бакæнут ууыл, æз дæр уын 
æвдисæн. 
Куы ныууадзат уæ хъæр, уæ давын — хуыздæр у уæхицæн». 
Дзырд бакодтой халæттæ: 
«Нал давдзыстæм абонæй фæстæмæ, нал кæндзыстæм хъæр». 
Фæлæ иу бонæй фылдæр нæ ахастой сæ дзырд, нæ фесты хуыздæр. 
Райдыдтой та хъæр кæнын, давын, кæрæдзийы тыдтой. 
«Нæ хъæлæс — æвзæр, не ’гъдау — иннæ ахæм», — 
кæрæдзийæн дзырдтой. 
Æрæмбырд та сты халæттæ — сходкæ скодтой, 
цæргæсы дæр та æркодтой: 
«Абонæй фæстæмæ, — загътой, — «хъуа-ахъхъ» чи зæгъа, 
карчы цъиу чи аскъæфа, 
уый уыдзæн æлгъыст, 
дард бæстæм æрвыст». 
Сæ къухфыст сын цæргæс ныффидар кодта, 
æмæ Сайнæджы фидармæ сфардæг, 
фæлæ та уайтагъд райдыдтой хъарæг. 
Фауын та систой халæттæ сæхи: 
«Не ’гъдау, нæ хъæлæс нæ бæззы», — дзырдтой, 
Фæлæ нæ ныууагътой се ’гъдау абон дæр, — 
Халæттæ халæттæй тæхынц. 
Адæм се ’взæр митæй иу куы нæ æппарой, дæс куы нæ сафой, 
уæд æвзæрæй-æвзæрдæр кæнынц. 
МЫСТÆМÆУЫРЫ 
Мыст худгæ уырымæ дзырдта, 
хæрзæггурæггаг дзы куырдта: 
«Гæдыйы, дам, домбай æрцахста, 
Æдас, сæрибар цард нын Хуыцау æрхаста; 
гæды нæ нал ахсдзæн, 
фесæфти йæ кой; 
Нал æруадздзæн домбай уый æнцой». 
«Гъе-е-е, — загъта уыры, — мæ хур акæнай, мыст, 
искæй ныхасæй ма кæн дæ куыст. 
Сырдтæй гæдыйæ тыхджындæр нæй, 
Уастæн, фæкæна йе схæссæг дæ-дæй». 
ДОМБАЙ ÆМÆ ХÆФС 
Домбай хъæды богътæгæнгæ тахт, 
Хæфс цъыфдзастæй уасыд, 
Домбай дзы фæтарст: 
«Мемæ, — загъта, — чи кæны загъд?» 
20 Гæдиаты Секъа 
305 

Фæстæмæ фæкаст, 
Хæфсмæ бацыд хæстæг, 
Æркаст æм лыстæг. 
«У-æ-уу мæнæ, — загъта, — хæфс, 
Нæ маргъ у, нæ — сырд, 
Уымæй куыд тарстæн æз?» 
Домбай схъæлдзæг, ысцырд, 
Йæ дзæмбыйæ йыл ныллæууыд, 
Хæфсæн йæ хъыс-хъыс ыссыд, 
Цъыфдзасты дзыхъхъы нынныгъуылд, 
Домбайы бынæй хъæрзыд. 
ХАЛОН 
Халон уæрцц ахсынмæ хъавыд, 
Уæрцц ын ахсын нæ куымдта; 
Уæд бæласæй цæргæс 
Халонмæ сдзырдта: 
«Бабын уай, — загъта цæргæс халонæн, — 
Зон дæ хъару æмæ дæ асы, 
Фыдæлтæй баззад æмбисонд: 
Халон, дам, уæрцц нæ ахсы. 
Фæлтау дæхицæн бад, хæдмæлтыл зил. 
Смаггæнаг холытыл та 
Дæ бырынкъ стил». 
БИРÆГЬТÆ 
Арсæн йе ’вæрæн адавд. 
«Чи йæ ссара, — загъта, — уымæн худ». 
Бирæгътæн дзырд уыд агурын, 
хъардтой йыл сæ уд — 
Бирæ бонты йæ фæцагуырдтой, 
Æмæ хуыснæджы дæр ыссардтой. 
Уалынмæ зыгъарæгæн дæр йе ’вæрæн адавд, 
Йæ хуыскъæлты кæри йын бындзарæй ахафт. 
«Уæ хорзæхæй, — загъта, — бирæгьтæ, ыссарут мын æй. 
Нал кæнын уый мæтæй æппындæр фынæй». 
Бирæгътæ ауадысты æфсонæн, цыма агурынц, уыйау. 
«Фæдæлдзæх, — загътой, — дæ хуыснæг 
Куырысмæдзæуджыты хинау. 
Цу æмæ йæ дæхæдæг ыссар, 
Равдис дæхæдæг æхсар». 
«Ау, арсæн куы ссардтат йæ хуыснæг, 
Æз уын цы кодтон? 
306 

Сымах хъуагæй хуыскъæл нæ хордтон». 
«Цу, цу, — загътой бирæгътæ, — 
Арсимæ дæхи ма бар; 
Кæй ницы дæ, уый бамбар. 
Мах æрсытæн кæнæм æххуыс, 
Ды та дæ бынаты ныххуыс». 
ХАЛОН ÆМÆ БУЛÆМÆРГЬ 
Халон фаджысыл сбадт, 
Нал æнцад йæ хъæрæй. 
— Фесæфай, — йын загъта булæмæргъ, — 
Мауал уа дæ кой. 
Исчи дын куы фæкæнид иу гæрах — 
Нæ кæныс æнцой. 
Адæмы домыс дæ хъæрæй, 
Фесæфай бынтон. 
Цы ’нхъæл дæ уыйас æвзæрæй, 
Нæ зоныс дæ бон. 
Лæг куы фæгуыбыр кæны зæхмæ, 
Зон, уæд дæу тыххæй исы дур. 
Цы нæ хъæуы, уымæй дæ дзыхыл хæц, 
Цы хъæуы, уыдæттæ-иу дзур. 
Æвзæр дæ, æвзæр, халон, 
Байхъус-иу цъус, 
Кæй дын амонынц, 
Уымæ дæр-иу хъус. 
Æвзæр хорз ныхас куы ’мбарид, 
Уæд фыдæбонæй нæ марид, 
Йæ дзырдтæ лыстæг луарид, 
Уæлдай ныхæстæ нæ зарид. 
ГОЙАТЫ ’ФСИН 
Уастæн, амæлай зыдæй, 
Бинонты чи мары сыдæй. 
Уастæн дыл бахæца кæрз рын, 
Бинонтæн чи нæ дæтты кæрдзын. 
Уастæн, мауал уа дæ кой, 
Кæмæй нал тæдзы сой. 
Уастæн, амæлай бынтон, 
Хæдзары чи кæны гæндон. 
Цалынмæ рæстæг дæумæ ис — 
Хорз кæныныл тындз. 
Куы аивгъуыйа рæстæг — 
Фæсмон кæндзынæ тынг. 
307 

СИДЗÆР ЛÆППУЙЫ ФЫС ÆМÆ БИРÆГЬТÆ 
Сидзæр лæппуйы фысыл æртæ бирæгъы æрæмбырд. 
æмæ йæ тыдтой, 
Æзхуыздæруонæй алчи йæхирдæм 
тындзыдтой. 
Изæры афтидæй æрцыд: 
«Дæ фыс цы фæци?», — 
йæ мад æм хæцыд. 
«Æртæ бирæгъы йæ ныттыдтой, — 
лæппу йæ мадæн загъта, — 
Дыууæ бирæгъы æддæрдæм хæцыд, 
æртыккаг ме’рдæм ласта». 
«Нæ, нана дæ фæхъхъау фæуа, — 
мад йæ лæппуйæн загъта, — 
Алчидæр дзы йæхирдæм хæцыд, 
де ’рдæм дзы иу дæр нæ ласта». 
ФЫРАНК, ГÆДЫ, АРС ÆМÆ БИРÆГЬ 
Раджы кæддæр фыранк æмæ гæды 
æрвад уыдысты, 
Алыхатт кæрæдзимæ хуынды цыдысты. 
Иухатт дын бирæгъ гæдыимæ фæхыл, 
Нал æй уагъта зæххыл. 
Гæды сниудта, схъæр кодта: 
— Цы фæдæ, фыранк, бирæгъ мæ хæры, 
Мæ бæстæй мæ тæры. 
Фыранк гæдыйæн сæрхъызæг рауад: 
— Æз дын мæнæ дæн, ма тæрс, ме ’рвад! — 
Фыранк бирæгъы сырдта, 
Артау æй сыгъта. 
Арс та бирæгъы сæрыл фæлæбурæг, 
Сырдтæм загъд æрцыд, 
Кæрæдзийы ныммур кодтой, ныллæхурæг — 
Чи æнæ къах, чи æнæ хъус, кæмæн йæ фындз хауд, 
Сæ туг лæсæнтæ уад. 
Сырдтæ кæрæдзийæн фыдмитæ ныккодтой. 
Чи — афæдз, чи — дыууæ, чи — æртæ басад. 
Бæстæ та, куыд уыд, афтæмæй баззад. 
ХАЛОН ÆМÆ УАЛЛОН 
Иухатт дын халон 
Бæлæсты стыдта, 
Уæд бынæй уаллон 
Халонмæ сдзырдта: 
308 

«Æз бæлæсты бын 
Аууоны тыхсын; 
Уæддæр сын мæ фын 
Лæвары хæссын. 
Фæлæ мæн уæддæр 
Хъуыдыгæнæг нæй, 
Уастæн, нæ фыддæр 
Фæкæна дæ-дæй». 
ФОС ÆМÆ БИРÆГЬТÆ 
Иухатт хъаст кодтой фос бирæгътæй: 
«Бахордтой нын нæ фыд, 
Банызтой нæ туг. 
Ныппырх нæ кодтой иугæйттæй, 
Ныххæлиу нæ дзуг. 
Скæнæм, — загътой, — куыйтæй 
Нæхицæн гæс, 
Бирæгътæй исдзысты 
нæ хæс». 
Куыд загътой, афтæ скодтой 
Куыйтæй гæс. 
Фæлæ ма сын сæ хъуыддагмæ æркæс: 
Бирæгътæ куыйтæй нæ тарстысты, — 
Бирæ уыд сæ бон; 
Куыйтæ бирæгътæм ныккастысты 
Хъахъхъæнын æфсон. 
Фæлæ хъахъхъæдтой, цы, исты? 
Бирæгъты цур сæ бон уыд ницы. 
Куыйтæн дæр сын хъуыд хæринаг, 
Бирæгътæ дæр сæ хордтой. 
Фос гъеуæд систы мæлинаг, 
Сæ бырынкъ зæххыл хостой. 
УЫРДÆМÆРУВАС 
Æргомæй знаг уыдысты, сусæгæй — лымæн, 
Кæсæгты нæрдтæ рувасæн бирæ фæхаста, 
Рувас дæр æй бирæ уарзта. 
Иухатт кæсæгтæ уырдыл бахъаст кодтой судмæ: 
«Бахордта нæ, — загътой, — уырд, сæфы нæ мьптаг, 
Равзарут нын нæ хъуыддаг». 
Суд æрбадтысты тæрхоны: арс, бирæгь æмæ зыгъарæг, 
Рувас дæр семæ уыд рæстдзинад æвзарæг, 
309 

Стæрхон кодтой уырдæн мæлæт, 
Цыфæнды, дам, кæнæд. 
«Сауындзæм æй», — загътой, 
Йæ къæхтæ йын сбастой. 
Рувас уырдыг сыстад æмæ афтæ зæгъы: 
«Мæлæт ын ницы ’фхæрд у уыцы налатæн, 
Æз уымæн хуыздæр æрхъуыды кодтон, 
Ныры онг уымæн ницы сдзырдтон: 
Бавдæлæм æмæ йын йæ къæхтæ суадзæм 
Æмæ йæ доны арф цæппарæм. 
Гъеуый йын уыдзæн æфхæрд, 
Мæлæт ын нæу æгъгъæд». 
«Хорз, — загътой суды лæгтæ, — 
Афтæ бакæнæм уæдæ». 
Уырды доны цæппæрстой, 
Фæлæ, цы фæци, уымæн та цы ’мбæрстой. 
Уырд доны куы смидæг, 
Уæд фесæфти йæ ризæг. 

(Ш~~ ’-1& 
АРГЪÆУТТÆ 
—^— 
РУВАСХАДЗЫ 
Рагæй-æрæгмæ рувасы хинтæн кæрон нæй, гуыбындзуан кæм 
нæ фестдзæн. Иубон та рувас цæлæнхъæл рагон хъæууаты ра- 
зил-базил кодта æмæ ахорæнæй дзаг дурыны мидæг ныххаудта; 
нæ гæдырувасæн йæ царм сау сахуырст, сынты базыры хуызæн. 
Араст и рувас йæ былтæ сдæргæ æмæ фæцæуы; уæд бæласы 
цонгæй уасæг рувасмæ дзуры: 
— Цы кодтай, рувас, цы дыл æрцыд, цæуыл сау скодтай, 
кæдæм цæуыс? 
— Кæдæм цæуын, мæ лымæн уасæг, уый дын зæгъдзынæн: 
мæ тæригъæдтыл фæсмон фæкодтон, мæ хуыснæгадыл æвдисæн 
бакодтон æмæ Чабæмæ цæуын мæ удыбæстæ æлхæнынмæ. 
— Дæ хорзæхæй, — загъта уасæг, — мæн дæр демæ фæкæн, 
æз дæр мæхи раст нæ хонын. 
Уасæг бæласæй æртахт æмæ рувасы цур абадт. Рувас йæ 
мидбылты бахудт æмæ афтæ зæгъы: 
— Рацу, мæ хур, адæм дзæнæт кувынæй арынц. 
Араст сты дыууæ ’мбалы. Фæцæуынц, æмæ сыл уари сæм- 
бæлд. 
— Уæ фæндаг раст. 
— Дæ хъуыддаг раст. 
— Кæдæм цæут? — бафарста сæ уари. 
— Чабæмæ цæуæм, нæ удыбæстæ æлхæнынмæ, не ’взæр ми- 
тыл фæсмон фæкодтам, ныр та дзæнæт агурæм, — рувас загъта. 
— Уæ хорзæх Хуыцау раттæд, мæн дæр уемæ акæнут, æз 
дæр рæстыты æмбал нæ дæн, — уари загъта. 
— Рацу, мæ хæдзар, дзæнæт кувынæй ссардзынæ. Хуыцау 
равзæрста кувынæн Чабæ, уым куы бакувай, — дæ тæригъæдтæ 
барст уыдзысты, — рувас загъта. 
Араст сты æртæ ’мбалы, фæцæуынц æмæ та сыл дыггоппон 
цъиу сæмбæлд. 
— Уæ фæндаг раст. 
— Дæ хъуыддаг раст. 
— Кæдæм цæут? 
— Чабæмæ цæуæм, нæ удыбæстæ æлхæнынмæ. 
311 

— Уæ хорзæхæй, мæн дæр уемæ фæкæнут. Æз дæр тæри- 
гъæдджын дæн, — дыгоппон цъиу сдзырдта. 
— Рацу, мæ хур, Чабæйы куывд дзæнæты фæндаг аразы. 
Араст сты рувас, уасæг, уари æмæ дыгоппон цъиу. Рувас 
разæй хъуыдытæгæнгæ йæ лæгæтырдæм йæхи ласы, йæ фæстæ 
йе ’ртæ ’мбалы æмбырдæй цæуынц. Бирæ фæцыд, цъус фæцыд, 
Хуыцау зоны, йæ лæгæтмæ æрхæццæ æмæ афтæ зæгъы: 
— Ардыгæй ныр Чабæ дард нал у. Бацæут æмæ ацы лæгæты 
бузныггады ламаз скæнут, уæ тæригъæдтæ мын зæгъут æмæ 
Чабæмæ бацæудзыстæм. 
Рувас йе ’мбæлтты лæгæты мидæмæ барвыста, йæхæдæг 
лæгæты дуарыл сбадт æмæ афтæ зæгъы: 
— Рацу, уасæг, раздæр ды дæ тæригъæдтæ сæргом кæн. 
Уасæг йæ размæ рацыд, æмæ йын рувас афтæ зæгъы: 
— Адæмæн иугай устытæ ис дины ’гъдауæй дзырд, дæуæн та 
дæ устытæн нымæц нæй. Уый дын иу тæригъæд барст. Фæлæ 
æмбисæхсæв та цы хъæр кæныс, мæгуыр фæллад лæджы цы 
хъал кæныс, уый дын хъуыран нæ хатыр кæны, — йæ къубал ын 
сыскъуыдта æмæ йæ йæ разы æрæвæрдта. 
— Æрцу, уари, ныр ды дæр, дæ тæригъæдтæ зæгъ хуыздæр. 
Уари дæр та йæм рацыд æмæ йæ рувас фæрсы: 
— Хъæугæрон мæгуыр идæдз ус йæхицæн карчы цъиутæ куы 
рауадзы, уæд ын сæ иугай-дыгæй цæмæн хæссыс? Уый дын хъуы- 
ран нæ хатыр кæны, — йæ къубал ын сыскъуыдта æмæ йæ йæ 
разы æрæвæрдта. 
— Æрцу, дыгоппон, ды дæр, дæхимæ кæсыс цыдæр, дыккаг 
сæр дын чи скодта, чи дын радта уыцы бар? 
Дыгоппон цъиу афтæ зæгъы: 
— Дæ фыдæхæй фесæфон, Хадзыты Хадзы. Дыккаг сæр мын 
скодта Солæман-паддзах йæхæдæг, уымæн мын ис æвдисæн æртæ 
нард хъазы, æртæ нард гогызы æмæ æртæ нард бабызы, фараст 
æвдисæны кæмдæриддæр зæгъдзысты, кæд дæ фæнды, уæд дæм 
сæ æркæнон. 
Рувасæн фырмондагæй йæ комыдæттæ æркалдысты æмæ 
йæхинымæры афтæ зæгъы: «Дыгоппон цъиу мын иу комдзаг дæр 
нæу, æртæ хъазы, æртæ гогызы, æртæ бабызы — фараст мын 
уыдзысты мæйваг», — æмæ дыгоппон цъиуæн афтæ зæгъы: 
— Цæугæ, де ’вдисæнтæ æркæн, кæд раст разынай, уæд хорз, 
кæннæуæд додой дæ сæр. 
Рувас лæгæты фарсмæ йæ сыдзыл абадт, дыгоппон цъиу 
пæррæстытæгæнгæ къуылдымтыл атахт. Рувас æнхъæлмæ кæ- 
сын байдыдта дыгоппон цъиуы æвдисæнтæм. 
Дыгоппон цъиу атахт, æмæ арыхъхъы æддейæ фыййау фос 
хызта йæ фараст куыдзимæ, дыгоппон цъиу куыйты йæ фæдыл 
сайгæ-сайгæ ракодта æмæ сæ раст рувасы лæгæты цурмæ æркодта. 
Куыйтæ рувасы куы федтой, уæд рувасы сæ хъæлæсы ахастой 
æрхыты мидæг. Иуран æй лæбырды бын афсæрстой æмæ йæ 
тонынц. Уæд æм лæбырды сæрæй дыгоппон дзуры: 
312 

— Раст дын нæ дзурынц, цы, ме ’вдисæнтæ, мæ лымæн? 
Рувас æм куыйты бынæй сдзырдта: 
— Кæд ма фервæзон, уæд дын ацы сайд нæ ферох кæндзынæн. 
Уæдæй нырмæ дыгоппон цъиу æмæ рувас знагæй баззадысты. 
РÆСТДЗИНАД АГУРÆГ 
Иу мæгуыр хъæуы хæрзмæгуыр æнæзæнæг ус æмæ лæг цар- 
ди. Мæгуыр мæгуыр адæмы ’хсæн куы цæра, уæд та мæгуырæй- 
мæгуырдæр кæны. Мæгуырдзинады тымыгъ сыл уазал миты хъæ- 
пæнтæ уылæнтæй калдта. Цард сæ никуы батавта, никуы барæв- 
дыдта, — йæ тигъ сæм сыздæхта, æмæ мæгуырæй мардысты. 
Зæрондырдæм уыцы мæгуыр ус æмæ лæгæн лæппу рай- 
гуырди, фæлæ мæгуыры лæппуйы гуырд къæсæрмæ дæр нæ 
хъуысы, адæмæй йæ чи фехъуыста, чи нæ, хъусгæ дæр æй цæ- 
мæн фæкодтаиккой? Мæгуырæй адæм дардмæ лидзынц, амонд 
та йæм хæстæг нæ цæуы. Сæ лæппуйæн æмдзуарджын хæстæг 
агуырдтой, фæлæ сыл чи ’рвæссыд. 
Иубон ус йæ мойæн афтæ зæгъы: 
— Ацу-ма, лæгай, æндæр хъæумæ æмæ нæ сывæллонæн хъæз- 
дыг лæг æмдзуарджын бацагур, чи зоны, кæд нын нæ цард фæ- 
хуыздæр кæнид, мæгуырæй мæлæм æмæ нын кæд исты ралæ- 
вæрттæ кæнид. 
Лæг афтæ зæгъы: 
— Мæн хъæздыг лæг æмдзуарджын нæ хъæуы, хъæздгуытæ 
мæгуыртыл æнæуи дæр не ’рвæссынц, фæлæ æз бацагурдзынæн 
нæ лæппуйæн раст æмæ æцæг лæг æмдзуарджын, — сывæллоны 
йæ хъæбысы бакодта æмæ ацыди. 
Бирæ фæцыд, цъус фæцыд, Хуыцау зоны, иу ран ыл сæм- 
бæлд. Уасджырджи æмæ мæгуыр лæгæн салам радта: 
— Дæ фæндаг раст. 
— Дæ хъуыддаг раст, — мæгуыр загъта. 
Уасджырджи йæ бафарста: 
— Кæдæм цæуыс? 
Мæгуыр лæг загъта: 
— Мæ лæппуйæн раст æмæ æцæг лæг æмдзуарджын агурын. 
Уасджырджи загъта: 
— Мæнæй растдæр æмæ æцæгдæр лæг кæм уыдзæн. Мæнæн 
æй сæмдзуарджын кæн. 
Мæгуыр лæг загъта: 
— Æмæ ды чи дæ? 
Уасджырджи загъта: 
— Æз фæндагсар Уасджырджи дæн. 
Мæгуыр лæг загъта: 
— Ды раст æмæ æцæг лæг нæ дæ, цалынмæ дын лæг нæл 
фыс нæ аргæвды, цырæгътæ не ссудзы, уалынмæ йæ фæндараст 
нæ кæныс, — æмæ ацыди. 
313 

Бирæ фæцыд, цъус фæцыд, Хуыцау зоны, иу ран та йыл 
Уацилла сæмбæлд. Уый дæр та йын салам радта: 
— Дæ фæндаг раст. 
— Дæ хъуыддаг раст. 
— Кæдæм хæссыс дæ лæппуйы? — Уацилла йæ бафарста. 
— Раст æмæ йын æцæг лæг æмдзуарджын агурын. 
— Мæнæй растдæр æмæ æцæгдæр лæг арвæй зæхмæ нæ уыдзæн, 
мæнæн æй сæмдзуарджын кæн. 
— Æмæ ды чи дæ? — бафарста та йæ мæгуыр лæг. 
— Æз дæн Уацилла, æврæгътыл нæрæг. 
Мæгуыр лæг загъта: 
— Ды дæр раст æмæ æцæг лæг нæ дæ, хъæздгуытæм нæ 
уæндыс, сæ хæдзæрттыл æндон лæдзджытæ дарынц, мæгуыр 
лæджы гæрæхтæ кæныс, рарынчын æй кæныс, цалынмæ дын 
бæгæны не скæны, уæрыкк дын нæ аргæвды, уалынмæ йæ не 
сдзæбæх кæныс, — æмæ та араст и. 
Бирæ фæцыд, цъус фæцыд, Хуыцау зоны, иу ран та йыл 
удхæссæг сæмбæлд: 
— Дæ фæндаг раст, мæгуыр лæг. 
— Дæ хъуыддаг раст. Хорзæй цæр. 
— Кæдæм цæуыс? — бафарста йæ удхæссæг. 
— Мæ лæппуйæн раст æмæ æцæг лæг æмдзуарджын агурын. 
— Мæнæй растдæр æмæ æцæгдæр лæг кæм уыдзæн, мæнæн 
æй сæмдзуарджын кæн. 
— Æмæ ды чи дæ? — бафарста та йæ мæгуыр лæг. 
— Æз дæн мæхæдæг удхæссæг. 
— Хорз, мæ хæдзар, — загъта мæгуыр лæг. — Дæуæн æй 
сæмдзуарджын кæндзынæн. Паддзахы дæр амарыс — æфсæрмы 
дзы нæ кæныс, хъæздыджы дæр амарыс — гæртам дзы нæ исыс, 
хъæбатыры дæр амарыс — æппындæр дзы нæ тæрсыс, мæгуыры 
дæр амарыс — тæригъæд ын нæ кæныс, дæуæй растдæр æмæ 
æцæгдæр лæг арвæй зæхмæ нæ уыдзæн. 
Араст сты æмæ Дзæм-дзæмы доны былмæ ныццыдысты æмæ 
мæгуыр лæджы фыртыл донаргъуыд скодтой. 
Аргъуыд куы фесты, уæд удхæссæг мæгуыр лæгæн афтæ 
зæгъы: 
— Ныр æз де ’мдзуарджын дæн æмæ дын хъуамæ исты хорз 
фон, ахæсс дæ лæппуйы æмæ йæ дæ хæдзары ныууадз, æмæ 
фæстæмæ ардæм рацу. 
Мæгуыр лæг æй йæхимæ хуыдта, фæлæ йын удхæссæг афтæ 
зæгъы: 
— Æз дæ хæдзармæ куы бацæуон, уæд дын хорз нæ уыдзæн, 
фæлæ ацу, æмæ дын куыд загътон, афтæ æрцу. 
Мæгуыр лæг йæ лæппуйы ахаста æмæ йæ йæ хæдзары ныу- 
уагъта æмæ фæстæмæ удхæссæгмæ æрцыд. 
Удхæссæг æй иу бæрзонд обауæй акæсын кодта: 
— Далæ уыныс, — загъта, — Дзæм-дзæмы доны былыл стыр 
314 

сахар-горæт, цом уырдæм. Æз уыцы сахары цæрджытыл стыр 
рын сыстын кæндзынæн, адæм мæлдзысты. Ды дæхи дохтыр- 
дæсны скæн æмæ адæмы дзæбæх кæнын райдай, мæн та дæу 
йеддæмæ ничи уындзæн. Æз рынчынæн йæ нывæрзæн мæ цæ- 
вæджимæ куы лæууон, уæд-иу зон, кæй йæ амардзынæн, уый, 
æмæ-иу рынчыны хицауæн зæгъ, амæлдзæн, зæгъгæ; кæд æмæ 
рынчынæн йæ дæлфæдтæм лæууон мæ цæвæг зæхмæ зылдæй, 
уæд зон, æмæ фервæздзæн, нæ йæ амардзынæн, æмæ йын-иу 
дæхи хосгæнæг скæн. Адæм дыл баууæнддзысты æмæ дын хос- 
гæнæггаг æхца дæтдзысты; æрмæст хосгæнæггаг мыздыл ма дзур, 
йæхи барæй дын чи цас дæтта, уый ис, æмæ схъæздыг уыдзынæ. 
Араст сты æмæ уыцы стыр сахармæ ныццыдысты. Удхæс- 
сæг уым стыр рын сыстын кодта, æмæ адæм мæлын райдыдтой, 
бон сæдæйæ дыууæ сæдæйы онг мардысты. Мæгуыр лæг йæхи 
дæсны-дохтыр скодта æмæ удхæссæджы уынаффæмæ гæсгæ адæ- 
мы дзæбæх кæнын райдыдта. Гъæй-да-гъа, æхца йыл калын си- 
стой, уæрдæтты дзаг æхца бакуыста. Иубон ын удхæссæг афтæ 
зæгъы: 
— Ацу ныр, алас де ’хца, æгъгъæд дын сты, æмæ дæм æз 
дæр иукъорд бонты фæстæ фæцæуын. 
Мæгуыр лæг йе ’хца раласта æмæ йæ хæдзармæ бафардæг 
æмæ хъæздыгæй цæрын райдыдта, стыр рын дæр фесæфти. 
Иукъорд азты фæстæ мæгуыр лæгæн йæ адзал æрхæццæ, 
æмæ йæм удхæссæг æрцыд æмæ йын афтæ зæгъы: 
— Куыд у дæ хабар, ме ’мдзуарджыны фыд? 
Мæгуыр лæг загъта: 
— Хорз, алæбон æгас нæм цу! 
Удхæссæг загъта: 
— Æз алыбон дæр æгас дæн, фæлæ æрхуысс, æмæ дын дæ 
уд сисон. 
Мæгуыр лæг загъта: 
— Бахатыр кæн, ме ’мдзуарджын, нырма мæ лæппу чысыл 
у, цæрын ма мæ фæнды. 
Удхæссæг загъта: 
— Нæй, нæй, ме ’мдзуарджыны фыд, дæхæдæг куы равзæр- 
стай раст æмæ æцæг лæджы. Дæхæдæг куы зоныс, — æз хатыр 
нæ кæнын, гæртам нæ исын, тæрсгæ нæ кæнын, лæгъстæйæ тæ- 
ригъæд нæ кæнын, æрхуысс æмæ дын дæ уд сисон, нæй дын 
æнæ амаргæ, дзæгъæлы дзырдтæ мауал кæн. 
Мæгуыр лæгæн фæрæз нал уыд æмæ æрхуыссыди, фæлæ 
удхæссæджы ’рдæм йæ къæхтæ фæзылдта, удхæссæг та йын йæ 
сæрырдæм зылд; афтæмæй бирæ хæттыты мæгуыр лæг удхæс- 
сæджы ’рдæм йæ дæлфæдтæ арæзта, удхæссæг та йæ нывæр- 
зæнмæ зылд. Мæгуыр лæг афтæ кодта, æмæ цæмæй удхæссæг 
йæ дæлфæдтæм лæууыдаид, æмæ уæд бæргæ фервæзтаид, фæлæ 
удхæссæгыл дæр сайд кæм цыдис, æмæ та-иу йæ нывæрзæн абадт. 
Иухатт ын афтæ зæгъы: 
315 

— О ме ’мдзуарджыны фыд, мауал гæдымитæ кæн, нал мын 
аирвæздзынæ, — æмæ йын цæвæгæй йæ хурх æрбахенц ласта 
æмæ йын йæ уд систа. 
ХÆЙРÆДЖЫУИДОН 
Уыд æви нæ уыд — æцæгдзинад Хуыцау зоны, Куырттаты 
стыр хохыл цард иу хъæздыг лæг, Бакар, зæгъгæ. Сæдæ сæ- 
дæйы йæм зæддаг фыстæ уыд, сæдæ сæдæйы нæл фыстæ, сæдæ 
сæдæйы куистытæ, сæдæ сæдæйы зæддаг сæгътæ, иу ахæм та — 
нæл сæгътæ. 
Бакар-иу балцы куы цыд, уæд хæдоны тæрттæ курæг Куырт- 
татæм згъордта. Цæвиттон, искуы-иу йеддæмæ уыцы рæстæг хæ- 
доны тæрттæ бирæ лæджы къухы не ’фтыд. Бакарæн утæппæт 
фæллойæ йæхицæн æмæ йæ бинонтæн хæдон, хæлаф балхæнын 
йæ цæст нæ уарзта, афæдзæй-афæдзмæ кусарт бæрæгбоны дæр 
нæ кодта; бæгъæмриу, бæгъæввадæй фосы фæдыл хатт, йæ къæх- 
ты скъуыдтæй хæфсытæ уасыд. Йæ бинонты дæр бæгънæг, æххор- 
магæй мардта, уæлдай комдзаг, уæлдай къæбæр сывæллонæн 
дæттын нæ уагъта, афтæмæй Бакар бирæ азты фыййау фæцыд. 
Иу сæрдыгон бон Бакар йæ фос къæдзæхрæбын баривæд 
кодта æмæ та æнахуийæн кæрдзыны хъæбæр стон-стон кодта, 
уыцы бирæ дуцгæ фосæй йæхицæн ахуийæн æхсыр радуцын йæ 
цæст нæ уарзта. Уалынмæ саутар мигъ хохыл æрбадти, арв гæ- 
рæхтæ систа, нæрыди. Тыгъдызæй уарын ихæмхæццæ лæсæнтæ 
кодта; Бакарæн нымæты зæронд йæ уæлæ, фосы алыварс цъи- 
лау зылд. 
Чысыл æддæдæр къæдзæхы дагъы хæйрæг ныззад, æмæ йын 
йæ лæппын бирæгъ аскъæфта æмæ Бакары дæлеты æрбазылд. 
Хæйрæг фæстейы хъæр кæны: 
— Марадз, Бакар, мæ лæппын мын бирæгъ фескъæфы, цæв æй! 
Бакар топп фелвæста, гæрах ацыд, æмæ бирæгъ фæтымбыл. 
Хæйрæг йæ лæппын йæ хъæбысы атъыста æмæ Бакарæн афтæ 
зæгъы: 
— Рацу мемæ уæртæ уыцы стыр æрхрæбынмæ. Уым мæ мад 
цæры æмæ дын хорз лæвæрттæ фæкæндзæн — налхъуыт-налма- 
сæй дын кæритæ дæтдзæн, фæлæ дзы мацы баком дæхи фæллой 
йеддæмæ. 
Хæйрæг æмæ Бакар уыцы æрхы бацыдысты ахæм хæдзармæ, 
æмæ йæ бын сыгъдæг пылыстæгæй конд, йæ фæрстæ — æргъæу, 
йæ цар — сыгъдæг сæууон стъалы; хæдзары рæбынæй сызгъæ- 
рин къæлæтджыны бадт зæронд ус — хæйрæджы мад. Хæйрæг 
йæ мадæн радзырдта, Бакар ын йæ лæппыны бирæгъы дзыхæй 
куыд байста, уый. Хæйрæджы мад Бакарыл тынг фæцин кодта, 
хорз æй федта æнæфсис хæринæгтæй, налхъуыт-налмасæй йын 
йæ разы кæритæ æркалдта лæварæн. 
316 

Бакар ын афтæ зæгъы: 
— Кæд мын лæвар кæныс, уæд мын мæхи фæллой ратт. 
Зæронд хæйрæг бахъуыр-хъуыр кодта æмæ къæбицмæ 6а- 
цыд æмæ рахаста алы сызгъæрин хæзнатæ, цæст кæмæ нæ лæу- 
уыд, уыдонæй, фылдæр зынаргъ æрттиваг дуртæ æмæ йын сæ 
йæ разы æркалдта. Бакар сæм бамондаг, райсынмæ сæ хъавыд, 
фæлæ йæм чысыл хæйрæг йæ цæстытæ фæирд кодта, æмæ сæ 
райсын нал бауæндыд, æмæ та зæронд хæйрæгæн афтæ зæгъы: 
— Кæд мын лæвар кæныс, уæд мæхи фæллой. 
Бацыд æмæ та йын къæбицæй рахаста иу айдæн æмæ афтæ 
зæгъы: 
— Ацы айдæн у хæзнаты хæзна, мæрдтæм кæсæнцæст, Бара- 
стыры къухы сызгъæрин дæгъæл, сызгъæрин гуыдырæй дзæнæ- 
ты дуар æхгæд, уый дæр уындзынæ; дунейы хъуыддæгтæ, арвы 
диссæгтæ дæ разы æргом уыдзысты. Авд хуры сæрмæ цæргæсы 
бадæн, ацы айдæнæй уый дæр уындзынæ. Авд дæлдзæхы бын 
хуры фырт рæхыстæй баст, ацы айдæны уымæ кæсдзынæ. Ацы 
айдæн æвæрдтон фæстаг тыхст бонмæ æмæ дын уый дæр лæвар 
кæнын. 
Бамондаг та Бакар уыцы бирæ диссаг хæзнатæм, уæлдай- 
дæр айдæнмæ, фæлæ та йæм чысыл хæйрæг йæ цæст фæирд 
кодта, æмæ та нал бауæндыд æмæ йын афтæ зæгъы: 
— Кæд мын лæвар кæныс, уæд мæхи фæллой. 
Зæронд хæйрæгæн фæрæз-амал нал уыд æмæ Бакарæн йæ 
къæбут тымбылкъухæй ныццавта, æмæ Бакары дзыхæй уидоны 
згъæллаггом — стыр æфсæйнаг цæгтæ цъуттайы хуызæн — али- 
уырдта, æмæ йын зæронд хæйрæг афтæ зæгъы: 
— Цæугæ ныр, дæ фæллой дæхи сты, дæ уидон дын рафтыдтон. 
Бакар уыцы бонæй фæстæмæ, куыд æмбæлд, афтæ цæрын 
райдыдта: йæхицæн дарæс балхæдта, йæ бинонты дæр сфæлыс- 
та, къуырийæн кусарт нæл фыс æргæвста, бинонтæ дæр дзырд- 
той: «Ныронг нæ æххормаг, бæгънæгæй куы мардта, ныр цæй 
рæдау сси», — ууыл дис кодтой. 
УАСДЖЫРДЖИ ÆМÆ ÆРТÆ ’ФСЫМÆРЫ 
Уыди æви нæ уыд — æвдисæн Хуыцау, иу стыр сахары æртæ 
æфсымæры хæрзмæгуырæй цард; кусгæ хорз кодтой, архайгæ — 
фылдæр, фæлæ сыл цард нæ хæцыд, сыдæй мардысты. Иубон 
сфæнд кодтой: 
— Ам нæ зонгæ адæмы ’хсæн худинаджы цардæй цæрыны 
бæсты нæ сæр фесафæм, — загътой. Æртæ цъæлы кæрдзыны ма 
сæм уыд, фæйнæ дзы айстой æмæ араст сты. 
Цæуын байдыдтой; Хуыцау зоны, бирæ фæцыдысты, цъус 
фæцыдысты, иуран иу быдыры æрæнцадысты. Быдыры астæу 
куыройы фаг дон цыд, доны фæйнæ фарс быдыр гæмæх, хос- 
317 

гæрст æмæ хуымгæнд, дарддæр быдыры кæрæттæ сау хъæдæй 
æмбæрзт. 
Уалынмæ сыл иу барæг — Уасджырджи — æрæфтыд æмæ 
сын загьта: 
— Уæ фæндаг раст, лæппутæ! 
— Дæ хъуыддаг раст, — зæгьгæ йын уыдон дæр арфæ ракодтой. 
— Кæдæм цæут, мæ хæдзæрттæ? — Уасджырджи сæ бафарста. 
— Æрбад æмæ дын зæгъдзыстæм нæ хабæрттæ, нæ митæ. 
Уасджырджи йæ нымæт айтыдта æмæ сæ астæу æрбадти. 
— Мах стæм, — загътой, — æртæ æфсымæры, кусгæ адæмæй 
фылдæр кæнæм, хæргæ цъусдæр, боны сцъæхæй хурныгуылдмæ 
тугæмхæццæ хид фæкалæм, уæддæр нæм цард йе ’ргом нæ дæт- 
ты, мæгуырæй мæлæм; хурæй хæдон кæнæм, зæххæй — дзабыр, 
цæрын нал фæразæм æмæ нæ сæр сафæм. 
Уасджырджи сын афтæ зæгъы: 
— Фæндаггаг уæм исты уыдзæн? 
— Ис нæм, — загътой, — æртæ цъæлы кæрдзыны, фæлæ дæм 
сæ куыд равдисæм. 
Уасджырджи сын афтæ зæгъы: 
— Дæ къухы цы уа, уымæй дæтт, цы нæ дæм уа, уымæй ма 
’ппæл. 
Æрæвæрдтой йын йæ разы æртæ цъæлын кæрдзыны, Уас- 
джырджи дæр йæ хордзентæ æриста æмæ сæ æрæвæрдта, алы 
цæл-минас хордзентæй скалдта æмæ сæ бафсæста. Хæрд куы 
фесты, уæд Уасджырджи хистæр æфсымæрæн афтæ зæгъы: 
— Ады быдыры цæмæй фæцæрис дæ цæрæнбонты? 
Хистæр æфсымæр ын афтæ зæгъы: 
— Ацы быдыры дыууадæс цæдæй æз хуым куы кæнин, фæз- 
зæг стыр мусы сырх мæнæуы кæри дымгæмæ куы дарин, уæд та 
мын цæрын цы хъæуы. 
— Хорз, — загъта Уасджырджи, — афтæ дын уыдзæн, — арфæ 
йын ракодта æмæ йæ уым ныууагъта. 
Цæуын байдыдта дыууæ æфсымæримæ, бирæ фæцыд, цъус 
фæцыд, Хуыцау зоны, иуахæм быдыры та æрæнцадысты: уымæн 
дæр йæ астæу фаг дон цыди, доны фæйнæ фарс нæудзарм арыхъ- 
хъытæ, тæнхъæд ривæддæттæ, къуырфбын лæнчытæ. Фыццаг 
быдырæй æвзæрдæр нæ уыд. 
— Цæй, — загъта Уасджырджи астæуккаг æфсымæрæн, — 
цæмæй фæцæрдзынæ ацы быдыры? 
— Дæ рын бахæрон, — загъта, — зæдты хуыздæр зæд, æддзуг 
фыййæуттæ хъом, фосрæгъæуттæ мæнæн куы хизид ацы быды- 
ры, уæд та мын цæрын цы хъæуы! 
— Хорз, — загъта Уасджырджи, — афтæ дын уыдзæн, — арфæ 
йын ракодта æмæ та уый дæр уым ныууагъта. 
Цæуын та систой кæстæримæ, бирæ фæцыдысты, цъус фæ- 
цыдысты, Хуыцау та зоны, иуахæм быдыры та æрæнцадысты. 
— Цæй, лæппу, — загъта Уасджырджи, — ацы быдыры цæ- 
мæй фæцæрис? 
318 

Кæстæр æфсымæр ахъуыды кодта æмæ афтæ зæгъы: 
— Хор радтай нæ хистæрæн, фос — астæуккагæн, æз ма цы 
ракурон, уымæн нæ зонын, фæлæ уалæ уыцы хъæуы мæ фыды- 
хо цæры, уый куы бафæрсин, уый бар мын куы раттис, бузныг 
дæ фæуаин. 
— Хорз, — загъта Уасджырджи. — Мæ бæхыл абад æмæ йæ 
бафæрс, фæрсынæй рæдыд никæуыл æрцыд. 
Кæстæр æфсымæр бæхыл абадт æмæ хъæугæронмæ схæццæ. 
Хъæугæрон, хæдзары дуармæ хæрззæронд лæг бадт, æмæ йæ 
лæппу бафарста, мæ фыдыхо кæм цæры, зæгъгæ. Зæронд лæг 
ын бацамыдта хъæуы астæу йæ хистæр æфсымæры: 
— Уый дын æй бацамондзæн, — загъта, — дæ фыдыхойы. 
Араст æмæ хъæуы астæумæ ссыд, хъæуы астæу хæдзары 
дуармæ зæрондгомау лæг, урсытæхæццæ, бадт. Лæппу дис фæ- 
кодта: «Йæ кæстæр хæрззæронд, хистæр — лæппудæр, уый цæ- 
мæн афтæ?» Бафарста йæ, мæ фыдыхо кæм цæры, зæгъгæ. Уый 
йын афтæ зæгъы: 
— Мах æртæ æфсымæры стæм, нæ хистæр æфсымæры ус у, 
хъæуы сæр цæры, — бацамыдта йын æй. 
Араст æмæ ссыд йæ фыдыхойы хæдзармæ. Йæ фыдыхо йæ 
куы базыдта, уæд ыл фæцинтæ кодта. Лæппу йын афтæ зæгъы: 
— Уасджырджи нын хæрзиуджытæ ракодта: хор нæ хистæ- 
рæн радта, фос — астæуккагæн, æз ма цы ракурон, уый нæ зо- 
нын æмæ дæм фæрсынмæ суадтæн. 
Йæ фыдыхо йын афтæ зæгъы: 
— Сылæн йæ хил даргъ, йæ зонд цыбыр, æз дын цы зæгъон, 
нæ лæг та хуысгæ кæны, фынæй у. 
— Æмæ уæдæ мæм Уасджырджи æнхъæлмæ кæсдзæн, табу 
йæхицæн. Худинаг у, — загъта лæппу. 
Ус Уасджырджийы коймæ нал фæлæууыд æмæ йæ мойы 
сыхъал кодта. Лæг йæхи айвæзта æмæ афтæ зæгъы: 
— Æри-ма, усай, айдæн. 
Ус æм айдæн бахаста æмæ дзы акаст, ныуулæфыд æмæ афтæ 
зæгъы: 
— Абоны онг мæ маст никуы бауагътай, абон мæ сыхъал 
кодтай, æмæ мæ зачъеты дыууæ урс æрдуйы рауад. 
Ус йæхи ныттар кодта æмæ афтæ зæгъы: 
— Ме ’фсымæры фыртæн Лæгтыдзуар хæрзиуæг кæны, æмæ 
дæм фæрсынмæ ссыд, Лæгтыдзуары коймæ нал фæлæууыдтæн, 
уыцы стыр рæдыд мыл уымæн æрцыди. 
Лæппу йын радзырдта сæ хабæрттæ: 
— Нæ хистæр æфсымæрæн, — загъта, — хор радта, астæук- 
кагæн — фос, æз ма цы ракурон, уый нæ зонын. 
Уæд ын лæг афтæ зæгъы: 
— Хъæугæрон федтай хæрззæронд лæг. 
— Федтон, — загъта лæппу. 
— Уый уæлейы федтай æрдæгурсытæ зæрондгомау лæг. 
319 

— Федтон, — загъта лæппу. 
— Ныр мæнмæ дæр кæсыс. Мах æртæ æфсымæры стæм, æз 
сæ хистæр дæн; федтай кæстæры, хæрззæронд лæг, уымæн фыдус 
йæ хай фæци æмæ йæ афтæ æнафоны базæронд кодта. Федтай 
астæуккаджы, æмбисзæронд лæг, уымæн дæр йæ ус хæрзтæй 
нæ уыди, фæлæ иууыл æвзæртæй дæр нæ уыд: куы йæ рæвдыд- 
та, куы та йæ æфхæрдта. Мæн дæ фыдыхо абоны онг маст нæ 
бауагъта, абон мæ сыхъал кодта, æмæ мæ зачъейы урс æрдутæ 
уымæн рауади. Ныр ацу, — загъта, — æмæ дзы хорз ус ракур, 
хор, фосæй дæр уый хуыздæр у. 
Лæппу раздæхт æмæ Уасджырджимæ æрцыд æмæ йын афтæ 
зæгъы: 
— Дæ хорзæхæй нын алцыдæр хорз у, мæнæн дæр хорз ус 
мæ хай фæкæн. 
— Мæ хæдзар акæнай, лæппу, нæ фæрæдыдтæ, бæстыл æртæ 
хорзы уыди: дыууæ дзы чындзы фæцыд, æртыккагмæ чындз- 
хæсджытæ ’рцыд, фæлæ æрбабад мæ фæсарц æмæ цом. 
Куы баввахс сты, чындзхæсджытæ цы хæдзары уыдысты, 
уырдæм, уæд ын Уасджырджи афтæ зæгъы: 
— Хъусыс, лæппу! Æз мæхи зæронд фестын кæндзынæн, 
æмæ чындзхæсджытæм куы бацæуæм, уæд мæн уæлейы, хистæ- 
ры бынаты æрбадын кæндзысты, ратдзысты мæм сгуы æмæ нуа- 
зæн; куы скувон æмæ кувæггаг куы адæттон, уæд сæ-иу ды аца- 
ход; уыйфæстæ сдзырддаг уыдзæн, æмæ-иу афтæ зæгъ: «Чызг 
мæнæн рагæй куырд у, сымах та ам цы агурут?». Стæй дзырд- 
даг мæнмæ цæудзæн. 
Куыд сфæнд кодтой, афтæ бакодтой: Уасджырджи скуывта, 
æмæ кувæггаг куы алæвæрдта, уæд сыл лæппу йæхи ныццавта 
æмæ сæ ацахуыста; бæстæ дзырддаг, хъаугъа сси. Лæппу усы 
йæхи хуыдта, чындзхæсджытæ йæ тæргæ кодтой. Сæ дзырддаг 
Уасджырджимæ бацыд; Уасджырджи загъта: 
— Дыууæ сиахсы сæ лæдзджытæ арты фæйнæ фарс нысса- 
дзæнт, æмæ сыфтæр кæй лæдзæг афтауа, чызг уый фæуæд. 
Чындзхæсджытæ дæр сразы сты. Дыууæ сиахсы сæ лæдз- 
джытæ арты фæйнæ фарс ныссагътой, æмæ туйы бæрцæн мæгуыр 
лæппуйы лæдзæг сыфтæр афтыдта. Чындзхæсджытæ та схъау- 
гъа кодтой: 
— Хуылыдз хъæд уыд, — загътой, — арты тæвдæй сыфтæр 
афтыдта. 
Дыккаг хатт та Уасджырджимæ дзырддаг радтой. Уасджыр- 
джи сын загъта: 
— Фæстаг хатт, дыууæ сиахсы фæйнæ уасæджы аргæвдæнт, 
ныссыгъдæг сæ кæнæнт, аджы сæ уæларт сæвæрæнт, дзæвгар 
куы рафыцой, уæд фыцгæ агæй кæй уасæг стæха æмæ аджы 
былæй чи ныууаса, чызг уый фæуæд. 
Чындзхæсджытæ дзырд радтой æмæ сразы сты. Дыууæ си- 
ахсы фæйнæ уасæджы аргæвстой, ныссыгъдæг сæ кодтой, бæр- 
320 

джытæ сыл скодтой, аджы сæ уæларт сæвæрдтой, дзæвгар куы 
рафыхтысты, уæд та мæгуыр лæппуйы уасæг ныууасыд. Чындз- 
хæсджытæн дарддæр сдзурæн нал уыд æмæ сæ чындзы ныу- 
уагътой. Уасджырджи чызджы йæ фæсарц авæрдта, уыцы бы- 
дырмæ æрцыдысты. Уасджырджи сын арфæ ракодта, чызг æмæ 
лæппуйы уым ныууагъта, йæхæдæг уас-бæрзондмæ сфардæг. 
Афонтæ цыдысты, рæстæг ивта; иукъорд азы фæстæ У.ас- 
джырджи сфæнд кодта. «Цон, — загъта, — хорз кæмæн фæдæн, 
уыцы адæмы фенон». 
Иубон Уасджырджи йæ пакъуындзæ бæхыл абадт æмæ араст 
и. Хор кæмæн радта, уымæ куы ’рхæццæ, уæд ын афтæ зæгъы: 
— Дæ хорзæхæй, иу хызыны дзаг хор мын мæ бæхæн авæр, 
бастад, цæуын нал фæразы. 
Хор кæмæн радта, уыцы лæг уæрæх мусы стыр кæри хор 
фæйлыдта æмæ йын афтæ зæгъы: 
— Ацы фæндагыл цал цæуæджы цæуа, уалæн хортæ куы 
дæттон, уæд ма мæхицæн та кæм уыдзæн; цæугæ, мæ хæдзар, 
дæ фæндаг дар. 
— Хуыздæр уыдаид, куы мын раттаис, — йæ бæхыл абадт 
æмæ йæм сдзырдта: — Дæ хортæ бирæ, дæхи дзы ма ’фсад. 
Уасджырджи та цæуын байдыдта, фос кæмæн радта, уымæ 
ныххæццæ; стыр дзуг тулдз бæласы бын баривæд кодтой. 
— Дæ фос бирæ уа, — загъта Уасджырджи. 
Уый дæр æнæбарыгомау арфæ ракодта: 
— Бирæ цæр. 
— Иу сæныччы чысылæй уазæгæн сихор куы акæнис, дæхи- 
цæн — минас, дæ уазæг — райгонд, мæ бæх дæр аулæфид. 
— Ныр ам цал цæуæджы цæуа, уал сæныччы куы ’ргæвдон, 
уæд мæ сæдæтæ фæцух уыдзысты; цæугæ, дæ фæндаг дар. 
Араст та Уасджырджи æмæ йæм фæстæмæ дзуры: 
— Дæ фос бирæ уæнт, æмæ сæ ма æфсæд. 
Араст æмæ кæстæр æфсымæры хæдзармæ ныххæццæ. 
— Уазæг, уазæг, — загъта, — хорз фысым. 
Лæг быдыры куыстмæ уыди, ус æм рауад æмæ афтæ зæгъы: 
— Уазæг — Хуыцауы уазæг. 
Æрхизын æй кодта, йæ бæх ын кæвдæсыл бабаста, хор, хос 
йæ фаг — парахат. Йæхи йын уазæгдоны æрбадын кодта, йæ 
къæхтæ йын цæхсадта, фæндыр ын йæ цуры авæрдта. Ауад æмæ 
иу уæрыкк æрбакодта æмæ йын афтæ зæгъы: 
— Сылгоймагæн кусарт кæнын фыдæй нæ баззад, аргæвд 
мын æй, æмæ дын сихор акæнон. 
Уасджырджи йын афтæ зæгъы: 
— О мæ хойыхай! Уый — уæрыкк, æнахъом, нырма саби у, 
уадз æмæ цæра\ 
* Уасджырджийы бæрæгбон 23 апрелы у, уалдзæг, фæлæ, дам, æм уæрыкк 
æргæвдын тæригъæд кæм каст, уым æй Джиуæргуыбамæ аивтой æмæ уæд 
нæл фыс æргæвдын байдыдтой Уасджырджийæн. (Лвторы фиппаинаг.) 
21 Гæднаты Секъа 
321 

Ус ауад æмæ та нæл фыс æрбакодта, Уасджырджи нæл фыс 
аргæвста, ус дзы сихор сцæттæ кодта; уалынмæ йæ мой дæр 
æрцыд. Уасджырджийы хорз федтой, арфæ сын ракодта æмæ та 
йæ бынатмæ сфардæг. Уæдæй фæстæмæ Уасджырджийæн нæл 
фыс æргæвдынц адæм. 
ÆФСАТИ 
Æфсатийы ус хъотырæй фæрынчын, нал дзæбæх кодта; 
зæдтæ йæм фæрсынмæ цыдысты, фæлæ йын ничи ницы хос ард- 
та. Æфсатийы ус æррынчын, æруатон, нал стад уæлæмæ. Иубон 
Æфсатийæн йæ ус афтæ зæгъы: 
— Мæлын, æмæ авд æфцæгæн æддейы хачым-дæсны, уый 
мын куы бафæрсис, уæд фервæзин, — загьта. 
Æфсати йе ’фсургъ сагыл абадт æмæ дæснымæ балæууыд. 
— Дæ хорзæхæй, — загъта, — бафæрс мын, мæ ус рынчын у, 
æмæ йын цы хос скæнон, уый мын зæгъ. 
Дæсны хъæдуртæ рауил-бауил акодта æмæ афтæ зæгъы: 
— Дæ фос иууылдæр, цыдæриддæр дæм сырды мыггаг ис, 
бирæгъæй фæстæмæ, уыдон иууылдæр аргæвд, æмæ дæ ус сдзæ- 
бæх уыдзæн. 
Æфсати сырдты иууылдæр æрæмбырд кодта, суанг уызы- 
ны онг. Уасджырджи дæр æм уыцы бон фæрсæг бацыд, æмæ 
сырдты æппæт æмбырдæй куы федта, уæд Æфсатийы бафар- 
ста, цæмæн сæ æрæмбырд кодтай, зæгъгæ. Æфсати йын афтæ 
зæгъы: 
— Дæсныйы бафарстон, æмæ мын бацамыдта, хъуамæ сырд- 
ты иууылдæр аргæвдон, æмæ уæд ме ’фсин сдзæбæх уыдзæн, — 
загъта. 
Уасджырджи йæ рихи аздыхта æмæ афтæ зæгъы: 
— Æгæстæ фылдæр сты æви мæрдтæ? 
Цалынмæ Æфсати дзуапп лæвæрдта, уалынмæ уызын къу- 
тæры бынæй фæхъæр кодта: 
— Мæрдтæ фылдæр, мæрдтæ! 
Æфсати йæ бафарста: 
— Зæгъ, куыд фылдæр сты мæрдтæ, гуыргæ фылдæр куы 
кæны, уæд? 
Уызын ныххудт æмæ афтæ зæгъы: 
— Йæ усы коммæ чи кæсы, уыдон дæр мæрдтыл хыгъд 
сты. 
Æфсати йæ сырдтыл фехситт кодта, æмæ хæхты, быдырты 
ахæлиу сты. Æфсатийы ус æнæуи дæр сдзæбæх. 
Уыцы бонæй фæстæмæ Æфсати йæ усы коммæ нал бакаст. 
Уасджырджи та уызынæн, хорз кæй загъта, уый тыххæй згъæр 
балæвар кодта, æмæ йæ уызын абон дæр йæ уæлæ дары. 
322 

КУЫРТТАТАГ ГÆДЫ ЛÆГ 
Раст Куырттаты уæлæсыхы цард æртæ ’фсымæры; сæ фыды 
бын байуæрстой, бахордтой æмæ ма се ’хсæны иу тымбыл фынг 
уаринаг уыд. 
Фынгæн йе ’ртæ къахæй æртæ ’фсымæры фæйнæ къахы 
айстой, йæ тъæпæн та йын се ’хсæны ныууагътой. 
Иубон хистæр æфсымæрæн йæ ус афтæ зæгъы: 
— Дæ фынджы къах-ма ахæсс дæлæ Хадзарты сахармæ æмæ 
дзы хæринаг балхæн, сыдæй куы мæлæм! 
Дыккаг бон хистæр æфсымæр йæ фынджы къах уæймæ аха- 
ста Хадзарты сахармæ. Сахары кæрон ыл иу æлдар сæмбæлд 
æмæ йæ бафарста: 
— Цас кæныс дæ фынджы къах? 
— Фондз сомы, — загъта мæгуыр лæг. 
Æлдар йæ рихи аздыхта æмæ афтæ зæгъы: 
— Фондз сомтæн-йедтæн ницы зонын, фæлæ мæ кæд гæды- 
дзырдтæй бафынæй кæнай, уæд дын дæ фынджы къахæн — фондз 
туманы. Кæд мæ нæ бафынæй кæнай, уæд дын де рагъæй æртæ 
гæрзы рауадздзынæн, дæ фынджы къах дæр мæн, æмæ дæ хæ- 
дзармæ цæугæ. 
— Хорз, — загъта мæгуыр лæг. Сразы. 
Бацыдысты æлдары хæдзармæ. Æлдар хæрд, нуæзт æрхас- 
та: ронг дыдзы уагъд, цæхджын куыры фыд. Мæгуыр лæгæн 
хорз бануазын кодта, йæхæдæг æрхуыссыд æмæ афтæ зæгъы: 
— Цæй, ныр мæ гæдыдзырдтæй бафынæй кæн. 
Мæгуыр лæг расыгæй цыдæртæ дзырдта æмæ раздæр афы- 
нæй. Æлдар мæгуыр лæгæн йе рагъæй гæрзытæ рауагъта, йæ 
фынджы къах дæр ын байста æмæ йæ афтидæй рарвыста. 
Гуыбыр-гуыбыр сцæйцыд мæгуыр лæг Куырттаты уæлæ- 
сыхмæ. Уæд астæуккаг æфсымæрæн йæ ус афтæ зæгъы: 
— Акæс-ма, æвзæр, дæлæ де ’фсымæр цы ’ргъом схæссы, 
ахæсс ды дæр дæ фынджы къах æмæ йæ ауæй кæн. 
Астæуккаг æфсымæр дæр ахаста йæ фынджы къах, æмæ та 
йæ æлдар уыцы æгъдауæй фæсайдта, йе ’рагъæй та йын гæр- 
зытæ рауагъта, йæ фынджы къах дæр ын байста, æмæ та уый 
дæр гуыбыр-гуыбыр йæ хæдзармæ ссыд. 
Кæстæр æфсымæр йæхи сцæттæ кодта. «Ме ’фсымæртæй 
мын чи фæхъазыд, уый куы нæ базонон, æндæр мадзал нæй», — 
загъта. 
Иубон йæ фынджы къах райста æмæ Хадзарты сахармæ 
æрцыд. Сахары кæрон та йыл уыцы æлдар сæмбæлд æмæ йын 
афтæ зæгъы: 
— Цас кæныс, лæппу, дæ фынджы къах? 
— Фондзыссæдз туманы, — загъта мæгуыр лæг. 
Æлдар загъта: 
— Фондзыссæдз тумантæ-йедтæ ныууадз, фæлæ мæ кæд гæ- 
323 

дыдзырдтæй бафынæй кæнай, уæд дын хæрæгуаргъ сызгъæрин 
æхца. 
— Хорз, — загъта мæгуыр лæг, æмæ æлдары хæдзармæ ба- 
цыдысты; æрæвæрдта та хæрд, нуæзт фыццæгтæй фылдæр, æмæ 
йын æлдар афтæ зæгъы: 
— Дæ ном уал мын зæгъ. 
— Мæ ном Амæйфыддæр. Фæлæ дæ ном та цы хуыйны? — 
загъта мæгуыр лæг. 
— Мæ ном æлдар, æндæр цы! Цæй, ныр нуазгæ, — æлдар 
загъта мæгуыр лæгæн. 
— Басид мæм, æлдар, æз фысымы разæй никуы банызтон. 
Æлдар сидгæ æмæ нуазгæ, мæгуыр лæг дæр афтæ; хорз ми- 
нас фæкодтой, æмæ æлдар æрхуыссыд. 
— Цæй, ныр мæ гæдыдзырдтæй бафынæй кæн, — загъта æлдар. 
— Хæрæг æмæ хæрæгуаргъ сызгъæрин æхца уал мын мæ 
цуры æрæвæр, æмæ уæд райдайдзынæн гæдыдзырдтæ дзурын. 
Æлдар æрбакодта хæрæг, дыууæ голладжы дзаг сызгъæрин 
æхца æмæ йын сæ йæ цуры авæрдта æмæ æрхуыссыд. 
— Цæй, ныр хъус, æлдар, — загъта Амæйфыддæр. — Авд 
фысы мæм уыд, стыр фосы дзуг. Сæрд-иу Уæлхъæриу фæзы 
фæдардтон, Дæлхъæриумæ та мын цыхцыртæ арæзт уыд. Дæл- 
хъæриу мæ мад æхсыр фæрсыгъта, чырвазы мидæг дзы гуым- 
былтæ ахста. Иубон цыхцырты æхсыр рауагътон, афтæмæй би- 
рæгъ æхсыры бахаудта, мæ мад æхсыр æрфæрсыгъта, æмæ би- 
рæгъ сасиры хуынкъæй æруад, æмæ йæ гуымбылы бацахста; 
гуымбылæй мын хæбизджын скодта, хосгæрдæн уыд æмæ мын 
æй Уæлхъæриумæ сæрвыста; хæбизджын æрсастон, æмæ бирæгъ 
уырдыгæй алиуырдта; цæвæг ыл фехстон, æмæ йæ дзыхы фæ- 
сагъд, халамæрзæн ыл фехстон, æмæ йæ синты фæсагъд; разæй 
кæрдгæ, фæстейы ссивгæ æмæ фондзыссæдз мæкъуылы ацамад- 
та. Иухатт цæвæг дурыл сæмбæлд, зынг ацагъта, æмæ хостæ 
басыгъдысты; цæмæйдæрты ма хос скодтон. Уалынмæ зымæг 
æрцыд, бæстæ ныссалди, дон никуыуал уыд. Судзины бынæй 
акастæн — æмæ далæ Фыййагдон цъæх-цъæхид дары. «Цон, — 
загътон, — мæ дзугæн уым дон бадарон». Æрыскъæрдтон мæ 
дзуг, фæлæ Фыййагдон ныссалд, ихы бынæй ма дон хъуыр-хъу- 
ыр кодта; мæ цонджы стæгæй сарт ацарæзтон, мæ сæрыфахсæй 
— мысалгъ, их ныггæрстон æмæ ме стыр дзуг — авд фысæн уым 
дон бадардтон. 
Уырдыгæй раздæхтæн, Куырттаты цъыхырымæ куы ’рба- 
хæццæ дæн, уæд æркастæн, æмæ мæ сæрыфахс уым ферох, сы- 
джыт бахæринаджы зæрдæ; фæстæмæ фездæхтæн, æмæ Фый- 
йагдоны былыл мæ сæрыфахсы уæрцц дыууадæс айчы афтыдта. 
«Хуыцау дын авæра, гъе!» — загътон, æйчытæй хъайла акодтон, 
минас фæкодтон æмæ фæстæмæ раздæхтæн. Цалынмæ фæстæмæ 
цыдтæн, уалынмæ мæ дзуг Куырттаты цъыхырыйы ныххæлиу 
сты, агурын сæ байдыдтон; иу ран мæ бæхы къæдзил цæуылдæр 
324 

фæхæцыд, фæстæмæ фæкастæн — æмæ стыр хæрис бæлас, йæ 
сæр арвыл банцад, мæ бæхы къæдзил уый уæлæ фæтыхст. 
Хуыцаумæ мæ цæуын хъуыд, топп лæвар мын загъта. «Цон, — 
загътон, — амæй хуыздæр фæндаг ма кæм ссардзынæн». Мæ 
бæхы уым фæуагътон, мæхæдæг хæрис бæласыл Хуыцаумæ 
сфардæг дæн. «Дæ бонтæ хорз, — загътон, — Хуыцау! Топп лæ- 
вар мын куы загътай». Хуыцау мын хорз хъыримаг топп ралæ- 
вар кодта, цыдæр ныстуантæ дæр ма мын загъта. Рацыдтæн, 
æмæ бæлас уым нал ис, мæлдзыджытæ йын йæ уидаг ахордтой, 
æмæ ракалд. Фæстæмæ та Хуыцаумæ балæууыдтæн: «Дæ хор- 
зæхæй, — загътон, — Хуыцау, мæ бæлас акалд, фæндаг нал арын, 
исты хос мын скæн». Хуыцау йе ’ххуырстытыл фæхъæр кодта 
æмæ зыгуымы лыстæгæй бæндæн ауагътой арвæй зæхмæ. Бæн- 
дæныл рабырыдтæн, æмбисфæндагмæ куы ’рхæццæ дæн, уæд 
сихæн дæн, арт акодтон, мæхи атавон, зæгъгæ, арт бæндæныл 
сирвæзт, бæндæн асыгъд, æмæ рахаудтæн, мæ фæрсчытæй дыу- 
уадæс ныссаст; райхъал дæн, бакастæн, æмæ уæртæ къутæры 
бын уæрцц бады, Хуыцау мын цы топп ралæвар кодта, уымæй 
йæ багæрах кодтон, æмæ уæрцц фæтымбыл; ракъæртт æй код- 
тон æмæ дзы дыууадæс æмыр тæсчъы фиу райстон. «Ме ’рчъитæ 
ныхъхъæбæр сты, уыдон дзы куы айсæрдин», — загътон; иу æрчъи 
дзы байсæрстон, иннæйы фаг нал сси; æрчъи фæтæргай, кæ- 
дæмдæр алыгъд. «Гъе, фыдæбон дæ хай фæуа», — загътон. Агу- 
рын æй байдыдтон, бакастæн, æмæ уæртæ Бæлтайы Слонатæн 
най тæры. «Гъа, гауыр ме ’рчъи, — загътон, — гауыры цармæй 
конд». Йæ рахиз æхсæрварс ын ныццавтон, æмæ дзы еууы мæрт 
акалд, йæ галиу æхсæрварс ын ныццавтон, æмæ дзы цæххы мæрт 
акалд; ме ’ккой сæ акодтон æмæ Уæлхъæриу балæууыдтæн. 
— Хъусыс мæм, æлдар? — мæгуыр лæг загъта. 
Æлдар бафынæй, хуыр-хуырæй хуыссыд. Амæйфыддæр 
æлдарæн хъулæттæ-мулæттæ йæ сæр адаста, йе ’хцатæ хæрæ- 
гыл авæрдта æмæ Хъобангомы бафардæг. Зæбиагъы нарæджы 
фæсвæд хъæдæрдузы йæ хæрæг суагъта, йæхæдæг фæндагыл 
арæг усы бадт скодта. 
Уалынмæ æлдар дæр сыхъал, æмæ йæ фæдис расырдта. 
Зæбиагъмæ куы бахæццæ, уæд йæ разы фæндаггæрон Амæй- 
фыддæр бадт. 
— Дæ фæндаг раст, — æлдар загъта, — ам хæрæгджын бæлц- 
цон цæугæ нæ федтай? 
— Диссаг нæ дæ, — сдзырдта Амæйфыддæр, — Дæргъæвс 
иууылдæр хæрæгджынтæ. 
— Нæ-ннæ, йæ ном Амæйфыддæр хуыйны, ме ’хца мын ра- 
хаста, æмæ уый сурын. 
— Æз дæуæй фыддæр никуы федтон, дæ сæр хъулæттæ-му- 
лæттæ даст. 
— Мауал мæ хъаз, — æлдар загъта, — мæстджын дæн, иу хæ- 
рæгуаргъ мæ сызгъæринтæ рахаста иу гæдылæг, æмæ уый сурын. 
325 

— О-о-о, уый мæнæ фæцæуы, фæлæ дын иувæрсон бæхыл 
бацæуæн нæй. Дæ бæх мæ цуры уадз æмæ йæ фистæгæй ныр- 
тæккæ баййафдзынæ. 
Æлдар йæ бæх Куырттаты гæдылæджы цур ныууагъта æмæ 
фистæгæй Хъобангомы Амæйфыддæры асырдта. Амæйфыддæр 
æлдары бæх йæ хæрæджы цурмæ скодта æмæ йæ бæласыл баба- 
ста. Бæхæн йæ къæдзил ралыг кодта æмæ йæ фæндагыл мысты 
хуынчъы ныффидар кодта; уалынмæ æлдар фæстæмæ раздæхт 
æмæ йæм куы разынд, уæд æм гæдылæг хъæр кæны. 
— Размæл, дæ бæхы мын мыстытæ фескъæфынц. 
Æлдар дæр æрхæццæ æмæ дыууæйæ бæхы къæдзилыл схæ- 
цыдысты æмæ йæ фелвæстой. 
— Уа раст дæ хæдзар, гъеныр дын дæ бæх мыстытæ аскъæф- 
той, цы ма йын кæнæм! — гæдылæг загъта. 
Æлдар йæ бæхыл дæр фæхъыг кодта æмæ фистæгæй Ха- 
дзарты сахармæ ныллæсыд. 
Амæйфыддæр æлдары бæхыл хæрæгуаргъ æхцаимæ Куырт- 
татæм бафардæг. 
ЛÆДЖЫ ХЪÆЗДЫГАД ЦАС ХЪАЛ КÆНЫ 
Хорз зондджын лæгты руаджы адæм Хуыцауы ном базыд- 
той, фæлæ, йæхæдæг циу æмæ цы тых у, уымæн бæлвырд ничи- 
ма ницы зоны. Бирæ сæдæ фæлтæрты адæймаджы зонд бæл- 
вырддзинад базонын агуырдта, фæлæ-иу хаттæй-хатт Хуыцауы 
бæлвырддзинады ’фсон талынг мæйдары смидæг, æмæ та-иу уæд 
иугай лæгтæ фæзынд æмæ-иу адæмы гæзæмæ рухсмæ раздæх- 
той. Ахæм лæгты хуыдтой пехуымпартæ. Уыцы пехуымпартæй 
иу уыд Уацилла. 
Иухатт Уацилла рацу-бацу кодта; адæмы зонд та иу талынг 
къуыммæ алæдæрст, æмæ сæ цæмæй рухсмæ раздæхтаид, ууыл 
йæхи хъардта. Иу ран, иу чысыл сахары дурамайæг цард; бон 
ын мызд абази уыд. Абазийæ бон дыууæ суари йæхæдæг хордта, 
дыууæ суарийæ йæ бинонтæн хæринаг æлхæдта. 
Иубон хурныгуылдафон Уацилла уыцы дурамайæджы цурмæ 
æрцыд æмæ йын афтæ зæгъы: 
— Хуыцауы хатыр бакæн æмæ мын ахсæв фысым фæу. 
Дурамайæг бакатайтæ кодта æмæ афтæ зæгъы: 
— Бон мызд абази исын, абазийæ дыууæ суари мæхæдæг 
хæрын, дыууæ суарийæ мæ бинонтæн хæринаг æлхæнын; де ’рба- 
цæуын куы зыдтаин, уæд мæ дыууæ суарийы нæ бахордтаин; 
ныр ма мæм дыууæ суарийы ис æмæ сæ хæринаг балхæндзынæн 
дæуæн, мæ бинонтæ ахсæв æххормагæй дæр фæлæудзысты. Æцæг 
иу кæркдон хæдзары къуымы цæрын, цом æмæ йыл кæд бар- 
вæсдзынæ, уæд дын фысым фæуыдзынæн. 
— Бузныг дæ дæн, — загъта Уацилла. — Мæн хæринаг бирæ 
326 

нæ хъæуы, хуыссæнгарз дæр мæ пæлæзæй хуыздæр нæ агурын, 
хæдзар та мæ арвы зылдæй хуыздæр нæ хъæуы, æрмæст мын 
фысым фæу. 
Дурамайæг йæ дыууæ суарийæ хæринæгтæ балхæдта, æмæ 
хæдзармæ бацыдысты. 
Хæдзары астæу артдзæсты хуылыдз къæцæлтæ гæзæмæ рухс 
кодтой, арты алыварс бæгънæг сывæллæттæ уазалæй зыр-зыр 
кодтой, сæ фыдмæ æнхъæлмæ кастысты хæринаджы тыххæй; 
сывæллæтты мад кæттаг хæдоны хæррæгъы бæгъæмсарæй ар- 
тыл архайдта. Уацилла рæбынæй къодахыл æрбадт æмæ сывæл- 
лæтты йæ пæлæзы бын бакодта æмæ сæ рæвдыдта, бинонты 
змæлдмæ æдзынæг касти; дурамайæг æмæ йæ ус цъил фестады- 
сты, сæ дыууæ суарийы аргъ хæринæгтæ Уациллайы размæ цæттæ 
кодтой; æхсæвæр сцæттæ æмæ иу фæйнæджы гæбазыл хæри- 
нæгтæ Уациллайы раз æрæвæрдтой; Уацилла сывæллæттимæ хæ- 
ринæгтæй æртæ комдзаджы скодта æмæ бæркад бафтыдта. Би- 
нонтæ фынг айстой æмæ уыдон дæр бахордтой. Уациллайæн 
хæдзары къуымы лыстæн байтыдтой, йæ пæлæз йæ уæлæ æркодта 
æмæ схуыссыд. 
Уацилла райсом раджы сыстад, арфæ сын ракодта æмæ ацыд. 
Иу ран, иу сыгъдæг ран, суадоны цур æрæнцад, йæхи цæхсадта 
æмæ скуывта: 
— О Хуыцау, æркæс уыцы мæгуыр дурамайæгмæ, цард ын 
ратт, курын дæ, царддæттæг хæрзты хæзнадон, цард ын ратт! 
Хуыцау æм йæ разлæууæг зæд Мыкалгабырты æрæрвыста, 
æмæ йæм раргом: 
— Цы курыс? — загъта Хуыцауы лæг. — Уыцы дурамайæг 
цард нæ бавæрдзæн. 
Уацилла æрзоныгыл кодта æмæ афтæ зæгъы: 
— О Хуыцауы зæд! Уый дыууæ суарийæ уазæг буц куы кæны: 
уымæ бирæ ис-фæллой куы уа, уæд мæгуырты хæсдзæн, цард 
ын ратт. 
— Рæдийыс, — та йын загъта Хуыцауы зæд, — цард нæ ба- 
вæрдзæн. 
— О Æппæтуромæджы раз лæууæг зæд! Курын дæ, цард ын 
ратт. 
— Ацу, — загъта зæд, — æмæ йæ иу азы фæстæ фен. 
Зæд арвы дæргъдзинады аныгъуылд, Уацилла та йæ фæнда- 
гыл араст. 
Иу азы фæстæ Уацилла дурамайæджы уынынмæ бацыд. 
Дурамайæг йæ хæдзары бынаты стыр уæладзыг хæдзæрттæ са- 
рæзта, бынæй — пъадвал, магазинтæ, бирæ кусджытæн дура- 
майæг уæладзыгæй уынаффæ кодта; уыцы афон Уацилла дæр 
бахæццæ æмæ кусджытæй иуы бафарста: 
— Ам дурамайæг кæм цæры, уый мын бацамон, — зæгъгæ. 
Дурамайæг æй фехъуыста Уациллайы дзырды æмæ йæ кус- 
джытыл фæхъæр кодта: 
327 

— Цæвут æй, — зæгьгæ, — уый дурамайæг кæй хоны?! 
Кусджытæ Уациллайыл амбырд сты æмæ йын нæртон над 
скодтой. Уацилла æрдæгрæмыгьдтытæй аирвæзт æмæ та уыцы 
суадоны цур æрæнцад æмæ йæ тугæрхæмттæ æхсадта. Уалынмæ 
та йæм зæд раргом æмæ йын афтæ зæгъы: 
— Федтай, цы, — загъта, — дурамайæджы? 
— Федтон, æмæ мæ хорз дæр федта, ныттугæрхæмттæ дæн. 
— Уымæн дын дзырдтон, Хуыцауы лæг! Цард нæ бавæр- 
дзæн; ацу ныр æмæ та йæ иу азы фæстæ фен. 
Зæд та арвы дæргъдзинады аныгъуылд, Уацилла дæр та йæ 
фæндагыл араст. 
Иу азы фæстæ та Уацилла зæды ныхасмæ гæсгæ дурама- 
йæджы уынынмæ бацыд, фæлæ хæдзармæ хæстæг бацæуын нал 
уæндыд, нæмынæй тарстис. Дурамайæджы хæдзар та æндæр лæг 
балхæдта, цард йæ мидбылты кæмæ худт, ахæм. Уæладзыгæй 
Уациллайы куы федта, уæд æм йæ кусджыты рарвыста, зæгъгæ: 
— Æрбахонут æй æмæ йæ хорз фенон, чи зоны, кæд исты 
хъуаг, мыййаг, у. 
Кусджытæ йæ размæ рацыдысты, фæлæ Уацилла фæстæмæ 
рацæйлыгъд, нæмынæй тæрсгæйæ. Кусджытæ йæ фæстæмæ раз- 
дæхтой æмæ йæ хæдзары хицаумæ скодтой; хæдзары хицау æй 
æрбадын кодта, буц фынг ын йæ разы æрæвæрдта, хорз æй фед- 
та. Хæрд куы фесты, уæд Уацилла хæдзары хицауы бафарста, 
дурамайæг цы фæци, зæгъгæ. 
Уый йын афтæ зæгъы: 
— Дурамайæгæн Хуыцау цард радта æмæ йæ дарын нæ ба- 
зыдта; мæгуыр-стонгæн къæбæр нæ лæвæрдта, бæлццон-уазæг 
йæ хæдзармæ нæ уагъта æмæ фæстæмæ, цы уыд, уыцы дурама- 
йæг сси, бон та абазийыл кусы. 
Уацилла хæдзары хицауæн арфæ ракодта æмæ ацыд. Уыцы 
суадоны цур æрæнцад, æмæ та йæм зæд раргом и: 
— Федтай, — загъта, — уыцы дурамайæджы? 
Уацилла фефсæрмы æмæ афтæ зæгъы: 
— Дурамайæг дур амайы, цард кæуыл æмбæлд, уымæн æй 
Хуыцау радта; ныббар мын, Хуыцауы зæд, мæ рæдыд. 
Зæд ын афтæ зæгъы: 
— Дæ курынагъоммæ Хуыцау раздæр зыдта, кæмæн цы 
хъæуы, уый, — æмæ арвы дæргъдзинады аныгъуылд. 
Уацилла та адæмæн хорз царды æгъдæуттæ амыдта. 
Хъæздыгдзинад æмæ хистæрад, уарзондзинад иуæй-иу лæ- 
джы зæрдæ афтæ схъал кæны, æмæ нал фервæссы Хуыцауы 
сконд мæгуырдæр исдзинадыл, йæ зæрдæ бæрзонд арвы милтыл 
йæхи асæрфы, мæлæт ферох кæны, йæ намыс фесафы; дунейы 
царды адджын бæллондзинæдтæ йæ хъæбысы æрбакæны, фæлæ, 
уæу-уау, уыдон иу цæстыфæныкъуылды бæрц йеддæмæ не сты. 

ф ~ " 1& 
ПЬЕСÆТÆ 
КÆРЧЬГГЫДАВД 
Л е к с а æмæ Хъæрæсе — зæронд лæгтæ. 
Лексайы ус æмæ й æ ч ы н д з. 
X ъ æ у ы х и ц а у. 
С а у дж ы н. 
X а б о с — къулер. 
Т е г о — Лексайы чындзы æфсымæр. 
1-аг райдиан 
Л е к с а сæ дуармæ бады æмæ лулæ дымы, X ъ æ р æ с е хистæй 
фæцæйцыд æмæ Лексайы цурмæ бахæццæ. 
X ъ æ р æ с е. Дæ бонтæ хорз уæд, Лекса! 
Л е к с а. Хорзæй цæрай, Хъæрæсе, хорз дыл æрцæуа! 
X ъ æ р æ с е. Абон хисты цæуылнæ уыдтæ, хонæг дæм нæ 
уыд, æвæццæгæн? 
Л е к с а. Чи хист кодта? 
X ъ æ р æ с е. Дæлæ Хъаныхъуатæ иу хист скодтой æмæ — 
зæй, зæй, фæхсынты уæзæй фынгтæ тасыдысты, бæгæны, 
арахъхъ уæлдон лæсыд. 
Л е к с а. Фыдæбон сæ хай, райсом раджы хъæдмæ ацыд- 
тæн, кæд искуы иу-дыууæ чъиладжы ракæнин, зæгъгæ, фæлæ 
къазолнæй хъæдмæ кæсын дæр нæ уадзынц, нæхи хъæды та 
куыдзцæвæн къæцæл дæр нæй, æмæ афтидæй æрцыдтæн, нал- 
дæр хистæй фæдæн, налдæр — куыстæй. 
X ъ æ р æ с е. Дæ фырттæ кæм сты, Лекса, дæ фырттæ, 
хъæдмæ цæуын дын нал æмбæлы, зæронд дæ. 
Л е к с а. Мæ фырттæ кæм сты? Хистæр лæппу куыддæр ус 
æрхаста, афтæ фæхæсджынтæ ис ирæды тыххæй, æмæ йæ нал 
уагътой йæ хæсджынтæ — æхсæв цæугæ, бон цæугæ, нал сæ 
фæрæзта æмæ Уæрæсемæ ацыд, кæд искуы æхца бакусин, 
зæгъгæ, мæ хæсджынтæн. Дыууæ азы дзы писмо не ссыд, ныр 
нæм сыхъуыст, æрцахстой, дам, æй къæрныхы тыххæй. Астæ- 
уккаг лæппуйы хъæу æвзæргæнæг радтой æмæ йæ Сыбырмæ 
329 

фесæфтой. Кæстæр лæппу чызгскъæфæг фæци, уый дæр фондз 
азы ахастой, — уый дын мæ фырттæ. 
X ъ æ р æ с е. Гъе-е-е, хъæуы æвзæрст лæгтæ дæр кæрæ- 
дзийы фарс сты. Уæлæ Мыррыттаты лæппутæ адæмы фос æмбис 
фæкодтой, фæлæ сæ кой дæр ничи кæны, сæ фыд Тырыкк 
æвзæрст лæг у, æмæ иууылдæр йæ фарс сты; дæ лæппуйыл, 
æнхъæлдæн, æмæ суд дæр никуы уыд. 
Л е к с а. Æз дын ард бахæрдзынæн, куыд суды дуарæй 
никуы бакаст, протокол дæр ыл никуы уыд. 
X ъ æ р æ с е. Афтæ у, афтæ, мæ хæдзар, хъæздгуытæ 
фæрстæ скодтой æмæ мæгуыртæй сæхицæн æмбæрзæн кæнынц, 
Гуззыттаты Хати Мыррытты цур дæ фарс фæуыдзæн? 
Л е к с а. Дæуæн та цы фæци дæ фырт, дæуæн, ницыуал дзы 
хабар ис? 
X ъ æ р æ с е. Гъе-е-е, мæ хæдзар акæнай, Лекса, ныры 
дуджы цотæй бузныг мачиуал уæд, дæхæдæг зоныс, ницы хъуаг 
уыдтæн æхцайæ, фосæй. Иунæг лæппу мын уыд, æмæ йыл аст 
азы куы ацыд, уæд æй скъоламæ радтон, суанг Бетъырбухы каст 
фæци, цы мур-згъæл нæм уыд, ууыл сæ бахардз кодтон. Куыд- 
дæр каст фæци, афтæ уым уырыссаг ус æрхаста æмæ уым цæры, 
ныр авд азы писмон дæр никуы сæрвыста; судзгæ судзин, уæд 
мæ мард фен, уый махæн исты ’рвитынæй. Иу зæронд бæх мæм 
уыд, уый та мын къæрныхтæ адавтой, суг цæмæй æрласон, уый 
нæй, æмæ нæ зæронд усимæ уазалæй мæлæм, хæдон скæнын- 
хъом нал дæн, кæрцы мидхъуын мæ бахордта. 
Л е к с а. Уæдæ нæ дыууæ дæр æмхуызон къæйттæ, кæрæ- 
дзийыл зæдтæ бакалæм. 
Уалынмæ хæдзарæй Л е к с а й ы у с ы цъæхахст ссыд, йæ сæрыл 
хæцгæ рацæуы. 
У с. Амардта мæ, амардта, мæ хæдзар байхæлд. Мæ сæр 
мын афаста, де ’фсымæрты быныл баззайай, мæ къона фехæлд! 
Уæуу-уæуу, мæ сæр ныппырх и. (Лексайæн йæ сæр æвдисы.) 
Л е к с а. Хуыцауы ард дыл фæцæуа, гъе, уæллæй, йæ сæр 
ын афаста, мæгъзæргом фæци. 
X ъ æ р æ с е. Чи йын аскъуыдта йæ сæр, Хуыцауы тыххæй, 
чи у уыцы налат? 
Л е кс а. Нæ чындз, мæ хæдзар, нæ чындз, афтæтæ нын 
кæны алыбон дæр. 
Бæттынц ын йæ сæр. 
Ч ы н д з (хæдзарæй). Цытæ уын кæнын, цытæ, уæртæ 
дыууæ зæронд хæйрæджы? 
X ъ æ р æ с е. Цæуыл загъд кæнут, Хуыцауы тыххæй, цы 
хабар у? 
Бабастой йын йæ сæр. 
У с. Цы хабар у, дæ нывонд фон, знон мæ къуымыхцытæ 
330 

банымадтон æмæ аст æмæ æртæ уыдысты, абон дзы аст æмæ иу 
йеддæмæ нал ис. Æз афтæ загьтон, чидæр мын мæ къуымыхцы- 
тæй адавта, зæгьгæ, ууыл мын мæ сæр æхсидавæй ныссаста, йе 
’фсымæрты сæфт фена. 
Л е к с а. Хуыцауы ард ыл фод, Хъæрæсе, нал дзы фæразæм 
æхсæвæй-бонæй, нæ туг нын банызта. Ай мæгуыр ус у æмæ 
нымайын дæр нæ зоны астæй уæлæмæ, уæддæр æй нæ уадзы. 
Чындз хæдзарæй хъæр кæны. 
Ч ы н д з. Нæ йын зоны нымайын, йе ’хцатæ йын куы ахыр- 
хы расыгæй, уæд. 
У с. Кæннæуæд де ’фсымæрты сæфт фен, уæртæ родтæм- 
дзог, дæхæдæг нын фæдавтай нæ нартхоры къæрмæг дуканитæм. 
Ч ы н д з. Мæнг куы зæгъай, уæд тыппырæй æрцæуæд дæ 
мæлæт, зæронд гадздза, алыбон æй дæхæдæг куы фæхастай Те- 
хъойы дуканимæ тъарантыл. 
Л е к с а. Хуыцау дæ хорзæх раттæд, æмæ нæ ныууадз, кæд 
нæ ардыгæй нæ сурыс, уæд. 
У с (Лексайæн дзуры). Хуыцауы тыххæй, мæнæ лæг, кæ- 
цæй мæ ракодтай, уырдæм мæ фæкæн, нал дзы фæразын. 
Ч ы н д з. Уыдонмæ дæ куы фæкæна, дæлæ кæмдæр къулба- 
дæг лæхмæргтæ цæры. 
У с. Де ’фсымæрты хуызæн хæдзаркъах, фæлæуу, æз дын 
базондзынæн, æнæ мадызæнæг фон, æз дын сыл комдзог куы 
нæ рацæуон! 
X ъ æ р æ с е. Хуыцауы тыххæй, ныббадут, æвзæр рæстæг 
у, æмæ хицæуттæй исчи куы фехъуса, уæд бæстæ сдзырддаг 
уыдзæн. 
Ус. Сдзырддаг уа, сдзырддаг, фарон бадæнæхсæвы сауджын 
кæрчытæ æрæмбырд кодта йæхицæн, æмæ йын сæ ай кæстæр 
æфсымæр радавта. (Чындзы ’рдсем йæ кьухæй амоны.) 
Ч ы н д з. Мæнг чи зæгъы, уый бадæнтæ фæкæнæд! 
У с. Аммен, аммен, дыууадæс карчы кæй æфсымæр радавта, 
уый кæрквæлдисæн фод! 
Хъæуыхицау уым æрбалæууыд, йæ кард йæ фарсыл. 
Хъæуыхицау. Цы хабар у, цæуыл загъд кæнут, цæй 
кæрчытæ сты? 
Л е к с а. Ницы, мæнæ нæ ус æмæ нæ чындз фæхыл сты. 
X ъ æ у ы х и ц а у. Хыл хицæн у, уый алыбон дæр хæцæнт. 
Фæлæ кæрчыты хъуыддаг куыд уыди, уый мын зæгъ. (Усы 
фæрсы.) 
У с. Куыд уыд, дæ фæхъхъау фон, сауджыны кæрчытæ, 
дыууадæс, нæ чындзы кæстæр æфсымæр радавта. 
Хъæуыхицау. Кæд? 
У с. Ногбонты. 
Хъæуыхицау. Уый хорз, тæккæ къуырттафон, уыдон 
331 

цъиутæ рауагътаиккой дыууадæсгæйттæ. Дыууадæс дæсы — 
æхсæзыссæдз, дыууадæс æмæ дыууадæс — цыппар æмæ ссæдз, 
уый дын цыппар æмæ авдыссæдзы, стæй сæ сæртæ дыууадæс, 
раст æхсæрдæс æмæ авдыссæдз карчы сты, æмæ сыл протокол 
фыссын хъæуы. 
Ч ы н д з (хæдзары дуарæй). Искуы ма уый дæр æрцыди, 
æмæ фых кæрчытæ къуыртт рауагътой? 
Хъæуыхицау. Ау, æмæ фых уыдысты? 
У с. Фых уыдысты, дæ нывонд фон, уæдæ цы уыдысты! 
Хъæуыхицау. Æмæ сауджын уыйас фых кæрчытæй цы 
кодта? 
У с. Ногбоны рæстæджы бадæнтæ куы вæййы, уæд хисты- 
тыл фæзылд, æмæ йын кæрчытæ фæлæвæрдтой. Æхсæвы куы 
’рцыд, уæд сæ йæ хæдзары бавæрдта, дуар ахгæдта æмæ ма йæ 
сыхæгты хистмæ бауади. Цалынмæ уырдыгæй фæстæмæ цыд, 
уалынмæ йын сæ нæ чындзы æфсымæр рахырхта. 
Хъæуыхицау. Æмæ уæдæ уый тыххæй сауджынимæ 
хъуыддаг кæнын хъæуы. 
Æмбæрзæн æрæхгæдта 
2-аг райдиан 
С а у д ж ы н, х ъ æ у ы х и ц а у, X а б о с — къулер, Л е к с а й ы 
у с, чындзы æфсымæр Тего, Лекса æмæ X ъ æ р æ с е. 
Хъæуыхицау Лексайы усы фæрсы къæнцылары. 
Хъæуыхицау. Раст зæгъ, куыд уыди сауджыны кæрчы- 
ты давд? 
У с. Тего бадæнæхсæв кæцæйдæр кæрчытæ ’рхаста æмæ сæ 
нæ сарайы лæппутимæ бахордтой. 
Хъæуыхицау. Уæдæ знон афтæ куы загътай, сауджы- 
ны кæрчытæ радавта, зæгъгæ. 
У с. Устыты загъды фидистæй фылдæр цы вæййы. 
Хъæуыхицау. Уый фидис нæу, уый комдзог у, æмæ 
раст зæгъ, куыд уыд, уый. 
У с. Куыд ма раст зæгъон, кæрчытæ бахордтой, æндæр цы. 
Хъæуыхицау. Кæй кæрчытæ уыдысты? 
У с. Цæмæй зонын, мæ хæдзар, æхсæв уыд æмæ сыл гакк 
нæ уыди. 
Хъæуыхицау. Ныртæккæ дæ æрцахсдзынæн, знон 
куыд дзырдтай, уый раст зæгъ, æндæра. 
У с. Диссаг нæу! Мыртгæхоры фырт дæр та æлдар сси. 
-Хъæуыхицау. Хабос, акæн æй ныртæккæ ахæстонмæ. 
Акодта йæ. 
Хъæуыхицау. Тего, сауджыны кæрчыты хуыснæг 
332 

дæуыл æвæрынц æмæ раст зæгь, куы басæттай, уæд дын æнцон- 
дæр уыдзæн, хъуыддаг рæуæгдæр равдисдзыстæм. 
Т е г о. Æз аргьуанæй ард бахæрдзынæн, сауджыны кæрчы- 
тæн ницы зонын. 
Хъæуыхицау. Хабос, Лекса æмæ Хъæрæсемæ бадзур. 
Æрбацыдысты. 
X ъ æ у ы х и ц а у. Зæгъ раст, Хъæрæсе, знон Лексайы ус 
цытæ дзырдта сауджыны кæрчыты тыххæй? 
X ъ æ р æ с е. Цытæ дзырдта, устытæ кæрæдзийæн фидис- 
тæй фылдæр цы кæнынц. 
Хъæуыхицау. Ау, дæ зæрдыл нал лæууы, сауджыны 
кæрчыты тыххæй цытæ дзырдтой? 
X ъ æ р æ с е. Кæрчыты кой сæм уыд, фæлæ расыг уыдтæн 
æмæ мæ зæрдыл нал лæууы. 
Хъæуыхицау. Лекса, ды дæр уым куы уыдтæ, дæ 
чындз æмæ дæ ус куы загъд кодтой, уæд. Сауджыны кæрчыты 
тыххæй цытæ дзырдтой? 
Л е к с а. Мæ чындз æмæ мæ ус, мæ хæдзар, дысон дæр та 
кæрæдзийы снадтой, сауджыны кæрчытæ уыдысты, æви диа- 
къоны сты, цы сын зонын, цы. 
Хъæуыхицау. Хабос, сауджынмæ бадзур. 
С а у д ж ы н æрбацыд. 
Хъæуыхицау. Раст зæгъ, сауджын, дæ кæрчытæ дын 
кæцæй адавд? 
С а у д ж ы н. Цæй кæрчытæ? 
Хъæуыхицау. Хистытæй цы кæрчытæ рахастай, уыдон. 
С а у д ж ы н. Кæй хистытæй? 
Хъæуыхинау. Ногбоны бадæнты хистытæй. 
С а у д ж ы н. Сæрра дæ, æви цы? 
Хъæуыхицау. Нæ сæрра дæн, фæлæ знон Лексайы ус 
йæ чындзимæ фæхыл æмæ йæ чындзы æфсымæрыл комдзог ра- 
цыд, дæ кæрчытæ, дам, дын уый радавта. 
С а у д ж ы н. Уæдæ-ма йæ æркæн, æмæ зæгъæд. 
Хъæуыхицау. Цу, Хабос, ракæн æй. 
Ракодта йæ. 
С а у д ж ы н. Зæгъ-ма, цæй кæрчытæ мæ адавди? 
Ус. Нæ, дæ фæхъхъау фон, нæ. Тего кæйдæр хистæй кæр- 
чытæ ’рхаста æмæ сæ лæппутимæ нæ сарайы бахордтой, æмæ сæ 
дæу æнхъæл уыдтæн. 
С а у д ж ы н. Нæ, мæ хæдзар, мæнæн мæ кæрчытæ куыдз 
бахордта, æмæ йын хæлар уæнт. 
Хъæуыхицау (фестад). Цæугæут уæдæ, хъуыддагæй 
ницы разынд. 
Кæрон 
333 

ТОТЫРБЕГ ÆМÆ ЙÆ УС 
Т о т ы р 6 е д ж ы у с боцкъайы арахъхъ кæны, Т о т ы р 6 е г æй 
фæрсы. 
Т о т ы р 6 е г. Цы ми кæныс, цы, усай? 
Й æ у с. Мæнæ иу-дыууæ агуианы арахъхъ Дзæуджыхъæу- 
мæ бадавон, кæд бадæнтæм иу бæласы чысыл æмæ æлæмы гæ- 
баз мæ къухты бафтид нæ сывæллоны тыххæй. 
Т о т ы р 6 е г. Диссаг дæ, усай, диссаг, адæм асины къæх- 
тыл размæ хизынц, мах ус та йыл фæстæрдæм цæуы, цæй 6æ- 
лæстæ, цæй æлæмтæ сты, уымæн ницы зонын. 
Й æ у с. Æмæ ды цы зоныс, нуазыны йеддæмæ. Адæммæ ма 
акæс, сæхи куыд цæттæ кæнынц, дыргъæй сæ фынгтæ нал зы- 
нынц: чи æлæм кæны, чи бæлас аразы, дæу та нуазыны йед- 
дæмæ ницы мæт ис. 
Тотырбег. Омæ дзы адæм цы пайда кæнынц, мæ хæ- 
дзар? Æндæраз хъæуыйаргъ лæг Ципо дугъы мард фæци, фа- 
рон Чебеты æлæмтæ хæсгæйæ Мыррыттаты лæппу бæхты бын 
фæци, Гойаты Муссæйæн та йæ зæнг асаст. Уый дын сæ пайда. 
Й æ ус. Адæм сæ мæрдтæн хистытæ куы кæной, æз æмæ ды 
та сæм хист хæрынмæ цæудзыстæм. Бабын уай, чи ницы æмба- 
ры. 
Т о т ы р б е г. Æдылы ды дæ, æдылы, цъæх хæйрæг. Куы 
амард, уæд ын хист скодтам, уый æгъгъæд нæу? А бадæнтæ та 
ма цы хæрæджы дымæг сты? 
Й æ у с. Бабын уай, ме ’дзард æфсымæрыстæн, ма дзур, 
мæрдтæ дæ сæхимæ нæ бауадздзысты. 
Тотырбег. Абон æй уæддæр ма алас. Сабат бон у, 
дзыллæ дыууæрдæм тыннывæндæгау кæнынц, æрцахсдзысты та 
дæ. Фарон дæр ма дыууæ мæйы ахæстоны фæбадтæ. 
Й æ у с. Уæддæр дæу тыххæй фæбадтæн, дæ туг баназай, 
ныррасыг дæ æмæ гарадæвойтыл хъæртæ кодтай. 
Т о т ы р б е г. Гъæ, цъæх хæрæг, уæдæ сæ быны схуыссы- 
даин, иуырдæм дæр нæ цæуын нал уагътой æмæ! 
Й æ у с. Сæ быны схуыссыдаис дын чи зæгъы, исты сын 
авæрдтаис, æмæ нæ ауагътаиккой. 
Т о т ы р б е г. О... уæд мын ды ныммæлай, кæд гарадæ- 
войтæ гæртам нæ хæрынц. 
Й æ у с. Уæдæ ма уæртæ Хадзыретмæ бауай, бон-изæрмæ 
дзы гарадæвойтæ двайно дæр ма нуазынц. 
Т о т ы р б е г. Уый дæлдзæх фод, фæлæ дæу ма ’рцахсæнт. 
Кæрæтты бацу. 
Й æ у с. Нал мæ ’рцасхдзысты, ма тæрс. Хадзырет мын 
бацамыдта. 
Т о т ы р б е г. Цы дын бацамыдта Хадзырет? 
Й æ у с. Иу сом, дам, цæттæ дар æмæ, дам, дæ гарадæ- 
войтæ куы ’рцахсой, уæд сын æй авæр, æмæ дæ ауадздзысты. 
334 

Т о т ы р б е г. Хорз уæдæ, иу агуывзæ-ма мын дзы аназын 
кæн. 
Й æ у с. Уæд мын цæхæр ацæуа дæ гуыбыны, кæд дын 
боцкъа нæ фæхъаджджын кæндзынæн! 
Т о т ы р б е г. Уæд та мын дзы дыууæ суарийы аргъ рауæй 
кæн^ 
Й æ у с. Æри, уæртæ ма чырыны авджыдзаг ис æмæ дын 
æй ратдзынæн. 
Т о т ы р б е г. Сис æй, ныртæккæ дын æхца ратдзынæн. 
Йе ’хцадон систа æмæ йыл хæцы, ус æм авджыдзаг радта, 
Тотырбег арахъхъ ануæзта æмæ авг зæххыл авæрдта. 
Й æ у с. Æри, цæй, мæ дыууæ суари. 
Т о т ы р б е г. Цæй дыууæ суарийы мæм ис, бынбауинаг, 
цæй? (Йе ’хцадон æвдисы.) 
Й æ у с. Туджы арами йæ фæкал, дæ фарсы тыппыр дын 
атонæд, æз мæ къухы æлгътæм æмхасæн кæнын, бадæнтæ 
’рцæуы, æмæ фынджыдзаг цæмæй скæнон, уый нæй. 
Т о т ы р б е г. Уæ фынджыдзæгты хуызæн суат, каурæбын- 
ты та расыгæй лæудзыстут. 
Й æ у с. Кæд мæ федтай расыгæй, адæмы фыддæр, кæд? 
Т о т ы р 6 е г. Айфыццаг сабатизæрæй куы ’рцыдтæ, уæд 
дæ цæсгом фых цæхæрайæ сырхдæр уыд. 
Й æ у с. Бын бауай, ме ’фсымæртыстæн, иу двайно аныз- 
тон, æмæ нуæзт хæйрæджы йеддæмæ кæуыл нæ зыны. 
Т о т ы р б е г. Дзæбæх двайно уыд, цух-мухтæ кодтай. 
Й æ у с. Кæннод дæ рондзы фæтул, хæйрæджджын. 
Т о т ы р 6 е г. Цæугæ уæдæ, дæ фароны фæндараст фæу. 
Кæрон 
ДÆСНЫ ГОСÆМА 
I 
Г о с æ м а хæдзары тъахтиныл бады, йæ разы тымбыл фынг, цырæгъ- 
ты армыдзаг фынджы кæрон æвæрд. 
Иуырдыгæй бандоныл цыппар лæджы бадынц: X ъ ы р ы м, X ъ ы - 
рымсолтан, Тасолтан æмæ Темболат — дæсны фæрс- 
джытæ. 
Иннæрдыгæй цыппар усы уырдыг лæууынц: А й с æ т, Ф а р и з æ т, 
М а р т а æмæ X а д з р е т. Хистæр лæг Хъырым хæстæгдæр бабадт. 
X ъ ы р ы м. Дæ хорзæхæй, Госæма, дзæбæх мын бафæрс, 
мæ хæдзары æгъдауæн ницыуал зонын, æмæ цы аххос у, уымæй 
мын исты бæрæг равзар. (Цырагь æм дæтты.) 
Г о с æ м а. Æддейæ æрхæссæггаг цырагъ нæ амоны, дæ 
фæхъхъау фæуон, мæхи цырæгътæй куы нæ балхæнай, уæд. 
335 

X ъ ы р ы м. Цырагъæй та цы хъауджыдæр ис, Госæма? 
Г о с æ м а. Дæ сæрыл мæ æрхæссай, Хъырым, ацы цы- 
рæгътæ Ерусалинæй хæссын кæнын, æмæ сыгъдæг сты, ам кæй 
æлхæнут, уыдон зæхкъахæджы сойы хъæстæ сты, æмæ сæм дзуар 
æмгæрон нæ цæуы, дæ фæхъхъау фæуон. 
X ъ ы р ы м. Табу дзуæрттæн, табу зæдтæ æмæ дауджытæн; 
цасы аргъ у иу цырагъ? 
Г о с æ м а. Иу цырагъ æртæ суари, абази та — фæрсæггаг, 
æндæр мын дзуæрттæ нæ уадзынц исын, дæ нывонд фæуон. 
Æртæ суарийы æмæ абази Хъырым фынгыл авæрдта; 
Госæма цырагъ асыгъта æмæ фæрсын райдыдта. 
Цырагьмæ æмраст кæсы, разил-базил æй кæны, йæхинымæры цы- 
дæртæ дзуры. 
Æллæх, æллæх, куы дæ басыгъдæуыд, бецау, куы дæ ба- 
сыгъдæуыд! Ногбон æхсæвы дын даргъгомау сау ус дæ къах- 
дзæфæй сыджыт систа, дæхимæ хæстæг чи у, ахæм сырхгомау 
ныллæг ус, уый та йын дæ сæрыхъуынæй радта æмæ дын стыр 
кæлæн скодта. Дæ зæрдæ де ’вдисæн, хаттæй-хатт дæ сæр дæр 
фæриссы, дæ усимæ дæр æмзæрдæ нал стут, иуæй-иу хатт хуы- 
мæтæджы ницæуыл дæр фæхыл вæййут, дæ фæндаг дæр дын 
тынг хъыгдары, дæ бæркадæн дæр ницыуал зоныс. 
X ъ ы р ы м. Уæллæ-гъи, Госæма, раст зæгъыс, дæ хорзæх 
Хуыцау раттæд, кæд исты амал ис, уæд мын схос кæн. 
Госæма цырагъмæ кæсы, йæхи ивазы. 
Г о с æ м а. Хос дын бæргæ ис, фæлæ сæ куы нæ бакæнай. 
X ъ ы р ы м. Куыннæ сæ бакæндзынæн, уæллæ-гъи, марг 
куы уа, уæддæр æй бануаздзынæн, баууæнд мыл. 
Г о с æ м а. Хорз, уæдæ, дæ нывонд фон; æрхæсс мæм авд 
зилгæ куыройы бынæй дон, авд уæлибæхы, æнæнысан сæныкк, 
Зæрдæвæрæны райсомы дон, — уый мæхимæ ис, æмæ дын схос 
кæндзынæн. (Цырагъ ахуыссын кодта æмæ йæ фынгыл æрæ- 
вæрдта.) 
Хъырымсолтан хæстæгдæр бабадт, æртæ суарийы цырагъæн, абази 
фæрсæггаг фынгыл авæрдта, Госæма дыккаг цырагъ асыгъта æмæ та 
фæрсын райдыдта, йæхи здыхтытæ кæны, цырагъмæ æдзынæг кæсы. 
Г о с æ м а. Табу дын, табу дын, Æрвиуагъд, табу дын, нæ 
базыдта, мад, фыды удæст фæкæн, мад, фыдау фæтæригъæд 
кæн, цы хъæуа, уый кæнæг дын уыдзæн. Табу дæхицæн, Æрви- 
уагъд! Мæ уд дæ къахыбынты фæхъхъау, бæрæгбон дын скæн- 
дзæн, бахатыр кæн, сызгъæрин тæбæгъты дын фæкуывдæуæд, 
табу дын. Хъырымсолтан, мæ хур, дæ тæккæ кæрты дын арв 
ныццавта æмæ хъуыды дæр куы нæ кæныс, ды уырысимæ са- 
хуыр дæ, мæ хæдзар, фæлæ уый уыдæттæ нæ бары; дæ зæрдæ де 
’вдисæн, хаттæй-хатт дæ зæрдæ тæвд кæны, дæ сæр риссы, æхсæв 
фестъæлфыс, уый дын Æрвиуагъды тæваг у, æмæ, раст кæм ныц- 
336 

цавта, уым ын кувæндон скæн æмæ йын алы аз дæр йæ боны 
куывд кæн кусарт æмæ бæгæныйæ, арахъхъ æмгæрон ма ’руадз. 
X ъ ы р ы м. Табу йæхицæн, йæ рынтæ бахæрон, мæ уд йæ 
къахыбынты фæхъхъау фæуæд, сызгъæрин тæбæгъты йын фæ- 
куывдæуæд, уымæй æнцондæр цы ис. (Цырагь та ахуыссын 
кодта æмæ йсе фынгыл авæрдта.) 
Тасолтан хæстæгдæр бабадт, æртæ суарийы цырагъæн, абази та фæр- 
сæггаг фынгыл авæрдта. Госæма æртыккаг цырагъ асыгъта æмæ та 
фæрсын райдыдта. 
Г о с æ м а. Табу дын, цыдæриддæр зæд-дуаджы аххос у, 
дæхи раргом кæн, йæхицæн адджын ницы скæндзæн, фосæй, 
æхцайæ цы хъæуа, уый кæнæг дын уыдзæн; дæхистæн, дæ хор- 
зæхæй. (Цырагь йæхирдæм базылдта.) Табу дын, бæстыхи- 
цау, табу дын, бынаты бардуаг, уæдæ дæ аххос у? Кæд исты 
фæрæдыд, уæд ын бахатыр кæн, табу дын, сæхи аххос нæ уыди, 
сызгъæрин тæбæгъты дын фæкуывдæуæд, бахатыр кæн. Тасол- 
тан, дæ нывонд фæуон, уæ бынатыхицауы кусартæй чидæр фæ- 
хъæстæ, æмæ уæ фосæн дæр, уæхицæн дæр уый аххос у, тынг 
уæм фæтызмæг. Тынг тызмæг бæстыхицау уын ис æмæ йæ ку- 
сартæй искæмæн дæттын нæ уадзы æмæ дзы макæмæн дæттут. 
Уæ бинонтæ дæр кæрæдзийы дзырд куынæуал æмбарынц, уæд 
æй уымæй дæр нæ зонут? 
Тасолтан. Не ’рвадæлты лæппу йын йæ бæгæныйæ 
банызта, æмæ йын уæд йæ кусартæй дæр радтам. 
Г о с æ м а. Ма дзы дæттут, дæ нывонд фæуон, нæ уын 
бары. 
Темболат хæстæгдæр бабадт, æртæ суарийы цырагъæн, абази фæрсæг- 
гаг фынгыл æрæвæрдта. Госæма цыппæрæм хатт фæрсын райдыдта. 
Г о с æ м а. Темболат, дæ сæрыл мæ ’рхæссай, рынчыны 
тыххæй мын фæрсын кæныс æви уæ хæдзары æгъдауыл? 
Темболат. Рынчыны тыххæй, рынчыны, ме ’фсымæр 
рынчын у, æмæ йын цы аххос у, уый нæ зонæм. 
Г о с æ м а. Табу, Бæрзондылбадæг, кæд ыл дæ аххосæй 
исты цæуы, кæд ын дæ азым у, уæд ын мад, фыдау фæтæри- 
гъæд кæн; табу, Лæгтыдзуар, кæд ын дæ тæваг у, уæд дæхи 
раргом кæн; табу, Бæрзондылбадæг, Тыбауы Уацилла, дæ ах- 
хос у, уый зонын, дæхи мауал æмбæхс, цы хъæуа, уый кæнæг 
дын уыдзæни. Уыныс, Темболат, цырагъы стъалыйы хуызæн 
куыд зыны. (Цырагьы стьæлфæн æм æвдисы.) 
Темболат. Гъе, сызгъæрин тæбæгъты йын фæкуывдæуа, 
мæ уд йæ къахыбынты фæхъхъау! Фос, æхца адджын не скæн- 
дзыстæм. 
Г о с æ м а. Кæмдæр зæхкъахæджы фыды хъæстæ фæци, 
æмæ йæм Уацилла фæтызмæг, йæ бонмæ йын — уæрыкк, абази 
— нысайнаг æмæ йæм куывды бацæуæд, мæ удæн уый уæд, уымæн 
цы уа. Цæй, ныр, лæгтæ, ацæут æмæ устытæн афæрсон. 
22 Гæдиаты Секъа 
337 

Лæгтæ ацыдысты. Айсæт, бæрзондгомау идæдз ус, хæстæгдæр бабадт, 
æртæ суарийы цырагьæн, абази фæрсæггаг фынгыл авæрдта. 
А й с æ т. Дæ нывонд фон, Госæма, æмæ мын дзæбæх афæрс, 
æппындæр мæ сæрæн нал кæнын, мæ гуыбын тыппыр кæны, нæ 
зонын, цы мыл æрцыд. 
Госæма цырагъ асыгьта æмæ дæсныфæрсын райдыдта. 
Цырагьмæ ракæс-бакæс кæны, йæхи ивазы. 
Г о с æ м а. Æллæх, æллæх, Айсæт. Зин дæм феввахс и, дæ 
зæрдæ де ’вдисæн, æхсæв дæм фыны стыр сау лæджы хуызы 
цæуы, сих дын райгуырдзæн. 
А й с æ т. Ацу-ма, дæ мæрдтыстæн, хынджылæг ма кæн. 
Г о с æ м а. Мæ мæрдтыстæн, афтæ у, кæд дæ уырны, уæд. 
Айсæтæн хъыг уыди æмæ дарддæр абадт. Фаризæт хæстæгдæр бабадт. 
Æртæ суарийы æмæ абази фæрсæггаг фынгыл авæрдта. 
Ф а р и з æ т. Мæнæн дæр афæрс, Госæма, дæ фæхъхъау 
фæуон. 
Г о с æ м а (фæрсын райдыдта). Цы дын æй бамбæхсон, 
Фаризæт, уæ хæдзарæй гæтæн кæныс æмæ дыл уæ бæстыхицау 
фыдниз бафтыдта, мауал дав, æмæ сдзæбæх уыдзынæ. 
Ф а р и з æ т. Мæ къонайыл, æмбисонд фæуай, Госæма, 
æмæ нæм цы ис давинаг? 
Г о с æ м а. Нартхæрттæ, цæрвтæ, цыхтытæ, кæрчытæ, 
æйчытæ, æндæр цы? 
Марта — зæрондгомау ус, хæстæгдæр бабадт, æртæ суарийы æмæ 
абази фынгыл авæрдта. 
М а р т а. Афæрс-ма мæнæн дæр. 
Госæма цырагъ асыгъта æмæ та фæрсын райдыдта. 
Г о с æ м а. Марта, мæ хойы хуызæн дæ уарзын, фæлæ 
хумилийæгтæм ма ’внал. Дзуары ном кæуыл сæвæрут — цар- 
вæй, цыхтæй, нуæзтæй, уыдонмæ-иу сусæгæй ма ныхил, æмæ 
дæ цæстытæ мауал риссой. 
М а р т а. Ме ’фсымæрыстæн, рæстытæ дзурыс, исты сойа- 
джы хъæстæ куы фæуин, зæгъгæ, сæм нал фæлæууын, нуази- 
нæгтæ дæр афтæ, хæйрæджы хор у æмæ йæм чи лæууы!? 
Хадзрет — ног чындз — йæ разы балæууыд, æртæ суарийы цырагъæн, 
абази фæрсæггаг фынгыл авæрдта. 
X а д з р е т (сабыргомау). Мæнæн дæр куы афæрсис. 
Госæма та цырагъ асыгъта æмæ дæсныфæрсын райдыдта, цырагъ 
разил-базил кæны, ракæс-бакæс кæны. 
Г о с æ м а. Æнхъæлдæн, чындзай, дæ хуылф дзæбæх нæу. 
Чындз æм йæ сæр батылдта æцæджы бæрæгæн. 
Комкоммæ дын æй зæгъын, мæ хур, уæ нартхор бинонты 
338 

аивæй дæ цæгатмæ фæхастай æмæ дзы уым уæййаг арахъхъ 
фæкодтай. Дæ зæрдæ де ’вдисæн, искуы дыл дзы исты бахæ- 
цыд? Куы дын æй Дзæуджыхъæуы гарадавойтæ байсынц, куы 
дын сæфгæ фæкæны. Уыгард ныккæ хуысснæггагыл, æмæ дæ 
хуылф сдзæбæх уыдзæн. 
X а д з р е т (сусæгæй). Айфыццаг дзы иу меркъайæ æцæг 
арахъхъ акодтон, æндæр никуы, мæ фыдыстæн. 
Г о с æ м а. Гъæ, гæды, Техъойы дуканийы дæр дзы тъа- 
рантæ куы балхæныс. Цæй, кæмæн уæ чи ис, уый хурæй бафсæ- 
дæд, ацæут ныр. 
II 
Г о с æ м а, с а у д ж ы н, д и а к ъ о н æмæ А ф æ х ъ о. 
Госæма уаты бады, йæ разы тымбыл фынг, цыппар бæрз саджил 
къæцæлы — дæсныфæрсæн фæттæ, армыдзаг цырæгътæ фынгыл 
æвæрд. 
С а у д ж ы н æмæ д и а к ъ о н бацыдысты. 
С а у д ж ы н. Дæ бонтæ хорз уа, Госæма. 
Г о с æ м а (уырдыг фестад.) Æнæнизæй фæцæрай, дæ 
хъæбулты хурæй бафсæд. 
С а у д ж ы н. Адон та дын цытæ сты, Госæма? (Кьæцæлтæ 
уыны.) 
Г о с æ м а. Уыдон мæ дæсныфæрсæн фæттæ, дæ фæхъхъау 
фæуон, табу дзуæрттæн. 
Æрбадтысты. А ф æ х ъ о æрбацыд. 
А ф æ х ъ о. Уæ бонтæ хорз уæд, сауджын. 
С а у д ж ын. Хорзæй цæрай, Афæхъо, цы хабар дæм ис, 
хуымæтæджы не ссыдаис? 
Афæхъо дæр æрбадт. 
А ф æ х ъ о. Цы хабар мæм ис, уый дын зæгъдзынæн. Ай- 
фыццаг хуыцаубоны цуаны ацыдтæн; куы баизæр, уæд, сырдтæ 
суар хæрынмæ кæдæм цæуынц, уым суары цур бæласы уæлæ 
сбадтæн, кæд æм иу саг æрцæуид æмæ йæ амарин, зæгъгæ. Раст 
æмбисæхсæв суармæ сырды хуызæн цыдæр æрцыд, топп æм 
фæзылдтон, гæрах ацыд, æмæ сау хъæд иууылдæр хъæргæнæг 
сси; мæ хъустæ сæр-сæр кодтой, старстæн, сæрыхъуын уырдыг 
сыстад; æхсæв-бонмæ бæласы сæрæй хизын нал рауæндыдтæн. 
Райсом раджы суар федтон, æмæ дзы сырды фæд дæр нæ уыд 
æмæ тæрхъусы фæд дæр. Тынгдæр та уæд старстæн, уæдæ уыдон 
хæйрæджытæ уыдысты æмæ мæ фæсайдтой, хæрзсæфт фæдæн, 
æндæр ма цы. Лидзын байдыдтон. Тыххæй-фыдæй ма нæхимæ 
æрирвæзтæн. Ныр мæ цæстытæй хорз нал уынын, ме уæнгтæ 
дæр кæрæдзиуыл нал хæцынц æмæ Госæмамæ суадтæн дæсны 
фæрсæг. 
339 

С а у д ж ы н (фæлывдæй). Диссагæй цы нæ уыдзæн ныры 
дуджы, хæйрæджытæ дæр æргом цæуын райдыдтой; афæрс ын, 
Госæма. 
Афæхъо абази фынгыл фæрсæггаг æрæвæрдта. 
Г о с æ м а. Фæттæй дын бафæрсон æви цырагъæй, кæцы 
дæм хуыздæр кæсы? 
А ф æ х ъ о. Фæттæй, Госæма, дæ фыдыстæн, фат æргом- 
дæр у. 
Госæма цырæгътæ фынгыл иуырдæм авæрдта, агуыридур фынджы 
кæрон æрæвæрдта æмæ йыл цикъæ кæлмæрзæн байтыдта, фынгæн йега- 
сы дæр куыд æмбæрзтаид, афтæ; цыппар бæрз къæцæлæн сæ саджилтæ 
æддæг-мидæг акодта æмæ сын иуырдыгæй сæ кæрæттæ агуыридурмæ 
сарæзта, иннæрдыгæй кæрæттыл та йæ армытъæпæнтæй хæцыд, хистæр 
æнгуылдзы рæбынмæ арæзт, цæвиттон, кæрæдзимæ бахæцгæйæ, ных 
куыд лæууыдаиккой, афтæ, æмæ фæрсын райдыдта. 
Г о с æ м а. Табу дын, Лæгтыдзуар Уастырджи, кæд ын ды 
баххуыс кодтай, уыцы тасы ран, табу дын, сызгъæринбазыр- 
джын, кæд дæ руаджы фервæзт, уæд рахиз фат сыстæд æмæ 
галиу фатыл дзуар бафтауæд. 
Къæцæлтæ кæрæдзимæ æнцад æлвасы, кæсджытæ йæ куыд нæ æр- 
хъуыды кодтаиккой, афтæ. 
Табу йæхицæн, уыцы сахат Уастырджи хæстæг нæ уыди, 
денджызы зыбыты иунæг сæфти, æмæ уый ирвæзын кæнынмæ 
уыди; фæлæ Уациллайы тыххæй бафæрсæм. Табу дын, Уацил- 
ла — бæрзондбадæг, йæхи де уазæг бакодта, табу дын, Тыбауы 
Уацилла, ахæм ран ды ахъаз кæныс, кæд де ’ххуысæй фервæз- 
ти, уæд галиу фат сыстæд æмæ рахиз фатыл дзуар бафтауæд. 
Къæцæлтæ кæрæдзимæ тынгдæр балвæста æмæ галиу фаты фæхъил 
кодта æмæ йæ рахизы уæлæ авæрдта. 
Уыныс, Афæхъо, табу Уацилла, бæрзондылбадæгæн, уый 
руаджы фервæзтæ. Хæйрæджытæн сæ тæккæ хистæры усы амард- 
тай æмæ дæм æфсад æрцæйкодтой, фæлæ дæ Уацилла баир- 
гъæвта, æмæ йæм алы аз дæр куывды цу уæрыкк нысайнагимæ. 
Хæйрæджы кæм амардтай, уым æнæнысан сæныкк аргæвд æмæ 
йæ баныгæн, сдзæбæх уыдзынæ. 
Д и а к ъ о н (фæлывдæй). Госæма цæра, мæнæн дæр афæрс; 
æхсæв мæм фыны алыхуызы цыдæуы. 
Сауджын аивæй дур райста æмæ йæ фынджы бын авæрдта. Госæма 
фæттыл хæцы. 
Г о с æ м а. Мæ къонайыл, мæ дур та мын чи айста, фæтты 
ныхмæ ма цы авæрон? 
С а у д ж ы н. Кæд сæм дзуæртты тыхæй исты ис, уæд 
фынджы лæгъзы дæр сыстдзысты, дур та ма сын сæ ныхмæ цы 
’вæрыс? 
340 

Г о с æ м а. Нæ, дæ сæрыл мæ æрхæссай, сауджын, фæттæн 
æнæ дур сыстæн нæй, уый зæдты уынаффæйæ у, табу сæхицæн. 
С а у д ж ы н. Госæма цæра, нывы хуызæн рæсугъд чызг дæ 
æмæ дæхицæн мой скæн æмæ дзæбæх цæрай, адæмы сайынæй 
цы ’нхъæл дæ. 
Госæма йæхи фæсау кодта. 
Г о с æ м а. Мæнæн мой скæнæн нæй. 
С а у д ж ы н (мæстыхуызæй). Цæуылнæ? 
Г о с æ м а. Уастырджиимæ фемуд дæн, æмæ мын мой кæ- 
нын нæ уадзы. 
С а у д ж ы н (тызмæгæй). Ацу, æвзæр налат сыл, стыр 
хъиамæтгонд сыгъдæджытæй сыгъдæгдæр Уастырджийы дæхи 
æмхуызон куыд кæныс, цъаммар! Ныртæккæ ныффысдзынæн 
хицæуттæм æмæ дæ цыппæрбастæй аласын кæндзынæн. 
Сауджын æмæ Афæхъо дуармæ ацыдысты, диакъон дæр сæ фæдыл 
фæцæуы. 
Г о с æ м а. Фæлæуу-ма, диакъон, дæ мæрдтыстæн, фæ- 
лæуу. 
Диакъон фæлæууыд. 
Мæ уд дæ нывонд, æмæ сауджыны хъаст кæнын ма бауадз, 
ма мæ æрцахсын кæнæд, дæсны дæр нал бафæрсдзынæн, фæл- 
тау мой дæр скæндзынæн. 
Д и а к ъ о н. Дæлæ дæ Тыррыккаты Схъæлбег куры æмæ 
гъеуымæй смой кæн, мæнæн рагæй дзуры, Госæмайы, дам, ра- 
курин; фæлæ дын æз никуы загътон. 
Г о с æ м а. Хорз, фæлæ сауджыны хъаст кæнын ма бауадз, 
дæ фæхъхъау фæуон. 
Госæма скъаппæй арахъхъы авг райста æмæ дзы диакъонæн 
иу агуывзæ авæрдта. 
Д и а к ъ о н. Цæй, хорз амонд дæ хай фæуæд, Госæма, 
сауджын мæнмæ кæсы. (Арахьхъ ануæзта æмæ ацыд.) 
Госæма уаты иунæгæй йæхицæн ныхæстæ кæны, йæ къухтæ 
ратил-батил кæны. 
Г о с æ м а. Ацы фыдбылызы хъуыддагыл та кæцæй фæхæст 
дæн, ныр мæ куы ’рцахсын кæна, уæд нæ фесæфтæн, адæмы 
тæригъæддаг капеччытæй цы кодтон; тæккæ райсом Схъæлбе- 
гæй смой кæндзынæн, æмæ ма мын уæд сауджын цы кæндзæн? 
( Хъуыр-хъуыргæнгæ хæдзары смидæг.) 
Æмбæрзæн 

ÆНÆБАРЫ КЪÆРНЫХЫ ФÆНД 
Т а т у л и хæдзары бады æмæ цыдæр гæххæттытæ рауын-бауын 
кæны. 
С а н д р о дуар бакодта æмæ йæм бацыд. 
С а н д р о. Дæ бонтæ хорз уа, Татули. 
Т а т у л и (фестад). Хорзæй цæрай, Сандро, хорзæй цæ- 
рай. Цы хуыздæр хабар дæм ис? 
С а н д р о. Хуыздæр хабар мæнмæ куы нæ уа, уæд кæмæ 
уыдзæн, æрбакæс, ай дын мæ хабар, ай дын мæхæдæг. 
Т а т у л и. Уæллæй, фехъуыстон, службæйы, дам, нал дæ, 
фæлæ дын афтæ фæмæгуыр æнхъæл нæ уыдтæн, куыд уыд дæ 
хабар, дæ мæрдтыстæн? 
С а н д р о. Куыд уыд, куы, мæ хабар. Иубон, нæ разы цы 
дон цæуы, уым иу æргъай кæф æрцахстон. Æз афтæ зæгъын, 
ацы кæф нæ хицауæн куы бахæссин, уæд мæ бузныг фæуид 
æмæ дзы ракурин, кæд мæ нæ хæдзармæ иу-дыууæ мæйы ауа- 
дзид, зæгъгæ. Кæфы дзæбæх кæттаджы мидæг батыхтон æмæ 
йын æй бахастон. Бузныг дæр мæ афтæ фæци, æмæ фырцинæй 
цы ракодтаид, уый нал зыдта, хуыздæр бынатæй мын ныфс дæр 
сæвæрдта. Æз ын афтæ зæгъын, иу-дыууæ мæйы мæ нæ хæ- 
дзармæ куы ауадзис, рагæй нал уыдтæн нæхимæ, куыд сты, цы 
сты, уымæй бæрæг базонин, зæгъгæ. Уый мын афтæ зæгъы: «Ацу, 
дыууæ мæйы нæ, фæлæ цыппар мæйы дæр!» Æз ын афтæ зæгь- 
ын: «Уæдæ мын билет куы афыссис!» Уый афтæ зæгъы: «Ныр- 
тæккæ мæ не ’вдæлы. Ацу æмæ дын фалæмæ дæ хæдзармæ бар- 
витдзынæн билет, цæугæ, фæндараст фæу», — загъта. Æз дæр 
нæхимæ бафардæг дæн. Билетмæ æнхъæлмæ кæсын байдыдтон: 
иу мæй, дыууæ мæйы, æртæ мæйы; нæй, билет мын нæ рарвыс- 
та. Иубон мæм билеты бæсты гæххæтт барвыста: æнæ билетæй, 
дам, кæй ацыдтæ, уый тыххæй дæ ратардтой æмæ дын дæ бынат 
æндæрæн радтой. Гъе мæ хæдзар, ай мæ мæ кæф куы бабын 
кодта. Æз нæ хицауæн кæф бахуын кодтон æмæ уый ныфсæй 
æртæ мæйы мæ бынатмæ нал æрцыдтæн. Кæф хæрд куы фæци, 
уæд хицауæй ферох дæн æмæ мын мæ бынат иу гуырдзиагæн 
радта сæны къуприйыл. Уæдæй фæстæмæ афтæ хъеллау кæ- 
нын, саукусæджы бынат дæр нал арын æмæ ацы хуызæн мæ- 
гуырмæ æрцыдтæн. 
Т а т у л и. Уæдæ ды рогæй аирвæзтæ, кæд тардыл баз- 
задтæ, уæд. Æз иу хицаумæ куыстон, æфтиаг нæм бирæ цыд, 
адæм нæ рахон-бахон кодтой, минас кодтам, хъуыддаджы тых- 
хæй гæххæтт кæй хъуыд, уыдонæй æхца истам. Æхца æз истон 
æ^æ сæ хицаумæ æз лæвæрдтон. Хицау сомæй фондз суари 
мæнæн лæвæрдта, фынддæс Ъуари та йæхицæн уагъта. Иубон 
иу фыдбылызы лæг цыдæр гæххæтт куырдта. Æз ын гæххæтт 
ныффыстон, маркæ йыл цæвæрдтон, сом ыл æмбæлд æмæ «æри 
342 

ныр сом» загьтон. Дзырд дзырды фæдыл, уый сом нæ лæвæрд- 
та, æз — гæххæтт. Иухатт фæмæсты дæн æмæ йæ аскъуыдтæ 
кодтон, мæхæдæг ын сом — йæ маркæйы æхца радтон. Уый мыл 
судмæ балæвæрдта, мæ гæххæтт мын аскъуыдтæ кодта, зæгъгæ. 
Æз афæдз æмæ æрдæг ахæстоны фæбадтæн. Хицау йæхицæн 
дзæбæх сбадт, æртæ хайы фылдæр æхца уый иста, мæн та ахæ- 
стоны фæдардтой. Афтæтæ кæнынц хицæуттæ. Ныр мæ куыстмæ 
хæстæг нал уадзынц, æмæ сыдæй мæлын. 
С а н д р о. Рæстдзинад фесæфти, рæстдзинад, Татули. 
Т а т у л и. Гъæй, дæ бындар фæуай, Сандро, рæстдзинад 
раджы амарди, ныгæнгæ дæр ма йæ бакодтой. 
С а и д р о. Куыд, дæ фыдыстæн? 
Т а т у л и. Куыд, уый дын зæгъон. Рæстдзинад дунейыл 
цард, рæстдзинадæй зылд, йе знагæн æвзæр нæ загъта, йæ хæс- 
тæджы уарзта, адæмыл йæ сæр хаста. Амард æмæ йæ баныгæд- 
той, йæ рæстдзинад дæр йемæ. 
С а н д р о. Уæлæуыл царды йеддæмæ мæрдтывæндаг ничи- 
уал хъуыды кæны хицауæй дæр æмæ адæмæй дæр. 
Т а т у л и. Уæллæ-гъи, Сандро, куыд уынын, афтæмæй дын 
мæгуырдзинад дæ зонд фæцудын кодта. 
С а н д р о. Æмæ цы диссаг у, лæг дыууæ-æртæ боны кæр- 
дзын куы нæ бахæра, уæд йæ зонд дæр æмæ йæ хъару дæр 
фæцуды. 
Татули. Туг хæринаг агуры, лæджы цард тугæй у, æмæ 
йын хæринаг куы нæ уа, уæд хус кæны. 
С а н д р о. Адæм мыл цасфæнды худæнт, сыдæй амæлыны 
бæсты хуыснæг кæнын райдайдзынæн. 
Т а т у л и. Уæдæ æз дæр уый фæнд кæнын, æндæр хуыз- 
дæр царды амал нæ арын. 
С а н д р о. Бынаты тыххæй гæххæтт никæмæ балæвæрд- 
тай? 
Т а т у л и. Куыннæ, æртæ прасениайы, фæлæ дзуапп нæй. 
Ды никуы агурыс дæхицæн бынат? 
С а н д р о. Æз дæр балæвæрдтон дыууæ гæххæтты, кæд 
исты рацæуа, уæд. 
Уалынмæ к ъ у л е р гæххæтт бахаста. 
С а н д р о (кæсы йсе). «Татули æмæ Сандройæн сæ бы- 
нæттæ — лæвæрд, амæй фæстæмæ кусæнт». 
Т а т у л и. Хуыцауæн табу, æгайтма къæрныхы нæ сахуыр 
стæм, ныр кусдзыстæм æмæ цæрдзыстæм, сайд ныл нал æрцæу- 
дзæн. 
Ацыдысты 

ÆВДИСÆНТÆ 
Ос-Бæгъатыр, 40-аздзыд, Иры паддзах. 
Цæрадзон— 70-аздздзыд зæронд лæг, мыггаджы 
хистæр. 
Сидæмон— 50-аздзыд, дзуапджын лæг. 
Хъусæгон— 50-аздзыд, хъуыддæгтæ æвзарæг. 
Уæхтæнг Гургослан — паддзахы фырт. 
Мирандухт — паддзахы чызг. 
X а з 6 и — æфсадæй иу. 
Д у д а р - æфсадæй иу. 
X æ р з æ г г у р æ г г а г. 
/ - а г н ы в 
Ирон хæдзары бадынц æмæ ныхæстæ кæнынц: 
Цæрадзон уæлейы бады, йæ ныхмæ — Ос-Бæгъатыр, сæ 
дæлейы — Сидæмон æмæ Хъусæгон бадынц. 
Ос-Бæгъатыр. Хуыцауы тыххæй, Цæрадзон, афтæ 
къуырмайæ бадын худинаг нæу? Ныр иукъорд азты йе Кæсæгмæ, 
йе Цæцæнмæ, йе Гуырдзыстонмæ нал февнæлдтам, хъуына ныл 
схæцыд иу ран бадынæй. 
Цæрадзон. Цы кæнон, мæ хур? Базæронд дæн, мæ 
бонтæ баихсыдысты, ме уæнгтæ мæ нал хæссынц, уыййеддæмæ 
Айдаболты рæгъау азæн тард кодтон, Гуырдзыстоны æлдæрт- 
тæй уацайрæгтæ хастон, ныр мæ иу къах — уæлæуыл, ме ’ннæ 
къах — дæлæуыл, мæрдтæм фæхæстæгдæр дæн. 
С и д æ м о н. Ныббар мын, Цæрадзон, зæронды лæбурæг 
ничи кæны, фæлæ, цас фæцардтæ, уыйас федтай æмæ дæ зонд 
адæмæн хæлæг ма кæн. 
Цæрадзон. Цæй зонд ма мæм ис, цæй зонд, Сидæмон? 
Мæ цахъхъæн хохы дур нал ис, Дагомы — бæлас. 
Хъусæгон. Цæрадзон цæра, дæ зæронд ныхас дæр 
лæппуты зондæй хуыздæр у. Нырма Уæлладжырæй, Куыртта- 
тæй, Дыгурæй, Фæсхохæй æнæ дæу хъуыддаг нæ арæзы. 
Ос-Бæгъатыр. Мах, ирон адæм, æнамонд уымæн 
стæм, æмæ кæрæдзийæн нæ зонд хæлæг кæнæм. Ныр та Цæра- 
дзоны æндæр адæмæй исчи куы фæрсид, уæд та йæ зонды къуым- 
тæ рацæгъдид æмæ сын æй сæ разы авæрид, ныр махæн йæ цæст 
зæгъын нæ уарзы, фæлæ. 
Цæрадзон. Йæ мады æхсыр ын хуыйы туг фестæд, йе 
’мбæстон, йæ ирон адæмæн йæ зонд æмæ йæ хъару хæлæг чи 
бакæна, фæлæ ма мæхи зæрондæй уынаффæгæнæг, зондджын 
куыд хонон. 
Ос-Бæгъатыр. Дардыл ныхæстæй хъуыддаг нæ арæзы. 
Гуырдзыстоны паддзах амард, уый зонут, йæ фырт нырма чы- 
344 

сыл у, паддзахад кæнын нæ фæразы, Гуырдзыстоны бæстæ еры- 
стауты къухы баззад, цалынмæ сæ паддзахы чызджы ничи ра- 
куырдта, уалынмæ Гуырдзыстонмæ æфсады цæуын хъæуы. 
Цæрадзон. Фарон Гуырдзыстонмæ æвзæрст лæгæн 
æрвыст уыдтæн цыдæр æхсæны хъуыддаджы тыххæй æмæ уæд 
федтон сæ паддзахы чызджы дæр. Уымæй рæсугъддæр сылгой- 
маг, айас базæронд дæн, æмæ никуы федтон, раст æй бæгæныйы 
нуазæны лæг баназдзæн. 
С и д æ м о н. Уый дæр нын Мыкалгабыртæ нæ къухы 
бафтауæд, Ос-Бæгъатыр æй йæхицæн ус куыд скæна. 
Хъусæгон. Гуырдзыстонмæ нæ æрмæст уыцы чызджы 
тыххæй дæр цæуын хъæуы, фæлæ сын сæ æфсæдты хабар нæ 
зонæм. Калак куыд фидаргонд у, тыхы ныхмæ тых куы нæ уа, 
уæд æгадæй раздæхдзыстæм. 
Ос-Бæгъатыр. Æз æрæджы æрцыдтæн Гуырдзысто- 
нæй, æмæ сæ æфсæдтæ хæлиу сты. Паддзахы дуарыл æлдæрт- 
тæй иудзæвгар адæмтæ ис, æндæр ницы. Фæлæ зонын хъæуы, 
æнæхæцæг æфсад кæй нæ уыдзысты, уый. 
Цæрадзон. Тас Гуданы згъæрджын æфсадæй у, аннæ 
гуырдзы кæмфæнды уæнт. Стыр салбарджынтæ, афонмæ та сæ 
устыты цур сыстытæ марынц. 
Ос-Бæгъатыр. Æфсæдтæ-йедтæй куы тæрсæм, уæд ма 
хæстмæ та цæмæн цæуæм, махæн фæндаг нæ кард æмæ нæ фат 
дæттынц. Хæстæй чи тæрса, уый хæдзары бадæд æмæ кæрдзынтæ 
нымайæд. 
Цæрадзон (ивазгæ). Æмæ нырма æфсадхон дæр куы нæ 
арвыстат. 
Ос-Бæгъатыр (фестад). Сидæмон, Куырттатæм ацу. 
Хъусæгон, ды та Дæргъæвс æмæ Арвыкоммæ цæугæ, лæгæй 
хæстæн чи бæззы, иу дæр ма ныууадзут, æз мæхæдæг та Хъип- 
чахътæм ацæудзынæн, фæндараст фæут. 
Фестдзысты æмæ æндæр уатмæ бауайдзысты. 
Фыццаг ныв фæуыдзæн, æмбæрзæн æрæхгæдта. 
2 - а г н ы в 
Стыр зал равдисдзæн Нузалы фæз. 
Æфсæдтæ рæнхъытæй лæудзысты. 
Ос-Бстгъатыр, Сидæмон æмæ Хъусæгон æфсæдты раз 
уынаффæ кæидзысты. 
Цæрадзон — зæронд лæг — сæ разы хибарæй бандоныл баддзæн. 
Ос-Бæгъатыр. Æппæты фыццаг не ’фсæдты хыгъд 
базонæм, æз Хъипчахътæй скодтон дæс æмæ æртиссæдз мин 
лæджы, æрдæг бæхджын, æрдæг фистæг. 
С и д æ м о н. Куырттатæ сты дыууиссæдз мины, сыгъдæг 
бæхджын æфсад, фæндаггаг-æндæрæй цæттæ, уæлдай æрдыны 
бос алкæмæ дæр. 
345 

Хъусæгон. Дыууиссæдз мины та Арвыком æмæ Дæр- 
гъæвсы æфсæдтæ сты, æрдæг — бæхджын, æрдæг — фистæг, 
алцæмæй дæр цæттæ. 
Ос-Бæгъатыр (бæрзонд хъæлæсæй). Иууылдæр иумæ 
цас сты, бæхджынæй, фистæгæй? 
С и д æ м о н (дзуаппæй). Дæс æмæ авдыссæдз мины. Хъип- 
чахъты æфсад дæр семæ, афтæмæй. 
Хъусæгон (Бæгъатырæн). Ныббар мын, фæлæ æфсæд- 
ты иу ран бадын пайда нæу, кæуыл цæуæм, уый бауынаффæ 
кæн, Хъасарайыл æви Арвыкомыл? 
Ос-Бæгъатыр. Арвыкомы Дайраны фидар зыи басæт- 
тæн у, æфсæдтæ дзы бады, æмæ нæ ууылты цæуын нæ ауадз- 
дзысты, фæлæ Хъасарайыл — хуыздæр. Райсом, иннæбон уæлæ 
Гуырдзыйы найгæнгæ ацæудзыстæм æмæ Хуыцауы фæндæй Ка- 
лачы дæр райсдзыстæм. 
Цæрадзон (бандонæй). Бахатыр кæнут, сыхаг адæм 
сты, æгæр бафхæрын сæ уæ цæст ма бауарзæд, сыхаджы мæгуы- 
рæй уæнгтæ ризынц, зæрдæ риссы. 
Ос-Бæгъатыр (Цæрадзонмæ). Хъæбæр цæваг æфсæд- 
дон лæг раст хъуамæ тæрхон кæна, æнæгъдауæй лæджы туг 
хъæстæл акалæгау нæу. 
С и д æ м о н. Дæ разы йæ фаты фындз зæххы чи ныссадза, 
уый дын йæхи дæтты, æмæ йæ уадз æмæ цæра. 
Хъусæгон. Хæдзары фæндтæ æддæ нæ бæззынц, фæлæ 
ма Цæрадзонмæ иу нуазæн раттут, æмæ акува. 
Сидæмон бæгæныйы нуазæн Цæрадзонмæ бахæсдзæн, æмæ Цæрадзон 
скувдзæн. 
Цæрадзон. Хуыцау, табу Дæуæн, хæст рауадзæг Хуы- 
цау, не ’фсæдты кæмдæриддæр уæлахиз кæн; Мыкалгабыр, табу 
дæуæн, уæларвон æфсæдты хицау дæ æмæ мах æфсæдтæн дæр 
ахъаз кæн, кæм цæуой, кæм бадой, — сæ рахиз фарс цу; фæр- 
ныджы дуаг, фæрныгæй нæм куыд æрцæуой, уыцы амонд скæн; 
æхсарсæттæг зæд, се знаджы æхсар — саст, сæхæдæг — уæла- 
хиз; чырыстон Чырысти, Дæхиуыл цы дзуар бафтыдтай, уыцы 
дзуарæфтыд фæкæн ацы æфсæдты. 
Нуазæн Хъусæгонмæ авæрдзæн. 
Хъусæгон. Кæй ном ссардтай, уыдон хорзæх дæ уæд. 
Æмæ йæ ануаздзæн. 
Уыйфæстæ Цæрадзонмæ, Ос-Бæгъатырмæ, Сидæмонмæ нуазæнтæ 
ратдзысты, æртæ дæр акувдзысты, нуазæнтæ ануаздзысты æмæ араст 
уыдзысты. 
Дыккаг ныв фæуыдзæн, æмбæрзæн æрæмбæрздзæн. 
346 

3 - а г н ы в 
Стыр хæдзар. 
Астæуæй дыууæ дихы фæуыдзæн æмбæрзæнæй. 
Иуырдыгæй — Г у ы р д з ы с т о н ы æ ф с æ д т æ, сæ паддзахы фырт 
Уæхтæнг Гургослан,10-аздзыд лæппу, йæ хо М и р а н д у х т, 
20-аздзыд чызг, сæ астæу лæудзысты. 
Иннæрдыгæй — О с - Б æ г ъ а т ы р ы æ с æ д т æ . Хæсты уынаффæ 
кæндзысты. 
Хæст æрцæудзæн. Гуырдзыйы æфсæдтæ басæтдзысты. 
Уæхтæнг Гургосланы рудзынгæй алидзын кæндзысты, йæ хо Миран- 
духты рахæсдзысты. 
Ос-Бæгъатыр. Кæд мæхи цардæй æлхæнинаг у ацы 
хæст рамбулын, уæддæр æнæ хъазуат скæнгæ нæй. Иу-дыууæ 
мины дзы фесæфæд не 4фсæдтæй, иннæтæн та стыр кад уы- 
дзæн. 
С и д æ м о н. Хъæдуры нæмгуыты цады бакалæгау не сты, 
нæ, мæ хæдзар. Лæг зондæй уынаффæ куы кæна, уæд нæдæр 
йæ дзырдтæ сафы, нæдæр йæ фæнд. 
Хъусæгон. Уынаффæджын лæджы фæндæй фондзыс- 
сæдз лæджы мин сæтты. Æдылы хицау та сæдæ сæдæйы дæр иу 
бон фесафдзæн. 
Ос-Бæгъатыр. Цы дардыл дзурут, зæхх куы змæла, 
уæд хохæй æнæ дур хаугæ нæй. 
С и д æ м о н. Хæст иуырдæм дæр пайда нæ хæссы, уый дæр 
низ у адæмæн, æмæ йын æнæ æрцæугæ нæй. 
Хъусæгон. Раздæр уал куы бабæрæг кæниккам, Гуыр- 
дзыйы æфсæдтæ куыд æвæрдтытæ сты. Уæд уыйфæстæ æнцон 
уаид. 
С и д æ м о н. Æз иу лæг зонын не ’фсæдты, Дудар, зæгъгæ, 
йæ ном, раст хæлынбыттырæй хъауджыдæр нæу; куы маргъ 
фесты, куы — мыст. Гуырдзиагау дæр хорз зоны, уымæй хуыз- 
дæр ничи базондзæн Гуырдзыйы хабæрттæ; фæлæ йыл æууæнк 
нæй, нæхи ауæй кæныныл дæр фæстиат нæ фæуыдзæн. 
Ос-Бæгъатыр. Æрбадзурут-ма йæм, цавæр ахæм лæг у. 
Д у д а р бацæудзæн, бæрзонд сау лæг, фæлывд цæстæнгас лæвæрдта. 
Ос-Бæгъатыр. Хъусыс, æз дæ æрвитын Гуырдзыйы 
æфсæдтæ бæрæггæнæг, кæд хорз бæрæг дзуапп æрбахæссай, уæд 
нæ хорзæхæй хъаджджын нæ уыдзынæ. Кæд ныл сайдæй рацæ- 
уай, уæд дæ дæ дыууæ цæсты йеддæмæ ницы фервæзын кæн- 
дзæни. Цæугæ ныр. 
Дудар æмбæрзæны бынты бабырдзæн, Гуырдзыйы æфсæдтæн гæды- 
дзырдтæ кæндзæн, ирон æфсæдтыл сæ ардаудзæн. Гуырдзы дæр ын 
хæрзиуджытæ дæтдзысты, 
Дудар Гуырдзыимæ баззайдзæн. Ос-Бæгъатыр дыккаг лæг арвитдзæн. 
Ос-Бæгъатыр. Уыцы хæлынбыттыр нæ фæсайдта 
цæхгæрæй, æндæра афонмæ æрбацыдаид. 
347 

С и д æ м о н. Кæд æй, мыййаг, амардтой, куы йæ базоной, 
уæд тæссаг у. 
Хъусæгон. Уый ахæм хæлынбыттыр у, æмæ зыгуымтæй 
сайын нæ бакомдзæн, фæлæ, æцæгдæр, уый уыдзæн, æмæ нын 
нæхи фæсайдта, гуырдзыйы фарс фæцадаид. 
Ос-Бæгъатыр. Бадзурут Хазбимæ, уый йеддæмæ раст 
дзырд ничи æрбахæсдзæн. 
Бæзджын, цæхгæр лæг X а з 6 и æрбацæудзæн. 
Ос-Бæгъатыр. Цæугæ, Дудар нæ фæсайдта, æмæ нын 
Гуырдзыйы æфсæдтæй бæрæг дзырд рахæсс. 
Хазби ацæудзæн, æмбæрзæны бынты бабырдзæн. 
X ъ у с æ г о н. Хазби рагæй дæр фыдыбæстæ уарзаг уыд, 
уый нæ фæсайдзæн. 
Ос-Бæгъатыр. Сымах лæджы цæстæнгасæй нæ зонут, 
æз æй уайтагъд базыдтон, Дудар гæды æмæ фæливæг кæй уыда- 
ид, уый. 
С и д æ м о н. Йæ бындар фæуæд, лæджы зæрдæйы ничи 
бады, æвзонгæй. Сырдон уыд, цы йын базындæуыдаид. 
X а з 6 и æрбацæудзæн. 
X а з б и. Гуырдзыйы æфсæдтæ Калачы паддзахы хæдзары 
алыварс бадынц. Паддзахы чызг æмæ лæппу дæр уым сты. Ныр- 
тæккæ нæ размæ хæстмæ рацæудзысты. 
Æмбæрзæн фегом уыдзæн, Гуырдзы æмæ Иры æфсæдтæ схылы- 
мылы уыдзысты, Уæхтæнг Гургосланы адавдзысты гуырдзы, йæ хойы 
йын Ос-Бæгъатыр рахæсдзæн. 
Чызг кæудзæн: «Уай мæ, дедау, давигъупъе мишвеле» — «уæуу, нана, 
фесæфтæн, кæм дæ», йæхи тилдзæн. Сидæмонмæ йæ авæрдзæн, «уый дын 
дæ хо, мæ хæдзар». Æмбæрзæн æрæхгæндзæн, æртыккаг нывы фæуын. 
4 - æм ныв 
Ирон хæдзар æмбæрзæнæй дыууæ дихы уыдзæн. 
Иуырдыгæй Ос-Бæгъатыр æмæ æ ф с æ д т æ уыдзысты, 
иннæрдыгæй артдзæсты рæхыс ауыгъд, арынгтæ-йедтæй цæттæ. 
О с — Б æ г ъ а т ы р ы м а д, зæронд ус, устыты ’рдыгæй рæбынæй 
баддзæн. 
Лæгты ’рдыгæй та къæлæтджыны — Цæрадзон, зæронд лæг; 
фæсивæд хъæлдзæг зылдтытæ кæндзысты. 
Д ы у у æ 6 а р æ дж ы хæрзæггурæггаг æрцæудзысты. 
Уыйфæстæ æ ф с æ д т æ æмæ ч ы н дз æрцæудзæн. 
Чындзæхсæв скæндзысты, æмæ цыппæрæм ныв фæуыдзæн. 
Хæрзæггурæггаг (хæдзармæ бацæудзæн). Хорз 
уацхъуыд, хорз уацхъуыд Хуыцау радта, фæрнджын исджынæй 
æрцæуынц æфсæдтæ, Бæгъатырæн Гуырдзыйы паддзахы чыз- 
джы усæн æрхæссынц. 
348 

Цæрадзон. Хуыцау, табу дæуæн, нæ ирон æхсар макуы 
фесаф, кæд æрхæццæ уыдзысты бабайы хуртæ? 
Хæрзæггурæггаг. Рæхджы æрцæудзысты, ныр- 
тæккæ, мах сæ фæсæфцæг фæуагътам. 
Бæгъатыры мад. Уæ нана уæ фæхъхъау фæуа, 
æруайут-ма, нанайы хуртæ. 
Хæстæг æм бацæудзысты, сæ къухтыл сын ныххæцдзæн. 
Куыд стут, нанайы хуртæ? Кæд уæ цæф-æндæр ничи ис? Бæ- 
гъатыр йæ ных хъараг у, фылдæр уымæн тæрсын. 
Хæрзæггурæггаг. Нана, уымæн чи цы кæндзæн, чи, 
йæ комытæфæй дæр фæхæсдзæн æгас æфсæдты. 
Бæгъатыры мад (даргъ ауагъта). Йæ ко-ом-ы тæ-ф- 
æй, иу-æн д-ыу-уæ — æф-с-а-д. 
Æ ф с æ д т æ æрхæццæ сты, æмбæрзæн фегом уыдзæн. 
С и д æ м о н. Фарн фæцæуы, фарн. 
Цæрадзон (кувы). Хуыцау, амондджын сахат æй фæ- 
кæн. 
Рæхысы алыварс æй æртæ зылды æркæндзысты; 
Ос-Бæгъатыры мадмæ йæ бакувын кæндзысты, мыд æмæ сæкæр 
кæрæдзийæн ахæрын кæндзысты, æмæ йæ уатмæ акæндзысты. 
Æфсæдты хистæртæ, чындзхæсджытæ æрбаддзысты. 
Бæгъатыр Цæрадзоны раз лæудзæн, бæгæныйы нуазæнтæ сæм ратдзы- 
сты, Цæрадзон скувдзæн. 
Цæрадзон. Хуыцау, табу Дæуæн, Хуыцау, хуыздæр цы 
уыдзæн, алыхатт дæр дæтт; Мыкалгабыр, дæ базыры бын сæ 
бакæн, хъæуы зæд, хъæуы хорзæх, дæхи хорзæх ратт; Уастыр- 
джи, рæстæмбæлæг сын фæу; Майрæмхъан, дæ лæвæрттæй йæ 
хайджын уадз, Бынатыхицау, дæ бынат фæрнджын, цард сыл 
æфтау. Чырыстон Чырысти, Дæхиуыл цы дзуар бафтыдтай, уыцы 
дзуарæфтыд фæкæн ацы дыууæ адæймаджы дæр. 
Нуазæн Бæгъатырмæ авæрдзæн, Цæрадзонæн æндæр нуазæн ратдзыс- 
ты, акувдзысты та æмæ нуазæнтæ ануаздзысты. 
Цыппæрæм ныв фæуыдзæн, æмбæрзæн æрæмбæрздзæн. 

_^Г" •-*-* "■'•’* "^, 
ИСТОРИОН ХАБÆРТТÆ, ТЛУРÆГЪТÆ 
ÆМÆ УАЦХЪУЫДТÆ 
ПВФСд 
РАГОН ИРОН ЦАРД 
«Æцæгдзинад базонут, æмæ та уæ æцæгдзинад сæрибар скæн- 
дзæн». Йоанн. V. 32. 
Загьта Чырысти: «Æцæгдзинад та цы у? Æцæгдзинад уый 
у, æмæ мæнг дины æгъдæуттæ куы нæ кæнæй, мæнг кувæндæт- 
тæн куы нæ кувай, дæхи æрымысæггаг бæрæгбонтæ куы нæ 
кæнай, алы дæсныты куы нæ фæрсай æмæ уыдон амынд ны- 
вæндтæ куы нæ æргæвдай, æрмæст иунæг Хуыцау: Фыд, Фырт 
æмæ Сыгьдæг Уд дæ куы уырна, адæммæ иууылдæр æмхуызон 
уарзон цæстæй куы кæсай, дæ хæстæджыты æмхуызон куы уар- 
зай, æмхуызон хорз сын куы кæнай, къæрных, тыхми, дывза- 
гондзинад дæ зæрдыл куы нæ лæууа, дæ зæрдæ, дæ намыс æмæ 
дæ цæст сыгъдæг куы уа, куы никæй ис-фæллоймæ бæллай». 
«Афтæ æрттивæд, — загъта Чырысти, — уæ рухс адæмы раз, 
цæмæй уыдон уыной уæ хорздзинæдтæ». Мф. V. 16. «Адæмы 
мæгуырдзинады бæрæг уый уыдзæн, — загъта стыр зондджын 
лæг, — æмæ сæ мæнг дины æгъдæуттæ куы уырна». 
Кæд историйы дзырдыл æууæндæм, уæд дыууадæсæм фæл- 
тæры, цæвиттон, авд фондзыссæдз азы размæ ирон адæм уыды- 
сты дыууæ миллуаны. Иухатт Гуырдзыстоны паддзах Тамар- 
дедупали Ирыстонмæ уазæджы хуынды æрцæйцыд, æмæ уæд 
йæ размæ ирон адæмы лæппулæгтæ рацыдысты дыууæ мин ба- 
рæгæй. Афтæ бирæ уыдысты уыцы рæстæджы ирон адæм, фæлæ 
æртындæсæм фæлтæрæй фæстæмæ куынæгдæр кæнын байдыд- 
той æмæ ныртæккæйы рæстæджы хæрзцыбыр сты. 
Исчи мæ бафæрсдзæн, ирон адæм цæмæн афтæ сцыбыр, 
скуынæг сты, зæгъгæ. Æппæты фыццаг, æндæр æмæ æндæр 
тыхджын адæмтимæ быцæу хæстытæй. Истори кæй не ’рый- 
йæфта, уыцы рагон рæстæджы хæсты быдырты дæсгай æмæ 
фондзыссæдзгай минтæй задысты. Дыккаг, æндæр æмæ æндæр 
адæмтимæ схæццæйы рæстæджы æндæр адæмтæм алæдæрстыс- 
ты. Æртыккаг, дины æгъдауæй фæдихтæ кæнынæй æндæр дины 
адæмтимæ баиу сты, цæвиттон, кæсæгимæ, балхъаримæ, гуыр- 
дзыимæ æмæ æндæр тыхджын хæтæг адæмтыл бафтыдысты; ныр- 
тæккæйы рæстæджы ма ирон ном чи хæссы, ахæм мыггæгтæ ис: 
350 

Кæсæджы — Моргуатæй, Сæуджентæй’, Балхъары — Галазтæй, 
Гуырдзыстоны — Дударатæй, Мамсыратæй; æмæ ноджыдæр 
Хуссары ирæй дзæвгар сгуырдзиаг ис. Афтæ æнцад-æнцады ирон 
адæм фæйнæрдæм лæдæрсынц. Цыппæрæм, мидæггагон æвзæр 
æгьдæуттæ тынгдæр сцыбыр кодтой ирон адæмы æмæ сæ но- 
джыдæр цыбыр кæнынц: цæвиттон, кæрæдзийы мидæг быцæ- 
утæ, чызг скъæфынтæ, марынтæ, тугисынтæ, æнæгъдау хистытæ, 
æлæмтæ, бадæнтæ, дугътæ; иудзырдæй, бæрæгбонтæн сæ фыл- 
дæр ирон адæмæн хистгæнæн бонтæ сты. Хæрзбын та сæ ирæд 
кæны: адон сты ирон адæмы хурхылхæцæг æгъдæуттæ; ирон 
адæмæн сæхи зæрдæмæ дæр нæ цæуынц ацы æгъдæуттæ, фæлæ 
сæ фехалын, сæ ныууадзынæн ницы амал арынц. Зыддзинад нæ 
туг æмæ не стæджы ахъардта, æмæ йын хъæбæр цæгъон ссу- 
дзын хъæуы, цæмæй йæ ныссæтта, ныммур æй кæна, æмæ нæ 
зæрдæ сæлгъæд уа, спарахат уа, нæ намыс асыгъдæг уа, æмæ нæ 
зæрдиаджы мауал уæй кæнæм. 
Цæй, уалдзæг афоныл хуым куы нæ бакæнай, куы нæ байта- 
уай, кæй зæгъын æй хъæуы, уæд фæззæг хор не ’ркæрддзынæ. 
Лæппу дæр афтæ, афоныл ус куы нæ ’рхæсса, уæд зæнæг нæ 
фендзæн, ус та афоныл уый тыххæй не ’рхæсдзæн, æмæ йæ 
ирæд фидын хъæуы, науæд та йæ комкоммæ зæгъæм: ус æлхæ- 
нын æй хъæуы; æмæ цалынмæ дард æнахуыр бæсты ирæдæн 
æхца кусы, уалынмæ йæ афонтæ аивгъуыйынц, стæй ма йыл 
æнахуыр бæсты æнахуыр сылтæй алы низтæ дæр ныххæцы, æмæ 
низджынтæй фæстæмæ, хуры цæстæнгас цы Ирыстон дæтты, 
уырдæм æрыздæхы... 
Лæппулæг куы ’рцæуы дард бæстæй йæ фыды хæдзармæ, 
Ирыстоны бæстæм, уæд йæхицæн ус балхæны; дыууиссæдз- 
æртиссæдз, фондзыссæдз туманæй фæззыгон фæсалау зæронд 
чызг, уый дæр æнæ хур æртахæй бахус вæййы, æмæ ма сын 
зæнæг дæр кæнæ рацæуы, кæнæ нал. Кæд ма сын зæнæг ра- 
цæуы, уæддæр сахъат, низджынтæй, æмæ бирæ дæр нал фæцæ- 
ры. Кæд ма фæцæры, уæддæр низтæй схултæ, æмпылдтытæй, 
Ирыстоны рæсугъд цæстæнгасæй йæм мурдæр нал вæййы. Ацы 
хабар æцæг, бæлвырд кæй у, уый тыххæй зæгъдзынæн: сифили- 
сæй æмæ æндæр ахæм низтæй ирон лæгты æмæ устыты дзæбæх 
кæны Дзæуджыхъæуы цæрæг лæг Т. Д. Уый хæдзары фендæ- 
уыдзæн ирон ахæм рынчынтæ усæй, лæгæй къордгæйттæ. Æр- 
хъуыды кæн дæхæдæг ацы хъуыддаг, нæ ирон мыггаджы цы- 
быргæнæг æмæ мæгуыргæнæг марг у æви нæу? 
Дарддæр зæгъдзынæн: хистытæ, æлæмтæ, бадæнтæ, дугътæ, 
уыдонæй марды удыбæстæйæн æрду пайда дæр нæй, зиан та 
дзы æваст бирæ ис; бафæрс кæцыфæнды динамонæджы, ничи 
дын æй растаудзæн, фæлæ махмæ ахæм æнамонды зæрдæ ис, 
* Уыдонæй сауджынтæ дæр уыд, сæуджентæ уымæн хуыйнынц (Лв- 
торы фиппаинаг.) 
351 

æмæ хорзæн цы фыдбылызы хъуыддаг айсæм, уый нын нæ зæр- 
дæйæ сарт æмæ мысалгьæй дæр ничиуал скъахдзæни. Иннæ 
амондджын адæмтæ фæлтæрæй-фæлтæрмæ се ’гъдæуттæ лыс- 
тæг луарынц, чи дзы нæ бæззы, уый æппарынц, чи дзы бæззы, 
ууыл æфтауынц. Мах та рагæй-æрæгмæ уыцы æвзæр æгъдæут- 
тæ сцыбыр кодтой; нæ историйæ фæстæмæ рæстæджы дæргъ- 
дзинады дыууæ милуанæй дыууæ фондзыссæдз минæй чысыл 
фылдæрмæ æрхаудтам. 
Æртындæсæм фæлтæры онг ирон адæм ирæд исын, хист 
кæнын, къæрных кæнын нæ зыдтой, уыйфæстæ перс, турк, ман- 
голтæ æмæ курдтимæ куы сиу сты, уæд сын уыцы адæмтæ ирæ- 
ды æфсон сæ чызджыты усæн æлхæдтой. Сæ рæсугъддзинадмæ 
бæлгæйæ, дыгай-æртыгай устытæ хастой ирон чызджытæй; æмæ 
уæд ирон адæм сæ кæрæдзийæн дæр сæ чызджыты æнæ ирæд 
нал лæвæрдтой. Фæлæ ныры хуызæн бирæ ирæд нæ истой. 
Цæвиттон, æрæджы дæр ма ирæды хыгъд уыди фондз æмæ ссæдз 
хъуджы, фондз хъуджы æхцайæ, фондз сомы хъугмæ; фондз 
æмæ ссæдз сомы; фондз хъуджы — æрхуы иу аг; фондз хъуджы 
— æфсæйнаг, иу топп, йе кард; фондз хъуджы фосæй гал дыууæ 
хъугмæ цыд, хъуг та хъугмæ; фондз хъуджы та, сиахсæн йæ 
къухы цы уыдаид, уый. Уый дын уыцы рæстæджы ирæд. Уæдæ 
хъуамæ уыцы рагон рæстæджы ирон адæм ирæд исын æппын- 
дæр нæ зыдтаиккой, фæлæ фæстæмæ-фæстæмæ ирæд бæрзонд 
бынат æрцахста, æмæ йын фесафынæн ницыуал фæразæм. 
Æгас ирон адæм бадæнтыл цы хардз кæнынц, уымæн бæл- 
вырд бахынцæн куы уаид, уæд æнхъæлдæн æмæ уыцы хардзæн, 
цæвиттон, уыцы æхцайæ иу-дыууиссæдз лæппуйы алы аз дæр 
стыр скъолаты каст фæуиккой, æмæ уæд армыдзаг ирон адæ- 
мæй алы дыууиссæдз лæппуйы зонды мæсыджы сæрæй куы ра- 
кæсид, уæд Ирыстонæн æвзæр нæ уаид. 
Цæй, ныр та, къæрных кæнын кæуыл сахуыр стæм, ууыл 
дæр нæ цæст ахæссæм. Дыууадæсæм фæлтæры фæстæ, Гуыр- 
дзыстон æмæ Ирыстон куы федых сты, сæ хъæбатыр фæтæг 
Даут-Сослан куы амарди, уæд Ирыстоны дæр курдтæ" ныббыр- 
стой. Курдтæ та къæрных мыггаг адæм уыдысты æмæ ныр дæр 
сты; уыдон ирон адæмы ’хсæн давтой, къæрных кодтой, ирон 
адæмы фæсивæдимæ лымæн кодтой æмæ сæ къæрных, давын 
ахуыр кодтой... Афтæ уыцы рæстæджы ирон фæсивæд, кæд курд- 
тыл къæрных кæнын сахуыр сты, уæд диссаг нæу. Лæджы фыд 
хæрын куыд нæ сахуыр сты уыцы цъаммар фыдадæмыл! Гъемæ, 
залгъæд кæм байтауай, уым йæ мыггаг нал сæфы, цалынмæ йæ 
артæй хорз басудзай, уалынмæ. Уыййеддæмæ уæды онг ирон 
адæм стыр ахуыргонд дзыллæ уыдысты: къæрных, марын, дыв- 
* Гуырдзиагау — «курти», ома — къæрных. Уæдæй фæстæмæ баззади, 
уыййеддæмæ гуырдзиаг дзырд нæу, гуырдзиагау «æмпъарави» хуыйны... 
(Авторы фиппаинаг.) 
352 

загондзинад — уыдæттæ сæм стыр худинаг уыдысты, фæлæ ныр 
дæр сыхы мидæг иу къæрных лæг куы цæра, уæд зæрдæйæ лæ- 
мæгь фæсивæды йæ фæдыл ласы æмæ сæ къæрных ахуыр кæны. 
Фæстаг хатт ма зæгъæм уыцы рæстæджы ирон адæмы ахуыр- 
дзинады тыххæй, кæд историйы дзырдыл æууæндæм, уæд: дыу- 
уадæсæм фæлтæры æмæ уый агъоммæ дæр ирон адæммæ уыд 
хъуымацуафæн фабриктæ, зæлдаг æмæ бæмбæг Гуырдзыстонæй 
ластой, уыди сæм кæрдын, хуыйын æмæ хæдзары мидæг æфси- 
нады скъолатæ. Чиныджы ахуыр кодтой гуырдзиаг дамгъæтæй. 
Уыцы дамгъæтæ скодта Гуырдзыстоны паддзах Парнаваз ирон 
дæсны лæгтимæ. Æмæ дзы, ирон æвзагæн цы дамгъæтæ хъуыд, 
уыдон дæр цæвæрдтой. Уыди сæм хæцæнгарзы дæснытæ, æфсæн- 
гуырдтæ, æрхуыгуырдтæ, зæрингуырдтæ, дуры дæснытæ. Уый 
нæ мæсгуытæй дæр бæрæг у; цæджджинæгтæ ма æрæджы дæр 
сæхæдæг кодтой ирон адæм. Уыди сæм сызгъæрин æмæ æвзист 
бирæ. Æрæджы дæр ма сыгъдæг æвзисты «нæхимæ æвзист» хуыд- 
той. Ос-Бæгъатыр афтæ зæгъы: «Æвзист æмæ нæм сызгъæрин 
уыйас ис, æмæ донæй фылдæр»; алцыдæр сын уыд. Уæдæ уыцы 
рæстæджы ирон адæм ныры дуджы ирон адæмæй бирæ æвзæр- 
дæр нæ уыдысты. Кæд ныры ирон адæм дзурын æмæ фыссынмæ 
тынг дæсны сты, уыдон та, цардæн цытæ хъуыд, уымæ дæсны- 
дæр уыдысты, æмæ алы дæсныйад дæр сæхи къухæй цыд; зæх- 
хы куыстмæ дæр хъуамæ дæсныдæр уыдаиккой, æндæра уый- 
бæрц бирæ адæм хæхты цæмæй цардысты... 
Фсесхохаг 
ХÆЛÆГДЗИНАД 
Уæд Ныхасы хистæр смæсты, Йесо сабат боны уый (усы) 
кæй сдзæбæх кодта, уый тыххæй, æмæ загъта адæмæн: хъуыд- 
даг кæнынæн ис æхсæз боны. Уыцы бонты цæут уæхи дзæбæх 
кæнынмæ, фæлæ сабат боны ма цæут. Лук. 13, 14. 
Нæ хицау Йесо Чырысти иу сабат боны сдзæбæх кодта тынг 
уæззау рынчын усы, дзуттыты Ныхасы астæу. Ацы Ныхасы 
хистæр хицау хъуамæ Чырыстийæ бузныг фæцадаид, ахæм низ- 
джын усы кæй сдзæбæх кодта, уый тыххæй. Уый та мæсты сси 
æмæ загъта: «Хъуыддаг кæнынæн ис æхсæз боны, уыцы бонты 
цæут уæхи дзæбæх кæнынмæ, фæлæ сабат боны ма цæут». Цæ- 
мæн афтæ смæсты ис, ме ’фсымæртæ, Ныхасы хицау? Куыд 
уыд уый, уыцы тæригъæддаг рынчын усы фенæг цин кæныны 
бæсты цæмæн смæсты ис, цæмæн йæ зæрдæ хæрамдзинадæй 
байдзаг? 
Мæ уарзон æфсымæртæ, уый афтæ хæлæгдзинады тыххæй 
смæсты, хæлæгдзинад ын баталынг кодта йæ цæст, йæ зæрдæ 
æмæ йæ намыс, æмæ уарзон циндзинад æмæ уырнындзинады 
бæсты йæ зæрдæ масты цæхæртæ акалдта. Цы у хæлæгдзинад? 
23 Гæднаты Секъа 
353 

Хæлæгдзинад у истæуыл искæмæ хæрам кæнын, мæсты кæнын; 
хæлæг адæймаг æндæры хорздзинад куы уыны, уæд мæстæй 
судзы, хъыг кæны. Афтæ уыцы Ныхасы хицау дæр, ирвæзын- 
гæнæг Чырыстийы хорз хъуыддæгтæ уынгæйæ, мæсты кодта, 
уымæн æмæ Чырыстийы адæм дзуттыты динамонджытæй фыл- 
дæр бауарзтой, æмæ уый тыххæй уыцы Ныхасы хицауæн дæр 
йæ кой дæлдæр кодта. 
Ныр ацы хъуыддагæй бæрæг у, хæлæгдзинад цас æвзæр 
тæригъæдтæ кæнын кæны адæймагæн, уый. Дæ хæстæджы хорз- 
дзинад уынгæйæ, ууыл цин куы нæ кæнай, фæлæ ма йæм хæрам 
цæстæй дæр куы кæсай, ахæм адæймагмæ Чырыстийы ирвæ- 
зындзинады уд дард ис. Чи зоны, исчи иу иннæмæ хæлæгдзина- 
дæй хæрам у, мæсты кæны æмæ йæ зæрдæйы хæрамдзинад фе- 
халыны тыххæй хъуыды дæр нæ кæны, ахæм адæймаг фæс- 
тагмæ стыр зындзинады нæ бахаудзæн, цы! 
Ирон адæммæ хæлæгдзинад ницы тæригъæдау кæсы, фæлæ 
уый ахæм фыдбылыз у, æмæ уый аххосæй лæг æндæр стыр тæ- 
ригъæдтæ дæр ракæндзæн. Кæцæй æрцыди райдианы адæймагмæ 
тæригъæддзинад, кæд хæлæгдзинадæй нæ уыд, уæд. Хæйрæг 
бахæлæг кодта фыццаг лæг æмæ усы тæхудиаг цардмæ æмæ сæ 
фæрæдийын кодта. Хæлæгдзинад ныккалын кодта фыццаг адæй- 
маджы туг зæххыл, дыууæ æфсымæры Каен æмæ Абел; Каен 
Абелы хæлæгдзинады тыххæй амардта. Хæлæгдзинады тыххæй 
æнæаххос Иосебы йе ’фсымæртæ ауæй кодтой египетаг къупец- 
тæн. Кæд хæлæгдзинад нæ уыди, уæд Саул-паддзах цæй тых- 
хæй ратæр-батæр кодта æмæ йæ марынмæ цæмæн агуырдта Даут- 
пахуымпары? Æппæтыфæстаг, уыйбæрц цы баталынг кодта фа- 
рисейтæн æмæ дзуттыты чиныджы дæснытæн сæ зонд æмæ сæ 
намыс, кæд хæлæгдзинад нæ уыд, уæд; цæуылнæ сæ бауырныд- 
та ирвæзынгæнæджы диссаг хъуыддæгтæ! Куыннæ дис фæкæн- 
дзæн адæймаг, куыннæ æрхъуыды кæндзæн лæг, хæлæгдзинадмæ 
цас тых æмæ хæрамдзинад ис, уый. Фарисейтæ æмæ дзуттытæ 
уыдтой сæхи цæстæй Чырыстийы диссаг хъуыддæгтæ, куырмы- 
ты кæсын кодта, сæ цæстытæ сын дзæбæх кодта, мард æгас код- 
та, фондз дзулæй фондз мин лæджы æфсæста, гобиты дзурын 
кодта, хъотырджынты дзæбæх кодта; ацы диссæгтæ фарисейтæ 
æмæ дзуттытæ сæ цæстæй уыдтой, уæддæр сæ хæлæгдзинад 
Чырыстимæ хæстæг нæ бауагътой æмæ талынджы баззадысты, 
сæ мыггаг дунейы кæрæтты ныххæлиу. Цы ма нæ хъæуы хуыз- 
дæр æвдисæн, хæлæгдзинад адæймаджы зæрдæйы тæригъæды 
мыггаг тауæг, хæрам цыдæр кæй у, уый тыххæй. 
Мах, ирон адæм, бирæ зылын стæм Хуыцауæй, иу æгъда- 
уæй дæр ын не ’ххæст кæнæм йæ хорз амонындзинæдтæ; бирæ 
цæмæйдæрты мæсты кæнæм Хуыцауы зæрдæ. Фæлæ уыцы зы- 
лындзинæдтæй се ’ппæтæй тынгдæр хъыгдары Хуыцауы нæ 
хæлæгдзинад; хæлæгдзинад адæймаджы зæрдæ йæхимæ магни- 
ты хуызæн ласы, æмæ йæ йе стыр æнамонддзинады хызы стых- 
354 

сын кæны. О Хуыцау! Æрцæудзæн цымæ искуы уыцы рæстæг, 
æмæ Адæймаджы мыггаг йæхи базондзæн? Æрцæудзæн цымæ 
уыцы сахат, æмæ лæг базондзæн, йæ цард ын цы хъыгдары æмæ 
цы рæвдауы, царды хæрзæбонæй йæ фæсвæд цы здахы, йæ уд 
æмæ нын йæ буары цы мæллæг кæны, цы сафы, уый базондзæн 
искуы? Æрцæудзæн цымæ искуы уыцы рæстæг, Хуыцау, æмæ 
Дæ сыгъдæг уды хорз лæвардзинад срухс кæндзæн нæ зæрдæтæ 
æмæ уæд зæгъдзыстæм æмдзыхæй: мæнæ не знаг, мæнæ нæ ма- 
рæг, мæнæ, чи нæ фыдæбонæй мардта, уый, мæнæ, Чырыстийæ 
нæ дардмæ чи ласта, уый. Бæлвырд, ме ’фсымæртæ, хæлæгдзи- 
над у тæригъæдтæ æппæтыл хæцæг, мах не ’ппæт дæр уыцы сау 
калмы уацартæ стæм. 
Кæй æвзаг бафæраздзæн хæлæгдзинады лæзгъæртæ зæгъын, 
кæй зонд равзардзæн уый талынг фæндæгты, нæ Ирыстоны зæр- 
диаг уарзон цæстæнгас чи халы. Гæдыдзырд нæ уыдзæн, ирон 
адæммæ хæлæгдзинад куы нæ уаид, уæд фондзыссæдз хатты 
хуыздæр цæриккой. Фыццаг заманы æрвад, æрвады фосмæ хæ- 
лæггæнгæйæ, йе ’рвады марын кодта, æмæ йын-иу йæ бын бай- 
уæрстой. Ныр уырысы паддзахы руаджы уый нал ис, фæлæ 
æфсымæр æфсымæры нæ уарзы, фырт фыды коммæ нæ кæсы, 
ус йæ мойы дзырдæн аргъ нæ кæны. Хæлæгдзинад халы бирæ 
хорз цæрæг хæдзæртты. 
Цæмæн афтæ здæхт сты хæлæгдзинадырдæм ирон адæм иннæ 
хорз адæмты хъауджыдæр? Æз афтæ æнхъæл дæн, æмæ уый нæ 
зыд æмæ нæ магусадзинады аххос у, фыццаг райдианæй зыд- 
дзинад нæ туджы æмæ не стæджы ахъардта æмæ йын ратæры- 
нæн ницыуал фæразæм, нæ зæрдæ не ’лгъæд кæны, нæ цæст не 
’фсæды; дыккаг, иутæ хорз кусынц, архайынц алырдæм дæр 
æмæ хорз цæрынц, иннæтæ та бон-изæрмæ ныхасы бадынц æмæ 
къæцæлтæ амайынц, кæрæдзийы фыдгой кæнынц, æмæ сæ хорз 
сыхаджы цард куы уынынц, уæд æм хæлæг кæнынц æмæ йын 
йæ хорз цард фехалыныл зилынц; ахæм хъуыддæгтæ бирæ æрцыд 
Ирыстоны. Кус ды дæр, магуса лæг, къæцæлтæ амайыны бæс- 
ты. Хуыцау загъта: «Кус æмæ схъæздыг уай». 
Дыккаг нæм хæлæгдзинад тынгдæр уый тыххæй арæх кæны, 
æмæ ныронг дæр нæма бахъардта нæ зæрдæмæ чырыстон дины 
рухс æмæ уарзондзинад, Евангелийы хорз уацхъуыды ныхæстæ 
нæма фехæлдтой нæ зæрдæйы мидæг хæлæгдзинады ахстон. 
Тæригъæды бахауæг адæймаджы зæрдæ кæддæриддæр хæлæг- 
дзинадырдæм зилы, фæлæ йæ мах хъуамæ уромæм чырыстон 
дины уарзон æгъдæуттæй. 
Хæлæгдзинад низ у нæ буар æмæ нæ удæн; æмæ алы низæн 
дæр хицæн хос ис: хæлæгдзинад фесафыны хос сты Чырыстийы 
дзырдтæ Евангелийæ. Уымæ зæрдиагæй куы хъусай, алыбон дæр 
æй куы кæсай, йæ дзырдты уидæгтæ йын хорз куы æвзарай, уæд 
дæ зæрдæ сæлгъæд уыдзæн, срухс уыдзæн, ацы дуне дæм æрдуйы 
хуызæн нал фæкæсдзæн, æмæ ферох кæндзынæ хæлæгдзинад. 
355 

Йесо Чырысти царддæттæг, уарзондзинады суадон, ахицæн 
кæн махæй хæлæгдзинад æмæ хæрамдзинад; нæ зæрдæ æмæ нын 
нæ уды чи судзы, уыцы хæлæгдзинады арт ахуыссын кæн æмæ 
уый бæсты нæ хуылфы æцæгдзинады æмæ уарзондзинады уд 
снæуæг кæн дæ сыгъдæг уды фæрцы. Амин. 
ОСЕТИ (ИРЫСТОН) 
Гуырдзиаг зондджын фыссæг 3. Чичинадзе ныффыста, æмæ 
джиппы рацыди гуырдзиаг æвзагыл ирон адæмы истори, рагон 
къухæйфыст чингуытæм гæсгæ. Ссардта Иры паддзæхты нæмттæ 
æмæ нывтæ: куыд цардысты уыцы рæстæджы ирон паддзæхтæ 
æмæ адæм Гуырдзыстонимæ, уый лыстæг равзæрста æмæ ныффы- 
ста стыр хорз чиныг «Осети», ома Ирыстон. Уыцы фыссæг ирон 
адæмы кæд Гуырдзыстоны сæрты нæ акæсын кодта, уæддæр сæ 
æмрæнхъ хорз æрлæууын кодта æмæ уыцы рæстæджы ирон адæ- 
мы ахуырдзинад, кад æмæ хъæбатырдзинад алырдæм дæр хорз 
равдыста. Ацы чиныг стыр хæзнайы хуызæн у ирон адæмæн. Бон 
æмæ рæстæг кæмæн ис, уый ма бацауæрдæд йæ раивыныл ирон 
æвзагмæ. Ныр уал дзы æз иу-дыууæ дзырды зæгъдзынæн ирон 
паддзæхты тыххæй. Чиныгæн уыдон йæ райдиан сты. 
Гуырдзыстоны паддзах Мирианы рæстæджы Ирыстоны пад- 
дзахад кодта Пероса*. Ацы Пероса æмæ Мириан Византиамæ 
дæр иумæ ацыдысты, император Константины размæ; уæд Кон- 
стантинæн Пероса базонын кодта ирон адæмы. Пероса æмæ 
Мириан кæрæдзийы афтæ бирæ уарзтой, æмæ Мириан-паддзах 
йæ чызджы Перосайæн усæн радта. Пероса сыгъдæг Нинæйы 
амонындзинадæй йæхи чырыстондæр скодта. 
Ирон адæмы хистæр æлдар Къавциа" Пероса æмæ Мириан- 
паддзæхты рæстæджы цард. Ацы Къавциа сыгъдæг Нинæйæ 
райста чырыстон дин æмæ йæ Ирыстоны дæр сарæх кодта, афтæ 
зæгъы XVIII фæлтæры къухфысты чиныг. 
Ирыстоны паддзах Базукъа царди фæндзæм фæлтæры, стыр 
номдзыд æмæ тыхджын лæг уыди. Базукъа æмæ Абазыкъа уыды- 
сты дыууæ æфсымæры, иры паддзæхтæ. Уыдон æвзæр ныппырх 
кодтой сомихы паддзах Зумбат Бивритианы. Базукъа æмæ Аба- 
зукъа лæгæй-лæгмæ хæцыдысты богæлттау, цæвиттон, дыууæр- 
дыгæй дыууæ паддзахы кæрæдзимæ бацыдысты æмæ-иу чи кæ- 
уыл фæтых, иннæ-иу састы бынаты баззади, дарддæр æфсæдты 
кæрæдзийæн нæ цæгъдын кодтой. 
Уыцы рæстæджы тугæн хуыздæр аргъ кодтой, уый бæлвырд 
у, уымæн æвдисæн у Базукъайæн йæхи дзырд, Зумбат-паддза- 
* Пероса, чи зоны æмæ Парса хуындаид, æмæ фысджыты ’хсæн 
рæстæджы дæргъдзинады фендæрхуызон. (Авторы фиппаинаг.) 
** Хъуамæ хуынданд Къадзиа, ныры дуджы ном. (Авторы фип- 
паинаг.) 
356 

хы куы басаста, уæд кæй загъта. Æмæ загьта: афтæ сомихы 
мадæлты æмæ фыдæлты, лæппуты æмæ сывæллæтты тыххæй 
сымах кæй фæцагътат. 
Ос-Бахъатар* царди Чырыстийы фæстæ 440—500 азты, уыди 
стыр номджын æфсæддон хæцæг лæг, æмæ уыди ирон паддзæх- 
ты хæстæг. Бахъатар схæцыд Гуырдзыстоны паддзах Вахтанг- 
горг-асланимæ. Бахъатар иронау хуыйны æваст тыхджын лæг. 
Ахæм бахъатар тыхджын лæгтæ Ирыстоны уыйфæстæ дæр уыди. 
Вахтанг-горг-аслан, лæгæй-лæгмæ чи схæцыд Ос-Бахъата- 
римæ. Вахтанг басаста Ирыстоны æмæ, ирон адæмæй персаг дин 
чи райста, уыдон фæстæмæ чырыстон динмæ раздæхта æмæ сын 
алчер дæр скодта. Вахтанг Ос-Бахъатаримæ куы хæцыди, уыцы 
ныв Мцхетайы аргъуаны къулыл фыст уыди æмæ йæ 1837 азы 
фехæлдæуыд, æмæ уыцы зынаргъ ныв уымæй фесæфт. Ныр Ос- 
Бахъатаримæ цы ныв ис, уый Йерусалимы дзуары монастирæй 
рафысгæ ныв у. 
Ирыстоны паддзах Урдуре царди дæсæм æмæ иуæндæсæм 
фæлтæры 980—1020 азты. Уыди кадджын паддзах, сабыр æмæ 
æнцад. Уый тынг лымæн уыди Гуырдзыстоны паддзах Баграт 
цыппæрæмимæ, адон уарзондзинад афтæ фидар уыди, æмæ Баг- 
рат Урдурейы чызджы йæхицæн усæн æрхаста. 
Борена-æхсин — Урдуре паддзахы чызг æмæ цыппæрæм 
Баграты ус — уыди зынгæ сылгоймаг Гуырдзыстоны историйы. 
Багратæн йæ фыццаг ус Византийы император Леваны хо Елена 
куы амарди, уæд уыйфæстæ Боренайы æрхаста æмæ йын рай- 
гуырди дыууæ лæппуйы. Баграты мæлæты фæстæ Борена Иры- 
стонмæ ацыди æмæ йе ’фсымæримæ царди. Ирон Багратионтæ 
Боренайы фырт Димитрийы цотæй сты. Боренайæн саударгæйæ 
у йæ ныв ист. 
Ирон паддзах Дугъуле (кæд Угъулæ), Урдурейы фырт, царди 
XI фæлтæры, уыди кадджын паддзах æмæ стыр лымæн йе сиахс 
Баграт цыппæрæмимæ. Дугъуле Багратæн тынг баххуыс кодта ирон 
æфсæдтæй Палмоны басæттыны рæстæджы. Баграт кæй фæуæла- 
хиз, уый тыххæй Дугъулейы ирон æлдар-уæздæттимæ Кутаисмæ 
ахуыдта, æмæ йæ хо Боренамæ баззад дыууадæс боны. 
Ирыстоны алчер Гиорги Чхъондидаг, Гуырдзыстоны сног- 
гæнæг Даут-паддзахы сауджынты сауджын Ирыстоны фæкуыс- 
та дыууадæс азы. Гиорги Ирыстоны скодта сауджынты æмæ бе- 
риты скъолатæ, ирон адæмæй цæттæ кодта сауджынтæ æмæ сын 
амыдта Хуыцауон чингуытæ, фыссын æмæ кæсын сарæх кодта 
Ирыстоны. Гиорги-алчер Ирыстоны амарди. Картылимæ йæ аха- 
стой æмæ йæ уым ногарæзт беридон-монастиры баныгæдтой. Даут- 
паддзах уый мардыл тынг фæхъыг кодта æмæ йыл сау дæр ба- 
дардта. 
* Бахъатар, ацы нæмттæ фыццаг фысджыты рæдыдæй сты. (Авто- 
ры фиппаинаг.) 
357 

Ирыстоны паддзах Худан. Стыр зондджын æмæ кадджын 
лæг иры бæсты, уый тынг уарзон хæстæг лымæн уыди Димитри- 
паддзах æмæ йæ фырт Гиорги III Къуратцъалатæн. Гиорги Худа- 
ны чызг Бурдуханы йæхицæн усæн æрхаста; ацы кайысдзинад 
иры æмæ гуырдзыйы тынг слымæн кодта. 
Бурдухан-æхсин — Гиорги-паддзахы ус — уыди ирон пад- 
дзах Худаны чызг, Тамар-дедупалийы мад. 
Тамар-дедупали — Даут-Сосланы ус — иурæстæджы Ирыс- 
тоны паддзах дæр уыд, бæрæг зынгæдæр сылгоймаг Гуырдзыс- 
тоны историйы. 
Даут-Сослан — ирон паддзах, Баграт цыппæрæмы æмæ йæ 
ус Боренайы фырт Димитри-паддзахы мыггагæй, Иры Баграти- 
онтæй. 
Алгъузи — Ос-Багъатар — ирон домбай. Царди XIII фæлтæ- 
ры, ацы Алгъузи манголты дæр æрæййæфта. Багъатарæн йæ ном 
дардыл хъуыст уыди. 
Алгъузийы тыххæй Нузалы аргъуаны фыстытæ уыд, æмæ 
сæ адавдæуыд, фесæфтысты. Уый тыххæй ис фыст таурæгъ 
«Алгузиани». 
Тевдоре — Ирыстоны паддзах. Манголтæй Ирыстоны цы 
паддзæхтæ фæзынди, ацы Тевдоре уыдон мыггагæй хистæр æлдар 
у, ацы Тевдоре царди XIII фæлтæры. 
Уыдоны фæстæ фондз лæджы ныв. Адон сты ирон уæздан 
адæмы æфсæддонтæй, кæд сыл гуырдзиаг дарæс ис, уæддæр сæ 
цæсгомы хуызæй бæрæг у, ирон кæй сты, уый. Ацы фондз лæджы 
ныв ссардта Калачы иу хæдзары Михаил Ломтадзе, æмæ ацы 
лæгты нывы тыххæй ныхас дæр баззад фыццагонтæй: адон, дам, 
ирон уæздан хæцæг адæмы нывтæй сты. 
Гъеныр адонæй фæстæмæ райдыдта Иры паддзæхты хъуыд- 
дæгтæ æмæ ирон истори, фыццагон адæмæн сæ æгъдæуттæ æмæ 
сæ хъуыддæгтæ, Ирыстон-иу кæд сæфт æмæ кæд арæзти, уый. 
Секъа 
ГУЫРДЗИАГ ИСТОРИЙÆ ИСТ ИРОН АДÆМ ÆМÆ СÆ ПАД- 
ДЗÆХТЫ ТЫХХÆЙ ЦЫБЫР НЫХÆСТÆ 
3801 азы дунейы сфæлдисынæй æмæ 1647 азы Чырыстийы 
агъоммæ, хазартæ, зæгъгæ, иу адæм ныббырстой Гуырдзысто- 
ны. Ракодтой дзы бирæ плен (хотых-хаст адæм) Кавказы хохы 
цæгатварсырдæм, хазартæ сæхæдæг кæм цардысты, уырдæм. 
Уыцы хæсты хазарты паддзахимæ уыд, Уобос, зæгъгæ, иу 
æфсæддон хицау, паддзах. Уобосæй тынг бузныг уыд уыцы хæсты 
рæстæджы, æмæ Гуырдзыстонæй цыдæриддæр плен адæм ра- 
кодтой, уыдон Уобосæн балæвар кодта. Уобос уыцы плен адæ- 
мы æрцæрын кодта Кавказы хохы цæгатварс кæмттæй иуы. Æмæ 
уыцы адæмæн Уобос хицау сси. Уымæ гæсгæ фæлтæрты дæргъ- 
358 

дзинады «уоб» фесæфти, фæлæ «ос» баззад, æмæ Гуырдзысто- 
ны адæм схуыдтой уыцы плен хаст адæмы «оси-осети», уырыс- 
сагау «осетин». Уыцы плен хаст адæм сæ хæстæгдæр сыхаг адæм 
иримæ схæццæ сты, æмæ иууылдæр иумæ иу ном хæссын бай- 
дыдтой «оси» «осетины». 
Æрхъуыдыйаг у, ирон адæмы ’хсæн ис гуырдзиаг мыггæгтæ, 
кæцытæ нæ зонынц сæ фыдæлты райдиан рæстæджы рагондзи- 
нады тыххæй. Чи зоны æмæ кæд уыцы плен адæмы мыггæгтæ 
сты, уæддæр бæрæг нæй. Уыдон тыххæй Гуырдзыйы истори ницы 
дзуры. 
Македойнаг Александр Гуырдзыстоны куы ныббырста, уæд 
Цхетайы сахары ныууагъта, Азон, зæгъгæ, Гуырдзыстонæн хи- 
цау, 100 мин барæг æфсæддонимæ; йæхæдæг Александр дард- 
дæр ацыд. Азонæн Александр цытæ бауыныффæ кодта, уыдонмæ 
нæ каст, фæлæ Гуырдзыстоиы адæмæн фыдхъуыддаг, фыдмитæ 
кæнын райдыдта: гæрзтæ дарын сын нал уагъта, хъæлдзæг, хъæ- 
батыр цæстæнгас кæмæн уыд, уыдон мардта. Хъалон сыл æваст 
бирæ сæвæрдта æмæ Гуырдзыстоны адæмы стыхсын кодта. 
Раст уыцы рæстæджы Гуырдзыстоны паддзæхты мыггагæй, 
Парнаваз, зæгъгæ, лæппулæг Цхетайы цард йæ мад æмæ йæ 
дыууæ хоимæ, фæлæ йæ Азон нæ зыдта, паддзахы мыггагæй 
уыд, уый. Цæмæйдæриддæр Азонæй йæхи аууон дардта. 5206 
азы дунейæ сфæл. Парнаваз ирон адæмы йæхимæ бахуыдта æмæ 
уыдон руаджы Цхетайæ фæсырдта гречъы æфсæдты, кæй 
цæгъдгæ фæкодтой, кæй плен айстой, сæ хицау Азоны дæр амард- 
той æмæ бирæ хотыхтимæ Ирыстонмæ æрцыдысты. Парнаваз та 
Цхетайы паддзахад кæнын райдыдта. 
5237 азы, Парнавазы мæлæты фæстæ йæ фырт Саурмаг пад- 
дзахад кæнын райдыдта; фæлæ йыл Гуырдзыстоны уæздæттæ 
рахатыдысты, цæмæй Саурмаджы паддзахы бынатæй раппарой 
æмæ уый бæсты паддзахæн сæхицæй искæй æрæвæрой. Саур- 
маг ирон адæмæй æмæ дурдзукътæй æфсæдтæ рахуыдта æмæ йе 
знæгты ныппырх кодта. Ирон адæм æмæ йын дурдзукътæ кæй 
баххуыс кодтой, уыцы хорздзинады тыххæй Саурмаг-паддзах 
ирон адæмæй Кавказы хохы хуссарварс бирæты æрцæрын код- 
та. Æрхъуыдыйаг у, чи зоны, уæды онг Хуссары ирон адæм уым 
нæма цардаиккой. 
72 азы ч. ф. Пареман-паддзахы рæстæджы сомих фæтых 
сты Гуырдзыстоныл, байстой сын сæ горæттæ æмæ иууыл сæ 
бæстæ. Пареманы мæлæты фæстæ йæ фырттæ баззадысты, Ар- 
мазел æмæ Азоркъ, зæгъгæ. Армазел æмæ Азоркъ сфæнд код- 
той, цæмæй сомихы Гуырдзыстонæй фæтæрой æмæ ирон адæ- 
мæй ракуырдтой баххуыс кæнын; Ирыстоны паддзæхтæ дыууæ 
æфсымæры: Базухъхъ æмæ Абазухъхъ се ’фсæдтимæ бацыдыс- 
ты Гуырдзыстонмæ. Ныббырстой сомихы, фæсырдтой сæ Гуыр- 
дзыстонæй суанг Нахичеваны онг. Бирæ ис-фæллой, хотых ра- 
хастой, æмæ сæ Кура-доны фаллаг фарс куыд уæрстой, афтæ сæ 
359 

уым сомихы паддзах Бивритъиан тынг бирæ æфсæдтимæ æрæй- 
йæфта; Базухъхъ æмæ Абазухъхъ уым хæсты мард фесты. Се 
’фсæдтæй ма чи аирвæзт, уыдон сæ хæдзæрттæм æрцыдысты. 
182 азы Ч. р. ф. II Амзасп Гуырдзыстоны паддзахы рæстæд- 
жы ирон адæм Туалты комыл Гуырдзыстоны ныббырстой. Ам- 
засп дæр уайтагъд æфсæдтæ амбырд кодта, 30 мины фистæг 
æфсад, 10 мины та — бæхджын. Арагуи-доны иуварс ир уыдыс- 
ты, иннæ фарс — та гуырдзы, æмæ иугай богæлттæ кардæй хæ- 
цыдысты: иубон хæсты Амзасп амардта ирон богалы Хуанцуйы, 
уæд ирон адæм фæсастысты, æмæ сын гуырдзы сæ паддзахы 
дæр амардтой. 
264 азы Ч. р. ф. Аспагур, Гуырдзыстоны паддзах байгом 
кодта Кавказы хохы дуæрттæ цæгатварс адæмæн: ирæн, хазар- 
тæн æмæ лекъæн. 
287 азæй чысыл раздæр Мириан-паддзахы рæстæджы ирон 
адæмы фæтæгтæ Перана æмæ Къакъациа ныббырстой Гуырдзы- 
стоны, фæлæ састæй раздæхтысты. 
446 азы хæдфæстæ Вахтанг-горг-асланы рæстæджы Ос-Багъа- 
тыр ныббырста Гуырдзыстоны, рахаста сын сæ паддзахы хо 
Мирандухты, ракодта бирæ плентæ æмæ æфсæнкау дуарыл 
Ирыстонмæ æрбацыд. 
Уыцы хæстæй фондз азы фæстæ Вахтанг-горг-аслан æрæм- 
бырд кодта æнæхыгъд бирæ æфсад æмæ цæгатварс Терчы доны 
былыл ирон адæмимæ схæцыд. Ос-Багъатыры амардтой, æмæ 
уæд ирон адæм басастысты. Ирон адæмæй бирæ плен акодтой... 
Уыйфæстæ плентæ плентæй баивтой, Вахтанг-паддзах йæ хойы 
дæр акодта, æмæ бафидыдтой. 
Стыр Иустинианы-паддзахы рæстæджы грекъ тынг стыхсын 
кодтой Гуырдзыстоны — афтæ, æмæ Гуырдзыстоны паддзахы 
фырттæ, мыггагæй Сидæмонтæ, Ростъом йæ дыууæ æфсымæ- 
римæ æмæ 70 лæгимæ Ирыстонмæ ралыгъд. Фыццаг Захъхъа- 
мæ æрцыдысты æмæ уым фæцардысты, уырдыгæй та Туалтæм 
алыгъдысты. Туалтæ сын иу ран бæстæ радтой, Бибилет, зæгъгæ, 
æмæ уым иудзæвгар ацардысты. Бæсты номмæ гæсгæ Сидæмон- 
тæн адæм сæ мыггаг аивтой æмæ сæ Бибилури схуыдтой. (Биби- 
луритæ цæрынц Арагуи-доны былыл æмæ сæхи ирон хонынц.) 
786 азы Ч. р. ф. Асот-Къуропалат-паддзахы мæлæты фæстæ, 
Гурам-паддзахы рæстæджы ирон адæм баххуыс кодтой грекъæн 
персимæ хæсты рæстæджы æмæ ныппырх кодтой персы хъæу- 
ты, рахастой бирæ хотых æмæ Ирыстонмæ æрцыдысты. 
1032—1036 азы ’хсæн Гуырдзыстоны паддзах Баграт йæхи- 
цæн ус æрхаста Ирыстоны уынаффæгæнæджы чызг Боренайы. 
1068 азы персиаг емир Абхазы бæстæ ныббырста. Абхазты 
паддзахæн Ирыстоны паддзах йæ сиахс уыд, æмæ дзы ракуырд- 
та, цæмæй йын баххуыс кæна æмæ перситы йæ бæстæй фæсура. 
Иры паддзах йе ’фсæдтимæ Абхазы бæстæм бацыд æмæ персиаг 
æфсæдты уырдыгæй фæсырдта. 
360 

1117—1120 азты Гуырдзыстоны паддзах Даут æфсæдтæ 6а- 
хуыдта Ирыстонæй æмæ Хъипчахътæй 40 000, уыдонимæ уыд 
500 лæджы ирæй æвзаргæ барæджы. Ныббырстой Сирван æмæ 
Сомихты. 1120 азы уыцы æфсæдтимæ Даут райста Сомихы бæстæ. 
1121 азы 18 августы Турк ныббырстой Триалеты; Даут уыцы 
æфсæдтæй Турчы ныппырх кодта, бирæ мулк сæ байстой, 30 
мин лæджы та сæ плен ракодтой. Калак 400 азы пысылмон адæ- 
мы къухы уыд. 1122 азы Даут уыцы æфсæдтимæ Калачы хъазуа- 
тæй райста. Мартъийы мæйы 1124 азы Даут ирон æфсæдтимæ 
байста Дманисы бæстæ æмæ Дагъистаны фидар-мæсыг. Даут 
амарди 24 январы 1125 азы, æмæ хæст фехæлд, ирон æфсæдтæ 
сæ бæстæм æрцыдысты. 
Георги III, Гуырдзыстоны паддзах йæхицæн ус æрхаста 
Ирыстоны хицау Худаны чызг Бурдуханы. 
1193 азы Гуырдзыстоны æвзаргæ лæгтæ Ирыстонмæ æрцы- 
дысты æмæ ирон æлдары фырт Даут-Сосланы ахуыдтой сæ пад- 
дзах Тамар-дедупалийæн мой. Уымæй фæстæмæ ирон адæм Гуыр- 
дзыстонимæ тынгдæр схæстæг сты. 
1228 азы Тамар-паддзахы чызг Русуданы рæстæджы ирон 
адæм Туркимæ схæцыдысты Гуырдзыйы сæрыл. 
Русуданы фырт Даут-паддзахы рæстæджы ирон адæм грекъи- 
мæ схæцыдысты Гуырдзыстоны сæрыл. Сæ разæйдзæуæг уыд 
ирæн сæхицæй, фæтæг Парсман, зæгъгæ. 
1793 азы Арчил-паддзах Ирыстонмæ æрцыд æмæ уырдыгæй 
ирон адæмы æфсæдтимæ, кæсæг æмæ цæцæнæй тæрсгæйæ, 
Уæрæсемæ ацыд. Ирон æфсæдтæ куы раздæхтысты, уæд Арчи- 
лы Æмзораты кæсæг æрцахстой, фæлæ ралыгъд æмæ Балхъары 
хæхтæм бацыд. 
1711 азы Вахтанг Ирыстоны ныббырста Зæрæмæджы онг, 
Туалты æмæ Къуыдары хъалондар скодта. 
ГУЫРДЗЫСТОНЫ ИКЪОНОМИА12-ÆМ ФÆЯГÆРЫ 
Кæд нæ къухы бирæ æвдисæндзинæдтæ нæй, дыууадæсæм 
фæлтæры Гуырдзыстон куыд бæрзонд лæууыд икъономаг хъуыд- 
дæгтæй, уæддæр нæ бон у, хъуыдытæй равдисæм иу-дыууæ дзыр- 
ды æцæгдзинадæй. Фыццаг фæлтæры кæрон Гуырдзыстон тынг 
дæлæмæ æрхаудта. 1080 азæй фæстæмæ Турчы æфсæдтæ æцæг- 
дæр Гуырдзыстоны пырх кодтой æмæ сын сæ хъæздыгад хастой. 
Басыгътой Гуырдзыстоны хъæуты, горæтты, сæндæтты, хуым- 
ты. Турчы æфсæдтæ фехæлдтой Гуырдзыстоны мæсгуытæ, фи- 
дæрттæ, беридæттæ æмæ аргъуантæ, ахастой сæ, цыдæриддæр 
ссардтой æвзистæй, сызгъæринæй, зынаргъ дуртæй, бирæ фæ- 
цагътой Гуырдзыстоны адæмæй, æгас ма дзы чи баззад, уыдон 
та мæгуырæй мардысты. 
361 

ТАМАР-ДЕДУПАЛИ 
(Блаженная царица Тамара) 
«Иууылдæр пшлынг æмсе тагьд- 
тæхаг хураууæтты хуызæн сты». 
Гуырдзыстоны паддзах Георги æртыккагæн зæнæг нæ уыди, 
æрмæст иунæг чызг Тамары йеддæмæ. Гиорги алыхатт дæр хъуы- 
ды кодта, йæ мæлæты фæстæ паддзахдзинад кæмæн раттаид. 
Нæлгоймагæй хæстæг æрвад ын нал уыди, йæ чызг Тамарæн 
раттаид паддзахдзинад, ууыл дæр гуызавæ кодта: цæвиттон, уæды 
онг Гуырдзыстоны сылгоймагæй паддзах нæма уыд, æмæ зивæг 
кодта йæ чызджы паддзахæн равдисын. 
Иубон Гиорги басидти йæ министыртæм æмæ Гуырдзысто- 
ны æлдæрттæм æмæ сын радзырдта, йæ фæстæ йæ чызг Тамар- 
паддзах кæй уыдзæн Гуырдзыстоны, уый. Министыртæм æмæ 
стыр адæмтæм хорз фæкасти хабар, уый тыххæй æмæ Тамар 
зондæй уынаффæджын кæй уыди, стæй йæ мад ирон æлдар 
Худаны чызг, Бурдухан, зæгьгæ, йæ ном, æгас Гуырдзыстоны 
паддзахæй зынгæдæр сылгоймаг кæй уыди æмæ йæ чысылæй, 
стырæй мадау кæй уарзтой, уый тыххæй сразы сты сылгоймаг 
паддзах скæныныл. 
1178 азы Гиорги æрæмбырд кодта Гуырдзыстоны алчерты 
æмæ æлдæртты, афтæмæй уыдон цур йæ чызг Тамарыл паддза- 
хы кады худ ныккодта, йæ мæлæты фæстæ паддзах куыд уыда- 
ид Гуырдзыстонæн, афтæ. 1182 азы амарди Тамары мад, Бурду- 
хан-æхсин, дыууæ азы фæстæ та амарди йæ мой Гиорги, Тамары 
фыд; Тамар паддзахад кæнын райдыдта 1184 азы. 
Дыууадæсæм фæлтæры Тамар-дедупалийы фыдæлтæ-иу 
Гуырдзыстоны стыр адæмтыл фидар æрхæцыдысты, æмæ цас 
аккаг уыдысты паддзахы иузæрдиагон куыстæй, уыйас кад сын 
лæвæрдтой, æндæр нæ; уый тыххæй бирæ кадджын мыггæгтæ 
фегад сты; фыццаг сын цы уæздандзинад æмæ кад уыди, уый 
сын нал лæвæрдтой. Уыдоны бæсты Тамары фыдæлтæ æндæр 
мыггæгты скадджын кодтой, фыццаг цауддæр чи уыди, ахæмты. 
Уыцы хæрамдзинад хастой фыццæгтæ сæ зæрдæйы æмæ 
æнхъæлмæ кастысты хуыздæр фадатмæ, цæмæй сæ фыццагон 
кад æмæ бардзинæдтæ сæхимæ раздахой, уый тыххæй. 
Ахæм рæстæгæн хуыздæр фадат ссардтой, цæмæй Тамар- 
дедупали паддзах суа, уымæн. Уыдон æнхъæл уыдысты Тама- 
рæй, куыд сылгоймаг, цыма нæ бафæраздзæн йæ фыдæлты хуы- 
зæн паддзахадыл фидар ныххæцын, уый, ныфс сæ бацыди сæ 
бартæ æмæ сæ каддзинæдтæ фæстæмæ райсын. Сбунт сты æмæ 
æргом дзурын райдыдтой: нал бакомдзыстæм зæронд паддзæх- 
ты байзæддагæн æмæ уынаффæгæнджытæн кусын, зæгъгæ, цæ- 
мæйдæриддæр нын уыдон бастыгътой нæ царм æмæ нæ фегад 
кодтой. 
362 

Уыцы бунтгæнджыты сæр уыди Хъутлы-Аслан, зæгъгæ, уый; 
æрæмбырд сты Калачы кæрон Алобары фæзы æмæ Тамармæ 
минæвар барвыстой, цæмæй сын сæ бартæ фæстæмæ ратта, Та- 
мары фыд Гиорги сын кæй райста, уыдон, æмæ сын базонын 
кæна, хицæуттæй кæй ивы æмæ кæй нæ ивы, стæй ног хицæут- 
тæ кæй кæны. Хъутлы-Асланы фæндыд, цæмæй йæ æфсæддон 
министыр скодтаид, уый; фæлæ Тамар Хъутлы-Асланы æрцах- 
сын кодта æмæ йын йе ’мбæлтты æрсабыр кодта, æмæ Тамарæн 
иузæрдион куыстыл ард бахордтой. 
Гуырдзыстоны паддзахад фæскъæвда хур боны кæрдæгау 
сæрттывта, æддагон знæгтæ сæхи дард ласын байдыдтой, мидæг 
паддзахы царды — хæрзæбон йæ мидбылты худт. Гуырдзыстоны 
æлдæрттæ æмæ стыр адæмтæ агурыи байдыдтой Тамарæн мойаг 
æмæ йын ссардтой уырыссаг æлдары фырт, Гиорги, зæгъгæ. Уый 
йæ фыдыфсымæр кæй расырдта, æмæ Кавказы хохы, цæгагварс 
хъипчахъты сахары цард. Уымæ арвыстой калакаг дзуттаджы, 
Занкан Зоробабел, зæгъгæ, иу сæудæджеры. Гиорги æмæ Занкан 
афоныл æрцыдысты, фæлæ тагъд саргъауыныл Тамар разы нæ 
кодта: базонут уал раздæр, зæгъгæ, сын загъта, уыцы æнахуыр 
лæгæн йæ хъару, йæ зонд, æмæ йе ’гъдæуттæ. Фæлæ йæ æлдæрттæ 
æмæ стыр адæмтæ нал уагътой, цæмæй тагъд саргъуыдтаид, Гуыр- 
дзыстоны паддзæхты мыггаджы æнæбындар фæуынæй тæрсгæйæ, 
æмæ уæд Тамар Гиоргиимæ саргъуыдта Калачы 1185 азы. 
Гиорги фыццаг хорз хъару æмæ зонд равдыста паддзахады 
хъуыддæгты, фæлæ уыйфæстæ сфыдуаг; Тамар католикосæн 
загъта, цæмæй Гиоргийæн зонд бацамона, æмæ фыдуаг ма кæна, 
фæлæ фыддæр фæци. Уыйфæстæ йын Тамар йæхæдæг дзырдта, 
фыдуаг куыд нæ уа, фæлæ уымæ дæр нæ байхъуыста. Уый- 
фæстæ Тамар Гиоргийы Гуырдзыстонæй арвыста æмæ Стамбу- 
лы æрцарди. 
Тамарæн та мойаг агурын байдыдтой Гуырдзыстоны 
æлдæрттæ æмæ уæздæттæ: гречъы паддзахы фыртæй загътой, 
фæлæ не сразы. Бирæ ноджыдæр æндæртæй дзырдтой, фæлæ 
Тамар мой нал кодта. Иры паддзахы фырт Баграттæй, Даут- 
Сослан, зæгъгæ, уый Тамары фыдыхо, Русудан, йæхицæн лæп- 
пуйæн схаста æмæ Русуданимæ цард. Иубон Гуырдзыстоны 
æлдæрттæ æмæ зынгæ адæмтæ Русуданмæ æрцыдысты æмæ йыи 
загътой: «Дæ хорзæх Хуыцау раттæд æмæ Тамарæн зæгъ, цæ- 
мæй Даут-Сосланы смой кæна, тас у, — загътой, — Гуырдзысто- 
ны паддзахад æнæбындар куы фæуа, уымæй». Даут-Сослан æмæ 
Тамарæн сæ хъуыддаг раздæр конд кæй уыд, уый уымæй бæрæг 
уыди, æмæ иунæг уæлдай дзырд дæр ын нæ бахъуыд, афтæ Та- 
мар сразы. Адæмæн диссаг чындзæхсæв скодтой Калачы 1189 
азы æмæ сæ дыууæ иумæ паддзахад кæнын райдыдтой. 
Раздæр куыд загътон, Тамары фыдæлты хæрæмттæ æмæ 
фыдгултæ æнцад нæ лæууыдысты, фæндыди сæ, цæмæй йæ 
фыццаг мой Гиорги райстаид Гуырдзыстоны паддзахады бан- 
363 

дон, æмæ та уый руаджы фæстæмæ сæ фыццагон кад æмæ рад 
райстаиккой, уый тыххæй. Гиоргийы Стамбулæй æфсæдтимæ 
æрбакодтой, æмæ Карталийы ныббырста; Даут-Сослан йемæ 
схæцыд æмæ йæ фæсырдта. Дыккаг хатт дæр та йæ æрбакодтой, 
фæлæ та йæ уæд дæр Даут-Сослан фæсырдта, æмæ уымæй фæ- 
стæмæ фесæфти, нал фæзынди. 
Тамар-дедупали уарзта арæх кувын, фехæлдта йæ паддзаха- 
ды мæлæтæй тæрхон (ауындзын), фехæлдта æвзæргæнæгæн йæ 
буары уæнгтæй искæй ракæнын; арæх лæвæрдта мæгуыртæн 
хæрзиуæг. 
Иубон йæ дуармæ мæгуыргур лæууыд, æмæ йæ Тамарæн 
зæгъын нæ бауæндыдысты, йæ сæрбæттæн баста æмæ уый тых- 
хæй. Сæрбæттæн баст куы фæци, уæд ын загътой, дуармæ, дам, 
дæм мæгуыргур æнхъæлмæ каст, зæгъгæ. Тамар мæгуыргуры 
фæдыл лæг арвыста, фæлæ йæ нал ссардтой. Уæд Тамар йæ 
сæрбæттæнæй дыууадæс зынаргъ дуры сæфтыдта æмæ сæ Гела- 
ты беридоны цæвæрдта. Афтæ дæр Тамар-дедупали йæхи къух- 
ты куыстæй алæбон дæр йæхицæн сихор æлхæнын кодта, искæй 
фæллой хæрын, загъта, тæригъæд у. 
Даут-Сослан æмæ Тамар-дедупали сæ хъару раздæхтой Иры- 
стонмæ дæр: сарæзтой алы кæмтты æмæ хъæуты аргъуантæ, бе- 
ридæттæ, алы комæй дзæнгæрджыты хъæр хæхтæ арыдта, чы- 
рыстон дины рухсдзинад бæстыл æрттывта. Ирон адæм иу дин, 
иу æгъдауæй стыхджын сты; уыцы рæстæджы ирон адæмимæ 
æндæр стыр паддзахæдтæ дæр лымæн кодтой æмæ сын сæ чыз- 
джыты куырдтой. Чырыстон дин уыцы рæстæджы ирон адæмæн 
цас пайда уыди, уыйас Гуырдзыстоны адæмæн дæр аххуыс уыд: 
хъæбатыр æмæ хæстмондаг ирон адæм се ’мдин Гуырдзыстоны 
сæрыл нæ ауæрстой сæ туджы цъыртт Турк æмæ Персимæ хæс- 
ты рæстæджы, кæддæриддæр сæ топпы дзых, сæ карды ком худи- 
нагæй нæ раздæхтой, фæлæ сын, æвæццæгæн, сæ куыстæн аргъ- 
гæнæг нæ уыд. 
Даут-Сослан Гуырдзыстонæн бирæ пайда фæци, бирæ зæх- 
хытæ сын райста Туркæй æмæ Персæй, ауæрæх сын кодта сæ 
арæнтæ. Даут-Сосланæн лæппу куы райгуырди, Ласа-Гиорги, уæд 
Персимæ схæцыд æмæ сæ дæс æмæ ссæдз мин лæджы плен æрба- 
кодта, фæлæ сæ йæ фырты цæрæнбоны тыххæй фæстæмæ ауагъ- 
та. Даут-Сослан йæ фыдыбæстæ, йе ’мирон адæмы кæй нæ уарз- 
та, уый уымæй бæрæг у, æмæ дыууадæсæм фæлтæры Тамар æмæ 
Даут-Сосланы паддзахады рæстæджы иу ирон лæг дæр хицаудзи- 
над нæ кодта. Гуырдзыстоны паддзахады хъуыддæгты мидæг Даут- 
Сосланæй фæстæмæ паддзахады куыстыты иууылдæр гуырдзиаг 
хицæуттæ уыдысты. Афтæмæй та Даут-Сосланæн хъуамæ йæ бон 
уыдаид, уыйбæрц бирæ фæллой чи фæкодта Гуырдзыстонæн æмæ 
уыйбæрц хъæбатыр чи уыди, ирон адæмы Гуырдзыстоны сæрты 
куы нæ акæсын кодтаид, уæддæр сæ æмрæнхъ уæддæр æрлæу- 
уын кодтаид паддзахады хъуыддæгты мидæг. 
364 

ДАУТ-СОСЛАН 
Ирон адæм Кавказы хохмæ куы ’рбацыдысты, уыцы рæстæг 
бæлвырдæй зын равдисæн у, фæлæ хъуыдытæм гæсгæ иу-дыууæ 
ныхасы зæгъдзыстæм. Чырыстийы агьоммæ бирæ сæдæ фæлтæр- 
ты фыццаг ирон адæм хъуамæ уыдаиккой Арт æмæ Хурæн ку- 
вæг адæм, æмæ уыдаиккой Гуырдзыстонимæ æмдин æмæ лы- 
мæн. Уый ныртæккæ уымæй бæрæг у, æмæ Гуырдзыстоны ис 
ахæм кувæндæтты хæлдтытæ, уыцы рæстæджы дины бæрджытæ 
чи æвдисы: цæвиттон, Цецхлис-джевари, ома Арты дзуар. Пи- 
римзе, ома Хуры цæсгом. Ирон адæммæ дæр баззад ахæм 
дзырдтæ: Сафа — æртхурон, хурзæрин. Ацы ныхæстæ уыцы 
арфзæронд рæстæгæй баззайгæ дзырдтæ сты. 
Лыстæг куы ’ркæсæм ацы бæрджытæм, уæд уыцы рæстæ- 
джы гуырдзы æмæ ирон адæм хъуамæ иу дин кодтаиккой, кæд 
ма гуырдзы æндæр гуымирыйæн дæр куывтой — «Армазæн», 
уæддæр хъуамæ сæ фылдæр адæм Арт æмæ Хурæн кувæг адæм 
уыдаиккой. Чырыстийы райгуырыны фæстæ фыццаг фæлтæры 
Андрей-минæвар гуырдзы æмæ ирон адæмы куы счырыстон кодта, 
уымæй фæстæмæ ирон адæм чырыстонæй баззадысты. Фæлæ та 
гуырдзы фæстæмæ гуымирытæн кувын райдыдтой, цалынмæ сæм 
сыгъдæг Нинæ æрцыд æмæ сæ уый счырыстон кодта, уалынмæ. 
Гуырдзыстоны фыццаг паддзах Парнавазы агъоммæ ирон адæм 
гуырдзыимæ куыд цардысты, уый чингуыты нæ зыны, фæлæ 
йæ, кæй зæгъын хъæуы, æмдин æмæ сыхаг кæм уыдысты, уым 
кæрæдзийы дæр уарзтаиккой. Александр Македойнаг Гуырдзы- 
стоны куы ныббырста, уæд Мцхетайы йæхи бæсты ныууагъта 
хицауæн Азоны авдыссæдз мин барæджимæ, цæмæй Гуырдзыс- 
тоныл хицауад кодтаиккой. Парнаваз йæхи иры паддзах Кудзийы 
уазæг бакодта æмæ йын йæ кæстæр хойы усæн радта. Кудзи йе 
’фсæдты æрæмбырд кодта æмæ Азоны Гуырдзыстонæй фæсырд- 
та. Парнаваз Мцхетайы паддзахадкæнын райдыдта, фæлæ турк, 
перс, лекъ æнцад нæ уагътой Гуырдзыстоны, лæбурдтой сæм, 
сæ горæттæ сын сыгътой, мæсгуытæ хæлдтой, адæмы цагътой; 
афтæмæй фæлтæрæй-фæлтæрмæ æдыхæй-æдыхдæргæнгæ цыды- 
сты дыууадæсæм фæлтæры онг. 
Дыууадæсæм фæлтæры Гуырдзыстон йæ тæккæ бæрзонд 
рухсдзинадмæ бахæццæ, сæ территори йæхи дардыл айтыгъта. 
Тамар-дедупали Даут-Сосланы куы смой кодта, уæд Даут-Со- 
слан разынди паддзахдзинадæн аккаг лæг, Гуырдзыстоны адæ- 
мы зæрдæмæ тынг фæцыди йæ зонд æмæ йæ хъæбатырдзинад, 
ауæрæх кодта Гуырдзыстонæн сæ арæнтæ, байста сын бирæ бæс- 
тæтæ, фыццаг хæст скодта Персимæ 1192 азы, байста персæй Бар- 
дау-сахар, Араны бæстæ; иу мæйы фæстæ туркæй байста Арзру- 
мы арæнтæ æмæ бирæ хотыхимæ хъæбатырæй æрыздæхти. 
1193 азы æфсæдты министр Закариа Мхаргрдзели æмæ пад- 
дзахы дуары министр Иване æнæ Даут-Сосланы афсад кодтой 
365 

Араксы бæстæм, фæлæ ницæмæй æрыздæхтысты. Уыйфæстæ 
Даут-Сослан афсад кодта Гелакун æмæ Горалауксы бæстæм, 
ныббырста сæ æмæ та бирæ ис-фæллоимæ æрыздæхти. 1195 азы 
Даут-Сослан байста Санкор-сахары æмæ йæ алыварс бæстæтæ; 
Даут-Сослан, Уæхтæнг Горгасланы тырысайыл хæцгæ хъæбаты- 
рæй цыди æфсæдты разæй. 
Санкор-сахар байсыны фæстæ Даут-Сослан Гандзайы (Ели- 
заветополы) сахар хъуамæ тыхæй байстаид, фæлæ Гандзайы 
султан æмæ кади-сахары хистæр адæмтимæ Даут-Сосланы размæ 
рацыдысты æмæ йын бакуывтой, æнæ хæстæй йын радтой Ган- 
дзайы сахар æмæ йæ алыварс бæстæтæ. Даут-Сослан стыр ка- 
димæ бацыди сахармæ: адæм ын йæ разы гауызтæ тыдтой, дари 
хъуымацæй уынгтæ сарæзтой, суанг султаны хæдзары онг, йæ 
размæ йын калдтой сызгъæрин æмæ æвзист. Даут-Сослан султа- 
ны хæдзармæ бацыд æмæ султаны кады бандоныл сбадти; Даут- 
Сосланæн Гандзайы цæрджытæ зынаргъ хуынтæ фæкодтой. Даут- 
Сослан йæ бæсты Гандзайы хицауæн ныууагъта йæ министыр 
Амирмираны. Даут-Сослан персæй бирæ плен æмæ хотыхтæ 
æрбакодта: дыууадæс мины лæгтæ, дыууиссæдз мины егар куый- 
тæ, ссæдз мины бæхтæ, авд мины хæргæфстæ, фынддæс мины 
теуатæ; уыдон æддейæ æнæхыгъд бирæ сызгъæрин, æвзист, нал- 
хъуыт-налмас дуртæ, æмæ æнæуи фæллой бирæ. Халифы тыры- 
са Гелаты беридон аргъуанæн бахуын кодта: иннæ хотыхтæй 
фæндзæм хай паддзахы дуарæн систа, чи ма дзы баззади, уый 
та æфсæдтæн байуæрста. 
1201 азы Хъарсы цæфсæрста, турчы æфсæдтæ фæтарстыс- 
ты æмæ фæлыгъдысты. Даут-Сосланæн Хъарс-сахар æнæ хæс- 
тæй баззад. 
1202 азы турчы султан Нукардин цыппар мин (4000) лæг 
æфсæдтимæ Гуырдзыстонмæ æрбафсæрста. Даут-Сослан уыдо- 
нимæ схæцыд: кæй цæгъдгæ фæкодта, кæй плен райста, чи ма 
сæ аирвæзти, уыдон фæлыгъдысты, сæ фæллой сын байста æмæ 
сгуыхтæй Калакмæ æрбафсæрста. 
Рæстæгæй рæстæджы æхсæн Хъарс фæстæмæ турк байстой. 
Гуырдзыстоны хицæуттæ æнæ Даут-Сосланы бирæ фæхæцыды- 
сты фæстæмæ Хъарс райсыныл. Фæлæ сæ къухы нæ бафтыди. 
1206 азы Даут-Сослан æфсæдтимæ ацыд æмæ та фæстæмæ 
Хъарс райста. 
1207 азы Гуырдзыстонæн се ’хсары мæсыг мæлæт фехæлд- 
та. Сослан амарди, æмæ йын чызг æмæ лæппу баззади: Ласа- 
Гиорги 15-аздзыд, æмæ Русудан 14-аздзыд. Уыдон нæдæр сæ 
мады хуызæн уыдысты, нæдæр сæ фыды хуызæн, — фыдуаг, 
фыдæгъдау рацыдысты. 
Даут-Сосланы мæлæты фæстæ Гуырдзыстоны знæгтæ сæ 
мидбылты схудтысты. 1208 азы Ардебилы султан Гуырдзысто- 
ны Аны город ныппырх кодта, раст уадзæн боны æрмæст аргъу- 
анты мидæг дыууадæс мин лæджы амардтой. Афтæ Даут-Сосла- 
366 

ны мæлæты фæстæ Гуырдзыстоны паддзахад æдыхæй-æдыхдæр- 
гæнгæ ацыди 1801 азы онг, уыйфæстæ иууылдæр сæ паддзахад 
фесæфти. 
Даут-Сослан, ирон лæг, ирон туг уæвгæйæ, Ирыстоны тер- 
риторийæ ничердæм ауæрæхдæр кодта, афтæмæй та, уæлдæр 
куыд федтат, уый хъæбатыр хæстытæн æмæ тухæнтæн æмбал 
нæ уыди. Гуырдзыстонæн цас бæстæтæ æмæ сахартæ райста, 
ирон адæмы та хохы цъассыты ныууагъта. Æцæг чырыстон ди- 
нæй хорз срухс кодтой уыцы рæстæджы ирон адæмы, фæлæ 
уый хъуамæ фылдæр Тамар-дедупалийы хъуыддаг уыдаид, 
уымæн ныртæккæ нæ разы æвæрд рæстæджы бæлвырддæр æвди- 
сæн лæууы Мæздæджы дзуар, Тамар-дедупалийы лæвар ирон 
адæмæн, Мæздæджы Мадымайрæмы диссаггæнæг ныв. 
ТÆГА ÆМÆ КУЫРДТА 
(Историон таурæгъ) 
Нæ Иры таурæгътæ æмæ хорз намыстæ фыссæг æмæ нын 
чиныг кæй нæ уыди нæ фыдæлты хæтгæ царды, уый тыххæй 
Ирыстоны алы къуымты пырхытæй лæууынц, фæлтæрæй фæл- 
тæры æхсæн бамынæг сты, æрмæст нæм ис кæрæдзийæ кæрæ- 
дзимæ хъусæггаг таурæгътæ; уыдонæй дæр нæ къухы æцæгдзи- 
надæй ницы ис, фæлæ сæ уæддæр фыссын хъæуы, цæмæй фæс- 
таг фæлтæры фæсивæдæн æнцондæр уа сæ фæд агурын. Æз ацы 
таурæгъ фехъуыстон, Гуырдзыстон Уырысимæ баиу кæнын хорз 
чи зыдта, ахæм зæронд лæгæй — Ногъаты Хъæрæсейæ; мæ бон 
цас уыд, уыйас ын йæ дзырдтæ æрбамбырд кодтон æмæ сæ фыс- 
сын афтæ. 
Раст Куырттаты комы уæлæсыхы царди дыууæ æфсымæры, 
Куырдта æмæ Тæга. Куырдта кусæг лæг уыди, Тæга та хъал лæг 
— цуанон, дамкъа æмæ æрмахуыр цъиусур дардта, дамкъа хуы- 
мæй уæрццытæ тæхын кодта, цъиусур сæ ахста æмæ сæ Тæгамæ 
лæвæрдта. 
Иуаз хуымтæ диссаджы хорз æрзадысты; мæнæуы нæмыг 
йæ агъудæй сырх-сырхид æрттывта, хурыскæсæны дымгæ фаг 
улæфыд, æмæ хуымтæ фæйлауæн кодтой; сау фосы дзуг Хъæ- 
риуы лæнчы нырривæд кодтой æмæ сауæндархуыз лæвæрдтой; 
хохæй зымты æхситт комæй коммæ къæдзæхтæ арыдта; хуыз- 
дæр ма лæджы зæрдæ цæмæй срухс уыдаид: дæ хуымтæ — зад, 
дæ фос — нард, комкоммæ дзæнæт. Фæлæ ацы мæнг дуне лæгæн 
йæхи сауæрфыг чызгау бауарзын кæны, стæй йæ æвиппайды 
фæсайы, æмæ лæджы цард æрбайхæлы. 
Иубон Куырдта раджыгомау сыстади, йе ’хсырф йæ къухы, 
æмæ хуым кæрдынмæ ацыди; йæ цухъхъайы дыстæ йæ рæмбын- 
тæм басчъил кодта, йæ нымæтхуд йæ сæрыл, æмæ хуым кæрдын 
райдыдта. Болат æхсырф зад хуымы ленчытæ кодта, куыристæ 
367 

рæнхъытæй æппæрста; хурыскæсæны дымгæ фаг улæфыд, æмæ 
йын йæ сæвджын ных уазал кодта; цы хъуаг ма уыд? Хуымоны 
зарæг, фæлæ йын хъырнæг нæ уыд. 
Раст аходæнафон Тæга дæр хуыссæгæй райхъал и; йæхи 
цæхсадта, йæ цъиусур йе уæхскыл, йæ дамкъа йæ фæстæ, æмæ 
та цуаны рацыди... Дамкъа хуымы бауагъта, æмæ уæрццыты 
тæхын кодта, цъиусур сæ ахста æмæ сæ Тæгамæ лæвæрдта. Иу- 
хатт куы уыди, уæд дамкъа уæрццы стæхын кодта, цъиусур æй 
басырдта, æмæ уæрцц Куырдтайы разы абадти; цъиусур ыл 
Куырдтайы хъæбысмæ йæхи ныццавта, Куырдта фæмæсты и, 
мæ хуым мын змæнты, зæгъгæ, цъиусуры æхсырфæй ракъуырд- 
та, æмæ фæмарди. Тæга æмæ Куырдта цъиусуры тыххæй фæ- 
хыл сты, æмæ Тæга Куырттаты комæй Хъахъхъæдурмæ алыгъ- 
ди æмæ уым æрцарди; Дæргъæвсы та мæхъхъæл цардысты; Тæга 
мæхъхъæлимæ лымæн кæнын систа, цæмæй Куырдтайæ йæ цъиу- 
суры маст райса, уый тыххæй хъуыдытæ кодта. 
Куырдтайæн æртæ фырты уыди, йæ кæстæр фырт хасты 
фæци æмæ Елхоты кæсгон æлдармæ рæгъаугæс уыд; уæды рæс- 
тæджы Елхот дард уыди; ирон адæм æм нæ хæццæ кодтой. 
Нарсау æмæ Хуха та сæ фыд Куырдтаимæ цардысты; иубон 
Нарсау сугмæ ацыди æртæ хæрæгыл, Хуха та хъомгæс уыди; 
уыцы бон Тæга мæхъхъæлимæ æрцыди æмæ Хухайы амардтой, 
йæ хъом дæр ын атардтой. 
Фæссихор фæци, афтæ Нарсау хъæдæй æрцыд, Хухайы ус 
ын йæ размæ рахаста къоппы дзаг къуымæл, кæрдзыны чъири, 
йæ бæх ифтыгъдæй æмæ йæ хæцæнгæрзтæ; Нарсау йæ чындзæн 
афтæ зæгъы: 
— Уайсадынтæ-йедтæ ницыуал, зæгъ мын, цы ныл æрцыди? 
Чындз ын афтæ зæгъы: 
— Де ’фсымæры дын Тæга амардта, нæ хъом дæр нын атард- 
той, — æмæ ныхъхъарæг кодта. 
Нарсау къуымæл ануæзта, кæрдзынæй акомдзаг кодта æмæ 
афтæ зæгъы: 
— Стыр фыдæн стыр комдзаг, — йæ бæхыл абадт, йæ кард, 
йæ топп йе ’фцæджы афтыдта æмæ Тæгайы фæстейы асырдта. 
Хъахъхъæдуры уæлвæзы Тæга æмæ йе ’мбæлттæ Куырдтайы 
фосы куыд уæрстой, афтæ сæ уым Нарсау баййæфта; бæстæ 
цæхæр сси, бæстæ гæрах сси, топпы хъæрæй Джимарайы ком 
галау уасыди. 
Нарсау мæлæтдзаг цæф фæци æмæ йæ мадыфсымæрæн афтæ 
зæгъы: 
— Мæ бæхыл мæ сæвæр æмæ фæстæмæ цом, раст мæ уд кæм 
сисон, уыцы ран мæ-иу баныгæн. 
Куырттаты æфцæджы бахизæнмæ куы схæццæ сты, уæд уым 
Нарсау рамарди æмæ йæ раст æфцæджы бахизæны баныгæдтой; 
йæ цырт дыууæрдæм дзыназы — Куырттаты коммæ æмæ Дæр- 
гъæфсы коммæ. 
368 

Куырдта зæрондæй баззади хæрззыбыты иунæгæй — йæ 
дыууæ фырты мард фесты, æртыккаг хасты фæци, æмæ йæ цар- 
дæй бирæ фæхъуæгтæ ис; кусын йæ бон нал уыди, æмæ-иу фа- 
датджын бæлццоныл куы сæмбæлди, уæд ын-иу йæ фыртмæ ны- 
стуан кодта. 
Куырдтайы фырт Елхотмæ фехъуыста йæ фыды хабæрттæ, 
йе ’фсымæрты цагъд, сæ фосы атард; адон иууылдæр ын йæ 
зæрдæ сыгътой уырдыгæй, фæлæ ралидзын йæ бон нæ уыди. 
Куырдтайы фырты йеддæмæ Теркæн иннæ фарс, Биаслантыр- 
дæм, рæгъаугæсæй ничи уæндыди. 
Дзылаты мæсыджы Азаухан рæсугъд чызг бадти, уый Куырд- 
тайы фырты хъæбатырдзинадыл дис кодта: «Иннæ рæгъаугæс- 
тæй, зæгъгæ, ацырдæм куы ничи уæнды, уæд ацы лæппу цы 
мыггагæй у, уый куы нæ базонон, æнæ уый хос нæй». 
Иубон та Куырдтайы фырт Дзылаты алыварс рæгъау хызта; 
Азаухан мæсыджы сæрæй касти æмæ лæппумæ дзырдта: «Ар- 
дæм-ма рацу», зæгъгæ; лæппу йæм ссыди, æмæ йæ Азаухан 6а- 
фарста: «Кæцон дæ, кæцы адæмы мыггагæй?» 
Лæппу йын загъта: 
— Æз ирон хæххон таубийы фырт дæн, хасты фæдæн æмæ 
кæсгон æлдармæ рæгъаугæс дæн. 
Азаухан йæ мидбылты бахудт æмæ афтæ зæгъы лæппуйæн: 
— Ацу æмæ де ’мбæлттæн зæгъ, махæй исчи йæ рæгъау хи- 
зыны рады ссæдз туманы куы ссара æмæ сæ махæн куы ратта, 
уæд æй æртæ уидадзы бæхимæ алидзын нæ ауадздзыстæм, 
зæгъгæ, сæ бафæрс; кæд сразы уой де ’мбæлттæ, уæд дæ рады 
ардæм ратæр рæгъау, æмæ дын æз ссæдз туманы ратдзынæн, ды 
та сæ цыма ссардтай, уый æфсон де ’мбæлттæн ратт, æмæ дæ 
рауадздзысты. 
Уыцы фæндыл ахицæн сты дыууæ уарзоны. 
Изæры Куырдтайы фырт рæгъау æртардта бынатмæ æмæ йе 
’мбæлттæн радзырдта Азауханы уынаффæгонд ныхæстæ; 
æмбæлттæн дæр тынг æхсызгон уыд æмæ загътой: 
— Ай-гъай йæ ауадзиккам, исчи нæ ахæм амондджын куы 
разынид, ссæдз туманы куы ссарид æмæ нын сæ куы раттид, 
уæд. 
Иу къуырийы фæстæ Куырдтайы фырты рад æрцыди æмæ 
рæгъау Дзылаты бынмæ батардта, æмæ та Азауханмæ ссыди. 
Цы дардыл дзурын, ссæдз туманы йын радта Азаухан, æмæ ра- 
цыди. Изæры рæгъау æртардта æмæ ссæдз туманы йе ’мбæлт- 
тæн радта; сæ дзырдмæ гæсгæ Куырдтайы фырты æртæ уида- 
дзы бæхимæ рауагътой лидзын. 
Раст æхсæвæрафон лæппу Дзылаты Азауханы цур балæу- 
уыд; зынаргъ дзаумайæ сæм чи уыд, уыдон иу бæхыл уаргъ 
сæвæрдтой, фæйнæ бæхыл сæхæдæг сбадтысты, боныцъæхмæ 
Куырттаты комы, ныр Дæлæсых чи хуыйны, уым абадтысты; 
цатыр æрцарæзтой æмæ сæ бæхтæ хизынмæ ауагътой. 
24 Гæднаты Секъа 
369 

Райсомы хур æрбакаст, хохæй хохмæ тын анывæста. Куырдта 
былæй ракасти æмæ афтæ зæгъы: «Æвæццæгæн мын мæ зæхх 
дæр исчи исынмæ хъавы, цон æмæ йæ бафæрсон, мæ зæххыл 
уый цы ми кæны». 
Куырдта йе стыр кæрц йе уæхсчытыл баппæрста æмæ йæм 
æрцыди æмæ йын афтæ зæгъы: 
— Ам цы ми кæныс, мæ хæдзар, кæдæм цæуыс? 
Лæппу йын загъта: 
— Фæсхохмæ лидзын, ам иучысыл мæ бæхтæ аулæфын кæ- 
нон, сæ фæллад суадзой. 
Куырдта æрфæлмæн æмæ афтæ зæгъы: 
— Хорз, мæ хæдзар, уазæгæн кæмдæриддæр цыт ис, — æмæ 
раздæхти. 
Дыккаг бон дæр та Куырдта кæсы, æмæ лæппу йæ бынатæй 
не змæлы. Уæд Куырдта смæсты æмæ афтæ зæгъы: 
«Ай уазæг нæу, фæлæ тыхгæнæджы хуызæн у», — йæ топп 
йæ къухы райста, æрцыди йæм æмæ йын афтæ зæгъы: 
— Мæ дыууæ фырты мын Тæга амардта, æртыккаг хасты 
фæци, ныр мын ды мæ зæхх исынмæ хъавыс æмæ, æнхъæлдæн, 
абон æз æмæ дæуæн æнæ кæрæдзи амаргæ хос нæй. 
Куырдтайы фырт уымæй фылдæр йæхи нал баурæдта æмæ 
афтæ зæгъы: 
— Æз дын, хасты чи фæци, уыцы лæппу дæн, — æмæ йæ йæ 
хъæбысы ныккодта. 
Куырдтайæн фырцинæй йæ цæстысыг æркалди, базыл æй 
æрбадын кодта, фæндаггон хæринæгтæй йæ хорз федта; Азау- 
хан цатыры къуымы уырдыг лæууыди, бирæ фæныхæстæ код- 
той æмæ йын фæстагмæ лæппу афтæ зæгъы: 
— Дæ цæрæнбынат хъæууатæн нæ бæззы, къулзæхх у, фæлæ 
ацы фæзы æрцæрæм, ам хæдзар скæндзыстæм æмæ Хуыцауы 
фæндæй цæрдзыстæм. 
Куырдтайы фырт куыд дзырдта, афтæ йæ куыст дæр сæх- 
хæст кодта; дæлæсыхы гæнæхтæ, хæдзæрттæ скодта, æмæ цæ- 
рын байдыдтой. Куырдтайы фырт тынг фæлмæнзæрдæ, раст лæг 
разынди, Хуыцауы тæф ын йæ зæрдæ уымæл кодта, йæ зонд — 
сыгъдæг, йе ’фсымæрты туг исыныл не схæцыд, фæлæ Тæгаимæ 
фидауыны фæнд скодта, фæлæ иу аххос уый уыди, æмæ йæ 
зæронд Куырдта фидауын нæ уагъта; уалынмæ Куырдта амар- 
ди, æмæ йæ фæнд халæг нал уыди. 
Азтæ ивгъуыдтой, рæстæг ивта... Куырдтайы фырт дæр 
фæзæронд и, бирæ зæнæг ын рацыди. Иу æрæгвæззæг сцæттæ 
кодта, бæгæны бахсыста, дыууæ милийæ (арахъхъуадзæн топ- 
пæй) арахъхъ рауагъта, гал, тохъхъыл аргæвста æмæ Тæгамæ 
хонæг арвыста. Ирыстоны хæрзгæнджытæ æрæмбырд сты, Тæ- 
гайы хæрззæрондæй Куырдтайы фыртмæ æркодтой. Ирон 
æгъдаумæ гæсгæ Тæга хæдзармæ кæугæ бацыди, йæ тæригъæд- 
тыл фæсмонгæнгæйæ, æмæ Куырдтайы фырты разы йæ зонгуы- 
370 

тыл æрхаудта. Куырдтайы фырт дæр скуыдта, уæдæ цы уыда- 
ид, æмæ йын загъта: 
— Иу цъиусуры тыххæй мын мæ дыууæ æфсымæры амард- 
тай, сæ туг Хуыцауы раз дзыназы, æз дын ме ’фсымæрты туг 
хатыр кæнын; Хуыцауæй ракур, æмæ дын сæ уый дæр бахатыр 
кæнæд, — æмæ бафидыдтой; уыдон аивгъуыдтой æхсæвы фын- 
тау, фæлæ сæ байзæддаг абон дæр æфсымæртæй цæрынц. 
Фæсхохаг 
ХАЗБИЙЫ ФЫН 
Историон таурæгъ 
Дзæуæджыхъæуæн хурныгуылæн фарс, 12 версты æддæдæр, 
Дæргъæвсы комы дымæгыл цæрынц Хъобаны хъæу; зæххыхъæд 
йæхицæй хорзæй кæй сфæлдыста, уыцы рæсугъд хуссарцæгæттæ, 
къуырфбын лæнчытæ, бæрзонд рагъсæртæ лæджы зæрдæ рухс 
кæнынц. 
Бæрзонд мæсгуытæ, фидар гæнæхтæ, тигъджын зæппæдзтæ 
æвдисæн лæууынц, ацы хъæуы кæддæр фыдыбæстæ уарзаг адæм 
кæй цардаид, уый. 
Иу уалдзыгон райсом хур æрбакаст, хохæй хохмæ тын аны- 
вæста, Хъобаны къæдзæхтæ хæрдгæйау сæрттывтой. Бæрзондго- 
мау къæсхуыр зæронд ус, Алыккаты Хазбийы мад, стыр хæдзары 
арты фарсмæ бадти æмæ цыдæр сагъæссаг хъуыдытæ кодта. 
Уалынмæ Хазби æддейæ æрбацыд æмæ йæ мады фарсмæ 
къонайыл абадт æмæ афтæ зæгъы: 
— Нана, дысон диссаджы фынтæ федтон. 
— Цы, нана дæ фæхъхъау фæуа, зæгъ-ма мын сæ. 
— Дысон бафынæй дæн, æмæ цыма комы нарæджы цыдæр 
æнахуыр сылæг мигъ ныббадти; йæ сæрты цыма халæттæ ра- 
тæх-батæх кодтой, йæ бынæй цыма арвы нæрын хъуысти. Нæ 
дынджыр сау хъуг цыма кæрты къуымты богъ-богъгæнгæ рацу- 
бацу кодта. Хосхæрæн рагъæй цыма дыууæ æхсинæджы æртах- 
ти æмæ нæ тыргъы кæрæдзийы бумбули бындзыггай тыдтой. 
Æртæ карчы нæ кæрты астæу цыма туджы малы ратул-батул 
кодтой. 
Зæронд ус бакатайтæ кодта æмæ афтæ зæгъы: 
— Бабын дæн, бабын, Хазби, дæ фынтæ хорзæй ницы æвди- 
сынц. Комы нарæджы æнахуыр сылæг мигъ кæй федтай, уый 
топпыхосы фæздæг у. Мигъы сæр халæттæ ратæх-батæх кодтой, 
кæй зæгъыс, уыдон та æфсæдтæ сты; мигъы бынæй арвы нæрын 
хъуысти, кæй зæгъыс, уый сармадзаны хъæр у. Нæ дынджыр 
хъуг кæрты къуымты богъ-богъгæнгæ рацу-бацу кодта, кæй фед- 
тай, уый джауырты æфсад дæу рамардзысты, æз кæрты къуым- 
ты кæугæ рацу-бацу кæндзынæн — дынджыр хъуг æз дæн, туг 
371 

мыл уардзæн. Дыууæ æхсинæджы æртахти æмæ нæ тыргъы 
кæрæдзийы бумбули бындзыггай тыдтой, кæй федтай, уый дæ 
дыууæ хойы дæ мардыл кæрæдзийы сæрыхъуын бындзыггай тон- 
дзысты — уый уыцы фын у. Æртæ карчы нæ кæрты астæу ту- 
джы малы ратул-батул кодтой, кæй федтай, уый та — Хъобаны 
хуыздæртæй æртæйы рамардзысты, уый дын дæ фынтæ, мæ 
хъæбул. 
Уалынмæ фидиуæг ныхъхъæр кодтæ: «Фæдис! Телпоцы 
æфсæдтæ æрбацæуынц; лæг чи у, уый комы нарæгмæ цæугæуæд». 
Хазби йæ гæрзтæ йе ’фцæджы афтыдта æмæ адæмæн афтæ 
зæгъы: 
— Усы кæрдæн ныккæнæд, ацы хæстæй чи фæлидза! 
Хазби сæ разæй фæраст и æмæ Дыууæдоныастæу Ныгъы 
æрдузы сынæгыл æрбадт æмæ Телпоцы æфсæдтимæ хæцын бай- 
дыдта; æнæзмæлгæ цонг æмæ дардмæ æвзарæг цæст æрду нæ 
ивгъуыдта, йæ топпы фæздæг йæ сæрмæ сау сылæг мигъау сбад- 
ти. Иннæрдыгæй Хъобаны хуыздæртæ топпы нæмыг ихуарæгау 
калдтой; Хъобангомы дон тугæмхæццæ сырх-сырхид лæсыди. 
Телпоцы æфсæдтæ фæсастысты æмæ сæхи Дзуарæфцæджы ’рдæм 
айстой; Хазби йæ цухъхъайы фæдджитæ йæ астæуыл атыхта 
æмæ Хъобаны фæсивæдмæ дзуры: 
— Хæрзбон, Хъобан, цæрут. 
Йæхæдæг Телпоцы æфсæдты фæстейы кæрдгæйæ цæгъдгæ 
ссыди, йæ рæмбыныкъæдзæй туг цыхцырæгау мизгæ æфсæдты 
астæу уынг акодта; фæстæмæ куыд фездæхт, афтæ иу фыдбы- 
лызы салдат къутæры бамбæхсти æмæ Хазбийæн йæ дыууæ уæны 
астæу топп ныццавта, æмæ Хазби уым рамарди; йæ фын æй иу 
бонæй фылдæр нæ ауагъта. 
Рухсаг уæд, фыдыбæсты тыххæй уый дæр йæ сæр нывон- 
дæн æрхаста; йæ кой æмæ йæ зарæг уыдзæни, цалынмæ ирон 
адæмæй мыггаг уа, уалынмæ. 
АПХАДЗЫХÆСТ 
Историон таурæгь 
Хъобан Телпоцы æфсæдты куы раздæхтой Хазбийы хæсты 
рæстæджы, уæд та иукъорд азты сæрибарæй ацардысты, фæлæ 
та дзы уалынмæ гуыбыннизваг хъæндилтæ фæзынди. 
Апхадзи хæхты сæттын байдыдта, фехæлдта мæсгуыты, ба- 
сыгъта гæнæхты, ныппырх кодта фидæртты, фæлæ Хъобанмæ ба- 
цæуын йæ ныфс нæ хаста, уый тыххæй æмæ Хазбийы карды æрттыв- 
дтытæ йæ цæстытыл уадысты, Хазбийы фæрдыгдзых хъыримаг 
топпы хъæр ма йын йæ хъустæ арыдта, йæ хъуыдыты стыхсти, 
амал нал ардта æмæ Арвыкомы, Цымийы фæзы æрбынат кодта. 
«Мæсыг хи дурæй сæтты». С-ты Елмæрза, К-хаты Хъæвдын 
Апхадзийæн хæрзгæнæг фæлæууыдысты. Чысыл æй Саниба- 
372 

гоммæ æркодтой, æмæ Хъæнийы дзæнæтон уæлвæзы йæ æфсæд- 
тимæ æрæнцади. 
Санаты Беслæн йæ авд фыртимæ мæсыгæй хæцын байдыд- 
та, иукъорд бонты йæхи нæ ратта, фæлæ «иу лæг быдыры æфсæд- 
дон нæу» — Хъобанæй йын æххуысгæнæг æмбал нæ фæци, уый 
тыххæй æмæ, Хъобан Телпоцимæ куы хæцыдысты, уæд раст 
Санибайы Рекомы бæрæгбон уыди, æмæ Беслæн сау бæгæныйæ 
хъæлдзæг гаджидæуттæ уагъта, Хазби та йæ сырх туджы бæгъ- 
дулæг кодта, æмæ уый хæрамæн Хъобан дæр Санибайы хæстмæ 
сæ хъус нæ бадардтой, фæлæ сæ комы нарджытæ дæлейæ, уæлейæ 
сфидар кодтой, æмæ дзы хæцæг адæм æрбадтысты. 
Апхадзи Беслæны йæ авд фыртимæ æрцахста, æмæ Хуыцау 
зоны, кæдæм æй фесæфта. Апхадзи Санибагомæй Дæргъæвсы 
коммæ ныццыди, Дæргъæвс сулæг адæм разындысты æмæ сæхи 
æнæ хæстæй радтой. 
Царддæттæг сæрд аивгъуыдта, сыфтæр æрызгъæлд, хур адард 
и, мæргътæ хъарм бæстæм атахтысты, хæхтæ кæуынцæстæнгас 
ралæвæрдтой. Алхадзи Дæргъæвсæй Куырттаты коммæ ныххыз- 
ти, Джызæлыл æрцыд æмæ фæстæрдыгæй Хъобаны алыварс æрæн- 
цад. Хъобаны хæцæг адæм ма Саумæр цæгатæй къуыри фæхæ- 
цыдысты, стæй сæхи радтой, се ’хсар, сæ бинонтæн тæрсгæйæ. 
Апхадзи Хъобаны сæ бынатæй ратардта æмæ сæ даргъ хиды 
цур Æрыдонæй Архоны астæу æрцæрын кодта. Ацы дзæнæтдон 
бæстæ Джызæлдонæй пырх кæны; уым цардысты æндæр хъæу- 
тæ дæр: Кодзырты хъæу, Хъусаты хъæу, Дæргъæвс, Хъахъ- 
хъæдур, Есенаты хъæу (Хъуды абырджытæ куы бафидыдтой, 
уæд уыдон дæр уым æрцардысты). Диссаг хорзайæн бæстæ: 
фæззæг ласæнгæнгæйæ мæнæуы нæмыг згъæлæны, загътой, 
уæрдоны цалх лæтæр кодта, ахæм хъæздыг бæсты адæм сæ цар- 
дæй æгъгъæд уыдысты... 
Даргъ хиды цур, Хъобан æмæ иннæ хъæутæ кæм цардысты, 
уый афтæ хорзæй куы федтой, уæд æм бахæлæг кодтой æмæ 
уыцы хъæуты сæ бæстæй сыстын кодтой æмæ сæ Æрджынарæ- 
джы дæлейæ Куианмæ атардтой, зæхх та сæхицæн байуæрстой. 
Куиан афтæ хорз бæстæ нæ разынди, хор дзы хорз нæ зади, 
фос дзы не сгуыхти, уыимæ ризæгджын бæстæ — адæм дзы мар- 
дысты, рынчынтæ кодтой. Куынæуал дзы фæрæзтой цæрын, уæд 
фæйнæрдæм Ирыстоны алы хъæуы хæдзаргай ныххæлиу сты... 
Фæсхохаг 
ЦÆГАТЫИР 
Нæ газеты 18-æм №-ы куыд фыстам Олгинскæйы хъæу æмæ 
Мæцæхъойы хъæуы мæхъхъæлы хылы тыххæй, уый нæ газеты 
кæсджытæ иууылдæр базыдтаиккой. 
373 

Ныр та дыккаг хатт фæхыл сты; майы 24-æм бон Мæцæ- 
хъойы хъæуы мæхъхъæл Олгинскæмæ ныббырстой æмæ та кæ- 
рæдзийыл топпытæй ралæууыдысты, цæфтæн хыгъд нæй, мæрдтæ 
бирæ, сывæллæттæ бирæ ныццагътой, уыйæддейы дæр ма дзы 
фæмарди. 
Фыдбылыз тынгæй-тынгдæр кæны, дыккаг хатт æй зæгъын: 
стыр æнамонды хъуыддаг уыдзæни, æгас ир æмæ мæхъхъæлы 
астæу хæст куы суа, уæд сомихы æмæ ныл тæтæры æмбисонд 
æрцæудзæн. 
Фæлæ та ныр дæр нæ хорз фысджытæ æмæ нæ хорз зонд- 
джынтæ исты бакæной бафидауын кæныны тыххæй, уый æнхъæл 
нæ дæн. 
Уæддæр ма Хуыцау арфæ ракæнæд Торчынты Бицкайæн, 
уый сæ баиргъæвта, æндæра кæрæдзийы ныццагътаиккой, змæ- 
лæг сæ нал баззадаид. 
Гъеныр нæ хорз лæгты сæр бахъуыд, бафидауын кæнынæн 
исты амал хъæуы. 
Фæсхохаг 
Рынчын йæ низ куы нæ дзура, 
Уæд ын дохтыр цы рахатдзæн, 
Стонг кæрдзын куы нæ кура, 
Уæд ын сефсин цы радæтдзæн. 
Кавказы хохы астæу кæуынцæстæнгас дæтты Хъуды комы 
нарæг, бæрзонд къæдзæхтæ, уынгæг нарæг ком ингæнмæ кæсæ- 
гау адæмы зæрдæ æнкъард кæны: хур æрбакаст, хохæй хохмæ 
тын анывæнды, фæлæ уæддæр Хъуды комы рæбынтæ саудалынг 
мæйдархуыз æвдисынц. 
Æгас дуне иннæрдæм куы фæзила, уæд Хъуды коммæ иу 
азы фæстæ кæиæ фехъуысдзæн, кæнæ нæ; арвæй сын куыд хай 
нæй, афтæ сын адæмы рухсдзинадæй дæр хай нæй, æгæр-мæ- 
гуыр сæм сауджын уыд, æмæ сын уый дæр байстой. 
Зæххы тыххæй рагæй хъаст кæнынц, æмæ сын дзырд дæр 
рацыд: афтид зæхх кæм ссарат, ратдзыстæм уын æй, зæгъгæ; 
Голеты мæхъхъæлы асурыны фæстæ сæ зæхх дзæгъæл баззади, 
æмæ цы хъуыд, уый ракуырдтой, хицæуттæ дæр сын ныфс сæ- 
вæрдтой, фенут æй, æмæ уын æй ратдзыстæм, зæгъгæ; лæгтæ 
йæм арвыстой æмæ йæ федтой; Хъуды бæстæй та хуыздæр куын- 
нæ уыдаид! Фæцин кодтой, ныр кæд уæддæр зындонæй фервæ- 
зиккам, зæгъгæ, фæлæ та сæм хицæуттæ æндæр уасæнæй рауа- 
сыдысты: Сæна, дам, зæххъуаг сты æмæ, дам, æй уыдонæм дæт- 
тæм. 
Гъæй-гъæй, Сæна фосджын, æхцаджын адæм сты... Хъуды 
комы та цы ис?.. Зымæг цæгатварсы тымыгъ Хъуды нарæг коммæ 
374 

ингæнмæ æппарæгау миты хъæпæнтæ калы, раст сардзины бæрц 
мит ныууары, къæсæрæй къæсæрмæ фæндаг нæ вæййы, мæй- 
гæйтты донмæ фæндаг нæ ратты, æмæ фосæй, адæмæй митдон 
нуазынц. 
Суджы кой та ма ды скæн, Хады комы нарæгмæ сæ кæсын 
дæр нал уадзынц суг ласынмæ, бæгънæг сывæллæттæ артдзæс- 
ты сæнары мурты зынгтæм сæхи тавынц. «Стонг æмæ уазалæй 
бирæгъ дæр тæрсы», уый бæлвырд у. Хъуды комы бирæгъ нæй, 
уый дæр дзы нæ фæразы цæрын. Афæдз афтæ нæ ацæудзæн, 
æмæ зæй æмæ дон лæг кæд нæ фæласой, чысыл дзидзидай сы- 
вæллæттæ сидзæрæй кæд нæ баззайой сæ ныййарджытимæ кæугæ, 
дзыназгæ. 
Уæд бегара бахъуыди, раздæр Хъуды комы адæмы Млеты 
февзæрын кæнынц æд уæрдæттæ; æфцæг сæхгæдта, фæндаг нал 
ис, уæд сæ раздæр Гудаурмæ сæнтъæрынц æд фыййæгтæ; æфсад 
бахъуыди, уæддæр афтæ. Афтæмæй сæм зæхх армытъæпæны- 
йас гæппæлты йеддæмæ нæй. Санибайæн Джызæлы сæрмæ зæхх 
радтой, уæ хохы зæхх, дам, уын дон фæласта, чысыл, дам, у, 
æмæ сын ыл бафтыдтой, афтæмæй Хъобангомæй Ларсмæ уыдон 
у. Хъуды комы, гал кæм æрхуысса, уый нал ис, æмæ уыдонæн 
нæ дæттынц, ноджы сыл июны мæйы тугуарæны их æруарыди, 
хъазы айчы стæвдæн; хуымы гæбæзты дон фæласта, æрмæст ма 
афтид къæдзæхтæ баззадысты. 
Диссаг уыдзæни, Кавказы стонг адæмты æхсæн та Хъуды 
ком рохæй куы баззайа, куы ницы сын баххуыс кæной, уæд. 
Фæсхохаг 
Хъуды ком 
АРАХЪХЪ 
Фыццаг стыр ахуыргонд адæмтæ бирæ фæдзырдтой ирон адæ- 
мы райдайæны тыххæй, кæцон дзыллæйы скъуыддзаг сты, уый 
базонын сæ фæндыди, фæлæ комкоммæ бæлвырд бæрæгæй рав- 
дисын сæ къухы нæ бафтыди. Фæстагмæ Мæскуыйы университе- 
ты æвзæгты дæсны (профессор), стыр ахуыргонд лæг Миллер 
схъазуат кодта, Уæлладжыры комы фæцард, ирон æвзаг хорз 
сахуыр кодта æмæ ирон æвзаджы хатæнтæй рабæрæг кодта æмæ 
загъта: ирон адæм сты индоевропаг адæмы мыггагæй, Ираны бæ- 
стæй рацæугæ иу стыр дзыллæ. Уыдон сæ хæтгæ царды куы скуы- 
нæг сты, æмæ æндæр адæмтимæ хæсты рæстæджы, уæд ма сæ чи 
баззад, уыдон Кавказы хохы нарджыты бадзыгуыр сты. 
Фæлтæрæй-фæлтæрмæ рæстæджы дæргъдзинады ирон адæм 
Кавказы хохыл бабирæ сты, дидинæг æфтыдтой, цард сæм йæ 
мидбылты худти, арахъхъ, хъæбæр нозт кæнын нæ зыдтой, 
æнцад, æвронг адæм уыдысты; уый æвдисæндзинады тыххæй 
зæгъдзыстæм дарддæр. Ныртæккæйы рæстæджы дæр, ирон адæм 
375 

цы дзыллæйы мыггагæй рахицæн сты Ираны бæстæй, уыдон 
хъæбæр нозт кæнын нæ зонынц, нуазгæ дæр æй нæ кæнынц. 
Фæлтæрæй-фæлтæрмæ куы фарн хæссы, куы — фыдбылыз. 
Иурæстæджы ромæгтæ* Кавказы ныббырстой æмæ ирон адæмы 
астæу æхсæнмæ-’хсæнты æрцардысты, æмæ уæд ирон адæм уыдо- 
ныл сахуыр сты арахъхъ, бæгæны кæнын. Арахъхъæн йæ ном 
уыцы рæстæджы «ихъхъ» хуынди, фæлæ рæстæджы дæргъдзи- 
нады «ихъхъ» ферох кодтой æмæ йæ арахъхъ схуыдтой, æмæ 
ныр дæр арахъхъ хуыйны. 
Фæлæ уыцы рæстæджы ирон адæм арахъмæ гæзæмæ æвнæлд- 
той, дзуарæн дæр дзы нæ куывтой, хæйрæджы фæлдыст æй 
хуыдтой. 
Хуыцауæн куывтой сыгъдæгзæрдæ æмæ æвронг зондæй. 
Фæлæ фæстæмæ-фæстæмæ арахъхъ йæхи бауарзын кодта ирон 
адæмæн æмæ фæстаг рæстæджы арахъхъæй райдыдтой бæрæг- 
бон кæнын. Райсом раджы бæрæгбоны, сауджын аргъуан нæма 
ныццæгъды, афтæ нуазын райдайынц суанг изæры онг æмæ 
уымæй бæрæгбоны куывд æрвитын. Аргъуанмæ та кæсгæ дæр 
нæ бакæнынц, æнæуи дæр ирон адæм удæй кувынмæ уыйбæрц 
рæвдз не сты. 
Ныр паддзахад аразæг зондджын лæгтæ æркастысты æмæ 
бамбæрстой арахъхъæн йæ æррадзинад æмæ йе стыр зиан æмæ 
йæ сæхгæдтой, йæ кой дæр куыд нæуал уа, афтæ. Уыйхуызæ- 
нæй ирон лæг ацы рæстæджы налдæр иуырдæм кувы, налдæр — 
иннæрдæм: аргъуанмæ цæуын æмæ уым æххормаг æмæ æврон- 
гæй кувын раджы дæр зивæг кодтой, базыг æмæ арахъхъы сыкъа 
къухæй цух фесты, цæмæй ма скува ирон зæронд лæг? Зонын, 
мæ дзырдтæ искæмæ хъыг фæкæсдзысты, фæлæ-иу хорз ахъуы- 
ды кæнæд. 
Ацы ран иу чысыл таурæгъ æрхæсдзынæн арахъхъы тыххæй. 
Раджы хæйрæг æмæ лæг лымæнтæ скодтой. Иубон хæйрæг 
лæгæн афтæ зæгъы: 
Кæд мæ хæлар дæ, уæд дын æртæ дзырды зæгъдзынæн æмæ 
дын дзы иу æнæ бакæнгæ нæй. 
— Зæгъ, — загъта йын лæг, — цæттæ дæн. 
Хæйрæг афтæ зæгъы: 
— Йе дæ мад æмæ дæ фыды фæнæм, йе лæг амар, йе арахъхъ 
бануаз. 
Лæг ахъуыды кодта æмæ афтæ зæгъы: 
— Мад æмæ фыды фæнæмын стыр тæригъæд у, лæг амарын 
дæр афтæ, фæлæ арахъхъ бануазын цы хъыгдары? 
Райста æмæ арахъхъ бануæзта æмæ æртæ тæригъæды дæр 
ракодта: расыгæй йæ мад æмæ йæ фыды фæнадта, лæг дæр амард- 
та æмæ арахъхъ дæр бануæзта. 
* Нырдæр ма дзырд ис: Ромы сауджынау дзурынмæ дæсны. (Авто- 
ры фиппаинаг.) 
376 

Ныр нæ ныхас кувыны тыххæй кæм у, уым зæгьæм: уæрыкк 
йæ мады йæ хъæлæсæй зоны æгас дунейы æхсæн, махæн та нæ 
мад аргьуан у æмæ нæм алыбон сиды, хъæр кæны, фæлæ йын 
мах йæ хъæлæс не 4мбарæм, нæ йæм хъусæм æмæ цъынæр сæ- 
ныккау ныдздзæгъæл уыдзыстæм хъаймæты боны, ныр куыд 
стæм, афтæ куы уæм амæй фæстæмæ дæр, уæд. Уæд нæм уым 
æнхъæлмæ кæсы кæуын, æрдиаг кæнын æмæ дæндæгты хъыс- 
хъыс, фæлæ нæ Хуыцау уымæй бахизæд. 
Фæсхохаг 
ДОНЫСКЪÆФÆНЫ РАЗМÆ ХУЫЦАУБОН 
(32 кьуыри) 
Абоны Евангелийы фыст ис сыгъдæг фыд Иуанейы ныхæстæ, 
афтæ чи зæгъы: «Хъæргæнæджы хъæлæс æдзæрæг бæсты, æрцæ- 
ут, адæмтæ, уæ тæригъæдтыл фæсмон фæкæнут, цæмæйдæрид- 
дæр, уæларвон паддзахад æрæввахс». Фыд Иуане ацы ныхæстæ 
æрмæст уыцы рæстæджы адæмы тыххæй нæ кодта, фæлæ мах 
æмæ дунейы фæуыны онг адæмы тыххæй дæр дзырдта, цæмæй 
сцæттæ кæной сæхи æцæгдзинады размæ. Æцæгдзинад та уыд 
Чырысти. 
Чырыстийыл дæс æмæ ссæдз азы куы ацыд, уæд райдыдта 
адæмæн амонын æцæгдзинады дин æмæ загъта: «Базонут æцæг- 
дзинад, æмæ уæ æцæгдзинад ссæрибар кæндзæн». Чырыстон 
динмæ раздæхтысты адæм сæдæ мингæйттæй; уый дзуттыты сау- 
джынтæм хъыг касти æмæ йыл алы мæнгдзырдтæ мысыдысты, 
цæмæй йæ мæлæты тæрхонмæ раттаиккой. 
Чырыстийы фæстæ йæ минæвæрттæй иу, Андрей, зæгъгæ, 
Йерусалимæй æрцыд Ирыстонмæ æмæ æгас ирон адæмы счы- 
рыстон кодта, уæды онг та уыдысты ирон адæм арт æмæ хурæн 
кувæг*; уæдæй фæстæмæ ирон адæм чырыстон динæй æмхæст, 
иу стыр дзыллæ уыдысты. Уæд ирон адæмимæ стыр паддза- 
хæдтæ лымæн кодтой: Уырыс, Грекъ æмæ Гуырдзыстон. Сæ 
паддзæхтæ хастой сæхицæн усæн ирон чызджытæ, ирон адæ- 
мæй кæддæриддæр æххуыс агуырдтой, куыд стыр æнхъæлцау 
дзыллæйæ. 
72 азы Ч. р. фæстæ Гуырдзыстоны бæстæм сомих ныббыр- 
стой, байстой сын сæ зæхх иууылдæр æмæ дзы æрцардысты. 
Ирон адæмы паддзæхтæ Базыхъхъ æмæ Абазыхъхъ сæ æфсæд- 
тимæ бацыдысты Гуырдзыстонмæ æмæ сомихы Гуырдзыстонæй 
фæсырдтой. Уыйфæстæ, 786 азы, Гурам-паддзахы рæстæджы 
* Ныр дæр ма зæронд устытæ афтæ фæкувынц: «Сафæ-æртхурон, 
де уазæг бакæн, хурзæрин, цы дзуæрттыл скастæ, уыдон хорзæх, дæхи 
хорзæх ратт». Ацы фæстаг дзырд, æвæццæгæн, куы счырыстон сты, уæд 
райдыдтой æфтауын. (Лвторы фиппаинаг.) 
377 

ирон адæм Гуырдзыстонæй персы-тæтæры фæсырдтой æмæ бирæ 
хотыхимæ æрцыдысты. 
1120 азы Ч. р. ф. Даут-паддзахы рæстæджы ирон адæм 40 
мин барæгæй Туркимæ схæцыдысты Гуырдзыстоны сæрыл æмæ 
сæ фæсырдтой. Ноджыдæр бирæ хæттыты баххуыс кодтой ирон 
адæм се ’мдин чырыстон паддзæхтæн. Уыцы рæстæджы гуыр- 
дзы Ирыстоны хуыдтой: «Диди-Осети», ома Стыр Ирыстон; 
цæвиттон сæ гуырдзы сæхицæй фылдæр æмæ тыхджындæр адæм 
хуыдтой. Чырыстон дин сæ афтæ иумæ баныхæста, афтæ сын 
кæрæдзийы зæрдæ базонын кодта, æмæ æгас дунейыл айхъуыст 
сæ хорзы кой. Фæлæ иу стыр æнамонд уый уыд, æмæ æрæ- 
джиау ирон адæмы ’хсæн пысылмон дин фæзынд æмæ нæ æртæ 
дихы фæкодта: иутæ Туркмæ алыгьдысты æмæ туркаг систы, 
иннæтæ та ам дыууæ дихы фесты æмæ алы цардхалæн æгъдæут- 
тæй сæхи цыбырæй-цыбырдæр скодтой. 
Фыццаг рæстæджы-иу ирæд фыстой дæс æмæ ссæдз хъу- 
джы, цæвиттон: гал — дыууæ хъугмæ, 5 сомы æхца — иу хъугмæ, 
дыкъухыг уæхст — 2 хъугмæ, хуымæтæджы кард — 5 хъугмæ, 
хуымæтæджы топп — 5 хъугмæ, афтæмæй иууылдæр уыдаиккой 
авд, аст туманы аргъ, æндæр нæ. Æмæ-иу лæппу йæ афоныл ус 
хаста, чызг моймæ цыд. Уыцы рæстæджы ирон адæмы рæсугъд- 
дзинад æгас дунейыл дæр хъуыст уыди, сæ æнаипп æмæ æнæ- 
зæрдæхудт царды тыххæй сæ рæсугъддзинад нæ сæфти, фæлæ 
ныр та афтæ нал у: ирæд исæм дæс æмæ дыууиссæдз туманæй 
фондзыссæдзы онг. Лæппулæг æхца кусынмæ фæцæуы ирæды 
тыххæй алы дард бæстæм æмæ дзы алы æвзæр низтимæ æрцæуы 
фæстæмæ, æрхæссы йæхицæн æнæниз чызг усæн æмæ уый дæр 
йæхи хуызæн снизджын кæны; зæнæг дæр ма сын кæнæ ра- 
цæуы, кæнæ нал; кæд ма сын райгуыры зæнæг, уæддæр алы 
низтæй сахъатджынтæй, уый дæр кæнæ фæцæры, кæнæ нал; 
афтæмæй нæ рæсугъддзинад фесæфти, нæ мыггаг та цыбырæй- 
цыбырдæр кæны. 
Дыккаг нæм стыр диссаджы зæрдæ разынд, нæ зæрдиаг уæй 
кæнын нæ цæст куыд уарзы, уымæн аргъ скæнын нæ намыс 
куыд уæнды? Бакæсут-ма фосмæ, мæргътæм, сырдтæм, сæ цоты 
куыд уарзынц; арсæн йæ хъыбыл куы амарынц, уæд йæхи схъаз- 
уат кæны, йæхи дæр мæлæтмæ ратты; хъугæн йæ рæуæд куы 
бахицæн кæнынц, уæд иу къуыри, дыууæ къуырийы æдзухæй 
йæ рæуæдмæ фæуасы. Мах та, мæгуыр нæ бон, нæ зæнæг уæй 
кæнæм; æрмæст ма йыл фырбуцæй сæвæрдтам ирæд, йæ æры- 
мысæг зындоны хъеллау кæнæд. 
Дурзæрдæ, дур дæр атайдзæн, цæстысыг фестдзæни, йæ 
зæрдиаг ауæй кæнын йæ цæст нæ бауарздзæн; фæлæ мах та нæ 
зæрдиагæн фылдæрæй-фылдæр аргъ кæнæм, нæ мыггаг цæмæй 
къуындæгдæр æмæ мæгуырдæр кæна, ууыл иæхи хъарæм. Мин 
фæндаджы рæдийынмæ кæнынц; æрмæст иунæг фæндаг æцæг- 
дзинадмæ, мах та ферох кодтам æцæгдзинады фæндаг æмæ рæ- 
378 

дыд фæндæгтыл дзæгъæл хæтæм; æрмæст иунæг æргом æцæг- 
дзинад хъуамæ уа адæмы ’хсæн, адæм адæм уæд уыдзысты. 
Иухатт Йесо загъта иу усæн: баууæнд мыл, куыд æрцæуы 
ахæм рæстæг, æмæ нæдæр ацы хохыл, нæдæр Йерусалимы кув- 
дзысты Фыдæн (Хуыцауæн). Фæлæ æрцæудзæн ахæм рæстæг, 
æмæ цæугæ дæр æркодта, уæд æцæгдзинадæй кувджытæ кув- 
дзысты Фыдæн (Хуыцауæн) удæй æмæ æцæгдзинадæй, цæмæй- 
дæриддæр, ахæм кувджытæ агуры Фыд йæхицæн. Хуыцау у 
Уд, æмæ уымæн кувджытæ хъуамæ кувой удæй æмæ æцæгдзи- 
надæй. (Иоан. IV, 21, 23, 24)/ 
Мах та удæй кувын зонгæ дæр нæ кæнæм, аргъуанмæ нæ 
цæуæм: уый ма ’нхъæлут, æмæ æнæ динæй зæрдæйы æнцой сса- 
рат, дин дæтты адæймагæн удæнцойад; адæймаджы фыдцарды 
’фсон уый у, æмæ йæ рæстдзинад куы нæ уырна. Адæмы мæгуыр- 
дзинады аххос уый уыдзæн, æмæ мæнг дины æгъдæуттæ куы 
кæной. 
Ныр-ма æркæсут, мæнæ хорз адæм, ахсæв цы митæ кæндзы- 
стæм? — Бадæнтæ, æлæмтæ, дугътæ. Адон иууылдæр мæнг дины 
æгъдæуттæй сты, æмæ сæм лыстæг куы ’ркæсæм, уæд мæгуыр- 
дзинады бæрджытæ сты. Хорз зондджын адæмтæ сæхи хъарынц, 
цæмæй сæ зиан тагъдæр ферох кæной, æмæ сæ цард цæмæй 
дзæбæхдæр арвитой; мах та нæ зиан ног скæнæм: цыдæр дарæ- 
стæй, сывæллоны хъазæны хуызæн, саразæм, æмæ йын йæ разы 
стъол алы дыргъ, хæрд-нозтæй байдзаг кæнæм, йæ алыварс ус- 
тытæ æрбадынц æмæ, айда-гъа, хъарджытæ кæнын райдайынц, 
дзыхъхъынног фесты мард. Хæдзарæй-хæдзармæ æхсæв-бонмæ 
зилын сисынц. Чи зоны, æмæ зæгъæн кæмæн нæй, ахæм митæ 
дæр сыл æрцæуы, фæлæ уый тыххæй дзурын нæ хъæуы. 
Райсомы та лæгтæ бæхтыл сбадынц æмæ æнгузы муртæ, 
къафеттытæ, æмбыд фæткъуытæ къæцæлты уæлæ хъæууынгты 
раскъæф-баскъæф кæнынц; бæхтæн сæ хид сæ фæрстæй кæлгæ, 
бирæ хатт æнæ зианæй нæ баззайынц: куы салдыл æдзæфхад 
бæхæй барæг ахауы, куы искæй сывæллон сæ къæхты бын фæ- 
кæнынц; иннæ ахæм дугъы рæстæджы: куы дзы лæг мард фæ- 
вæййы, куы — бæх. Адон иууылдæр æнæзонд митæ сты. 
Китайаг стыр зондджын динамонæг лæг афтæ зæгъы: ба- 
уарз цæрджыты иууылдæр дæхи хуызæн; гъеуæдæ лæг цæрд- 
жытæй зондджындæр æмæ бæрзонддæр уый тыххæй нæу, æмæ 
цæрджыты æфхæра, фæлæ бæрзонддæр æмæ зондджындæр уый 
тыххæй у, æмæ цæмæй цæрджыты рæвдауа. Мах та сæ нæ мар- 
ды удыбæстæйы тыххæй фыдæбонæй марæм; нæ, уый удыбæс- 
тæйæн æххуыс нæу, уый марды удыбæстæйæн зиан цы скæна, 
уыййеддæмæ йын пайда не ’рхæсдзæн. 
Мард æрымысыны тыххæй афæдзæй афæдзмæ бæрæгбонтæ 
ис, æмæ чырыстон дин куыд амоны, афтæ уыцы бонты дæ мар- 
ды æрымыс. Ныр махæн дæр бамбарын афон у, мæнæ хорз адæм; 
ныууадзæм нæ дзæгъæл хæрдзтæ, ныууадзæм нæ дзæгъæл митæ, 
379 

цæмæй ныл æвзæры ном мауал æвæрой иннæ зондджындæр 
адæмтæ. 
Йесо Чырыстийы уарзондзинад, Фыд Хуыцауы арфæдзи- 
над, Сыгъдæг Уды æмдзæриндзинад уæд сымах уе ’ппæтимæ. 
Амин. 
Секъа 
ЗИАРОБАИСДЖЬГГÆН ЦЫБЫР АМОНЫНДЗИНАД 
О ме ’фсымæртæ, растуырнæг чырыстæттæ! Пахуымпар Даут- 
паддзах уæвгæйæ афтæ зæгъы йæ Хуыцауон зарджыты чины- 
джы: тæхудиаг сты, се ’нæдиндзинæдтæ барст кæмæн фесты æмæ 
сæ тæригьæдтæ кæмæн бааууон сты, тæхудиаг у уыцы лæг, Хуы- 
цау йæ тæригъæдтæ кæмæн нæ бахыгъта, æмæ æвзæр дзыхæй 
чи нæ дзуры. (Псал. 31, 1, 2). 
Сымах стут, ме ’фсымæртæ, абон ацы стыр æмæ кадджын- 
дæр тæхудиагдзинад агурджытæ, цæмæйдæриддæр сымах уæхи 
цæттæ кæнут кувынæй æмæ мархо дарынæй сыгъдæгдæр æмæ 
кадджындæр зиароба исынмæ æмæ æнхъæлмæ кæсут Хуыцауæй 
уæ тæригъæдтæ ныббарынмæ. 
Иудзырдæй, зæрдæмæ айсинаг у, ме 4фсымæртæ, Даут-пад- 
дзахы æмæ пахуымпары дзырды æргомæй зыны, уымæн йæ 
зæрдæ куыд сыгъд, уый ацы тæхудиагон ныхæстæ куы дзырдта, 
уæд. Пахуымпар уыйбæрц стыхст, уыйбæрц суынгæг, æмæ йе 
стджытæ дæр зыр-зыр кодтой. Стыр кадджын паддзах уæвгæйæ, 
мæгуыргуры хуызæн фестад, йæ зæрдæ йын цыма туæстæ рæхуы- 
стой: «Æз лæг нæ дæн, — загъта, — фæлæ къуыдыргалм дæн». 
Цы йæ хъыгдардта уый, ме ’фсымæртæ, уыйбæрц? Пахуымпа- 
рæн йæ тæригъæдтæ йæ зæрдыл цы æрлæууын кодта? Бæлвырд 
уый ныккасти йæ зæрдæйы арфдзинадмæ æмæ фæтарст, бам- 
бæрста уый, адæймаджы лæгдзинад цас фæцудыдта æмæ цас 
фыдбылызтæ адæймаджы зæрдæйы ахстон кæнынц, уый. Афтæ 
тыхст æмæ уынгæг уæвгæйæ, йæ тæригъæдты тыххæй пахуым- 
пар загъта: «Мæ тæригъæдтæ дын фехъусын кодтон æмæ ме 
’нæдиндзинæдтæ дæуæй нæ бамбæхстон, (Хуыцау), загътон, мæ 
рæдыдтытæ Хуыцауæн радзурон, æмæ мын ды ныббардзынæ 
мæ зæрдæйы хæрамдзинæдтæ». Афтæ зæрдиагæй, афтæ зæрдæ- 
састæй Даут-пахуымпар йæхи цæттæ кодта фæсмондзинадмæ. 
Уæдæ кæд Даут-пахуымпар афтæ сагъæс кодта, афтæ фæлмæ- 
цыд йæ тæригъæдты тыххæй, уæд ма мах та цы кæнæм, ме ’фсы- 
мæртæ; цыхуызæн фæсмондзинады сагъæстæ ма æрхæссæм зиа- 
роба исыны размæ нæ тæригъæдты тыххæй? 
Æнæрхъуыды æмæ æнæмбаргæ адæймаг æнцонæй сæххæст 
кæндзæни ацы тæссаг сыгъдæгдзинады хъуыддаг, иу хуымæтæ- 
джы исты æгъдауы хуызæн; фæлæ сымах, ме ’фсымæртæ æмæ 
мæ хотæ, афтæ хъуамæ уæхи цæттæ кæнат сыгъдæг зиароба 
380 

исынмæ, куыд иу стырдæр æмæ кадджын, бæрзонддæр хъуыд- 
дагмæ, уый тыххæй æмæ ууыл баст сты уæ цард æмæ уæ амонд- 
дзинæдтæ. Уæ хъару, уæ тых æмæ уæ уд хъуамæ ацы сыгъдæг 
æмæ кадджындæр хъуыддагмæ саразат. Зæрдиагæй бакувут, 
уæхи бахъарут, цæмæй уын зиароба исты хорздзинады бæрæг- 
нысан равдисын кæна уæ буары уæнгты мидæг æмæ уын скæна 
уæ зæрдæты йæ хорздзинады бæрджытæ. Ацы сыгъдæгдзинæдтæ 
иууылдæр Хуыцауы арфæйæ цæуынц, фæлæ уæхицæн дæр бар 
ис. Цасдæр Хуыцауы коммæ кæсат, уыйас Хуыцауы хорздзи- 
нæдты аккаг суыдзыстут. Ууыл уæхи хъарут, ныртæккæ уæм, 
зиароба исынмæ цæугæйæ, цы зæрдæ ис, уый кæддæриддæр куыд 
нæ рох кæнат, афтæ. Цы пайда уын æрхæсдзæн, æрмæст ацы 
иунæг къуыри уæхи тæригъæдæй куы бахъахъхъæнат, уыйфæстæ 
та тæригъæдимæ куы сæмбал уат, уæд. Ныртæккæ куы бафида- 
уат уæ хæрæмттимæ, фæлæ та уыйфæстæ кæрæдзийæн алывыд 
куы дзурат. Ныртæккæ уæ зæрдæ фæлмæн æмæ сабыр у, алы 
æвзæрдзинадæй хызт, фæлæ фæстæдæр куы байгом кæнат уæ 
зæрдæты дуæрттæ æмæ дзы алы хæрамдзинæдтæ ахстон куы 
скæной, уæд цы пайда у? 
Дауыт-пахуымпар зæрдиагæй куы базыдта йæ тæригъæдтæ 
æмæ сæ Хуыцауы раз куы раргом кодта, уæд йæ зæрдæ æрæн- 
цади æмæ загъта: «Ай тыххæй кувæд дæумæ (Хуыцау) алы сыгъ- 
дæг уд кувыны рæстæджы, æмæ йæм нæ баввахс уыдзæни доны 
бирæ ивылд фæйлауæнтæ. Доны фæйлауæнтæ сты ацы дунейы 
æвзæр тæригъæды уылæнтæ. Ацы тæригъæды уылæнтæ сымахмæ 
дæр нæ бахæстæг уыдзысты; кæд сыгъдæгзæрдæйæ скуват æмæ 
æнæистыхъуагæй Хуыцауы раз уæ тæригъæдтæ раргом кодтат 
æмæ сыл зæрдæсастæй фæсмон фæкодтат, уæд уын сæ Хуыцау 
ныббардзæн. Амин». 
Гседиаты Секъа 
КОЛЫТЫ САУДЖЫН АКСОЙЫ ТЫХХÆЙ 
ЦЫБЫР ДЫУУÆ НЫХАСЫ 
«Чырыстон цард»-ы 1-аг номыры бакастæн Колыты сауджын 
Аксойы стихтæ. Кæд йе стихты фæлгуыртæ зарæджы уылæн- 
тæй нæ улæфынц, уæддæр йæ дзырдтæ зæрдæ агайынц æмæ 
сæрымагъзы дзæнгæрæгау зыланг кæнынц. 
Йæ зæрдæйы райгуырæн бæсты туг цæджджинагау фыхт 
æмæ чъырсудзæнау пиллон уагъта йе ’мбæстон ирон адæмы 
мæтæй. Æхсæв нæ хуыссыд, бон нæ бадти, Ирыстоны къуымты 
зæрватыккау ратæх-батæх кодта, цæмæй сиу кодтаид чырыстон 
дины уырнындзинады руаджы армыдзаг æмæ хæлиугонд ирон 
адæмы; цæмæй сæ царды уаг æппæтæй дæр фæхуыздæр уыда- 
ид, ууыл йæхи хъардта. 
Рухсаг уæд. Аксо хорз зыдта, ирон адæм чырыстон динæй 
куы баиу уыдаиккой Иры пысылмæттимæ, уæд сæм цард йæ 
381 

мидбылты кæй бахудтаид, уый, æмæ уæд кæй разындаиккой стыр 
Уæрæсейы астæу иннæ зынгæ адæмты хуызæн, ууыл гуырысхо 
нæ кодта. Фыста ирон чиныгуытæ, ирон стихтæ, æмæ уымæй 
хъæздыг кодта ирон литературæйы. 
Иухатт æм лæппуйæ Къоста бацыд æмæ йæ стихтæ фысгæ 
баййæфта; уыцы сахат Къостайæн ирон стихтæ йæ зæрдæйы 
ахстон акодтой æмæ райдыдта йæ «Чи дæ» фыссын. Къостайы 
æргъæвдзæрдæ æмæ хъуыдытæй хъæздыг зондæн чысыл хъуыд 
фæцагайынæн, æмæ уыйфæстæ йæ «Ирон фæндыр»-ы равдыста 
æгас Ирыстоны сагъæстæ, цы йæ хъыгдардта æмæ йæ цы рæв- 
дыдта, уыдæттæ иууылдæр. Фарн æмæ фыдбылыз кæрæдзийæн 
знаг сты, æхсæв æмæ бон кæрæдзиуыл хæцынц. Аксойæн йæхи 
хуызæн хъæбатыр фæтæг пысылмæттырдыгæй дæр фæзынд — 
Куындыхаты Муссæ, æгас окруджы хицау уæвгæйæ, Муссæ пы- 
сылмæтты фарс фæци. Аксо та чырыстæтты, дыууæ хъæбатыр 
домбайы Ирыстоны уарзондзинады рохты кæрæттыл фæхæст сты 
æмæ йæ кæрæдзийæ ратон-батон кодтой. Стыр зонды хицау уыди 
Аксо, фæлæ йын нæ бантысти йæ фæллой-дыргътæ фенын, йæ 
хъуыддæгтæ æрдæгыл баззадысты. Чи зоны, Аксо йæ фæнд сæх- 
хæст кодтаид. Куындыхаты Муссæ йæ ныхмæ лæууын нæ ба- 
фæрæзтаид. Фæлæ йæ ’нафоны мæлæт æрцахста. Фыдбылызау 
фестæм дыууæ дихы: лæг йæ разы куы ’рæвæра дынджыр хох- 
дур æмæ йæ куы ныссæтта, уæддæр дзы стыр къæрттытæ ра- 
зындзæн, фæлæ йæ тыхджындæр куы ныммур кæна, уæд ма 
дзы цы баззайдзæн? Ницы, йæ муртæ дæр зæххы дæргъдзина- 
ды фесæфдзысты, — мах дæр уыйхуызæн: нæхи куы байуарæм 
алы динтыл, уæд иукъорд афонты фæстæ Ирыстоны ном фе- 
сæфдзæн. Нæ амонды хос уый уыдаид, æмæ не ’мæвзаг ирон 
адæм иу диныл лæуд куы фæцадаиккой, уæд. Аксойы зонды 
фæдыл куы ацыдаиккам, уæд Иры дзыллæйæн сæ царды хæр- 
зæбонæн бирæ ахъаз уыдаид, стæй сæ кæрæдзийы уарзондзинад 
дæр фылдæр уыдаид æмæ уаид; адæймаджы цард та уарзондзи- 
надыл арæзт у. Бузныг дæн «Чырыстон цард»-ы редакторæй, 
нæ фыццаг хъæбатыр фæтæг Аксойы цæстысыгæй фыст стихтæ 
æмæ таурæгъты, кæмдæр архивы чи схъуына, уыдонæн рухс чи 
фенын кодта. 
Г. С. 
О НÆ УАРЗОН ФЬЩ ХАРЛАМПИ! 
Бирæ сæдæ азты Ирыстоныл тыгъдызæй ихуарынтæ фæцыд, 
бирæ сæдæ азты сыл уалдзыгон хъарм бонтæ фæкодта, фæлæ 
нæ сыгъдæг чырыстон диныл нæ фыдæлтæ никуы сдызæрдыг 
сты. 
Нæдæр сæ тыгъдызæй ихуарын басаста, нæдæр уалдзыгон 
хъарм хурæй сæ зæрдæ схъал и, никуы скодтой сæхицæн гуы- 
382 

миры кувæндон, фæлæ зыдтой æрмæст иунæг Хуыцау; цалынмæ 
ирвæзынгæнæг Чырысти зæхмæ æрцыдаид, уалынмæ. 
Чырысти зæхмæ æрцæуыны фæстæ, йæ уарзон минæвæрт- 
тæй иу, Андрей, зæгьгæ, Йерусалимæй æрцыд Ирыстонмæ æмæ 
счырыстон кодта ирон адæмы; уæдæй нырмæ дыууæ мин азы 
ирон адæмы ’хсæн чырыстон дин никуы фæмынæг. 
Фæлæ рæстæг паддзахад кæны, фæлтæрæй фæлтæры ’хсæн- 
иу Ирыстоныл сау мигьтæ æрбадт: тæтæр Кавказы хæхты ныб- 
бырстой, фæзынд дзы моллотæ, кæсæг спысылмон сты, цæцæн 
дæр афтæ; æмæ уæд ирон адæмы ’хсæн дæр пысылмон дин 
фæзынд, иугай лæгтæ сæхи спысылмон кодтой. Фæлæ Ирыстон 
æмæ Гуырдзыстон, сыхаг адæм уæвгæйæ, кæрæдзийæ рох нæ 
уыдысты. 
Гуырдзыстоны паддзах Тамар-дедупали, ирон хæрæфырт 
уæвгæйæ, Иры бæсты фæкодта бирæ хорз аргъуантæ, сыгъдæг 
беридæттæ, кæцытæн ныр дæр сæ ном сæфт нæу; ирон адæмæн 
балæвар кодта йæ хуыздæр хæзна Мæздæджы диссаггæнæг Хуы- 
цауы Мадымайрæмы ныв. Уыцы рæстæджы Ирыстонмæ цард 
йæ мидбылты худт; фæлæ алы хъуыддаджы дымæг мæлæт ал- 
выны. 
Тамар-дедупали куы рамард, уæд Гуырдзыстоны уый хуы- 
зæн хорз уынаффæджын, хъæбатыр-фæтæг паддзах нал разынд; 
нал фæрæзтой Гуырдзыстоны адæм сæ арæнтæ хъахъхъæнын; 
иуырдыгæй сыл турк хæцыд, иннæрдыгæй — тæтæр, аннæрды- 
гæй — лекъ; Гуырдзыстоны сауджынты Иры бæстæм рацæуын 
нал æвдæлд, æмæ пысылмон дин Иры бæсты æнцад-æнцад уидаг 
уагъта. 
Гуырдзыстоны паддзах Георги XII æрхъуыды кодта æмæ 
чырыстон дины тæтæр æмæ туркæн бынтон аныхъуырын нæ 
бауагъта. Сыстад æмæ Гуырдзыстоны Уырысимæ баиу кодта. 
Уырысы хъæбатыр къух Гуырдзыстонмæ куы бахæццæ, уæд 
турк дæр æмæ тæтæр дæр сæхицæн сбадтысты; фæлæ уæддæр 
Ирыстоны пысылмон дин рахъуыз-бахъуыз кодта. 
Рухсаг уæд стыр кънйаз Михаил Никъолозы фырт, йæ лæп- 
путы хуызæн нæ уарзта, уый Калакмæ наместникæн куы ’рцыд, 
уæд Кавказы талынг кæмтты йæ рухс хохæй хохмæ тын анывæ- 
ста; скодта Калачы Совет-общество — чырыстон динаразæг 
æмбырд Кавказы хæхты, зæгъгæ. 
Уыцы рæстæгæй райдыдта Совет-общество Иры бæсты скъо- 
латæ кæнын, аргъуантæ аразын; Калачы семинармæ истой сæхи 
хардзæй ирон лæппуты, æппæты фыццаг уыцы скъолайы иро- 
нæй каст фæци Колыты Аксо, æмæ йæ ацы аргъуаны сауджын 
скодтой. 
Абон ацы аргъуанæн йæ фондзыссæдзæм азы бон у, куы йæ 
скодтой, уæдæй нырмæ; ацы аргъуаны алыварс ныгæд сты йæ 
хъæбатыр æфсæддон хицæуттæ, сауджынтæ, сауджын-беритæ 
æмæ æндæр хорз чырыстон адæмтæ, ацы ран ныгæдтой нæ ном- 
383 

хæссæны фыссæг Къостайы фæллад стджытæ, ацы аргьуаны хъæ- 
бысы æнусон хуыссæгæй фынæй у ирон фыццаг сауджын Колы- 
ты Аксо. Адон æмæ æппæты тыххæй ацы аргъуан алыбон Хуы- 
цаумæ кувы сæ тæригъæдтæ ныббарыны тыххæй. 
Хорзæн йæ кой нæ сæфы, Колыты Аксо бирæ хорз хъуыд- 
дæгтæ фæкодта. Рухсаг уæнт сæ дыууæ дæр Иосиф-алчеримæ, 
ирон чингуытæ æмæ таурæгътæ фæфыстой, скъолаты ирон чи- 
ныг ахуыр кæнын рауагътой. Иудзырдæй, уыдон фæндыд, цæ- 
мæй хæлиугонд ирон адæмы чырыстон дины руаджы баиу код- 
таиккой, æмæ сæм иумæйаг уарзон æфсымæрдзинады хуры тын 
йæ мидбылты худтаид; фæлæ, уæу-уай, Аксойæн æнафоны мæ- 
лæт йæ фæндтæ ныххæлдта; Аксо рамарди; æмæ Иосиф-алчер 
дæр сидзæрæй баззад, ирон адæм та — дыууæ дихæй. Аксойы 
мæлæты фæстæ ацы аргъуаны сауджын скодтой Михаил Сухие- 
вы, уый дæр фæкуыста ирон чингуыты, Гатуев дæр афтæ, рух- 
саг уæнт иууылдæр. 
Ныр Хуыцауы фæндонæй æмæ хицæутты уынаффæйæ, нæ 
фыд Харлампи, дæ рад æрзылд нæ аргъуаны кусын, æмæ дæ 
мæнæ, дæ приходы адæм, бузныг стæм: не скъола чысыл уыд, 
ницæйхуызон, æмæ йыл бафтыдтай — суæрæх æй кодтай æмæ 
нын нæ лæппутæн хуыздæр ахуыргæнæн бынат скодтай, дыккаг 
нын не скъолайæн тынг хорз партæтæ балхæдтай, кæцытæй хъуаг 
уыдис не скъола. 
Зонæм, нæ лæппутæм нын зæрдиагæй кæсыс, ныронг не 
скъолайæ дарддæр ахуыр кæнынмæ лæппу нæ цыд, ныр дæ 
рæстæджы, дæ руаджы нæ лæппутæ уæлдæр ахуыр кæнынмæ 
цæуын байдыдтой. Не скъолайы хъуагдзинæдтыл дæ зæрдæ ма- 
дызæнæгау риссы, Хуыцау дæ æгас уадзæд, дæ хорз уынаффæ- 
ты руаджы хъуаг ницæмæй фæуыдзæн не скъола. 
Æртыккаг, стыр бузныг стæм дæ ирон аргъуыдæй æмæ тау- 
рæгътæй, нæхи æвзагæй нын кæй æмбарын кæныс нæ чырыстон 
дины æцæгдзинад. Ноджыдæр бузныг стæм Питирим хистæр 
алчерæй дæр, сыгъдæгдæр синодæй нын дыууæ мин сомы кæй 
рафæлгъуыдта нæ аргъуаны снæуæг кæнынæн; ныртæккæ йæ 
нæ цæстæй уынæм, адæймаджы зæрдæ дзы рухс кæны. 
Кæй зæгъын æй хъæуы, ацы хорз хъуыддагæн дæр йæ рай- 
дианы уынаффæгæнæг ды уыдаис, æмæ дæ бузныг стæм, нæ 
фыд. 
Ацы хорздзинæдтæм гæсгæ махмæ нæ намыс сдзырдта æмæ 
дын мæнæ, дæ приходы адæм, æрбахастам Чырыстийы дзуары 
ныв лæвар; йæ аргъ — чысыл, фæлæ йæ кад — арвæй бæрзонд- 
дæр, уæд нæ иумæйаг уарзондзинад мысыны тыххæй... 
Хæсс æй, Чырыстийы æфсондз, ма схъыг у, ма дзы бафæл- 
лай. Зонæм, лæппулæг дæ нырма, царды уылæнтæ дæ разæй 
сты, дуне дæ раппар-баппар кæндзæн. Мæгуырдзинад дын ма 
басæттæд дæ зæрдæ, дунейы фæтæгæн, йæ сæр кæм æркъул 
кодтаид, уый дæр нæ уыд, æнæрвæссон ма суы ацы дунейы хъæз- 
384 

дыгады бæллондзинæдтæй, Соломон-паддзахы дæр йæ хъæзды- 
гад нæ фервæзын кодта. Ма схъал у хæрзиуджыты бæрзонд цæ- 
стæнгасæй, уыдон мæлæты ’хсар нæ къуымых кæнынц. 
Фæлæ Чырыстийы фæдыл цæугæйæ сабыр, æнцадæй, адæ- 
мы уарзгæйæ æнæнизæй дæ адзалы бонмæ æнæзæрдæхудтæй 
фæцæр, дæ адзалы фæстæ та стыр тæрхоны боны хорз дзуапп 
раттын аккаг суы. 
ОС-БÆГЬАТЫРЫ СТИХТÆ ГУЫРДЗИАГ ÆВЗАГÆЙ РАИВД 
Мах уыдыстæм фараст æфсымæры, 
Цæразоны фырттæ Цæхилатæй: 
Ос-Бæгъатыр, Даут-Сослан. 
Иунæгæй æгас паддзахадимæ хæцджытæ — 
Фидароз, Джадароз, Сохъхъыр-Гиорг, 
Знæгтыл тызмæгæй сæмбæлджытæ. 
Гиорги, Исахъ, Романоз-Басил 
Систы Чырыстийы хорз цагъартæ, 
Мах къухы сты алы цæуджыты 
Цыппар раныл уынгæг фæндæгтæ. 
Къасарайы нын фидар (мæсыг) ис, 
Хъалон исæн хиды дуар, 
Ам мæ къухы ис хиды дуар, 
Мæрдты бæсты ныфсæвæрæг, 
Амы цардæй куы стæм хуыздæр. 
Сызгъæрины æмæ æвзисты сыджыт 
Уыйас нæм ис, — донæй фылдæр. 
Кавказы адæмты байстон. 
Цыппар паддзахад ныббырстон, 
Гуырдзыйы паддзахы хойы раскъæфтон, 
Уый мæ мæнг ардæй фæсайдта, 
Уымæй мæ тæригъæд райстон. 
Бæгъатыры дон фæласта, 
Ирон æфсæдты фæцагъта. 
Чи бакæса ацы зарæг, 
Уый-иу зæгъæд махæн рухсаг. 
25 Гæдиаты Секъа 

(ЙГ-’ ’-~Чй> 
ЗОНДДЖЫН ЛÆГТЫ НЫХÆСТÆ 
^ 
Де ’взæр митæй иу куы ныууадзай, уæд дзы дæс та сæфгæ 
фæкæндзæн. 
Алыбонмæ дæр хорз хъуыддаг цæттæ кæн. 
Цæмæйдæриддæр, лæджы фырт уый тыххæй не ’рцыди, 
цæмæй йын кусой, фæлæ цæмæй бакуса. (Матпф. 20 > 28). 
# # ♦ 
Хорз лæг адæмæн царды хос хæссы, 
Æвзæр лæг адæмæй йæхицæн тæрсы. 
# # # 
Мæгуыр лæгæн йæ хæринаг 
Йæ тугæй у æлхæнинаг. 
# # ♦ 
Фыд куы сысмаг уа, уæд ыл цæхх ныккæ, фæлæ цæхх куы 
сысмаг уа, уæд та йын цы кæндзынæ? 
Куыстæй йæхи чи нæ дары, 
Уый кусджыты туг лæмары. 

Иутæ кусæгæн йæ куыст уарзынц, 
Фæлæ йын йæхицæй фæхъазынц. 
Афтæ чи зæгъы: «Мæн сты ацы лæппутæ, мæн сты ацы хæз- 
натæ», — адон сты æнæзонд лæджы хъуыдытæ. 
Куыд уыдзысты уымæн йæ фырттæ æмæ йæ хæзнатæ йæхи, 
йæхæдæг йæхи куы нæ у, уæд? (Буддæ) 
Зондджын лæг алцыдæр æрмæст йæхицæй агуры; æвзæр лæг 
та алцæмæй дæр искæй домы. (Китайаг æмбисонд) 
Иууылдæр талынг æмæ тагъд тæхаг хураууæтты хуызæн сты, 
æрмæст хæрзгæнæг лæджы никæцы тых басæтдзæн. (Цицерон) 
Хъæздыгæй, мæгуырæй, тыхджынæй, æдыхæй — чи нæ кусы, 
уыдон æвзæр сты. (Руссо) 
♦ ♦ ♦ 
Æнæбары бæх дыгæйттæ хæссы, 
Мæгуыры зæрдæ хæппæй дæр тæрсы. 
Æвзæр лæгимæ минасæй хорз лæгимæ бæлас калын æнцон- 
дæр у. 
Кæд искуыцæй пайда исыс, цы нæ бакуыстай, ахæм исты, 
уæд уый зон, æмæ дæу тыххæй æндæр исчи кусы æнæ пайда 
исгæйæ. (Мемнониди) 
387 

Дзæгъæл дзыхæн ныббар, 
Зондджын демæ цæрдзæн. 
Лæджы дзырдæй фæлвар, 
Сабыр куы уа — бæздзæн. 
# * * 
Зондджын лæг йæ зæрдæйы фаг хорз кæнын куы нæ фæра- 
зы, уæд ууыл мæсты кæны. Фæлæ йæ адæм куы нæ æмбарынц 
æмæ йæ фыдгой куы кæнынц дзæгъæлы, уæд ууыл нæ мæсты 
кæны. (Китайаг ныхас) 
♦ $ # 
Дон къуыбыртыл куыд нæ лæууы, афтæ зонындзинад дæр 
хъалты зæрдæйы нæ лæууы. Иу дæр æмæ иннæ дæр ныллæгдæр 
бынат агуры. 
Дыууæ лæджы куы хыл кæной, уæд дыууæ дæр зылын сты. 
# •!» •!» 
Мæ фæсаууон мæ фыдгой чи кæны, уый мæ тæрсы; мæ цæ- 
сты раз мæ чи стауы, уый мæ нæ уарзы. 
# # # 
Фыдгой кæнын æвиппайды æртæ лæджы хъыгдары: фыц- 
цаг — кæй кой кæна, уый, дыккаг — кæмæн дзура, уый, æртык- 
каг — фыдгой чи кæна, уый. (Василий Вел.) 
# * ♦ 
Стыр хъуыдытæ зæрдæйы цæуынц. (Бовенарг) 
* # * 
Хъуыддаггæнгæйæ фондзыссæдз лæджы дæр бафæрс, аф- 
тæмæй бакæн дæ зæрдæйы фæнд. (Шота) 
388 

♦ ♦ * 
Зонд чи агуры, уый зондджын у, фæлæ йæхи зондджын чи 
хоны, уый та æдылы у. (Ллбитис) 
Нæдæр дæ мад, нæдæр дæ фыд, нæдæр дæ хæстæг, де ’ввахс 
дæуæн уыцы хорз нæ ракæндзысты, дæ зонд дын цы хорз ракæ- 
на, æрмæст раст фæндагыл араст уæвгæйæ. (Буддæ) 
••* ••• ф 
Зонд дæхи у мæлæты онг, кæддæриддæр демæ хæты. 
(Шота.) 
Æцæгдзинадæй иууыл фæразон æмæ тыхджындæр уыцы лæг 
у, йæхæдæг йæхи чи сæтты. 
* * ♦ 
Лæджы зæрдæ афтæ ницы сфæлмæн кæны, йæ рæдыддзи- 
нæдтæ базонынæй хуыздæр, лæджы зæрдæ афтæ ницы схъæ- 
бæр кæны, йæ бардзинæдтæ базонынæй тынгдæр. (Талмуд) 
Йæ фыццаг тæригьæдтæ æмæ æвзæр митæ хорз хъуыддæг- 
тæй цы лæг бамбæрзта, уый ацы талынг дунейыл Мæйрухсау 
æрттивы. (Буддæ) 
Æз æнхъæл дæн, æмæ Лæг хорз куы кæна, уæд уымæй хуыз- 
дæр цард нæй; æмæ нæй уымæй хуыздæр хъæлдзæгдзинад, æцæг 
куы хъуыды кæна, хорз кæй кæны, уый. Ацы хорз амонд æз 
бавзæрстон æмæ уымæн æвдисæн лæууы мæ намыс. (Сократ) 
Æвзæр раконд æвзæрæй фидыны бæсты æвзæр хорзæй фи- 
дын æнцондæр, растдæр æмæ æмбаргæдæр хъуыддаг у. 
389 

Басæтдзынæ мæстыгæры сабырдзинадæй, хæрам лæджы хорз 
кæнынæй, чъынды лæджы рæдаудзинадæй, гæдылæджы æцæг- 
дзинадæй. (Жампада) 
* * * 
Зæххы куыст чи нæ кæны, уымæн зæхх афтæ зæгъы: «Ды 
мæныл дæ дыууæ къухæй кæй нæ кусыс, уый тыххæй лæудзынæ 
искæйты дуæрттæм дзæгъæлдзутимæ, мæлæтмæ цæрдзынæ 
хъæздгуыты фæлхæрттæй». (Зороастр) 
Æцæг уын зæгъын, сымахæй алкæмæндæр хуыздæр у, си- 
сæд бæндæн æмæ хъæдмæ ацæуæд сугмæ; иу куырис суг æрхæс- 
сæд æмæ йæ ауæй кæнæд хæринаджы тыххæй адæмæй курыны 
бæсты; адæм ын куы нæ раттой, уæд сымах фефсæрмы уыдзыс- 
тут æмæ уын хъыг уыдзæн, куы уын раттой, уæд та ноджы 
фыддæр: сымах хæсджын уыдзыстут дæтджытæй. (Магомет) 
Дыууæ ’фсымæры уыд: иу хъæздыг уыди паддзахады куыс- 
ты, иннæ та йæ къухты фæллойæ цард. Хъæздыг æфсымæр иухатт 
мæгуырдæрæн афтæ зæгъы: 
— Ды дæр паддзахады куысты цæуылнæ бацæуыс, цæмæй 
фервæзай уыцы тыхст мæгуырдзинадæй. 
Уымæн мæгуыр æфсымæр загъта: 
— Æмæ ды цæуылнæ кусыс, цæмæй фервæзай æгад цагъара- 
дæй? Зондджынтæ загътой: сызгъæрин рон куы дарай æмæ ис- 
кæмæн цагъар куы уай, уымæй хуыздæр у, дæхи уды фæллойæ 
афтид кæрдзыны къæбæр куы хæрай, уæд. Цагъарады бæрæгæн 
мæ къухтæ мæ риуыл авæр-авæры бæсты мæ къухтæй чъыр æмæ 
æлыг змæнтдзынæн. 
Хуыздæр у кæрдзыны къæбæрæй цæрын цагъарады фæгуы- 
быр-фæгуыбыры бæсты. (Саади) 
Мин фæндаджы рæдийынмæ кæнынц: æрмæст иунæг фæн- 
даг та æцæгдзинадмæ. (Руссо) 
390 

# # ♦ 
Æрмæст иунæг æргом æцæгдзинад хъуамæ уа адæмы ’хсæн. 
(Конфуци) 
♦ ♦ * 
Бар искæмæн бирæ, дæхицæн та æппындæр ма бар. (Пуб- 
лий Сирус) 
Хъæздгуытæ хъæлдзæгдзинад арынц мæгуырты цæссыгæй. 
Кæд дæ фæнды, адæм дæ хорзы кой кæной, уæд дæхи ма стау. 
(Паскаль) 
•«• •«• :!» 
Зондджын лæг йæхи не стауы, фæлæ искæмæн дæр нæ уа- 
дзы йæхи стауын. 
Рæстдзинадыл цæуæг мæгуыргур сайæг хъæздыгæй хуыз- 
дæр у. (Соломон, 28,6.) 
Зынгæй куы хъазай, дæ къух дын судздзæн. 
Донæй куы хъазай, хуылыдз дæ кæндзæн. 
Зæххæй куы хъазай, сыдæй дæ мардзæн. 
Дæхи ма расыг кæн нуæзтæй, уымæ ис алы æвзæрдзинад. 
(Апостол) 
Стыр ныхас хъæдбыны дæр нæ фидауы. 
« * # 
Ирон хъæздыг йæ мæгуыры нæ рæвдауы. 
391 

* * * 
О... Мæлæт, дæ кой куыд хъыг у хъæздыгдзинады мидæг 
æнцад цæрæг лæгæн. (Зирах, 41’, 1.) 
Ус æмæ лæджы буæрттæ, уæлдайдæр та сæ удтæ, хъуамæ 
æлхæнгæ æмæ уæйгæнгæ ма уой, афтæ — зæхх дæр, дон дæр, 
уæлдæф дæр, уый тыххæй æмæ ацы исдзинæдтæ тынг хъæуынц 
адæймаджы уд æмæ буары цард уромынæн. (Джон Рескин) 
Йæ цардæн сæфынæй чи тæрсы æмæ йæ цард тæрсгæ-риз- 
гæйæ чи хъахъхъæны, уый йæ цардæй хъæлдзæг никуы уыдзæн. 
(Кангп) 
* # * 
Иухатт стыр зондджын лæджы фарстой: «Цы у ахуырдзи- 
над?», зæгъгæ. Уый загъта: «Ахуырдзинад у адæмы базонын». 
Ноджыдæр та йæ фарстой: «Цæуыл арæзт у хорзкæнындзинад? » 
Уый та загъта: «Адæмы уарзондзинадыл». 
Æнæтæригъæд хъæздыгдзинад æрмæст куыстæй ссардæуыдзæн. 
♦ $ ♦ 
Ныртæккæ сахаты сыдæй амæлын хуыздæр у, æнæгъдау- 
дзинæдтæй цард агурыны бæсты. (Торо) 
♦ * * 
Æнæзонд лæгæн нæдзурынæй хуыздæр хос нæй, фæлæ æнæ- 
зонд лæг уый куы зона, уæд та æнæзонд нæу. (Гулиспган Саади) 
г\х :)« :|с 
Æцæгдзинад базондзыстут, æмæ уæ æцæгдзинад сæрибар 
скæндзæн. 
392 

Макуы мацæуыл мæсты кæн æмæ амондджын уай. 
Йæ куыстæй йæхи чи дары, уый адæмы дæр рæвдауы. Æххор- 
маг бирæгь кæртмæ лæбуры. 
Мæстджыны зæрдæ кæрдтæ лæхуры. 
Мæ дин уый у, æмæ алы цæрæг удгоймаджы дæр уарзын. 
(Ибрагим Кордовский) 
Дæ лымæнтæй дæ иутæ куы фауой, иннæтæ куы стауой, 
уæд дæ фауджытæм хæстæг балæуу, де стауджытæй дарддæр 
ацу. (Талмуд) 
Адæймаджы фыддзарды æфсон уый у, æмæ йæ рæстдзинад 
куы нæ уырна. 
Хорз хъару æвзæр амондæн — хъомгæс. 
Дзыхæй хæтындзинад фыддæр у буары хæтындзинадæй. 
«Цардæй, дам, чи схъыг», — адæм фæдзурынц, фæлæ цард 
хæст кæй у, уый нæ зонынц. 
393 

Æнæ хæс адæймаг нæ райгуырдзæн. 
* ♦ * 
Бирæ адæм сæ хæс бафыстой, бирæтæ фидынц, бирæтæ ба- 
фиддзысты. 
* ♦ # 
Дуне дæу куы уа, йе хæрзмæгуыр куы уай, уæддæр лæджы 
йеддæмæ ницы дæ. 
Цы мæм ис, уый мæ нæ хъæуы, цы мæ хъæуы, уый мæм 
нæй. 
♦ # ♦ 
Чи у къахджын, чи — къуылых. 
Чи та — барджын, чи — æдых. 
Зæрдæ фæндтæ лæхуры, зонд сæ лыстæг луары. 
Адæмæн цы амонай, уыйхуызæн дæхæдæг хъуамæ уай. 
Уæхи хъахъхъæнут мæнг пехуымпартæй, фысы цармы уæм 
чи ’рцæуы, фæлæ мидæгæй та лæбурæг бирæгътæ чи сты, уыдо- 
нæй. (Матф, 7, 15.) 
Зианыл рахъыг кæнынмæ адæймаджы зæрдæ æгъгъæд у, 
фæлæ циныл цин бакæнынмæ зæды зæрдæ хъæуы. 
394 

Хæлæггæнæг адæмтæ фæмардысты, хæлæгдзинад йæхæдæг 
— нæма. 
Æвзæр адæймагæй æвзалыйæ хъауджыдæр нæй: куы нæ дæ 
басудза, уæддæр дæ ахоргæ скæндзæн. 
Лæг йæ сахъатдзинæдтæ искæй цæстæй хуыздæр уыны. 
* ♦ * 
Буары сыгъдæгдзинад æмæ æнæниздзинад сызгъæринæй 
хуыздæр у, æмæ фидар буар æнæнымæц хъæздыгдзинадæй бæл- 
лиццагдæр у. 
Хæрын хъæуы цæрыны тыххæй, фæлæ цæрын нæ хъæуы 
хæрыны тыххæй. 
Сау хохæй урс дур нæ хауы. Чи цыхуызæн бæлас у, уыйхуы- 
зæн дыргъ хæссы. 
Цæмæн у уыцы цырагъ — талынджы рухс чи нæ кæна. Цæ- 
мæн у уыцы чиныджы ахуыр кæнын, мах зондджын фæндагыл 
чи нæ араза? 
Цыргъ æхсаргард уæлахиз кæны мах знагыл. Хорз ахуыр- 
дзинад ирвæзын кæны мах фыдбылызæй. 
Де ’взаг æмæ дæ цæст сыгъдæг куы уой, уæд æгасæй дæ 
буар дæр сыгъдæг уыдзæн. 
395 

Фæлтæр аивы, фæлтæр раивы, зæххы зылд уæддæр йæ хат- 
тæй хæты. 
Бæлццон — мæхæдæг. Бæлта, о хъæбатыр хæхтæ! Чи уыд 
уæ хицау, чи сси уæ хицау? 
Æнæгъдау митæ бирæ уынын мæ цæстæй, 
Хаттæй-хатт дзырд нал фембарын мæ мæстæй. 
Нæй кад мæгуыр лæгæн йæ куыстæн, 
Йæ сихор, йе ’хсæвæр — йæ мæт; 
Йæ уат — ыскъæт, зыгуым — йæ лыстæн, 
Хъæбæр — йæ цъæх хуыссæн нымæт... 
(Къоста) 
Æлгъыстæй, уæд надæй 
Цы нæ бавзæрстон! 
Уæддæр-иу «дæ-да-дæй» 
Куы ныццæлхъ ластон! 
(Къоста) 
Иухатт мысты лæппын йæ мадæн афтæ зæгъы: «Æвæдза, 
махæн бирæ нæ хъæуы, фæйнæ хоры нæмыджы нын — æгъгъæд». 
Зæронд мыст ын афтæ зæгъы: «Кæд нын фæйнæ хоры нæмы- 
джы æгъгъæд вæййы, уæддæр бирæ стæм æмæ нын бирæ хъæуы». 
Алы адæймагæн дæр йæ бон у йæ хæс бафидын, раст куы 
хъуыды кæна, уæд. 
396 

Рæхджы дæм у æрцæуинаг 
Сагъæс хъæргæнæг. 
Ахуысс, ахуысс, афынæй у, 
Мæ мадызæнæг. 
Дæ къух хæстæг куы нæ æххæсса, 
Уæд æй дардмæ ма иваз. 
Дæ царды дуг куы нæ бæзза, 
Уæд хъуыды кæн, ма-иу хъаз. 
* ♦ ♦ 
Лæг дæм худгæ куы дзура, 
Уæд æй зон, уый де знаг у. 
Лæг дæ исты куы кура, 
Уæд æй ратт — де ’мгар у. 
Лæг, кæмæй райгуыра, 
Уый зæрдæ хæссы. 
Цы бирæгъ фена, 
Уый цæстæй кæсы. 
БУДДÆЙЫ ДÆС ÆГЬДАУЫ 
1. Ма мар, фæлæ кад кæн цардæн. 
2. Ма дав, тыхæй ма ис, фæлæ дæ фæллойæ алкæмæн дæр 
æххуыс кæн. 
3. Дæхи хъахъхъæн æнæсыгъдæгдзинадæй æмæ æмбаргæ 
цард кæн. 
4. Мæнг дзырд ма кæн, æцæг дзур, куы хъæуа, уæд æдасæй, 
фæлæ фæлмæнæй. 
5. Гæды, æвзæр дзырдтæ ма мыс æмæ сæ дыккаг хатт ма 
дзур. 
6. Ард ма хæр. 
7. Ныхасы бадынæй дæ рæстæг ма саф, фæлæ дзур хъуыд- 
даджы тыххæй, йе ма дзур. 
8. Зыд ма у, хæлæг ма кæн, фæлæ дæ хæстæджы хорзыл 
цин кæн. 
9. Дæ зæрдæ сыгъдæг дар алы æвзæрдзинадæй... Фæлæ алы 
цæрæг удгоймагмæ дæр уарзон цæстæй кæс. 
10. Ыссæрибар кæн дæхи æнæуарзондзинадæй æмæ ууыл 
архай, цæмæй æцæгдзинад базонай. 
397 

-^’ ’ ’ " •ж«*а| ■ ■ ■ ■•**« ’ ’ —^» 
ФЫСТÆДЖЫТÆ 
^ 
♦ ♦ * 
Мæ уарзон Миша! 
Мах нырма удæгас стæм, фæлæ тынг хъыг кæнæм, дæ хабар 
кæй нæ зонæм рагæй нырмæ. Æз дæ разы сауцæсгом дæн уый 
тыххæй, æмæ дын никуы ницы арвыстон. Уыцы хъуыддаг мæ 
аххос нæу, фæлæ кæй аххос у, уымæ байхъус фæстæдæр: мæхи 
фæхъардтон Заликъойыл, æмæ райдианы цы уыд, уымæй фыд- 
дæр фæци. Æвзæр ус æмæ фыдзæнæгæй бирæ — дыууæ лæп- 
пуйы æмæ дыууæ чызджы. Ме ’фцæджы сæ æрцауыгъта, йæхæ- 
дæг расыг кæны. Адодта æвзæр ус скодта, фыццаг персианимæ 
чи цард, ахæмы. Ахицæн махæй æмæ хицæнæй цæры, городо- 
вой ныллæууыд, махæн мур дæр ницы æххуыс кæны. Къоли 
Хъæдгæроны диакъон уыд, 500 сомы бæрц иста. Хуыцау æй 
Хъæдгæроны зуличчытимæ слымæн кодта, йе ’хцатæ йын уыдон 
сайдтой. Чи йын-иу йæ хойы усæн лæвæрдта, чи-иу йемæ æфсы- 
мæргонд скодта, афтæмæй йын йе ’хца фæсайдтой. Алы æвзæр 
митæ кодта, дæумæ ныффыссын худинаг чи у, ахæмтæ, æмæ йæ 
алчер дæр ратардта. Иу капекк никуы ратта хæдзармæ. 
Ахæм цыбыркъухæй цæрын, æрмæст аст сомы æвджид, мæ 
пенси. Гъе, æмæ дæ разы сауцæсгом дæн. Ацы æвзæртæй исчи 
куы фæбæззыдаид, æмæ исты куы ’ххуыс кæнид, уæд дзы хай 
фæуаид дæу дæр, фæлæ гъа. Зæрондæй, иунæгæй цы кæнон? 
Ныббар мын, ныббар. 
Ныр та дын мæ фæстаг цæуæты кой ракæнон: Петя цыппæ- 
рæм къласы кæсы, стыр, тынг хорз ахуыр кæны. Хицæуттæ йæ 
тынг бирæ уарзынц. Кæд афтæ хорз кæсай, зæгъынц, уæд дæ 
къазолнæй хардзæй академимæ дæр арвитдзыстæм. Бæрæгбон- 
ты дæр æй махмæ нæ уадзынц. Æгас къласы уый йеддæмæ ирон 
лæппу нæй, æмæ йæ тынгдæр уый тыххæй буц дарынц, уымæй 
сæ домынц иннæ лæппуты. Вера дæр цыппæрæм къласы кæсы, 
йæ отметкæтæ иууылдæр «фондзтæ». Афони фыццаг къласы 
кæсы, æмæ бæрæг нæма ис, куыд кæсдзæн, уымæй. Æцæг 
æмбаргæ лæппу у æмæ, чи зоны, хорз кæсдзæн. Иван приходы 
скъолайы кæсы, фæлæ йæ фыды хуызæн дураковат у, нæ зо- 
нын, фæстæдæр куыд уыдзæн. 
398 

Ныр та дын ацы аз нæ бæсты хабар радзурон: æгас сæрд 
иууылдæр уаргæ кæны. Цыппар мæйы размæ иу их æруарыд, 
æмæ нæ цæхæрадоны дыууæ боны их не стади. Уыйфæстæ æвдæм 
æхсæв уазал уыд, æмæ ма ихæй бæлæстыл цы дидинæг аззад, 
уыдон афтæ басыдысты, æмæ ацы аз нæ бæлæстыл иунæг дыргь 
дæр нæ уыд. Нартхæрттæ дæр не сцæттæ сты. Мæнæн дæр го- 
рæты зæххыл иу дæсæтин конд уыд. 
Дæ мад рынчын у æмæ дæ хабар агуры. Куыддæр ацы пис- 
мо райсай, афтæ мæм афысс, тынг дæм æнхъæлмæ кæсы дæ 
хабармæ. 
Цы уыд, уый уыд, фæлæ нырæй фæстæмæ дæхи хъахъхъæн, 
æнцад у. Манифесты рæстæджы прошение бадæттон æви нæ, 
уый тыххæй мæм ныффысс. Писмойæн æхца ма фид, доплатное 
писмо мæм æрвит, зонын, æхцахъуаг дæ. Писмотæ мæм алы 
мæй дæр æрвит. Фыссыны рæстæг дын куы нæ уа, уæд-иу кон- 
вертыл мæ адрис афысс, мидæгæй-иу ыл «дзæбæх, æнæниз дæн» 
ныффысс. Почтовой гæххæтт дæр ма ’лхæн, доплатное, зæгъгæ- 
иу ыл афысс. 
Дзуапмæ тагъд æнхъæлмæ кæсæм. Муспанмæ дæр Вера афы- 
ста. 
Цæй, æнæниз у, фæстæдæр дæм дзæбæхдæр писмо афыс- 
дзынæн. 
Секъа. 1 октябръ, 1912 аз 
О Миша! 
Æнхъæлмæ фæкастæн, нывæндтæ фæкодтон 21 апрельмæ 
стыр бæрæгбонау, фæлæ ме ’нхъæлмæгаст фæмæнг. Æмæ та мæ 
рынчын зæрдæйæ масты джебогъæй туджы æртæхтæ æртагъд. 
Зæрдæ баталынг, бамынæг, фæлæ та мын æм Муспаны писмо 
чысыл, хæрзчысыл рухсы цъыртт бауагъта, æмæ та зæрдæ 
æнхъæлмæ кæсын байдыдта. 
Муспан Верамæ писмо ныффыста 5 мартъийы, æмæ дзы 
бакастæн. Бузныг дзы дæн: хорз кæмæйдæриддæр ис — уыры- 
сæй, ирæй, гуырдзыйæ. Саргъуыдтат, фыссы, 17 февралы, ар- 
фæгонд фæут. Фæлæ афтæ нæ хъуыд. Сымах 17 февралы Вен- 
циты бын аргъуаны лæууыдыстут, æз та цы зыдтон? Стъолы 
фарсмæ бадтæн æмæ сагъæссаг хъуыдытæ фыстон. Масты чер- 
нилайы цæстысыг хæццæ мæ пъеро тылдтон. Цас зын дын уыдис 
иу-дыууæ дзырды телеграмм афыссын. Æз дæр уыцы бон Хуы- 
цаумæ бакуывтаин, — мад æмæ фыды куывд зæнæджы фидар 
кæны. Натасамæ Вера писмо арвыста — арфæтæ не ’ппæты тых- 
хæй дæр. 
Цæй, чи аивгъуыдта, уымæн раздахæн нæй, арфæгонд ут. 
Уыйфæстæ фыссы, цыма æз æмæ дæ мадæн хъыг у, ды 
399 

уырыссаг чызг кæй ракуырдтай, уый. Махæн хъыг нæу, фæлæ 
ма нын æхсызгон дæр у. Уый тыххæй æмæ кæрæдзийы бафæл- 
вæрдтат, кæрæдзийы зæрдæ базыдтат æмæ, æнхъæл дæн, уæ 
цард уарзонæй арвитдзыстут. Æцæг Кавказы хохы зæнæг хъæ- 
батыр сты, æхсары бын нæ тасынц, топпы цæфæй нæ хъæр- 
зынц, — куыд æмных кæна, уымæй тæрсы, фæлæ дæхæдæг зо- 
ныс, кæрæдзийы бафæлвæрдтат. 
Манифестмæ гæсгæ бирæ нæу фондз азы, иу боны хуызæн 
ауайдзысты, æмæ Хуыцауы фæндæй кæрæдзийы фендзыстæм. 
Фæлæ дæ, Муспаны фыстмæ гæсгæ, кæд мæ фенын фæнды, 
уæд мæм ныффыс, æмæ дæм ацæудзынæн. Манифесты фæстæ 
тынг фæрынчын дæн, мæхицæн фервæзыны æнхъæл нал уыд- 
тæн, фæлæ та фервæзтæн. 
24 декабры 1912 азы паддзахмæ прашение арвыстон, фæлæ 
дзы дзуапп нæй. Ноджыдæр та йæм арвитдзынæн, кæд дын уыцы 
фондз азы бахатыр кæнид. 
8 мартъийы Æрыдоны уыдтæн æмæ Петкайы федтон: хорз 
лæг, тынг хорз лæг. Хицæуттæ дзы раппæлыдысты. Хорз ахуыр 
кæны, загътой. Петырбухы Академимæ йæ æрвитинаг сты, каст 
куы фæуа, уæд. Зачъетæ æруагъта, Кавказы фырт. Академийы 
программæ рафыста æмæ йæхи сындæггай цæттæ кæны. 
Вера дæр тынг хорз кæсы. Уый дæр каст куы фæуа, уæд 
дарддæр цæуынмæ хъавы. Медицины факультетмæ бæллы, дох- 
тыр, дам, мæм хорз кæсы. Афонка художник уыдзæн, æмбисон- 
ды нывтæ фыссы. «Азау» Алмахсидт фесæфта, æмæ та йæ ног 
фыссын æмæ дын æй арвитдзынæн, фыст куы фæуа, уæд. 
Дæ зæрдæ рухс уæд. Лæджы сæрыл цы нæ ’рцæудзæн, ахæм 
нæй. Хъынцъым æвзæр ус кæны, хорз усæн дæр худинаг у хъын- 
цъым кæнын. Цалынмæ хъуыддаг æрцæуа, уалынмæ хъахъхъæн, 
куы ’рцæуа, уæд ыл хъыг нал хъæуы. 
Иууыл зымæг нæ уыдзæн. Хур тавы, рæвдауы. Кæрдæгыл 
цæст фæхæцыд. Адæмы зæрдæ батæфст, бахъарм и. Уалдзæджы 
куыстмæ сæхи раздæхтой. Мæнæ уæ аргъуыдæн арфæты стих: 
Арфæ уын кæнæм 
Уæ цардæн фыдау. 
Хуыцауы цæст уæм 
Æркæсæд рæдау. 
Уæ зæрдæ рухсæй 
Зæрондмæ цæрут, 
Уæ зæнæг буцæй, 
Дзæбæхæй уынут. 
Фыдбылызæй — цух, 
Амондыл — æмхæст, 
Дзагарм уæд уæ къух, 
Хорзæй ут æфсæст. 
Ацы стихтæ Муспанæн уырыссагау зæгъ, æмæ йын æхсыз- 
гон уа. 
400 

Кæм цæрыс, уыцы бæсты хабар ма мæм лыстæг ныффысс: 
цы кусæн дзы ис, цы базаргæнæн дзы ис, лæг дзы цæмæй хуыз- 
дæр спайда кæндзæн. Ардыгæй бирæ уырыс уырдæм лидзынмæ 
хъавынц, хорз бæстæ, дам, у, хор, æндæр, дам, дзы хорз зайы. 
Джызæлы цы ферсыл уыд, Валодя, уый дæр лидзы. 
Натасайæн мах тыххæй саламтæ зæгъ, Куадзæны дæм куы 
бацæуа, уæд. «Фæндыр» дыл сæмбæлд? 
Цæй, ныр æгъгъæд уæд, кæрæдзийыл нæ Хуыцау хорзæй 
сæмбæлын кæнæд. Дæ мад дын лæгъстæ кæны, æнцад, дам, у 
фондз азы дæр бирæ не сты, стæй Хуыцауы фæндæй иумæ цæр- 
дзыстæм. 
Секъа. 12мартъиу 1913 аз 
Миша! Мах иууылдæр цæрæм, Хуыцау дæу дæр дзæбæх 
уадзæд, Вера æмæ Петка иннæ аз каст фæуыдзысты. Тынг хорз 
кæсынц, Петкайы кæд къазолнæй хардзæй академимæ арвитой, 
уæд цæуы. Паспорт куы райсай, уæд губернаторæй дæхи ракур 
æмæ сæрды ыссу, æнæ ракургæйæ ма рацу, бирæ дæ нал хъæуы. 
Натаса уæдмæ йæхицæн искуы институты ахуыргæнæджы бы- 
нат куы скæнид, уæд æм Верайы арвитин, æнæ уый йæ иунæгæй 
кæдæм арвитон, нæ йыл баууæнддзынæн. Чызг хъахъхъæнинаг 
у. Бета уставщик у семинары, Вера та — библиотекарь. Афонка 
дæр дзæбæх кæсын райдыдта. 
Мæ чиныг «Цæсты сыг» кæдæй нырмæ лæууы издательски 
общество «Ир»-мæ, джиппы йæ нæма рауагътой, ницы кусынц. 
Ацы таурæгътæ мын æртыккаг чиныг у, йæ ном «Куырм фæн- 
дырдзæгъдæг». 
Цæй, хæрзбон у. 
Секъа 
# * * 
Мæ уарзон Миша! 
Мах иууылдæр дзæбæх стæм, Хуыцау сымах дæр дзæбæх 
уадзæд. 
Абон 4-æм декабры паддзах ам уыд, æмæ йæм прошение 
балæвæрдтон дæу ссæрибар кæныны тыххæй. Цы уыдзæн, уый 
фæстæдæр фендзыстæм. 
Хорз бон уыд, адæм уынгты нæ цыдысты, арфæ кодтой кæ- 
рæдзийæн. Йæхæдæг паддзах — цола, фæлæ йæ инæлæрттæ 
— нард. Фыццаг сабормæ бацыд, стæй уырдыгæй рынчындæт- 
тыл фæзылд æмæ фæссихор 4 сахатыл ацыд. Цæугæ та скодта 
11 сахатыл. 
26 Гæднаты Секъа 
401 

Æрыдоны семинары ректор дæр ам уыд лæппутимæ, Петка 
дæр ам уыд. Петка йæхи иеромонах кæнынмæ хъавы, акаде- 
мимæ куы ацæуа, уæд. Ды та цы зæгъыс? Алчер, дам, хъуамæ 
суон. Нæ зонын, фæстæдæр цы уыдзæн. 
Ирон адæм, мæхъхъæл, кæсæг дæр ын хорз кад радтой. 
Иунæг Хуыцауы бафæндæд, хорз дзуапп куыд ратта. 
Дардæй йын ба кæнын хæстæгмæйы хуызæн дыккаг Геор- 
гийæн. Натасайæн та мæн тыххæй саламтæ зæгъ. 
Ныртæккæ хорз хъарм рæстæг у, кæрц нæ хъæуы. Нæ мыг- 
гагæй æртæ ис хæсты: Иуанейы фырт Дзибура æмæ Амийы фырт 
Михал, уыдон Турчы границæйы хæцынц. Гитийы фырт та Не- 
мыцы границæйы хæцы. Нырма æгас сты, фæстæдæр цы уы- 
дзæн, — фендзыстæм. 
Дæ хабæрттæ мæм афысс. Натаса уым и, кæм и? 
Секъа, 4 декабръ, 1914 аз 
* # * 
Ме ’нæзонгæ хæлар! Дæ адрис мын кæй нæ базонын кодтай, 
уый хорз нæ уыд, журналæй дын дзуапп уымæн дæттын; буз- 
ныг, ахуырдзинад мын кæй дæттыс, уымæй. Стыр зондджын 
лæг зæгъы: «Æмбаргæ лæг йæ ахуыргæнæджы уарзы, æдылыйы 
зæрдæ та уымæй риссы». Æз æмбаргæ нæ дæн, мæхицæй дын 
цы æппæлон. 
«Диссаджы æмæвæрдтæ дæр фыссыс, фæлæ сæ аразын нæ 
зоныс», — зæгъыс. Афтæ дæумæ раст фæкæсдзæн, уырны мæ, 
фæлæ мæ багажимæ искæй науы куыд сбадон? Цалынмæ ирон 
æвзаг йæ бындзæфхадæй ныхъхъæрза æмæ ныззара, уалынмæ 
ирон æмæвæрдтæн дидинæг рафтауæн нæй, фæлæ ныры дзы- 
мандытæ сты фæстæгтæн бындур. Ирон æвзаджы риуыгъæнтæ 
гæзæмæ æмбарын æмæ сæ ууыл аразын. Чи зоны, ды «цæуæм» 
куы зæгъай, æз «цом», йе ды «каджджын» куы зæгъай, æз «кад- 
джын», уæд куыд бацæдис уыдзыстæм? Ирон æвзаг дæр бирæ 
хуызæнтæ у æмæ дæм кæд уый тыххæй раст нæ фæкастысты, йе 
кæд теуа судзины бын ластай, уæд дзы куыд ацыдаид? Дæ ахуыр- 
дзинад раст у, фæлæ дын искæй науы бадын нæ бакомдзынæн. 
Дон куы раивыла, зон, уæд йæ бынат ыссардзæн. Искæй фæ- 
сарц бадыны бæсты уадз æмæ фистæгæй цон, джипп сын ыссар- 
дзæн æвзаг йæхæдæг. Даут-Сосланы стихтæ ныры гуырдзиаг 
стихтæм хурæй æввахсдæр не сты, фæлæ уæддæр сæ историйæ 
æрттивынц. 
Уадз мæ, уадз, ме ’рвад, афтæтæ фыссон, 
Бадыны бæсты фесæфон бынтон. 
402 

«Ног цард»-ы 4 номыр фыссы «Иунæг» ирон æвзаджы тых- 
хæй, цæмæй дзы æндæр адæмы дзырдтæй ма уа, зæгьгæ; фæлæ 
уый мæнмæ дæр раст нæ кæсы. 
Ирон æвзаджы гуырдзиаг дзырдтæй бирæ разындзæн, сæ 
бындзæфхад сын куы æрхъуыды кæнæм, уæд: зиароба, дзуар — 
джуари, гутон — гутани, сасир — сацери æмæ æндæртæ. Персиаг 
дзырдтæй ирон æвзаджы: зиан, мыхуыр — мугъур, пыл — пил 
æмæ æндæртæ. 
Ацы дзырдтæ иууылдæр куы райсæм, уæд ирон æвзаджы 
бирæ нал баззайдзæни дзырдтæ, фæлæ æндæр адæмы дзырдтæй 
тæрсын нæ хъæуы. Ахæм дзырддаджы тыххæй раджы дзырдта 
уырыссаг фыссæг Карамзин æмæ æцæг афтæ у: уырыссаг æвза- 
гыл бирæ æндæр дзырдтытæ ис. 
Цард йæхæдæг аразы фæндаг алы адæмæн дæр; дзырдты фæ- 
бирæ æмæ ирон æвзаджы хъацæнты та куыст йæхæдæг фæсурдзæн. 
Ирон æвзаджы æмбæртæ æмæ дзырдты фæйлауæнтæм лыс- 
тæг куы ’ркæсай, уæд дæм иннæ æвзæгтæй мæгуырдæр нæ фæ- 
кæсдзæн; фæлæ йæ куыстытæ мæгуыр сты, кæй зæрдæмæ та 
æппындæр нæ цæуы; ууыл дæр Цæгаты Ир уырыссагау салтай- 
балтай кæнынц. Ай-гъай, уырыссаг лæг демæ куы дзура, уæд ын 
йæхи æвзагæй дзуапп дæттын хъæуы; фæлæ ирон лæг ирон лæ- 
гимæ куы дзура, уæд та уырыссагау, йе гуырдзиагау цæмæн 
хъæуы; дзырдты куынæгдзинады хыз æнæуый у, æмæ дæ мадæ- 
лон æвзагæй куы нæ дзурай, уæд. 
Лæг цы куыст фылдæр æмæ арæхдæр кусы, уыцы куыст 
рæсугъддæр размæ-размæ тæры. «Ног цард» нырма æгасæй фондз 
мæйы кусы, æмæ, куыд æмбарын, афтæмæй фондз хатты хуыз- 
дæр фæци. Уымæ гæсгæйæ фондз азы фæстæ фондз-дæс хатты 
хуыздæр фæуыдзæн. Æрмæст замана цы у — хуымкæрдинаг бирæ, 
фæлæ хуымонтæ цъус. 
Гуырдзыйы ахуыргонд фæсивæд фыдæлтæй нырмæ арха- 
йынц сæ чиныджы æвзаг срухс кæныныл, фæлæ сæм æрæджы 
дæр ма иу газеты йеддæмæ нæ уыди — «Дроеба». Ныр ма сæм 
бакæс — иуы бæсты къорд газеттæ рауагътой. 
Мах та нæ газетыл рагон чындзау фаутæ куы æвæрæм, уæд, 
цы у, уый дæр нал уыдзæн; иу дзырд сæдæ дзырды ахсы; иу 
лæг мины сæр у; иугай дуртæй мæсыг самайынц, нæ фыдæлтæ 
хъæбатыр гæрæхтæ кæцæй кодтой. 
Гъеныр махæн дæр ахæм рæстæг у, — алчидæр, цас фæразы, 
уыйас йæ зонд æмæ йæ хъуыдытæй адæмы пайдайæн нæ чины- 
джы æвзаг срухс кæнынæн «Ног цард»-ы редакцимæ хæлæф 
кæнæд, уыййеддæмæ æвзæгтæ сæ кæрæдзийæ ист сты, æмæ уал 
уыцы дзырддаг фæстæдæрмæ фæуадзæм... 
Фæсхохаг 

УÆЛÆМХАСÆН 
СЕКЪАЙЫ ЧЫЗГ 
КЪОРНАТЫ ВЕРÆЙЫ МЫСИНÆГТÆЙ 
Мæ фыд Секъайæн уыди авд сывæллоны — æхсæз лæппуйы 
æмæ иу чызг. Æз уыдтæн се ’ппæты кæстæр — æвдæм. 
Кæй зæгъын æй хъæуы, утæппæт бинонтæ хæссын æнцон 
нæ уыди: хæринаг сын хъуыд, уæлæдарæс, къахыдзаума. Уæдæ 
сын сæ ахуырыл дæр архайын хъуыди. 
Ме ’фсымæртæй иу — Цомахъ каст фæци Юрьевы, ныр- 
тæккæ Таллины университет, Петр та — Ростовы университет, 
ме ’ннæ ’фсымæртæ дæр, йæ хъару кæмæн куыд уыд, афтæ ар- 
хайдта ахуырыл. Мæ фыд йæ уд хъардта, цæмæй не ’ппæт дæр 
ныллæууыдаиккам ахуыры фæндагыл. Уæлдай æнувыддæр та 
мæныл уыд, мæ хъысмæтыл тынг мæт кодта. «Сылгоймаг мæ- 
гуыр» у, авгау — хъахъхъæнинаг, — дзырдта-иу уый, — лæппу 
йæхи дуры сæрыл дæр фæдардзæн». 
Æз сахуыр кæнон, уый мæ мады тынг нæ фæндыди, чызг, 
дам, хæдзары куыстыты фагæй фылдæр нæу. Фæлæ йын мæ 
фыд, абоны хуызæн ма мæ зæрдыл лæууы, афтæ зæгъы: «Нæ, 
Битъæрæгон, дæ фæнд нæ уыдзæн, æнæ ахуырæй кæдæм хъæуы, 
фос дын хиздзæн?» 
Ныры фæсивæдæн сæ фæндæгтæ алырдæм дæр уæрæх: скъо- 
ла, университет, аспирантурæ, алы фадæттæ иртасæн куыст 
кæнынæн — сфæлдыстадон отпусктæ, наукон командировкæтæ 
æмæ æндæртæ. Æрмæстдæр ахуыр кæн, кус. Мах фæлтæр та... 
Хъуыды ма йæ кæнын, гимназы ахуыр кæнгæйæ мæ фæлварæн- 
тæм куыд нæ уагътой, мæ ныййарджытæ ахуыры æхца кæй нæ 
бахастой, уый тыххæй. Æмæ уæд мæ мад, æнахуыргонд хæххон 
сылгоймаг, хицаумæ бацыд, йæ разы йæ зонгуытыл æрхауд æмæ 
дзы йæ цæссыг калгæйæ куырдта, мæ сывæллоны мын ахуырæй 
ма фæхауын кæн, зæгъгæ. Ахуыры æхца бафидынæй дæр ын 
зæрдæ бавæрдта. Гъе ахæм аргъæй æфтыди нæ къухы ахуыр- 
дзинад. 
Уæдæ Сскъайæн дæр сфæлдыстадон куыстæн сæрмагонд 
фадæттæ никуы ничи арæзта. Уæвгæ йæ уыцы куыстмæ æдæрсгæ- 
æвдæлгæ дæр никуы ракодта йæ бирæ бинонты мæтæй. Фæлæ 
уæддæр цыдæр мадзæлттæй рæстæг ардта фыссынæн дæр. Мæ 
404 

зæрдыл лæууы иу ахæм цау: мæ фыд зæхх аренды иста. Бакуы- 
ста-иу æй æмæ йыл æрзайын кодта алы халсар, нартхор, кар- 
тоф. Иухатт ме ’фсымæр Петкаимæ хуым кодтой. Секъа æваст 
бæхы фæурадта, йæ мидæггаг дзыппæй гæххæтт æмæ кърандас 
фелвæста æмæ цыдæртæ фыссын райдыдта.. 
Цавæр курдиат æмæ хъаруйы хицау хъуамæ уыдаид, æвада- 
тæй ахæм уацмыстæ чи фыста, йæ мæгуыр адæмы рис æмæ уæз- 
зау царды нывтæ хурмæ хæссын чи зыдта, сæрибармæ сæ чи 
хуыдта! Хатгай-иу йе сфæлдыстады куысты афтæ аныгъуылд, 
æмæ-иу дзы ферох, райсом йæ бинонтæ цы хæрдзысты, уый. 
Фыссын æмæ зæххы куыст кæнынæй уæлдай ма Секъа уарзта 
зайæгойтимæ архайын, нæ хæдзары раз цы зæххы гæбаз уыд, 
уым. Прививкæты руаджы йæ бон уыд иу бæласыл алы дыргъ 
æрзайын кæнын: кæрдотæ, фæткъуытæ. Мичурины, йе æндæр 
искæй ахуырадимæ зонгæ уыд, æви нæ, уый уын нæ зæгъдзы- 
нæн, фæлæ-иу йæ прививкæтæй иу дæр никуы фæмæнг. Æз уын 
хæрзцыбæрæй ракодтон мæ фыд æмæ не ’ннæ бинонты царды 
хабæрттæй цыдæртæ. Æз бирæ фæцардтæн. Мæ сæр сурс. Си- 
дзæргæсæй схастон æртæ сывæллоны. Раст фæндагыл сæ сæ- 
вæрдтон, мæ дыууæ фырты сты инженертæ, мæ чызг дохтыр. 
Мæхæдæг, бинонты бæрны уæвгæйæ, каст фæдæн университет, 
сдæн биологон наукæты кандидат, ныффыстон æмæ бахъахъ- 
хъæдтон докторы диссертаци дæр. Бирæ азты дæргъы кусын 
Цæгат Ирыстоны паддзахадон университеты, биологон кафед- 
рæйы доцентæй. 
Къорнаты-Гæдиаты Верæ. 
14 июлъ, 1979 аз 
СЕКЪАЙÆН 
Рухсаг у! Систай ныл дæ къух, 
Саумæр дын æнусмæ ныр бынат; 
Дæ адæм дæ æнафоны фæцух, 
Йе ’хсæи ма баззайдзæн дæ кад. 
Мæгуыр цард фæкодтай тыхтæй, 
Нæ фæдæ ды цардæй рæвдыд, 
Дæ зæрдæ хъæлдзæг уыд фынтæй, 
Дæ зарын дардыл дæр куы ’рзылд. 
Номы куыст нæ кодтай зæххыл: 
Фæсыгътай Хуыцауæн ды буд, 
Фæкуыстай æдуæрдон бæхыл, 
Афтæмæй куы систай дæ уд. 
405 

Фæцардтæ не ’хсæны рæстæй, 
Зын куысты фæстæ-иу дæ къух 
Куы райста фыссæнтæ мæстæй, — 
Фыстай-иу дæ адæмæн сæ цух. 
Ныр аскъуыди æнафон дæ цард, 
Бийдзыстæм дæ ингæныл кау; 
Ирыстон бынтондæр нынкъард, 
Куы скодта дæуыл дæр та сау. 
Кæд бавæрдтам мах ныр дæ мард, 
Кæд не ’хсæн нал уындзыстæм дæу, 
Уæддæр фæд ныууагъта дæ цард, 
Мысдзæн дæ дæ бæстæ, дæ хъæу. 
Хъоло 
ГÆДИАТЫ СЕКЪА 
Июлы 8-æм бон райсомæй раджы Секъа иу æмбалимæ ирон 
бæхуæрдоны араст и балцы йæ фыдыбæстæ Ганисмæ. Дзæу- 
джыхъæуы æфсæйнаг хиды комкоммæ куы схæццæ сты, уæд сæ 
фæрсты æрбатахти фæздæгкалгæ æмæ æхситгæнгæ хæдтулгæ 
уæрдон. Бæх фæтарсти æмæ æвиппайды иуырдæм йæхи фехста. 
Уромын æй нал бафæрæзтой æмæ Секъа йе ’мбалимæ уæрдонæй 
рахаудысты. Секъа — фæндаджы хъæбæрмæ, дурты цагъдмæ, 
йе ’мбал та — фæлмæн ранмæ. Секъа дуртæм æрхаста йæ сæр 
æмæ дзыхъмард фæци, йе ’мбал та йæхи ныццавта рог. Секъайы 
уайтагъд аластой рынчындонмæ, уым æй дохтыртæ федтой, стæй 
йын изæрæй йæ мард йæ хæдзармæ сластой. Дыккаг бон æй 
баныгæдтой Дзæуджыхъæуы. Мещанты уæлмæрдты. 
Марды ныгæнынмæ æрæмбырд бирæ адæм æмæ нæ ахуыр- 
гонд фæсивæдæй дзæвгар. Аргъуыдтой йыл сауджынтæ: Цомайы- 
фырт, Коцойы-фырт, Хетæджы-фырт, Гуырдзыйы сауджын 
Натадзе æмæ диакъон Бичерахы-фырт, заргæ кодта моладзанты 
хор. 
Литиа аргъуыд куы фæци, уæд Коцойы-фырт сауджын ра- 
дзырдта, Секъайы рæсугъд цардыуаджы тыххæй цы ’мбæлди, 
уый. Уæлмæрдтæм æй куы ахастой æмæ йæ ингæны был куы 
’рæвæрдтой, уæд Туаты Лазо зæрдæйы бынæй цæугæ хъарæ- 
джы ныхас ракодта. Æгас адæмы «гъе-гъе»-йæ фæкæуын кодта 
йе ’нтъыснæг ныхæстæй ахсджиаджы мардыл. 
Фæстагмæ Цомайы-фырт сауджын Секъайы фыст мыхуыр- 
гонд чиныг «Ирон фыййау»-æй бакаст «Тæхуды» æмæ уымæ 
гæсгæ, цы лæг уыди Секъа, йæ райгуырæн бæсты цардмæ, æгъдау 
æмæ æвзагмæ цы цæстæй касти æмæ йын цæмæ бæллыди, цы 
стыр пайдайы хъуыдытæ уыди йæ сæры, уый бамбарын кодта 
406 

адæмæн. Æцæгдæр, ирон адæмæн сæ къуымых æмæ мæгуыр 
æвзагæн Къостайæ фæстæмæ уый æрттивгæ стъалы кæй уыди, 
иузæрдион кусæг æмæ хорз фыййау кæй уыди, уый. 
Дзырд куы фæци, уæд Секъайы риуыл æрæвæрдта Чырыс- 
тийы ныв (æвзист-сызгъæриндонытылдæй) ирон адæмы номæй 
æмæ загъта: «Дæ уарзон Ирыстон фыдæй фыртмæ нæ ферох 
кæндзысты дæ фæллой, дæ куыст. Дæу аккаг арфæдзинад абон 
сæ къухы нæй. Фæлæ дын дæ мардыл судзгæ цæстысыг калынц, 
зæрдиагæй дын зæгъынц фæндараст æмæ дæ æцæджы бæсты 
кæнынц, цы Чырыстийæн куыстай, уый уазæг». 
Чырыны сæр æрæмбæрзтой. Сау ингæн байгом кодта йæ уазал 
хъæбыс, æмæ æнусмæ аныгъуылди уый арфы нæ уарзоны мард. 
Фæндараст, Секъа, рухсаг у. Бафыстай дæ хæс. Дæ фарн 
баззайæд уæлæуыл, дæ уарзон адæмы ’хсæн. «Мæрдты дын хай 
уыдзæн дзæнæтæй, уæлæуыл баззайдзæн дæ ном!» 
Цомайты Георги 
ГÆДИАТЫ СЕКЪА 
Гæдиаты Секъа райгуырди Хъуды комы, Ганисы хъæуы 1855 
азы. Йæ фыд, Куыцыри, зæгъгæ, уыди мæгуыр кусæг лæг, йæ 
мад та хуынди Тотырдзан. Уыдонæн зæнæг нæ уыди уыцы лæп- 
пуйы йеддæмæ. Секъайыл аст азы куы ацыди, уæд æй йæ фыд 
Хъуды диакъонмæ чиныджы кæсынмæ радта, æмæ йын уый гуыр- 
дзиаг чиныджы дамгъæтæ бацамыдта. Фæлæ уайтагъд диакъо- 
ны æндæр бæстæм аивтой, æмæ Секъа æнæ ахуыргæнæгæй баз- 
зад. Уыцы рæстæджы та Хуыцау уыцы бæстæм иу сауджыны 
æрбахаста. Секъа та уымæ дæр ахуыр райдыдта. 1872 азы алче- 
ры цур слæвæрдта экзамен диакъонмæ. Иу азы фæстæ йын рад- 
той диакъоны бынат йæ райгуырæн бæсты Хъуды. Уырдыгæй 
йæ раивтой Хъахъхъæдурмæ 1882 азы, стæй Бæтæхъойыхъæу- 
мæ 1885 азы, стæй та уыцы азы Джызæлмæ. Уырдыгæй йæ ра- 
ивтой йæ куырдмæ гæсгæ Санибамæ (хохмæ) 1908 азы. Уым иу 
аз бакуыста, стæй отставкæ рацыди, æмæ йæхи хæдзары Дзæу- 
джыхъæуы царди. 8 июлы 1915 азы амарди æмæ йæ (9 июлы) 
баныгæдтой мещанты уæлмæрдты. 
Секъа йæ фæстæ ныууагъта бирæ фыстытæ: иу чиныг ын 
рацыди джиппы — «Ирон фыййау». Æнæ уый йæм фыстытæ ис: 
«Цæсты сыг», «Саударæг ус», «Арагуийы Ерыстау æлдар», 
«Дыса», «Маринæ æмæ Тугъан», «Хо æмæ æфсымæр», «Берци- 
хи беридон», «Азау». Азау уырыссаг æвзагмæ дæр ивд æрцыди 
æмæ мыхуыргонд уыди Бетъырбухы, журналы («Жизнь для всех» 
за 1914 г., № 4, апрель). 
Цомайты Георги 
407 

ГÆДИАТЫ СЕКЪА 
Июлы 21-æм боны 10 азы аивгъуыдта, Гæдиаты Секъа ма- 
хæй ингæнмæ куы ацыд, уыцы бонæй. Йæ мæлæты сахат æй 
æрæййæфта Дзæуджыхъæуы уынджы. Иу хохаг æмбалимæ 
фæцæйцыдысты ирон уæрдоны Хъуды коммæ æмæ Калачы уын- 
гыл æфсæйнаг хиды комкоммæ куы схæццæ сты, уæд сæ бæх 
фæтарст автомобилæй æмæ сæ ахаста. Сæ дыууæ дæр рахауды- 
сты уæрдонæй. Секъайы æмбал æнцонтæй аирвæзт, фæлæ Секъа 
йæхæдæг йæ сæр æрхаста раст дурты цæндмæ æмæ дзыхъмард 
фæцис. 
Секъа райгуырди Хъуды комы Ганисы хъæуы 1855 азы. Йæ 
фыд æмæ йæ мадæн хæрзиунæг уыдис. Йæ фыд Куыцыри, иу 
мæгуыр хохаг лæг, фæндыдаид æй, уæдæ цы, исты хуыздæр, 
исты ахуыры фæндагыл бафтауа йæ иунæг фырты. Фæлæ хæрз- 
цыбыр уыдысты мæгуыр хохаг лæджы фæрæзтæ. 
Иу мæгуыр гуырдзиаг диакъон æрбафтыдис Ганисмæ. Чи- 
ныджы кæсын æмæ фыссын базонынæн амал фæзынди, æмæ 
Секъа, 15-азыккон лæппу, чиныгыл йæхи ныццавта. Базыдта 
куыддæртæй кæсын æмæ фыссын гуырдзиагау. Цæуыл æй хъуа- 
мæ сахуыр кодтаид кæсын æмæ фыссынæй уæлдай уыцы мæ- 
гуыр диакъон? Æрмæст диакъоны куыстыл. 
16 азы цыд Секъайыл, афтæ йын диакъоны бынат радтой 
Ганисы (1873). Фараст азы фæцархайдта — фæкуыста Секъа 
Ганисы. Зын фадат цардæй, ноджы иунæгæй нал фæрæзта Секъа 
хохы. Диакъоны улупа, æмæ цæй улупа истой? Зæххы куыст, 
æмæ кæм уыдис зæхх? Фосы куыст, æмæ кæм уыдис фос? Æмæ 
æрхъуыды кодта Секъа Цæгат Ирыстонмæ ралидзын. 
Зын уыдис мæгуыр хохаг лæгæн ам зæххыл æрæнцайын, 
зæхх ссарын. Царды фæрæзтæ агургæ ам дæр диакъоны бына- 
тыл фæхæст. Фæцис диакъонæй Хъахъхъæдуры (1882—1885), 
Бæтæхъойыхъæуы (1885) æмæ Джызæлы (1885—1915). 
Секъа, хохаг мæгуыр лæг уæвгæйæ, зыдта, куыд зын у хохы 
цард, æнæ фадат, æнæ зæхх, æнæ фосæй. Хорз бавзæрста мæгуы- 
ры цард æмæ йæхи систа царды хорзмæ бæлгæ æмæ рацыди 
Цæгат Ирыстонмæ. Ам дæр тухитæгæнгæ, амалтæгæнгæ фæцар- 
ди... йæ гутон, йæ къæпи, йæ цæвæг, йæ фæрæт нæ ныууагъта 
йæ амæлæты бонмæ. Йæ уды ахастмæ гæсгæ раджы райдыдта 
агурын Секъайы зæрдæ зарæг. Æмæ Секъа цы царды фадæтты 
æхсæн уыдис, ахæм царды фадæтты æхсæн цавæр зарджытæ 
хъуамæ агура лæджы зæрдæ? Мæгуыры зарджытæ, уæлдайдæр 
хæххон мæгуыры зарджытæ, уæлдайдæр зæххы куыстæй цæ- 
рæг мæгуыры зарджытæ. Æмæ æцæг ахæм зарджытæ фыста 
Секъа. 
Фæлæ, мæгуыры сагъæстæ йæ фыстыты æвдисгæйæ, Секъа 
нæ рох кодта, цы ссæнды мæгуыр лæджы. Сæрибармæ бæллыд 
кæддæриддæр. Уыдта сæрибар, адæмы суæгъд йæ фыны дæр 
408 

(«Фын»). Фæлæ зыдта æмæ æмбæрста Секъа, къордгæйттæй цы 
адæмы хатт баззайа, уымæн ницы бантысдзæн. Мæгуыр адæм, 
«иу бинонты, уарзон хицонты» иудзинад уыдис йæ фæндиаг. 
Адæмы царды мидæг мæгуыр лæджы цы хъыгдары, уый æргом 
кæнгæйæ, уыдта Секъа хъæздгуыты, кæцытæ мæгуырты куыс- 
тæй «цæл, минас кæнынц», уыдта Секъа æлдæртты тыхтона æмæ 
тыхмитæ. Чермены зарæг фысгæйæ, Секъа йæ мæгуыры зæр- 
дæйæ æмбæрста, мæгуырты æмæ хъæздгуыты, стæй алы тых- 
гæнджыты æмæ æфхæрдты стыр тохы уый дæр йæ зарæгæй ра- 
гон знагимæ быцæу кæй кæны. Ацы быцæу хæрзхæстæг кæны 
Секъайы ныры рæстæджы тохмæ. 
Бирæ фыстытæ ныууагъта Секъа, фæлæ дзы нырма уыйас 
бирæ нæма рацыд мыхуырæй. Секъа рауагъта иу чиныг: «Ирон 
фыййау» (1906), фыста «Ирон газет»-ы (1906), «Ног цард»-ы 
(1907), стæй ирон журналты. Йæ таурæгътæй газетты æмæ жур- 
налты мыхуыргонд æрцыдысты: «Азау», «Зæлда», «Дæсны Го- 
сæма» æмæ æндæртæ. «Азау» уырыссаг æвзагмæ дæр ивд æрцыд 
(«Жизнь для всех», 1914). 
Секъайæн йæ фыстытæ, уæлдайдæр та йæ таурæгътæ мы- 
хуыргонд куы ’рцæуой, уæд иоджы хуыздæр сбæрæг уыдзæн, 
цы зæрдæйы хицау уыдис нæ фыссæг, цы фæндиæгтæ, цы сагъæ- 
стæй дзаг уыд йæ хуылф, цы рæсугъд хъуыдытæ йæм уыдис. 
Секъайæн йæ амæлыны бонæй ныр 10 азы рацыд. Афон у 
Секъайы фыстытæ æххæстæй рауадзыныл ахъуыды кæнынæн. 
Ныр та йын зæгъæм: «Рухсаг у! Стыр лæгуарзон зæрдæ рав- 
дыстай дæ фыстытæй, мæгуыры зарæг ныккодтай, хъæздгуытæ 
сæ тæккæ тыхыл куы уыдысты, уæд. Мæгуыры сагъæстæ ракод- 
тай мæгуыр лæг уæвгæйæ». 
Цомахь 

ФИППАИНÆГТÆ 
^гв»с= 
РАДЗЫРДТÆ 
Мæ фыццаг ныхас (11 фарс). 
Мыхуыргонд цæуы Секъайы къухфыстмæ гæсгæ (Куырм фæн- 
дырдзæгъдæг», 1912 аз, ф. 6, оп. 1, ед. хр. 15, 1 с). Радзырды бын, 
Гæдиаты Секъа, зæгъгæ, фыст. Фыццаг хатт мыхуыры фæзынд 1979 
азы («Равзаргæ уацмыстæ», 103 ф.). 
Арагуийы ерыстау æлдар (11 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1911 аз, 59—71 с. с). Фыццаг вариант мыхуыры фæзынд 1947 азы 
(Гæдиаты Секъа. «Уацмысты æмбырдгонд», Дзæуджыхъæу, 8—20 ф. ф.). 
Саударæг ус (22 фарс). 
Мыхуыргонд цæуы Секъайы фæстаг автографмæ гæсгæ (Куырм 
фæндырдзæгъдæг», 2—11 сс). Фыццаг хатт мыхуыры фæзынд жур- 
нал «Чырыстон цард»-ы. (1913 аз, апрель, №4, 39—43 ф.ф.; №5, 74— 
79ф.ф.; №6, 120-125 ф.ф.). 
Мад æмæ фырт (34 фарс). 
Радзырды фыццаг вариант, "Марине æмæ Тугъан», ахæм сæргон- 
димæ автор бахаста «Цæсты сыг»-мæ (1911 аз, 79—87 с.с) Дыккаг 
вариант бацыд æмбырдгонд «Куырм фæндырдзæгъдæг»-мæ. Дыууæ 
тексты ’хсæн ис ивддзинæдтæ, уæлдайдæр та радзырды кæрон; дык- 
каг варианты фæзынди ног архайджытæ: Сабедо — Маринейы хæрз- 
гæнæг, фыййæутты хистæр Дауита æмæ æндæртæ. Ам мыхуыргонд 
цæуы Секъайы фæстаг урсфыст автографмæ гæсгæ («Куырм фæндыр- 
дзæгъдæг», 13—20 с.с). Фыццаг хатт фæстаг вариант цыбыргондæй мы- 
хуыргонд æрцыд 1947 азы («Уацмысты æмбырдгонд», 92—101 ф. ф.). 
Æнæхъæнæй та — 1959 азы («Равзаргæ уацмыстæ», 196—209 ф. ф.). 
Хо ’мæ ’фсымæр (43 фарс). 
Радзырдæн ис дыууæ варианты. Хаст сты «Цæсты сыг»-мæ (1911 
аз, 88—89 с с) æмæ «Куырм фæндырдзæгъдæг»-мæ. Дыууæ вариан- 
ты ’хсæн ис бæрæг хицæндзинæдтæ. Ам мыхуыргонд цæуы фæстаг 
410 

варианты текстмæ гæсгæ («Куырм фæндырдзæгъдæг», 22—27 с. с). 
Фыццаг хатт редакцион ивддзинæдтимæ мыхуыры фæзынд 1947 азы 
(«Уацмысты æмбырдгонд», 33—41 ф. ф.). 
Сафиат (50 фарс). 
Фыццаг хатт мыхуыргонд æрцыд «Мах дуг»-ы (1940 аз, июль, 
август, № 7-8, 28-36 ф. ф.). 
Хъуды Цыппу (55 фарс). 
Мыхуыргонд цæуы Секъайы урсфыст автографмæ гæсгæ («Ку- 
ырм фæндырдзæгъдæг», 35-45 с. с). Фыццаг хатт мыхуыргонд æрцыд 
1959 азы («Равзаргæ уацмыстæ», 322—340 ф. ф.). 
Азау (67 фарс). 
Йæ фыццаг сауфыст вариант «Азау». Уарзондзинады таурæгъ 
(æмбисонд), ахæм сæргондимæ ис «Хицæн уацмысты» (ф. 6, оп. 1, ед. 
хр. 17—20, 27—38 с. с). Фæстæдæр ыл автор бакуыста, чысыл æй 
фæцыбырдæр кодта æмæ йæ бахаста йæ иннæ æмбырдгондмæ. Мы- 
хуыргонд цæуы уыцы автографмæ гæсгæ («Куырм фæндырдзæгъдæг», 
46-56 с с). 
Фыццаг вариантæй скъуыддзæгтæ фыццаг хатт мыхуыры рацы- 
дысты журнал «Зонд»-ы (1907 аз, № 1, 7—8 ф. ф.; № 2, 18—19 ф. ф.). 
Уый фæстæ журнал сæхгæдтой, æмæ радзырд кæронмæ рауадзын 
къухы нал бафтыд. Йæ дыккаг вариант æнæхъæнæй рацыд альманах 
«Малусæг»-ы (1922 аз, 19—31 ф. ф.). Гæдиаты Цомахъы тæлмацæй 
«Азау» уырыссагау мыхуыры рацыд журнал «Жизнь для всех»-ы (1914 
аз, апрель, № 4, Петербург, 537—551 ф. ф.). 
Дыса (80 фарс). 
Ацы радзырд Секъайы къухфыстыты ис дыууæ вариантæй. Фыц- 
цаг сауфыст — «Цæсты сыг»-ы (1911 аз, 71—79 с с). Зынгæ ивддзи- 
нæдтимæ йæ автор бахаста «Куырм фæндырдзæгъдæг»-мæ. Мыхуыр- 
гонд цæуы уыцы фæстаг къухфысты текстмæ гæсгæ («Куырм фæндыр- 
дзæгъдæг», 55—60 с с). Фыццаг хатт цыбыргондæй рацыди 1947 азы 
(«Уацмысты æмбырдгонд», 86—91 ф. ф.). 
Сæдуллæ ’мæ Манидза (85 фарс). 
Уацмыс Секъайы къухфыстыты æмбæлы дыууæ вариантæй. Фыц- 
цаг, «Бабале», хаст у «Куырм фæндырдзæгъдæг»-мæ (85—96 с с), 
дыккаг — «Хицæн уацмыстæм». Дыууæ тексты ’хсæн ис хицæндзи- 
нæдтæ. Мыхуыргонд цæуы «Хицæн уацмысты» текстмæ гæсгæ (ф. 6, 
411 

оп. 1, ед. хр. 17—20, 41—48 с. с). Фыццаг хатт дыккаг вариант мы- 
хуыргонд æрцыд журнал «Мах дуг»-ы (1945 аз, май, № 5, 33—40 ф. ф.). 
Айссæ (98 фарс). 
Мыхуыргонд цæуы Секъайы сауфыст автографмæ гæсгæ («Хи- 
цæн уацмыстæ», ф. 6, оп. 1, ед. хр. 14 (2), 17—24 с. с). Фыццаг хатт 
мыхуыры рацыд газет «Ног цард»-ы, «Айссæ. Хъуды ком», ахæм сæр- 
гондимæ (1907 аз, 11, 13 май, № 7—8). Газеты текст æмæ къухфысты 
варианты ’хсæн ис ивддзинæдтæ. Цыбыргондæй «Ног цард»-ы вариант 
мыхуыргонд æрцыд 1947 азы («Уацмысты æмбырдгонд», 57—63 ф. ф.). 
Зæлда (104 фарс). 
Мыхуыргонд цæуы Секъайы сауфыст автографмæ гæсгæ («Хи- 
цæн уацмыстæ», ф. 6. оп. 1, ед. хр. 14 (2), 24—36 с с). Фыццаг хатт 
мыхуыры фæзынд газет «Ног цард»-ы (1907 аз, 27 сентябрь, № 56; 30 
сентябрь, № 57; 14 октябрь, № 58). Уацмысы бын Секъайы фæсномыг 
— «Фæсхохаг». 
ÆМДЗÆВГÆТÆ 
Чермен (128 фарс). 
Мыхуыргонд цæуы «Ирон фыййау»-ы текстмæ гæсгæ (1905 аз, 
39-40 ф.ф.). Æмдзæвгæ ма мыхуыргонд уыди газет «Рæстдзинад»-ы 
(1925 аз, 23 июль, № 28) Секъайы амардыл дæс азы сæххæсты фæ- 
дыл. «Ирон фыййау»-ы æмæ «Рæстдзинад»-ы текстты ’хсæн ницы 
хицæндзинæдтæ ис. Фæлæ ивдтытимæ рацыди 1959 азы «Равзаргæ 
уацмысты» (10 ф.). 
Мæ гуырæн бæстæ Ганис (138 фарс). 
Ацы æмдзæвгæ Секъайы къухфыстыты æмбæлы æртæ вариантæй. 
Фыццаг - «Ганис» автор бахаста æмбырдгонд «Ганис»-мæ (1906 аз, 
2—4 с.с.) ивддзинæдтимæ, фæцыбырдæр æй кодта, афтæмæй бацыд 
1910 азы къухфыст «Цæсты сыг»-мæ (64—65; с.с; ф. 6, оп. 1, ед. хр. 
11); уыйфæстæ та йыл ноджы бакуыста æмæ йæ «Мæ гуырæн бæстæ 
Ганис», ахæм сæргондимæ йæ зæрды уыд 1911 азы рауадзын. 
Ам мыхуыргонд цæуы Секъайы уыцы фæстаг автографмæ гæсгæ 
(«Цæсты сыг», 1911 аз, 9—10 с.с). йæ фыццаг вариант цыбыргондæй 
мыхуыры фæзынд 1959 азы (Гæдиаты Секъа. «Равзаргæ уацмыстæ». 
Сталинир, 59—61 ф.ф.). 
Фæдис (140 фарс). 
Æмдзæвгæйæн ис иу сауфыст вариант. Авторы къухæй рæстытæ- 
гонд. Фæлæ йæм æстæм строфайы æндæр къух дæр фæхæццæ. Фæстаг 
фондз строфайы сау чернилайæ хахгонд. Зын зæгъæн у, чи сæ ахахх 
412 

кодта, уый, фæлæ ам мыхуыргонд цæуы æнæхъæнæй уыцы сауфыст 
автографмæ гæсгæ («Ганис», 5—6 с.с). 
Фыццаг хатт ивддзинæдтимæ æмæ редакцигондæй мыхуыры фæ- 
зынд 1959 азы («Равзаргæ уацмыстæ», 62—64 ф.ф.) 
Хосдзау (142 фарс). 
Мыхуыргонд цæуы Секъайы урсфыст автографмæ гæсгæ («Га- 
нис», 7 с). Фыццаг хатт мыхуыры рацыд 1959 азы («Равзаргæ уац- 
мыстæ», 65 ф.). 
Мæ фæндаг (142 фарс). 
Мыхуыргонд цæуы Секъайы урсфыст автографмæ гæсгæ («Га- 
нис», 7 с) 
Акæс (142 фарс). 
Мыхуыргонд цæуы Секъайы автографмæ гæсгæ. («Ганис», 8 с). Фæс- 
таг дыууæ строфайы сау чернилайæ хахгонд, — æппæрст, фæлæ ам 
лæвæрд цæуы æнæхъæнæй. Фыццаг хатт мыхуыры рацыд 1979 азы 
(«Равзаргæ уацмыстæ», Цхинвал, 76 ф.). 
Фысым (143 фарс). 
Мыхуыргонд цæуы Секъайы къухфыстмæ гæсгæ («Ганис», 9 с). 
Фыццаг хатт мыхуыры фæзынд Секъайы «Равзаргæ уацмысты» (1959 
аз, 67 ф.). Æмдзæвгæйы къухфыст (дыккаг строфа) кæйдæр къухæй 
у рæстытæгонд. Уыцы хуызы рацыди чиныджы дæр. 
Фæдзæхсын (143 фарс). 
Фыццаг хатт мыхуыры рацыд 1979 азы («Равзаргæ уацмыстæ», 
Цхинвал, 78 ф.) 
Мыхуыргонд цæуы Секъайы къухфыстмæ гæсгæ («Ганис», 9 с). 
Мæнг дуне (144 фарс). 
Мыхуыргонд цæуы Секъайы къухфыстмæ гæсгæ («Ганис», 10—11 с.с). 
Фыццаг хатт мыхуыры рацыд 1979 азы («Равзаргæ уацмыстæ», 78 ф.). 
Амонындзинад (145 фарс). 
Мыхуыргонд цæуы Секъайы урсфыст автографмæ гæсгæ («Га- 
нис», 11 с). Фыццаг хатт мыхуыргонд æрцыд «Равзаргæ уацмысты» 
(1979 аз, 79 ф.). 
413 

Фыдлæджы бæх (145 фарс). 
Мыхуыргонд цæуы Секъайы урсфыст автографмæ гæсгæ фыццаг 
хатт («Ганис», 12 с). 
Фыдус (146 фарс). 
Мыхуыргонд цæуы Секъайы къухфыстмæ гæсгæ («Ганис», 13—14 с.с). 
Ныры дуджы чызджытæ (146 фарс). 
Мыхуыргонд цæуы Секъайы сауфыст автографмæ гæсгæ («Ганис», 
14-16 с.с). 
Ус æмæ лæг (148 фарс). 
Мыхуыргонд цæуы Секъайы къухфыстмæ гæсгæ («Ганис», 17 с). 
Куадзæн (148 фарс). 
Мыхуыргонд цæуы Секъайы къухфыстмæ гæстæ («Ганис», 19—21 с.с). 
Майрæмы нывы раз (150 фарс). 
Мыхуыргонд цæуы Секъайы сауфыст автографмæ гæсгæ («Ганис», 
23-28 сс). 
Фыдыбæстæ (Ирыстон) (153 фарс). 
Уацмысы фыццаг, цыбыргонд вариант, «Ирыстон», зæгъгæ, ахæм 
сæргондимæ хаст уыд 1910 азы къухфыстмæ («Цæсты сыг»). Ивддзи- 
нæдтимæ йæ автор бахаста, фæстæдæр кæй бацæттæ кодта, уыцы къух- 
ыстмæ. Ам æй мыхуыр кæнæм дыккаг варианты автографмæ гæсгæ 
<Цæсты сыг», 1911 аз, 2 с). 
Фыццаг хатт, «Райгуырæн бæстæ Ирыстон», ахæм сæргондимæ 
мыхуыры фæзынд журнал «Чырыстон цард»-ы (1911 аз, май, № 5, 
196-197 ф.ф.) 
Арвыком (154 фарс). 
Мыхуыргонд цæуы Секъайы урсфыст фæстаг автографмæ гæсгæ 
(«Цæсты сыг», 1911 аз, 2—3 сс). Æмдзæвгæ ма ис 1910 азы къухфы- 
сты дæр, «Терк», ахæм сæргондимæ («Цæсты сыг», 56 с). Дыууæ 
тексты ’хсæн — хæрзчысыл ивддзинæдтæ. 
? 
414 

Фыццаг хатт æнæ сæргондæй мыхуыры фæзынд журнал «Чыры- 
стон цард»-ы (1911 аз, май, № 5, 197 ф.). Авторы къухфыст æмæ 
журналы тексты ’хсæн (фæстаг строфайæ фæстæмæ) ивддзинæдтæ 
нæй. 
Саниба (154 фарс). 
Фыццаг хатт æнæ сæргондæй мыхуыргонд æрцыд газет «Хабар»-ы 
(1909 аз, 2-7 май, № 8). 
Ам мыхуыргонд цæуы Секъайы фæстаг автографмæ гæсгæ («Цæ 
сты сыг», 1911 аз, 3—4 с.с). 
Чырыстийы цъупп (155 фарс). 
Фыццаг хатт мыхуыры рацыд журнал «Чырыстон цард»-ы (1911 
аз, январь, № 1, 30—31 ф.ф.). Уацмысы бын фыст: «Зæрдæйы рысты 
сагъæстæ Санибайы ренегæдты тыххæй». 
Ам мыхуыргонд цæуы Секъайы фæстаг урсфыст автографмæ гæсгæ 
(«Цæсты сыг», 1911 аз, 7 с). 
Фын (156 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1910 аз, 52—55 с.с). Фыццаг хатт мыхуыры рацыд 1979 азы («Рав- 
зæргæ уацмыстæ», 96—99 ф.ф.). 
Къоста (159 фарс). 
Æмдзæвгæйы цыбыр вариант ис 1910 азы къухфысты («Цæсты 
сыг», 61—62 с.с). Чысыл ивддзинæдтимæ тексты мидæг, аст стро- 
файы ма йæм бафтыдта, афтæмæй йæ фæстæдæр бахаста йæ иннæ 
æмбырдгондмæ. Мыхуыргонд цæуы Секъайы уыцы фæстаг автографмæ 
гæсгæ («Цæсты сыг», 1911 аз, 10—12 с.с). 
Фыццаг хатт, «Фæдис», зæгъгæ, ахæм сæргондимæ мыхуыргонд 
æрцыд газет «Ног цард»-ы (1907 аз, 31-æм май, № 23). Æмдзæвгæйы 
бын Секъайы фæсномыг æвæрд — «Фæсхохаг». Газеты текст æмæ 
«Цæсты сыг»-ы варианты ’хсæн ис зынгæ ивддзинæдтæ. 
Поэт (162 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1910 аз, 17 с). Æмдзæвгæ кæронмæ фыст нæу. 
«Дыккаг вариант æмæ журналы тексты ’хсæн ницы хицæндзи- 
нæдтæ ис Æмдзæвгæ ма редакцигондæй, æнæ æвдæм строфа, йæ сæр- 
гонд «Ирыстон», мыхуыргонд æрцыд Секъайы «Равзаргæ уацмысты» 
чиныджы (1959 азы рауагъд, 96—97 ф.ф.). 
415 

«Мæ мад мæ авдæны ныббаста...» (162 фарс). 
Мыхуыргонд цæуы Секъайы сауфыст автографмæ гæсгæ («Цæс- 
ты сыг», 1910 аз, 1 с). 
Цъиу йæ лæппыныл хъарæг кæны (162 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1911 аз, 5 с). 
Фыццаг хатт мыхуыры рацыд Ирон литературæйы хрестоматийы (8- 
æм къласæн, йæ саразæг Туаты Оля, Орджоникидзе, 1940 аз, 209 с). 
Мæ зæрдæ (163 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1910 аз, 66-67 с.с). 
Фыццаг хатт, «Мæ хæлар», ахæм сæргондимæ, æнæ æртыккаг 
æмæ цыппæрæм строфатæй мыхуыры фæзынд журнал «Чырыстон 
цард»-ы (1915 аз, сентябрь, № 9, 422—423 ф.ф.). 
Фæндырдзæгъдæг (164 фарс). 
Фыццаг хатт, «Хорз сахат», ахæм сæргондимæ мыхуыры фæзынд 
«Ирон газет»-ы (1906 аз, 3-æм август, № 4). Чысыл ивддзинæдтимæ, 
йæ сæр ын аивта («Фæндырдзæгъдæг»), афтæмæй хаст æрцыд «Цæсты 
сыг»-мæ (1911 аз, 12 с). Ам мыхуыргонд цæуы уыцы автографмæ гæсгæ. 
Хæрзбон (164 фарс). 
Фыццаг хатт ивддзинæдтимæ мыхуыргонд æрцыд 1959 азы ра- 
уагъд «Равзаргæ уацмысты» (105—106 ф.ф.). 
Ам мыхуыргонд цæуы Секъайы автографмæ гæсгæ (æнæ кæйдæр 
къухвæдæй) («Цæсты сыг», 1911 аз, 5—6 сс). Автор йæхæдæг куыд 
нысан кæны, афтæмæй æмдзæвгæ фыст æрцыд 7 декабры, 1908 азы. 
Дидинæг (165 фарс). 
Мыхуыр æй кæнæм Секъайы къухфыстмæ гæсгæ («Цæсты сыг», 
1911 аз, 11—12 с.с). Фыццаг хатт мыхуыры рацыд 1979 азы рауагъд 
«Равзаргæ уацмысты» (111 — 112 ф.ф.). 
Саударæг ус (166 фарс). 
Мыхуыргонд цæуы Секъайы урсфыст автографмæ гæсгæ («Цæс- 
ты сыг», 1911 аз, 4 с). 
416 

Сидзæр чызг (167 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1911 аз, 6—7 с.с). 
Мæгуыры зæрдæ (169 фарс). 
Мыхуыргонд цæуы Секъайы уыцы урсфыст автографмæ гæсгæ 
(«Цæсты сыг», 1911 аз, 3 с). 
Фыццаг хатт æнæ иу строфайæ мыхуыры рацыд газет «Рæстдзи- 
над»-ы (1925 аз, 23 июль, № 28). 
Цард (170 фарс). 
Мыхуыргонд цæуы Секъайы урсфыст автографмæ гæсгæ («Цæс- 
ты сыг», 1911 аз, 14 с). Уацмысыл фæзынди Къостайы æмдзæвгæ 
«Мæгуыры зæрдæ»-йы тæфаг. Æнæ ивддзинæдтæй, «Зымæг», ахæм 
сæргондимæ æмдзæвгæ ис авторы иннæ къухфысты дæр («Цæсты сыг», 
1910 аз, 26 с). 
Фыццаг хатт мыхуыры фæзынд газет «Рæстдзинад»-ы (1925 аз, 
23 июль, № 28). «Цæсты сыг»-ы æмæ газеты тексты ’хсæн ницы ивд- 
дзинæдтæ ис 
Кусæг лæг (170 фарс). 
Мыхуыр æй кæнæм Секъайы къухфыстмæ гæсгæ («Цæсты сыг», 
1911 аз, 14 с). Фыццаг хатт мыхуыры рацыд 1979 азы («Равзаргæ 
уацмыстæ», 114—115 ф.ф.). 
Рухсаг уæнт (171 фарс). 
Мыхуыргонд цæуы Секъайы урсфыст автографмæ гæсгæ («Цæс- 
ты сыг», 1911 аз, 13 ф.). 
Фыццаг хатт мыхуыргонд æрцыд чиныг «Равзаргæ уацмыстæ»-йы, 
(1979, 113 ф.). 
Ахбол æмæ Мила (172 фарс). 
Ивддзинæдтимæ фыццаг хатт мыхуыры фæзынд 1959 азы («Рав- 
заргæ уацмыстæ», 111—112 ф.ф.). 
Мыхуыргонд цæуы Секъайы фæстаг автографмæ гæсгæ æнæхъæ- 
нæй, («Цæсты сыг», 1911 аз, 8—9 с.с). 
Санибайы фыййау (173 фарс). 
Мыхуыр æй кæнæм Секъайы урсфыст автографмæ гæсгæ («Цæс- 
ты сыг», 1911 аз, 16 с) 
27 Гæднаты Секъа 417 

Зымæг (174 фарс). 
Мыхуыры цæуы Секъайы урсфыст автографмæ гæсгæ («Цæсты 
сыг», 1911 аз, 16 с). Фыццаг хатт мыхуыргонд æрцыд 1979 азы («Рав- 
заргæ уацмыстæ», 121 ф.). 
Мартъи (174 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 1911 
аз, 26 с). Автограф кæйдæр къухæй — рæстытæгонд. Уыцы хуызы фыц- 
цаг хатт мыхуыры рацыд 1959 азы («Равзаргæ уацмыстæ», 109 ф.). 
«Мит тайы, лæбыры...» (175 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1910 аз, 17 с). 
Дыууæ тыхы (175 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1911 аз, 26-27 с.с). 
Фыццаг хатт æнæ æртыккаг строфайæ мыхуыры фæзынд Секъайы 
«Равзаргæ уацмысты» (1959 аз, 110 ф.) 
Уарзондзинад (175 фарс). 
Мыхуыргонд цæуы Секъайы урсфыст автографмæ гæсгæ фыццаг 
хатт («Цæсты сыг», 1911 аз, 26 ф.). 
Сагъæс (176 фарс). 
Мыхуыргонд цæуы Секъайы урсфыст автографмæ гæсгæ («Цæс- 
ты сыг». 1911 аз, 28 с). Фыццаг хатт мыхуыры рацыд «Равзаргæ 
уацмысты» чиныджы (1979 азы рауагъд, 109 ф.). 
Хъус (176 фарс). 
Мыхуыргонд цæуы фæстаг автографмæ гæсгæ («Цæсты сыг», 1911 
аз, 13—14 с с). 
Фыццаг хатт, «Ахуырдзинад», зæгъгæ, ахæм сæргондимæ, ранæй- 
рæтты редакцигондæй мыхуыры фæзынд Секъайы «Равзаргæ уацмы- 
сты»(1959аз, 152 с). 
Зæгъын (177 фарс). 
Мыхуыргонд цæуы Секъайы автографмæ гæсгæ («Цæсты сыг», 
1911 аз, 29 с). 
418 

Ирон чиныгыл чи нæ архайы, уыцы ирон адæмæн лæвар (177 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 27—28 с. с). Фыццаг хатт мыхуыры рацыд 1979 азы («Рав- 
заргæ уацмыстæ», 105 ф.). 
Палто (178 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 23 с). 
Хъази ФМ8С Нази (178 фарс). 
Мыхуыргонд цæуы Секъайы къухфыстмæ гæсгæ фыццаг хатт 
(«Цæсты сыг», 1911 аз, 23 с). 
Тузарæн ис (178 фарс). 
Мыхуыргонд цæуы Секъайы автографмæ гæсгæ («Цæсты сыг», 
1910 аз, 18 с). 
«Фыдуаг фыртæй фыдуаг куыдзæн...» (179 фарс). 
Мыхуыргонд цæуы Секъайы урсфыст автографмæ гæсгæ («Цæс- 
ты сыг», 1911 аз, 25—26 с.с). 
Бадæнтæ (179 фарс). 
Мыхуыргонд цæуы Секъайы сауфыст автографмæ гæсгæ. («Цæс- 
ты сыг», 1910 аз, 9 с). 
Уасджырджийы зарæг (179 фарс). 
Мыхуыргонд цæуы Секъайы урсфыст автографмæ гæсгæ («Цæс- 
ты сыг», 1911 аз, 24 с). 
Ирыстон (180 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 28 с). Фыццаг хатт мыхуыргонд æрцыд 1979 азы («Рав- 
заргæ уацмыстæ», 144—145 ф. ф.). 
Рæстæг (181 фарс). 
Мыхуыргонд цæуы Секъайы фæстаг къухфыстмæ гæсгæ («Куырм 
фæндырдзæгъдæг», 12 с). 
419 

Фыццаг хатт «Куырм фæндырдзæгъдæг»-ы вариант редакцигон- 
дæй, æнæ цыппæрæм æмæ фæндзæм строфатæй, мыхуыры фæзынд 
1959 азы («Равзаргæ уацмыстæ», 117—118 ф. ф.). 
Чырыстийы цъуппы цъити-зæй, 3-6 июлы, 1902 аз (183 фарс). 
Мыхуыргонд цæуы Секъайы фæстаг автографмæ гæсгæ («Куырм 
фæндырдзæгъдæг», 20—21 с.с). Фыццаг хатт æнæ æртæ строфайæ 
мыхуыргонд уыд журнал «Чырыстон цард»-ы (1915 аз, сентябрь, № 
9, 423—424 ф.ф.). Автор сæргонды бын куыд амоны, афтæмæй 
æмдзæвгæ фыст æрцыд 3—6 июлы, 1902 азы. 
Ме ’мбæстонæн дзуапп (184 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 83 ф.). Фыццаг хатт мыхуыры фæзынд «Равзаргæ 
уацмысты» (1959 аз, 128-129 ф. ф.). 
Тæхуды (185 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 79 с). Фыццаг хатт мыхуыры рацыд 1979 азы («Рав- 
заргæ уацмыстæ», 137 ф.). 
Æнæрхъуыды хæст (185 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 80 с). Фыццаг хатт мыхуыргонд æрцыд «Равзаргæ 
уацмысты» (1979 аз, 140 ф.). 
Хæст (186 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг, 46 с). Фыццаг хатт мыхуыры фæзынд «Равзаргæ уац- 
мысты» (1959 аз, 131 ф.). 
Ныры дуджы цард (187 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 1912 аз, 79 с). Фыццаг хатт цыбыргондæй æмæ 
редакцион ивддзинæдтимæ мыхуыры фæзынд 1959 азы («Равзаргæ 
уацмыстæ», 125—126 ф. ф.). 
420 

Цы федтон (188 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 78 с). Фыццаг хатт чысыл редакцион ивдтытимæ 
æмæ æнæ фæстаг строфа мыхуыргонд æрцыд 1959 азы («Равзаргæ 
уацмыстæ», 125—126 ф. ф.). 
Мæ лымæн лæгæн (189 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 106 с). Фыццаг хатт мыхуыргонд æрцыд «Равзаргæ 
уацмысты» (1959 аз, 130 ф.). 
Зæрæдты сагъæс (189 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 98 с). Фыццаг хатт мыхуыргонд æрцыд 1959 азы («Рав- 
заргæ уацмыстæ», 192 ф.). 
Не ’хсинæн нард гогызы фыд нæ тайы (190 фарс). 
Мыхуыргонд цæуы Секъайы фæстаг къухфыстмæ гæсгæ («Куырм 
фæндырдзæгъдæг», 29 с). Фыццаг хатт мыхуыргонд æрцыд 1959 азы, 
(«Равзаргæ уацмыстæ», 412—120 ф. ф.). 
Тæригъæдджын (190 фарс). 
Мыхуыргонд цæуы Секъайы автографмæ гæсгæ («Куырм фæн- 
дырдзæгъдæг», 38 с). 
Фыццаг хатт мыхуыры рацыд «Равзаргæ уацмысты» (1979 аз, 152— 
153 ф.ф.). 
Къæрныхтæ (192 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 96—97 с с). 
Фыййауы сагъæс (193 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 105 с). Фыццаг хатт мыхуыры фæзынд 1979 азы («Рав- 
заргæ уацмыстæ», 154 ф.). 
Сæрд (193 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 46 с). Фыццаг хатт мыхуыры рацыд «Равзаргæ 
уацмысты» (1979 азы рауагъд, 159 ф.). 
421 

Таймураз Азау (193 фарс). 
Автормæ у хицæн æмдзæвгæтæй: «Таймураз» æмæ «Азау». Фæлæ 
ам иугонд æрцыдысты дуэты хуызы. Мыхуыргонд цæуы Секъайы къух- 
фыстмæ гæсгæ («Куырм фæндырдзæгъдæг», 56 с). Фыццаг хатт мы- 
хуыры фæзынд 1959 азы («Равзаргæ уацмыстæ», 121 ф.). 
Пехуымпар (194 фарс). 
Мыхуыргонд цæуы Секъайы фæстаг автографмæ гæсгæ («Куырм 
фæндырдзæгъдæг», 34—35 с. с). Фыццаг хатт мыхуыры рацыд журнал 
«Чырыстон цард»-ы (1913 аз, май, № 5, 68—69 ф. ф.). 
Дзæуджыхъæуы алчер Питиримæн Ирыхъæуы аргъуаны раз 8 
сентябры, 1912 азы (195 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 35 с). Фыццаг хатт мыхуыры фæзынд «Чырыстон 
цард»-ы (1913 аз, апрель, № 4, 35 ф.). 
Моргойы-фырт Тасолтан-сауджыны ингæны уæлхъус 1913 аз, 12 
майы (196 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 80—81 с. с). 
Фыццаг хатт «Моргуаты сауджыны Титы (Тасолтаны мард)» мы- 
хуыры фæзынд журнал «Чырыстон цард»-ы (1913 аз, май, № 5, 140— 
142 ф. ф.). Æмдзæвгæйы размæ автор хъусын кæны Тасолтаны царды 
хабæрттæ, йæ ныййарджыты тыххæй æмæ æндæртæ. 
Ос-Бæгъатыры мады хъарæг (197 фарс). 
Мыхуыргонд цæуы Секъайы къухфыстмæ гæсгæ («Фынтæ», 2 с). 
Фыццаг хатт редакцион ивддзинæдтимæ мыхуыргонд æрцыд 1959 азы 
(«Равзаргæ уацмыстæ», 137 ф.). 
Сырдтæ (197 фарс). 
Мыхуыргонд цæуы Секъайы къухфыстмæ гæсгæ («Фынтæ», 20 с). 
Фыццаг хатт чысыл редакцион ивдтытимæ рацыд 1959 азы. («Рав- 
заргæ уацмыстæ», 140 ф.). 
Хъарæг (198 фарс). 
Мыхуыргонд цæуы Секъайы къухфыстмæ гæсгæ («Фынтæ», 32 с). 
422 

Æфсадхон, 1914 аз (198 фарс). 
Мыхуыргонд цæуы Секъайы къухфыстмæ гæсгæ («Фынтæ», 34— 
35 с. с). Автор йæхæдæг куыд бæрæг кæны, афтæмæй æмдзæвгæ 
фыст æрцыди 1914 азы. Фыццаг хатт цыбырæй, «Кавказы æфсæддо- 
ны хъæлæс», ахæм сæргондимæ чысыл ивддзинæдтимæ мыхуыры 
фæзынд журнал «Чырыстон цард»-ы, (1915 аз, февраль, № 2, 85 ф.). 
Къухфысты вариант ивдтытæй æмæ редакцигондæй мыхуыргонд æрцыд 
1955 азы («Равзаргæ уацмыстæ», 138—139 ф. ф.). 
Мæгуыры фæндаг (199 фарс). 
Мыхуыргонд цæуы Секъайы къухфыстмæ гæсгæ («Фынтæ», 3 с). 
Фыццаг хатг мыхуыргонд æрцыд 1959 азы. («Равзаргæ уацмыстæ», 151 ф.). 
Санибайы аст Гæналы (199 фарс). 
Фыццаг хатт, «Санибайы аст Гæналы», зæгъгæ, ахæм сæргондимæ 
мыхуыры рацыд журнал «Чырыстон цард»-ы (1911 аз, февраль, № 2, 
63 ф.). Уыйфæстæ йыл автор бакуыста, фæцыбырдæр æ# кодта (æхсæз 
строфайæ ма æртæ ныууагъта) æмæ йæ бахаста «Цæсты сыг»-мæ (1910 
аз, 30 с), стæй та — «Фынтæм». Ам мыхуыргонд цæуы фæстаг авто- 
графмæ гæсгæ (21 с). 
Дзæбидыр (200 фарс). 
Мыхуыргонд цæуы Секъайы къухфыстмæ гæсгæ («Фынтæ», 23 с). 
Æмдзæвгæйыл фæзынд Хетæгкаты Къостайы тæваг. 
Ныстуан (200 фарс). 
Æмдзæвгæйæн ис цыппар варианты. Фыццаг — 1910 азы къух- 
фыст «Цæсты сыг»-ы (7 с); ивддзинæдтимæ, «Рухс» (Иры сауджын- 
тæн), ахæм сæргондимæ хаст æрцыд «Куырм фæндырдзæгъдæг»-мæ 
(1912 аз, 106 с); уыйфæстæ та йыл бакуыста, фæдаргъдæр æй кодта 
æмæ йæ хъавыд «Фынты» рауадзын (2 с): фæстæдæр уыцы æртык- 
кат вариантмæ ног чысыл ивддзинæдтæ бахаста æмæ йæ ныммыхуыр 
кодта журнал «Чырыстон цард»-ы (1915 аз, январь, № 1, 49 ф.). Ам 
мыхуыргонд цæуы журналы текстмæ гæсгæ. «Цæсты сыг»-ы вариант 
райдайы ахæм эпиграфæй: 
«Зæрондæй дæр зæрдæ кæм лæууы, 
атьæпп уа, уастæн. 
Рацыди, дам, журнал «Рухс», 
æнхъæлмæ йæм кастæн». 
Секъа цавæр журналы кой кæны, уый бæлвырд бæрæг нæу. Зынд- 
гонд куыд у, афтæмæй журнал «Æфсир» 1910 азы райдыдта цæуын. 
423 

Фæлæ йæ, чи зоны, йæ уадзджытæ фыццаг «Рухс» схонинаг уыдыс- 
ты, æмæ уыцы тау адæмыл айхъуыст. Æмæ йыл уæд, æвæццæгæн, 
Секъа дæр йе’ мдзæвгæйæ бацин кодта. Стæй афтæ рауад, æмæ жур- 
нал «Æфсир» рахуыдтой. 
«Ма фæсай дæхи дæр...» (201 фарс). 
Мыхуыргонд цæуы Секъайы къухфыстмæ гæсгæ («Хицæн уац- 
мыстæ», ф. 6, оп. 1, ед. хр. 17—20, 14 с). 
Къостайы цырты раз (201 фарс). 
Мыхуыргонд цæуы Секъайы къухфыстмæ гæсгæ («Хицæн уац- 
мыстæ, ф. 6, оп. 1, ед. хр. 13, 31—32 с.с). 
Булæмæргъ (202 фарс). 
Æмдзæвгæ у гуырдзиаг æвзагыл фыст. Ам мыхуыргонд цæуы ирон 
æвзагмæ Джусойты Клавдиайы дæлрæнхъон тæлмацæй («Хицæн уац- 
мыстæ», ф. 6, оп. 1, ед. хр. 13, 27 с). 
Сырдты митæ (203 фарс). 
Мыхуыргонд цæуы Секъайы къухфыстмæ гæсгæ («Хицæн уац- 
мыстæ», ф. 6, оп. 1, ед. хр. 13, 29 с). 
Æз дæн (205 фарс). 
Мыхуыргонд цæуы Секъайы къухфыстмæ гæсгæ («Хицæн уац- 
мыстæ», ф. 6, оп. 1, ед. хр. 13, 30 с). 
Балкан æмæ Турчы хæст (205 фарс). 
Мыхуыргонд цæуы Секъайы автографмæ гæсгæ («Хицæн уац- 
мыстæ», ф. 6, оп. 1, ед. хр. 17—20, 24 с) 
Хæфс æмæ домбай (206 фарс). 
Мыхуыргонд цæуы Секъайы къухфыстмæ гæсгæ («Хицæн уац- 
мыстæ», ф. 6, оп. 1, ед. хр. 14 (2), 36 с). 
Куырдта ’мæ Тæга, дыууæ ’фсымæры (206 фарс). 
Мыхуыргонд цæуы Секъайы сауфыст автографмæ гæсгæ («Хи- 
цæн уацмыстæ», ф. 6, оп. 1, ед. хр. 17—20, 7—8 с с). Таурæгъæн ис 
424 

прозаикон вариант дæр, мыхуыргонд æрцыд авторæн йæхи æгасæй 
газет «Ног цард»-ы (1907 аз, 31 декабрь, № 75). Ацы рауагъдмæ хаст 
æрцыд прозæйæ фыст вариант дæр. 
Æрджынарæджы Дзылаты раз (легендæ) (211 фарс). 
Мыхуыргонд цæуы Секъайы къухфыстмæ гæсгæ («Хицæн уац- 
мыстæ», ф. 6, оп. 1, ед. хр. 13, 30—31 с. с). Уацмысы сæргонды бын 
авторы къухæй бæрæггонд; «1911 аз, 21 август, (Майрæмыкуадзæны 
мæй»). 
Даредзантæ (213 фарс). 
Мыхуыргонд цæуы Секъайы сауфыст автографмæ гæсгæ («Хи- 
цæн уацмыстæ», ф. 6, оп. 1, ед. хр. 17—20, 14—16 с. с). 
ПРОЗÆЙÆ ФЫСТ ÆМДЗÆВГÆТÆ 
Уалдзæг (223 фарс). 
Мыхуыргонд цæуы Сскъайы къухфыстмæ гæсгæ («Фынтæ», 1914 
аз, 11 с). Фыццаг хатт мыхуыры фæзынд 1959 азы («Равзаргæ уац- 
мыстæ», 410 ф.). 
Уалдзæг Ирыстоны (223 фарс). 
Мыхуыргонд цæуы Секъайы фæстаг автографмæ гæсгæ («Фынтæ» 
24—25 с. с). Фыццаг хатт мыхуыры рацыд 1959 азы («Равзаргæ уац- 
мыстæ», 412 ф.). 
Сæрд Ирыстоны (223 фарс). 
Мыхуыргонд цæуы Секъайы урсфыст автографмæ гæсгæ 
(«Фынтæ», 25 с). Фыццаг хатт мыхуыргонд æрцыд 1959 азы («Рав- 
заргæ уацмыстæ», 412—413 ф. ф.). 
Æрæгвæззæг Ирыстоны (224 фарс). 
Мыхуыргонд цæуы Секъайы фæстаг автографмæ гæсгæ («Фынтæ», 
23 с). Фыццаг хатт мыхуыры рацыд 1959 азы («Равзаргæ уацмыстæ», 
410-411 ф. ф.). 
425 

Зымæг Ирыстоны (224 фарс). 
Мыхуыргонд цæуы Секъайы урсфыст автографмæ гæсгæ 
(«Фынтæ», 24 с). Фыццаг хатт мыхуыры фæзынд 1959 азы. («Рав- 
заргæ уацмыстæ», 411 ф.). 
Уалдзæг Ирыстоны (225 фарс). 
Мыхуыргонд цæуы Секъайы сауфыст автографмæ гæсгæ («Хи- 
цæн уацмыстæ»), фыццаг хатт (ф. 6, оп. 1, ед. хр. 13, 39—40 с. с). 
Ахæм сæргондимæ прозæйæ фыст æмдзæвгæтæ ма ис «Фынты» (1914 
аз, 24—25 с с). Фæлæ дыууæ текстæн сæ мидис у алыхуызон. Ам аив 
ахорæнтæй æмæ дæсны мадзæлттæй автор бæстондæр равдыста Иры- 
стоны æрдзы нывтæ æмæ рæсугъддзинад уалдзæг афон. 
Сæрибар (225 фарс). 
Фыццаг хатт мыхуыры рацыд газет «Ног цард»-ы (1907 аз, 4 ок- 
тябрь, № 58). Уацмысы автограф Секъайы къухфыстыты ’хсæн нæ 
разынд. Ам æй мыхуыр кæнæм газеты текстмæ гæсгæ. Мыхуыргонд ма 
уыд «Равзаргæ уацмысты» (1959 аз, 409—410 ф. ф.). 
ЦЫБЫРХЪУЬЩЬПУЕ 
Иры фæсивæд (227 фарс). 
Мыхуыргонд цæуы Секъайы автографмæ гæсгæ («Цæсты сыг», 
1911 аз, 17 с). Фыццаг хатт мыхуыры фæзынд «Равзаргæ уацмысты» 
(1959 аз, 154 ф). 
Хъалтæ (227 фарс). 
Мыхуыргонд цæуы Секъайы автографмæ гæсгæ («Цæсты сыг», 
1911 аз, 17 с). 
Фыццаг хатт рæстытæгондæй мыхуыры рацыд 1959 азы («Рав- 
заргæ уацмыстæ», 154 ф.). 
Тызмæг (227 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1911 аз, 17 с). Фыццаг хатт, «Æвзæр лæг», зæгъгæ, ахæм сæр- 
гондимæ мыхуыры рацыд 1959 азы («Равзаргæ уацмыстæ», 151 ф.). 
426 

Куырм (227 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 17 с). Фыццаг хатт мыхуыры фæзынд «Равзаргæ уацмысты» 
(1959 аз, 154 ф.). 
Фæллад (227 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 19 с). Фыццаг хатт мыхуыры рацыд Секъайы «Равзаргæ 
уацмысты» (1959 аз, 154 ф.). 
Комдзог (228 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1911 аз, 19 с). Фыццаг хатт мыхуыргонд æрцыд йæ «Равзаргæ 
уацмысты» (1959 аз, 15 ф.). 
Мæ рæстæг (228 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 19 ф.). 
Гæдыйы къах цыбыр у (228 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 19 с,). Фыццаг хатт мыхуыры фæзынд 1959 азы («Равзаргæ 
уацмыстæ», 155 ф.). 
Сæууон фыййау (228 фарс). 
Мыхуыргонд цæуы Секъайы автографмæ гæсгæ («Цæсты сыг»), 
1911 аз, 19 с). Фыццаг хатт мыхуыргонд уыд «Равзаргæ уацмысты» 
(1959 аз, 155 ф.). 
Сослæнбегæн (228 фарс). 
Мыхуыргонд цæуы Секъайы урсфыст автографмæ гæсгæ («Цæсты 
сыг», 1911 аз, 20 с). Фыццаг хатт, «Фыдлæджы кæстæр», зæгъгæ, ахæм 
сæргондимæ мыхуыры рацыд 1959 азы («Равзаргæ уацмыстæ», 156 ф.). 
Ирыстон (228 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 20 с). Фыццаг хатт ног сæргондимæ («Уайдзæф») мыхуыры 
фæзынд 1959 азы («Равзаргæ уацмыстæ», 156 ф.). 
427 

Рæстæг (229 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 20 с). Фыццаг хатт редакцигондæй мыхуыргонд æрцыд Се- 
къайы «Равзаргæ уацмысты» (1959 аз, 156 ф.). 
Тæхуды (229 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 20 с). Фыццаг хатт мыхуыры рацыд 1959 азы («Равзаргæ 
уацмыстæ», 156—157 ф. ф.). 
Мæрдтæмдзæуæг (229 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 20-21 с с). 
Бæлццон Ларсы (229 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 21 с). 
Фыццаг хатт, «Арвыком», зæгъгæ, ахæм сæргондимæ мыхуыры 
фæзынд 1959 азы («Равзаргæ уацмыстæ», 157 ф.). 
Дайран - Тамары фидар (229 фарс). 
«Дайран», ахæм сæргондимæ йæ автор фыццаг бахаста 1910 азы 
къухфыст «Цæсты сыг»-мæ (44 с). Уыйфæстæ чысыл ивддзинæдтимæ 
бацыд 1911 азы æмбырдгондмæ («Цæсты сыг», 21 с). Ам мыхуыргонд 
цæуы уыцы текстмæ гæсгæ. Фыццаг хатт мыхуыры фæзынд Секъайы 
«Равзаргæ уацмысты» чиныджы (1959 аз, 157 ф.). 
Сæна (230 фарс). 
Мыхуыргонд цæуы Секъайы автографмæ гæсгæ («Цæсты сыг», 
1911 аз, 21 с). Фыццаг хатт мыхуыры рацыд 1959 азы рауагъд «Рав- 
заргæ уацмысты» (157 ф.). 
Къоб (230 фарс). 
Мыхуыргонд цæуы Секъайы урсфыст автографмæ гæсгæ («Цæс- 
ты сыг, 1911 аз, 21 с.У Фыццаг хатт мыхуыры рацыд 1959 азы («Рав- 
заргæ уацмыстæ», 158 ф.). 
428 

Цалынмæ аегас дæн (230 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1911 аз, 21 с). Фыццаг хатт мыхуыры фæзынд 1979 азы («Рав- 
заргæ уацмыстæ», 201 ф.). 
Æвадат рынчын (230 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1910 аз, 34 с). 
Ирон сыхаг (230 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1910 аз, 34 с). 
Тæхуды (230 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 16 с). Фыццаг хатт мыхуыргонд æрцыд 1979 азы рауагъд 
«Равзаргæ уацмысты» (194 ф.). 
Мæгуыры дуг (231 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 15 с). Фыццаг хатт мыхуыры фæзынд 1979 азы («Равзаргæ 
уацмыстæ», 199 ф.). 
Дыууæусон (231 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 15 с). Фыццаг хатт мыхуыры рацыд «Равзаргæ уацмысты» 
(1959 аз, 152 с). 
Сугдзау (231 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 15 с). Фыццаг хатт мыхуыры рацыд «Равзаргæ уацмысты» 
(1979 аз, 201 ф.). 
Хъæбатыр (231 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1911 аз, 15 с). Фыццаг хатт мыхуыры фæзынд 1959 азы («Рав- 
заргæ уацмыстæ», 153 ф.). Ам æмдзæвгæйы дыууæ строфайæ алкæцы 
дæр цæуы хицæн сæргондимæ: «Хъæбатыр» æмæ «Хæрамдзинад». 
429 

Æвзæр æфсины къæбиц - хæлæттаг (232 фарс). 
Мыхуыргонд цæуы Секъайы автографмæ гæсгæ фыццаг хатт («Цæ- 
сты сыг», 1910 аз, 9 с). 
Хадзы - чабæдзау (232 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 22 с). Фыццаг хатт мыхуыры рацыд 1979 азы («Равзаргæ 
уацмыстæ, 197 ф.). 
Къæрныхы фырт (232 фарс). 
Мыхуыргонд цæуы Секъайы автографмæ гæсгæ («Цæсты сыг», 
1911 аз, 22 с). 
Сабатизæр хæссæг ус (232 фарс). 
Мыхуыргонд цæуы Секъайы урсфыст автографмæ гæсгæ («Цæс- 
ты сыг», 1911 аз, 22 с). Фыццаг хатт мыхуыргонд æрцыд 1959 азы 
(«Равзаргæ уацмыстæ», 158 ф.). 
Нæ фæстæ (232 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 1911 
аз, 22 с). Фыццаг хатт, «Фæстæгтæн», зæгъгæ, ахæм сæргондимæ мы- 
хуыры фæзынд «Равзаргæ уацмысты» (1959 азы рауагьд, 158 ф.). 
Зæгъон дын (232 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 22 с). 
Сæрибар (233 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 азг 16 с). Фыццаг хатт мыхуыры фæзынд газет «Рæстдзинад»-ы 
(1925 аз, 23 июль, № 28). 
Мæстыгæр (233 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 22 с). Фыццаг хатт мыхуыргонд æрцыд 1959 азы («Равзаргæ 
уацмыстæ», 158 ф.). 
430 

«Фæллад лæг - æнкъард...» (233 фарс). 
Мыхуыргонд цæуы Секъайы автографмæ гæсгæ («Цæсты сыг», 
1911 аз, 17 с). 
Рæдау æмæ чъынды (233 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 23 с). Фыццаг хатт мыхуыры фæзынд Секъайы «Равзаргæ 
уацмысты» (1959 аз, 159 ф.). 
Æфхæрд (233 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 23 с). Фыццаг хатт мыхуыры рацыд 1959 азы («Равзаргæ 
уацмыстæ», 159 ф.). 
Æмбисонд (233 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1.911 аз, 23 с). Фыццаг хатт мыхуыры рацыд Секъайы «Рав- 
заргæ уацмысты» (1959 аз, 159 ф.). 
Фыд æмæ фырт (234 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 24 с). Фыццаг хатт мыхуыры фæзынд 1959 азы («Равзаргæ 
уацмыстæ», 159 ф.). 
Халон (234 фарс). 
Мыхуыргонд цæуы Секъайы фæстаг (æртыккаг) автографмæ гæсгæ 
(«Цæсты сыг», 1911 аз, 17 с). 
Мæ гæды лымæн (234 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 1911 
аз, 25 с). Фыццаг хатт, «Мæ гæды лымæнмæ», ахæм сæргондимæ мыхуы- 
ры рацыд 1959 азы («Равзаргæ уацмыстæ», 160 ф.). 
Маст (234 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 25 с). 
431 

Удхæссæг (234 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 28 с). Фыццаг хатт мыхуыры фæзынд 1959 азы («Равзаргæ 
уацмыстæ», 173 ф.). 
Куы дæ фæнда (234 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 28 с). Фыццаг хатт мыхуыргонд æрцыд «Равзаргæ уацмыс- 
ты» (1979 аз, 206 ф.). 
Магусатæн (235 фарс). 
Мыхуыргонд цæуы Секъайы къухфыстмæ гæсгæ («Фынтæ», 20 с). 
Фыццаг хатт мыхуыры рацыд 1959 азы, «Магусатæ», ахæм сæр- 
гондимæ («Равзаргæ уацмыстæ», 151 ф.). 
Куырттатаг хæстæг (235 фарс). 
Мыхуыргонд цæуы Секъайы къухфыстмæ гæсгæ («Фынтæ», 21 с). 
Ныфс (235 фарс). 
Мыхуыргонд цæуы Секъайы къухфыстмæ гæсгæ («Фынтæ», 23 с). 
Фыццаг хатт мыхуыры рацыд 1959 азы («Равзаргæ уацмыстæ», 151 ф.). 
Дыууæ боцкъайы (235 фарс). 
Мыхуыргонд цæуы Секъайы къухфыстмæ гæсгæ («Фынтæ», 26 с). 
Лæджы зæрдæ (235 фарс). 
Мыхуыргонд цæуы Секъайы къухфыстмæ гæсгæ («Фынтæ», 26 с). 
НОВЕЛЛÆТÆ 
Фын (238 фарс). 
Уацмысæн ис цыппар варианты. Йæ фыццаг мыхуыры рацыд га- 
зет «Ног цард»-ы (1907 аз, 2 декабрь, № 71). Эпиграфæн ын автор 
райста Къостайы ныхæстæ: 
432 

«Кæд рухс нæ баййафы йæ цардæй, 
Йæ бон кæд арвиты зынтæй} 
Уæддæр нæ ныххуыссы æнкъардæй — 
Йæ зæрдæ хьал вæййы фынтæй». 
Уыйфæстæ йыл бакуыста æвзаджы æгъдауæй, фæтыхджындæр 
ын кодта йæ мидис, йæ кæрон ын аивта æмæ йæ бахаста «Цæсты сыг»- 
мæ (1911 аз, 102—103 с. с), стæй та — «Куырм фæндырдзæгъдæг»-мæ 
(1912 аз, 72—74 с.с). Фæстæдæр та йыл ногæй йæ цæст ахаста, фæ- 
цыбырдæр æй кодта æмæ йæ хъавыд æмбырдгонд «Фынтæ»-йы рауа- 
дзын. Ам мыхуыргонд цæуы уыцы фæстаг автографмæ гæсгæ 
(«Фынтæ», 4—5 с с). 
Æртыккаг («Куырм фæндырдзæгъдæг»-ы) вариант рæстытæ æмæ 
редакцигондæй мыхуыры рацыд 1959 азы («Равзаргæ уацмыстæ», 402— 
405 ф.ф.). 
Берцихы беридон (239 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 99 с). 
Дыууæ сыхаджы ныхас (239 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 101—102 с с). Радзырды мидис ивддзинæдтимæ æмæ йæ ар- 
хайджыты (Лекса æмæ Хъæрæсейы) автор уыйфæстæ бахаста йæ пьесæ 
«Кæрчыты давдмæ («Куырм фæндырдзæгъдæг», 1912 аз, 61—64 с с). 
Лæг æви сырд (240 фарс). 
Радзырды сауфыст вариант, «Фыййауы сагьæс», ахæм сæргондимæ 
ис Секъайы «Хицæн уацмысты» (ф. 6, оп. 1, ед.хр. 17—20, с 20). Ивд- 
дзинæдтимæ йæ автор бахаста «Куырм фæндырдзæгьдæг»-мæ. Мыхуыр- 
гонд цæуы уыцы къухфысты текстмæ гæсгæ («Куырм фæндырдзæгъ- 
дæг», 81—82 с с). Фыццаг хатт мыхуыры фæзынд 1947 азы («Уацмы- 
сты æмбырдгонд», 121—122 ф. ф.). Редакцион ивдтытимæ ма рацыди 
1959 азы дæр («Равзаргæ уацмыстæ», 394-396 ф. ф.). 
Зæрватыкк (241 фарс). 
Секъайы къухфыстыты ’хсæн æмбæлы дыууæ хатты. Йæ фыццаг 
цыбыргонд вариант ис «Цæсты сыг»-ы (1911 аз, 87—88 с с). Фæстæ- 
дæр ыл автор бакуыста — йæ райдиан ын аивта, уалдзæджы нывтæ 
фæбæстондæр æмæ фæаивдæр кодта, ног архайæджы йæм бахаста 
(динамонджыты хистæры), фестырдæр æй кодта æмæ йæ хъавыд 
«Куырм фæндырдзæгъдæг»-ы рауадзын. Ам мыхуыры цæуы уыцы фæ- 
стаг автографмæ гæсгæ («Куырм фæндырдзæгъдæг», 97—98 с с). Секъа 
йæхæдæг куыд бæрæг кæны, афтæмæй уацмыс фыст æрцыд 1908 азы, 
28 Гæднаты Секъа 
433 

июлы 22 боны. «Цæсты сыг»-ы вариант фыццаг хатт мыхуыры рацыд 
«Уацмысты æмбырдгонд»-ы (1947 азы рауагъд, 108 ф.); дыккаг вари- 
ант та чысыл редакцион ивддзинæдтимæ — «Равзаргæ уацмысты» (1959 
аз, 399-402 ф. Ф-Х 
ÆМБИСÆНДТÆ 
Хуы тулдзы бын (245 фарс). 
Мыхуыргонд цæуы «Ирон фыййау»-ы текстмæ гæсгæ (1905 аз, 
39—40 ф.ф.). Йæ дыккаг вариант ивддзинæдтимæ, æнæ фæндзæм стро- 
фа автор бахаста, фæстæдæр мыхуырмæ цы къухфыст бацæттæ кодта, 
«Куырм фæндырдзæгъдæг», зæгъгæ, уырдæм (1912 аз, 122 с; ф. 6, 
оп. 1, ед. хр. 15). 
Хæфсыты паддзах (246 фарс). 
Ацы æмбисондæн ис дыууæ варианты. Фыццаг мыхуыры рацыд 
1905 азы, дыккаг хаст у «Куырм фæндырдзæгъдæг»-мæ (123 с). Дыууæ 
текстæн кæд сæ сæйраг хъуыды иу у, уæддæр се ’хсæн ис бæрæг ивд- 
дзинæдтæ. Ноджы фыццаг вариант æвзаджы хъæд æмæ аивадон ма- 
дзæлттæй рæвдздæр у. Ам æй мыхуыр кæнæм фыццаг варианты текстмæ 
гæсгæ («Ирон фыййау», 41—43 ф.ф.). 
Кæсаг, хæфс æмæ цъиусур (247 фарс). 
Ацы æмбисонд ма «Ирон фыййау»-æй фæстæмæ мыхуыры ра- 
цыд, Хъаныхъуаты Æлмахсидт цы ахуыргæнæн чиныг сарæзта, уым 
(Райдиан чиныг, П-аг рауагъд, Дзæуджыхъæу, 1906 аз, 50 ф.). Уæдæй 
фæстæмæ хаст цæуы ирон литературæйы хрестоматитæм. 
Ам мыхуыргонд цæуы «Ирон фыййау»-ы текстмæ гæсгæ (43 ф.). 
Маймуни (260 фарс). 
Мыхуыргонд цæуы Секъайы къухфыстмæ гæсгæ («Ганис», 43 с). 
Хæрзчысыл ивддзинæдтимæ, æнæ æртыккаг æмæ фæстаг строфатæй 
йæ автор бахаста «Цæсты сыг»-мæ дæр (1911 аз, 35—36 с.с). 
Хæдзаргæнæг лæг (261 фарс). 
Мыхуыргонд цæуы Секъайы къухфыстмæ гæсгæ («Ганис», 45—46 с.с). 
Чъынды хъæздыг (262 фарс). 
Мыхуыргонд цæуы Секъайы урсфыст автографмæ гæсгæ («Га- 
нис, 46—47 сс). 
434 

Зырнæг æмæ рувас (263 фарс). 
Мыхуыргонд цæуы Секъайы сауфыст къухфыстмæ гæсгæ («Га- 
нис», 52 с). Æмдзæвгæйы автограф кæйдæр къухæй — рæстытæгонд. 
Уыцы хуызы фыццаг хатт мыхуыры фæзынд 1959 азы («Равзаргæ 
уацмыстæ», 89 ф.). 
Хæфс (263 фарс). 
Мыхуыргонд цæуы Секъайы къухфыстмæ гæсгæ («Ганис», 58 с.) 
«Уазæг - фыс» (263 фарс). 
Мыхуыргонд цæуы Секъайы къухфыстмæ гæсгæ («Ганис», 1906 аз, 
58 с. 
Сугдзау (264 фарс). 
Мыхуыргонд цæуы Секъайы къухфыстмæ гæсгæ («Ганис», 1906 аз, 
58 с). 
Хæлынбыттыр (264 фарс). 
Мыхуыргонд цæуы Секъайы автографмæ гæсгæ («Цæсты сыг», 
1911 аз, 29 с). 
Халон, уаллон, цъиусур æмæ бæлæстæ (264 фарс). 
Мыхуыргонд цæуы Секъайы урсфыст автографмæ гæсгæ («Цæс- 
ты сыг», 1911 аз, 30 с). 
Æрсытæ æмæ бирæгътæ (265 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 29 с). 
Рувас (266 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1911 аз, 30 с). 
Фыццаг хатт редакцигондæй (уæлдайдæр фæндзæм æмæ æвдæм 
строфатæ) мыхуыры фæзынд Секъайы «Равзаргæ уацмысты» (1959 
азы рауагъд, 68—70 ф. ф.). 
435 

Домбай (266 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 30-31 с.с). 
Фыццаг хатт мыхуыры рацыд 1959 азы («Равзаргæ уацмыстæ», 
73-74 ф.ф.). 
Домбай аемæ зыгъарæг (267 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1911 аз, 31 с). 
Фыццаг хатт мыхуыры фæзынд 1959 азы («Равзаргæ уацмыстæ», 
75 ф.). 
Рувас аемае уасаег (268 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1910 аз, 10 с). 
«Карк айк аераефтыдта...» (268 фарс). 
Мыхуыргонд цæуы Секъайы сауфыст автографмæ гæсгæ («Цæс- 
ты сыг», 1910 аз, 12 с). 
Гакк-гукк аемае уасаег (268 фарс). 
Æмбисонды фыццаг вариант ис «Ганис»-ы (36—37 с.с). Уыйфæстæ 
йыл автор бакуыста, — диалоджы хуызы йæ рацарæзта, фæцыбырдæр æй 
кодта (иу строфа) æмæ йæ бахаста 1911 азы æмбырдгондмæ («Цæсты 
сыг», 1911 аз, 32 с). Ам мыхуыргонд цæуы уыцы къухфыстмæ гæсгæ. 
Халон аемае хаераег (269 фарс). 
Ивддзинæдтимæ фыццаг хатт мыхуыргонд æрцыд 1959 азы («Рав- 
заргæ уацмыстæ», 78—79 ф. ф.). Ам мыхуыргонд цæуы Секъайы фæ- 
стаг автографмæ гæсгæ æнæхъæнæй («Цæсты сыг», 1911 аз, 33 с). 
Хур æмае хаефс (269 фарс). 
Мыхуыргонд цæуы фæстаг автографмæ гæсгæ («Цæсты сыг», 
1911 аз, 35 с). 
Фыццаг хатт мыхуыры рацыд Секъайы «Равзаргæ уацмысты» 
(1959 аз, 82 ф.). 
436 

Хæфсыты къарол Хъазар (270 фарс). 
Мыхуыргонд цæуы Секъайы къухфыст «Цæсты сыг»-ы текстмæ 
гæсгæ (1910 аз, 8 с). Фыццаг хатт мыхуыргонд уыд «Равзаргæ уац- 
мысты» (1959 аз, 108 ф.). 
Халон æмæ хæрæг (271 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1911 аз, 38—39 с. с). Фыццаг хатт мыхуыры фæзынд 1979 азы 
(«Равзаргæ уацмыстæ», 132 ф.). 
Домбай (272 фарс). 
Мыхуыргонд цæуы Секъайы фæстаг къухфыстмæ гæсгæ («Цæс- 
ты сыг», 1910 аз, 45 с). 
Бæх æмæ хæрæг (272 фарс). 
Мыхуыргонд цæуы Секъайы фæстаг къухфыстмæ гæсгæ («Цæ- 
сты сыг», 1911 аз, 44-45 с с). Фыццаг хатт мыхуыргонд æрцыд 
1959 азы («Равзаргæ уацмыстæ», 78 ф.). 
Бирæгъ æмæ фыййау (273 фарс). 
Мыхуыргонд цæуы Секъайы фæстаг автографмæ гæсгæ («Цæсты 
сыг», 1911 аз, 45 с). Рæстытæгондæй фыццаг хатт мыхуыры рацыд 
Секъайы «Равзаргæ уацмысты» (1959 аз, 88 ф.). 
Арс æмæ фос (273 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 45-46 с с). 
«Дзæбидыр хохæй каст...» (274 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1910 аз, 13 с). 
Кард æмæ кæрддзæм (274 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1910 аз, 69 с). 
437 

Бæлон æмæ уыры (274 фарс). 
Мыхуыргонд цæуы Секъайы урсфыст автографмæ гæсгæ («Цæс- 
ты сыг», 1910 аз, 69 с). 
Арахъхъ æмæ Сатана (275 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1910 аз, 70 с). 
Уагъылы (275 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 21 с). Фыццаг хатт мыхуыры рацыд 1979 азы 
(«Равзаргæ уацмыстæ», 178 ф.). 
Куыдз æмæ гæды (276 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 99 с). 
Арт æмæ аг (276 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 99 с). Фыццаг хатт мыхуыры фæзынд «Равзаргæ 
уацмысты» (1979 аз, 177 ф.). 
Фыййæуттæ æмæ куыйтæ (277 фарс). 
Ацы æмбисонды сауфыст автограф «Куыйтæ æмæ фыййæуттæ», 
ахæм сæргондимæ ис Секъайы къухфыст «Цæсты сыг»-ы (1910 аз, 14 с). 
Сыфæн йæ кæрон — скъуыд, æмæ уацмысы фæстаг рæнхъ дæр скъуы- 
димæ фæци. Фæстæдæр æй ивддзинæдтимæ автор бахаста «Куырм 
фæндырдзæгъдæгмæ». Ам мыхуыргонд цæуы уыцы къухфыстмæ гæсгæ 
(«Куырм фæндырдзæгъдæг», 100 с). Фыццаг хатт мыхуыры рацыд 
1979 азы («Равзаргæ уацмыстæ» 170 ф.). 
Сусæны мæй (277 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 100 с). Фыццаг хатт мыхуыргонд æрцыд «Рав- 
заргæ уацмысты» (1979 аз, 174 ф.). 
Бирæгъ æмæ хъæдхой (277 фарс). 
Æмбисонды сауфыст автограф «Хъæдхой æмæ бирæгъ», ахæм 
сæргондимæ ис «Цæсты сыг»-ы (1910 аз, 13 с). Ивддзинæдтимæ йæ 
438 

автор бахаста «Куырм фæндырдзæгъдæг»-мæ. Ам æй мыхуыр кæнæм 
уыцы къухфыстмæ гæсгæ («Куырм фæндырдзæгъдæг», 100 с). Фыц- 
цаг хатт мыхуыры рацыд 1979 азы («Равзаргæ уацмыстæ», 179 ф.). 
Халон æмæ цæргæс (278 фарс). 
Мыхуыргонд цæуы Секъайы фæстаг автографмæ гæсгæ («Куырм 
фæндырдзæгъдæг», 101 с). 
Булæмæргъ æмæ уæрцц (278 фарс). 
Мыхуыргонд цæуы Секъайы автографмæ гæсгæ («Куырм фæн- 
дырдзæгъдæг», 102 с). Фыццаг хатт мыхуыры фæзынд 1979 азы («Рав- 
заргæ уацмыстæ», 171 ф.). 
Бон æмæ æхсæв (279 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 102 с). 
Теуа æмæ хæрæг (279 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 102 с). Фыццаг хатт мыхуыргонд æрцыд 1979 азы 
(«Равзаргæ уацмыстæ», 162 ф,). 
Гал æмæ ’фсондз (280 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 103 с). 
Цæргæс æмæ цъиусур (280 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 104 с). Фыццаг хатт мыхуыры рацыд 1979 азы («Рав- 
заргæ уацмыстæ», 104 ф.). 
Дыууæ фысы (281 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 104 с). Фыццаг хатт мыхуыры фæзынд 1979 азы («Рав- 
заргæ уацмыстæ», 163 ф.). 
439 

Мæлдзыг æмæ мыдыбындз (281 фарс). 
Мыхуыргонд цæуы Секъайы къухфыстмæ гæсгæ фыццаг хатт 
(«Куырм фæндырдзæгъдæг», 104—105 с. с). 
Уаллон æмæ калм (282 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 105 с). Фыццаг хатт мыхуыры рацыд 1979 азы 
(«Равзаргæ уацмыстæ», 173 ф.). 
Сырдты парламент (уынаффæгæнæн æмбырд) (243 фарс). 
Мыхуыргонд цæуы Секъайы автографмæ гæсгæ («Куырм фæн- 
дырдзæгъдæг», 106 с). Фыццаг хатт мыхуыры рацыд 1959 азы («Рав- 
заргæ уацмыстæ», 398 ф.). 
Байраг æмæ йæ мад (282 фарс). 
Мыхуыргонд цæуы Секъайы фæстаг автографмæ гæсгæ («Куырм 
фæндырдзæгъдæг», 107 с). Фыццаг хатт мыхуыры фæзынд 1979 азы 
(«Равзаргæ уацмыстæ», 164 ф.)» 
Бурдым æмæ булæмæргъ (283 фарс). 
Мыхуыргонд цæуы Секъайы фæстаг къухфыстмæ гæсгæ («Ку- 
ырм фæндырдзæгъдæг», 107 с). Фыццаг хатт мыхуыры рацыд 1959 
азы («Равзаргæ уацмыстæ», 397 ф.) 
Гакк-гукк æмæ цъиу (283 фарс). 
Мыхуыргонд цæуы Секъайы фæстаг къухфыстмæ гæсгæ (Куырм 
фæндырдзæгъдæг, 108 ф.). Уацмысы райдиан разныхасы хуызы фыст 
у прозæйæ (6 рæнхъы), уыйфæстæ цæуы йæ сæйраг хай — æмдзæвгæ- 
тæй 32 рæнхъы. Фыццаг хатт дзы скъуыддзæгтæ ( йæ райдиан æмæ 
йæ фæстаг дыууæ поэтикон рæнхъы) рацыдысты 1959 азы («Равзаргæ 
уацмыстæ», 397 ф.), æнæхъæнæй та 1979 азы («Равзаргæ уацмыстæ», 
167-168 ф.) 
Халон æмæ цæргæс (284 фарс). 
Мыхуыргонд цæуы Секъайы урсфыст автографмæ гæсгæ («Ку- 
ырм фæндырдзæгъдæг», 108 с). Фыццаг хатт мыхуыры рацыд 1979 
азы («Равзаргæ уацмыстæ», 169 ф.). 
440 

Халон æмæ идæдз ус (285 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 109 с). Фыццаг хатт мыхуыргонд æрцыд 1979 азы. 
(«Равзаргæ уацмыстæ», 181 ф.). 
Карк æмæ бабызы цъиутæ (285 фарс). 
Мыхуыргонд цæуы Секъайы фæстаг автографмæ гæсгæ («Куырм 
фæндырдзæгъдæг», 109 с). 
Цæргæс æмæ гакк-гукк (286 фарс). 
Мыхуыргонд цæуы Секъайы фæстаг урсфыст автографмæ гæсгæ 
(«Куырм фæндырдзæгъдæг», 109—110 с с). 
Фыццаг хатт мыхуыры рацыд 1979 азы («Равзаргæ уацмыстæ», 
86 ф.). 
Домбай æмæ бирæгъ (286 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 110 с). Фыццаг хатт мыхуыры рацыд 1979 азы («Рав- 
заргæ уацмыстæ», 166 ф.). 
Дзæбуг æмæ хъæсдарæг (287 фарс). 
Мыхуыргонд цæуы Секъайы фæстаг автографмæ гæсгæ («Куырм 
фæндырдзæгъдæг», 110 с). Фыццаг хатт мыхуыры рацыд 1959 азы 
(«Равзаргæ уацмыстæ», 80 ф.). 
Цырыхъхъ æмæ къалос (287 фарс). 
Мыхуыргонд цæуы Секъайы фæстаг автографмæ гæсгæ («Куырм 
фæндырдзæгъдæг», 110 с). Фыццаг хатт мыхуыры фæзынд газет «Ног 
цард»-ы (1907 аз, 23 сентябрь, № 55). Уацмысы бын Секъайы фæсно- 
мыг — «Фæсхохаг». 
Хæдзаргæнæг рувас (288 фарс). 
Мыхуыргонд цæуы Секъайы фæстаг автографмæ гæсгæ («Куырм 
фæндырдзæгъдæг», 111 с). Фыццаг хатт редакцигондæй рацыди 
1959 азы. («Равзаргæ уацмыстæ», 71—72 ф. ф.). 
441 

Бирæгъ æмæ саегъ (289 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 111 с). 
Дамка æмæ къуыдыр куыдз (289 фарс). 
Мыхуыргонд цæуы Секъайы фæстаг къухфыстмæ гæсгæ («Куырм 
фæндырдзæгьдæг», 112 с). Фыццаг хатт редакцион ивдтытимæ мыхуыры 
фæзынд 1959 азы («Равзаргæ уацмыстæ», 86—87 ф. ф.). 
Домбай æмæ къогъотæ (290 фарс). 
Мыхуыргонд цæуы Секъайы фæстаг урсфыст автографмæ гæсгæ 
(«Куырм фæндырдзæгъдæг», 112 с). 
Сыст æмæ æхсæнкъ (291 фарс). 
Мыхуыргонд цæуы Секъайы фæстаг къухфыстмæ гæсгæ («Куырм 
фæндырдзæгъдæг», 112—113 с с). 
Фыранк, бирæгь, сырдтæ æмæ фос (243 фарс). 
Мыхуыргонд цæуы фæстаг автографмæ гæсгæ («Куырм фæндыр- 
дзæгъдæг», 113—114 с с). 
Фыццаг хатт, «Бирæгъ фосæн хицау», ахæм сæргондимæ мыхуы- 
ры фæзынд 1947 азы («Уацмысты æмбырдгонд», 123 ф.). 
Бындзытæ æмæ мæлдзыджытæ (293 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 114 с). 
Дзæбидыр æмæ мæлдзыг (294 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 114 с). Фыццаг хатт мыхуыргонд æрцыд 1979 азы 
(«Равзаргæ уацмыстæ», 125—126 ф. ф.). 
Домбай æмæ мыст (295 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 115 с). Фыццаг хатт мыхуыры рацыд 1979 азы 
(«Равзаргæ уацмыстæ», 165 ф.). 
442 

Теуа æмæ хæрæг (296 фарс). 
Мыхуыргонд цæуы Секъайы урсфыст къухфыстмæ гæсгæ («Куырм 
фæндырдзæгъдæг», 1912 аз, 115 с). 
Фыццаг хатт мыхуыры фæзынд 1979 азы («Равзаргæ уацмыстæ», 
162 ф.). 
Карк æмæ йæ цъиутæ (296 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 118 с). 
Уызын æмæ цæргæс (296 фарс). 
Мыхуыргонд цæуы Секъайы къухфыстмæ гæсгæ «Куырм фæн- 
дырдзæгъдæг», 116 с). 
Мыст (297 фарс). 
Ацы ’мбисонд Секъайы къухфыстыты æмбæлы æртæ раны: «Га- 
нис»-ы. (1906 аз, 29—33 с с); бæрæг ивддзинæдтимæ, цыбыргондæй 
— «Цæсты сыг»-ы (1911 аз, 18—19 с с); стæй та ног ивддзинæдтимæ 
— «Куырм фæндырдзæгъдæг»-ы. Мыхуыргонд цæуы уыцы фæстаг 
автографмæ гæсгæ («Куырм фæндырдзæгъдæг», 116-117 с с). 
Халон æмæ цæргæс (298 фарс). 
Автограф кæйдæр къухæй у рæстытæгонд. Уыцы ивдтытимæ 
фыццаг хатт мыхуыры фæзынд 1959 азы («Равзаргæ уацмыстæ» (132— 
133 ф. ф.). Ам мыхуыргонд цæуы Секъайы къухфыстмæ гæсгæ («Куырм 
фæндырдзæгъдæг», 117 с). 
Мыдыбындз æмæ саубындз (299 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 118 с). 
Сæгъ æмæ сычъи (300 фарс). 
Мыхуыргонд цæуы Секъайы къухфыстмæ гæсгæ («Куырм фæи- 
дырдзæгъдæг», 118 с). Фыццаг хатт мыхуыргонд æрцыд 1959 азы 
(«Равзаргæ уацмыстæ», 134 ф.). 
Хъæлæрдзы æмæ мæнæргъы (300 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 119 с). 
443 

Саг æмæ йæ сыкъатæ (301 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 119 с). 
Рувас æмæ фыр (301 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 119 с). 
Гæлæбу æмæ хъæндил (301 фарс). 
Мыхуыргонд цæуы Секъайы автографмæ гæсгæ («Куырм фæн- 
дырдзæгъдæг», 120 с). 
Мыд æмæ булкъ (302 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 120 с). 
Давон, булкъ æмæ мыд (302 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 120 с). 
Сæгуыт æмæ сычъи (303 фарс). 
Мыхуыргонд цæуы Секъайы автографмæ гæсгæ («Куырм фæн- 
дырдзæгъдæг», 121 с). 
Бæлæсты хъаст (303 фарс). 
Æмбисондæн ис дыууæ варианты. Фыццаг мыхуыры рацыд Секъа- 
йæн йæхи æгасæй («Ирон фыййау», 1905 аз, 52 ф.). Фæстæдæр ыл 
автор бакуыста æмæ йæ бахаста рауадзынмæ цæттæгонд къухфыстмæ. 
Ам мыхуыргонд цæуы уыцы фæстаг автографмæ гæсгæ («Куырм фæн- 
дырдзæгъдæг», 121 с). «Ирон фыййау»-ы вариант фыццаг хатт мыхуы- 
ры рацыд газет «Рæстдзинад»-ы (1925 аз, 23 июль, № 28). 
Сырдты емынæ (303 фарс). 
Йæ фыццаг вариант мыхуыры рацыди 1905 азы «Ирон фыййау»-ы 
(43—45 ф. ф.). Уыйфæстæ йыл автор бакуыста, фæцыбырдæр æй код- 
та æмæ йæ хъавыд «Куырм фæндырдзæгъдæг»-ы рауадзын. Ам мы- 
хуыргонд цæуы уыцы фæстаг къухфыстмæ гæсгæ (121 — 122 с с). 
«Ирон фыййау»-ы текст фыццаг хатт редакцигæндтæй, цыбырдæ- 
рæй мыхуыргонд æрцыд 1959 азы («Равзаргæ уацмыстæ», 53—54 ф. ф.). 
444 

Халæтты æмбырд (сходкæ) (304 фарс). 
Мыхуыргонд цæуы Секъайы автографмæ гæсгæ («Куырм фæн- 
дырдзæгъдæг», 122 с). 
Мыстæмæуыры (305фарс). 
Мыхуыргонд цæуы Секъайы фæстаг автографмæ гæсгæ («Куырм 
фæндырдзæгъдæг», 123—124 с. с). Фыццаг хатт мыхуыры рацыд 1979 
азы («Равзаргæ уацмыстæ», 180 ф.). 
Домбай æмæ хæфс (305 фарс). 
Мыхуыргонд цæуы Секъайы фæстаг автографмæ гæсгæ («Куырм 
фæндырдзæгъдæг», 124 с). 
Халон (306 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 124—125 с с). Фыццаг хатт мыхуыргонд æрцыд 1979 
азы («Равзаргæ уацмыстæ», 176 ф.). 
Бирæгътæ (306 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 124—125 с с). 
Халон æмæ булæмæргъ (307 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 103 с). 
Гойаты ’фсин (307 фарс). 
Мыхуыргонд цæуы Секъайы урсфыст автографмæ гæсгæ 
(«Фынтæ», 3 с). 
Сидзæр лæппуйы фыс æмæ бирæгътæ (308 фарс). 
Мыхуыргонд цæуы Секъайы къухфыстмæ гæсгæ («Фынтæ», 3 с). 
Куырттаты фыййæуттæ (244 фарс). 
Прозæйæ фыст æмбисонд. Йæ фыццаг вариант æнæ сæргондæй 
ис 1910 азы къухфыст «Цæсты сыг»-ы (49—50 с с). Ивддзинæдтимæ 
445 

йæ автор бахаста «Фынтæм». Мыхуыргонд цæуы Секъайы уыцы къух- 
фыстмæ гæсгæ (21- 22 с. с). Фыццаг хатт мыхуыры рацыд 1959 азы 
(«Равзаргæ уацмыстæ», 394 ф.). 
Фыранк. гæды, арс æмæ бирæгъ (308 фарс). 
Мыхуыргонд цæуы Секъайы къухфыстмæ гæсгæ («Фынтæ», 22 с). 
Фыццаг хатт мыхуыры фæзынд 1959 азы («Равзаргæ уацмыстæ», 141— 
145 ф.ф.). 
Халон æмæ уаллон (308 фарс). 
Мыхуыргонд цæуы Секъайы къухфыстмæ гæсгæ («Фынтæ», 23 с). 
Фос æмæ бирæгътæ (309 фарс). 
Мыхуыргонд цæуы Секъайы урсфыст автографмæ гæсгæ 
(«Фынтæ», 26—27 с с). 
Уырд æмæ рувас (309 фарс). 
Мыхуыргонд цæуы Секъайы къухфыстмæ гæсгæ («Фынтæ», 1914 
аз, 32—33 с с). 
Фыццаг хатт мыхуыргонд æрцыд 1959 азы («Равзаргæ уацмыстæ», 
146-147 ф. ф.). 
АРГЪÆУТТÆ 
Рувас-хадзы (311 фарс). 
Секъайы къухфыстыты æмбæлы дыууæ хатты: «Цæсты сыг»-ы 
(1911 аз, 99—101 с с). Уыйфæстæ йыл автор бакуыста æмæ йæ баха- 
ста æмбырдгонд «Куырм фæндырдзæгъдæг»-мæ. Ам æй мыхуыр кæ- 
нæм уыцы фæстаг автографмæ гæсгæ («Куырм фæндырдзæгъдæг», 
74—75 с.с). Ахæм хуызы рацыди Секъайы аргъæутты хицæн чины- 
джы дæр. (Сарæзта йæ Мамиаты Надинæ. Орджоникидзе, «Ир», 1984, 
20—22 ф. ф.). «Цæсты сыг»-ы вариант фыццаг хатт мыхуыры фæзынд 
1947 азы. («Уацмысты æмбырдгонд», (113—115 ф. ф.). Редакцион 
ивддзинæдтимæ «Куырм фæндырдзæгъдæг»-ы вариант рацыди 1959 
азы («Равзаргæ уацмыстæ», 379—382 ф. ф.). 
Рæстдзинад агурæг (313 фарс). 
Мыхуыргонд цæуы Секъайы урсфыст автографмæ гæсгæ («Куырм 
фæндырдзæгъдæг», 76—78 с.с). Фыццаг хатт мыхуыры фæзынд 1947 
азы («Уацмысты æмбырдгонд», 109—112 ф. ф.). 1984 азы та — Секъайы 
аргъæутты хицæн чиныджы (13— 16 ф.ф.) 
446 

Хæйрæджы уидон (316 фарс). 
Мыхуыргонд цæуы Секъайы урсфыст автографмæ гæсгæ («Куырм 
æндырдзæгъдæг», 84—85 с.с). Фыццаг хатт мыхуыры рацыд 1959 азы 
^Равзаргæ уацмыстæ», 375—377 ф.ф.), 1984 азы та — аргъæутты чи- 
ныджы (16—18 ф.ф.). 
Уасджырджы æмæ æртæ ’ фсымæры (317 фарс). 
Мыхуыргонд цæуы Секъайы къухфыстмæ гæсгæ («Фынтæ», 
5—11 с). Ахæм хуызы рацыди 1984 азы дæр. (Гæдиаты Секъа. Ар- 
гъæуттæ. Орджоникидзе, «Ир», 9—13 ф. ф.). Фыццаг хатт редакцион 
ивддзинæдтимæ мыхуыргонд æрцыд 1959 азы. («Равзаргæ уацмыстæ», 
382-389 ф. ф.). 
Æфсати (322 фарс). 
Мыхуыргонд цæуы Секъайы къухфыстмæ гæсгæ («Фынтæ», 
11—12 с с). Ацы вариант хаст æрцыд 1984 азы рауагъд чиныгмæ 
(18—29 ф. ф.). Фыццаг хатт мыхуыры рацыд 1959 азы. («Равзаргæ 
уацмыстæ» (378—379 ф. ф.). 
Куырттатаг гæды лæг (323 фарс). 
Мыхуыргонд цæуы Секъайы къухфыстмæ гæсгæ («Фынтæ», 12— 
16 с с). Фыццаг хатт мыхуыргонд æрцыд 1959 азы («Равзаргæ уац- 
мыстæ» (370—375 ф. ф.). Уырыссаг æвзагмæ Доййаты Саханджерийы 
тæлмацæй цалдæр хатты рацыди хицæн чиныгæй сывæллæтæн («Ир», 
Орджоникидзе, 1966, 1973 азтæ). 
Лæджы хъæздыгад цас хъал кæны (326 фарс). 
Мыхуыргонд цæуы Секъайы къухфыстмæ гæсгæ («Фынтæ», 17— 
20 с с). Фыццаг хатт мыхуыры фæзынд 1959 азы («Равзаргæ уац- 
мыстæ», 390—393 ф. ф.). «Фынты» вариант ма рацыди 1984 азы дæр 
аргъæутты чиныджы (6—9 ф. ф.). 
ПЬЕСÆТÆ 
Кæрчыты давд (329 фарс). 
Ацы пьесæ Секъайы къухфыстыты æмбæлы æртæ вариантæй. Йæ 
фыццаг хæрзцыбыр вариант, «Лекса æмæ Хъæрæсе — зæронд лæгтæ», 
ахæм сæргондимæ, дыууæ архайæджы дзы, кърандасæй фыст, хаст у 
«Хицæн уацмыстæм (ф. 6, оп. 1, ед. хр. 13, 36—37 с.с). Чысыл ивд- 
дзинæдтимæ уыцы текст ис иннæ къухфысты дæр («Хицæн уацмыстæ», 
г 
447 

ф. 6, оп. 1, ед. хр. 17—20, 25 с). Уыйфæстæ та йыл автор бакуыста, 
йæ социалон хъуыды йын фæцыргъдæр кодта, ног архайджытæ йæм 
бахаста (хъæуыхицау, сауджын, къулер, Лексайы ус, Лексайы чындз, 
чындзы æфсымæр) æмæ йæ хъавыд «Куырм фæндырдзæгъдæг»-мæ 
бахæссын. Ам æй мыхуыр кæнæм уыцы фæстаг автографмæ гæсгæ 
(«Куырм фæндырдзæгъдæг», 61—64 с.с). Фыццаг хатт мыхуыры ра- 
цыд 1959 азы («Равзаргæ уацмыстæ», 349—355 ф.ф.). 
Тотырбег æмæ йæ ус (334 фарс). 
Мыхуыргонд цæуы Секъайы урсфыст автографмæ гæсгæ («Ку- 
ырм фæндырдзæгъдæг», 65—66 с.с). Фыццаг хатт мыхуыры фæзынд 
1959 азы («Равзаргæ уацмыстæ», 343-345 ф.ф.). 
Дæсны Госæма (335 фарс). 
Йæ фыццаг вариант ис «Куырм фæндырдзæгьдæг»-ы (66—69 с. с). 
Уыйфæстæ ма йæм автор бафтыдта æмæ йæ ныммыхуыр кодта журнал 
«Чырыстон цард»-ы (1915 аз, июль, № 6, 251—254 ф.ф.; июль, № 7, 
309—319 ф.ф.) Мыхуыргонд цæуы журналы текстмæ гæсгæ. «Куырм 
фæндырдзæгъдæг»-ы вариант чысыл ивдтытимæ рацыд 1959 азы («Рав- 
заргæ уацмыстæ», 356—361 ф.ф.). 
Æнæбары къæрныхы фæнд (342 фарс). 
Мыхуыргонд цæуы Секъайы къухфыстмæ гæсгæ («Куырм фæн- 
дырдзæгъдæг», 70—72 с.с). Фыццаг хатт чысыл редакцион ивдты- 
тимæ мыхуыры фæзынд 1959 азы («Равзаргæ уацмыстæ», 346—348 
ф.ф.). 
Æвдисæнтæ (344 фарс). 
Мыхуыргонд цæуы Секъайы сауфыст автографмæ гæсгæ («Хи- 
цæн уацмыстæ», ф. 6, оп.1, ед.хр. 17—20, 16—19 с.с). Уацмысы цы- 
быргонд вариант, «Ос-Бæгъатыры хæст, драмæ», ахæм сæргондимæ 
хаст у авторæн йæ иннæ къухфыстмæ («Хицæн уацмыстæ», (ф. 6, оп. 
1, ед. хр. 14 (2), 36—39 с.с). Дыууæ тексты ’хсæн ис хицæндзинæдтæ. 
ИСТОРИОН ХАБÆРТГÆ, ТАУРÆГЬТÆ ÆМÆ 
УАЦХЪУЫДТÆ 
Рагон ирон цард (350 фарс). 
Фыццаг хатт мыхуыры рацыд журнал «Чырыстон цард»-ы (1916 аз, 
мартъи, № 3, 263—270 ф.ф.). Уацмысы бын Секъайы фæсномыг — «Фæс- 
хохаг» фыст. Мыхуыргонд цæуы журналы текстмæ гæсгæ. Æппæрст дзы 
448 

æрцыд ранæй-рæтты кæм дыууæ рæнхъы, кæм рæнхъ æмæ æрдæг, кæро- 
нæй та — цыппæрдæс рæнхъы. 
Хæлæгдзинад (353 фарс). 
Мыхуыргонд цæуы Секъайы урсфыст автографмæ гæсгæ («Хи- 
цæн уацмыстæ», ф. 6, оп. 1, ед. хр. 17-20, 39—40 с.с). 
Осети (Ирыстон) (356 фарс). 
Фыццаг хатт мыхуыргонд уыд журнал «Чырыстон цард»-ы (1915 
аз, ноябрь, № 11, 486—491 ф.ф.л Уацмысы бын авторы ном — «Секъа». 
Мыхуыргонд цæуы журналы текстмæ гæсгæ. 
Гуырдзиаг историйæ ист ирон адæм æмæ сæ паддзæхты тыххæй 
цыбыр ныхæстæ 
Мыхуыргонд цæуы Секъайы къухфыстмæ гæсгæ («Фынтæ», 1914 
аз, 27—31 с.с). 
Гуырдзыстоны икъономиа 12-æм фæлтæры (358 фарс). 
Мыхуыргонд цæуы Секъайы къухфыстмæ гæсгæ («Хицæн уац- 
мыстæ», ф. 6, оп. 1, ед. хр. 14 (2), 16 с). 
Тамар-дедупали (Блаженная царица Тамара) (362 фарс). 
Йæ сауфыст автограф ис æмбырдгонд «Цæсты сыг»-ы (1911 аз, 
104—107 с.с). Фæстæдæр ыл автор бакуыста æмæ йæ фыццаг хатт 
ныммыхуыр кодта «Чырыстон цард»-ы (1915 аз, февраль, № 2, 75—81 
ф.ф.). Мыхуыргонд цæуы журналы текстмæ гæсгæ. Ам йæ кæронæй 
æппæрст æрцыд рæнхъ æмæ æрдæг. 
Даут-Сослан (365 фарс). 
Фыццаг хатт мыхуыры фæзынд «Чырыстон цард»-ы (1915 аз, 
апрель, № 4, 179—184 ф.ф.). Мыхуыргонд цæуы журналы текстмæ 
гæсгæ. 
Тæга æмæ Куырдта (историон таурæгъ) (367 фарс). 
Фыццаг хатт мыхуыры рацыд газет «Ног цард»-ы (1907 аз, 31 
декабрь, № 75). Уацмысы бын Секъайы фæсномыг — «Фæсхохаг». 
Мыхуыргонд цæуы газеты текстæм гæсгæ. 
29 Гæднаты Секъа 
449 

Хазбийы фын (историон таурæгъ) (371 фарс). 
Фыццаг хатт мыхуыргонд æрцыд «Ног цард»-ы (1907 аз, 8 сен- 
тябрь, № 51). Уацмысы кæрон Секъайы фæсномыг — «Фæсхохаг». 
Мыхуыргонд цæуы газеты текстмæ гæсгæ. 
Апхадзийы хæст (историон таурæгъ) (372 фарс). 
Фыццаг хатт мыхуыргонд уыд «Ног цард»-ы (1907 аз, 1 ноябрь, 
№ 65). Уацмысы бын Секъайы фæсномыг — «Фæсхохаг». Ам мыхуыр- 
гонд цæуы газеты текстмæ гæсгæ, авд рæнхъы бæрц цыбыргондæй 
кæронмæ ’ввахс. 
Цæгаты Ир (373 фарс). 
Фыццаг хатт мыхуыры рацыд «Ног цард»-ы (1907 аз, 31 май, № 23). 
Уацхъуыды бын Секъайы фæсномыг — «Фæсхохаг». Мыхуыргонд 
цæуы газеты текстмæ гæсгæ. 
Арахъхъ (375 фарс). 
Фыццаг хатт мыхуыргонд æрцыд «Чырыстон цард»-ы (1915 аз, 
май, № 5, 224—226 ф.ф.). Уацхъуыды кæрон Секъайы фæсномыг — 
«Фæсхохаг». Мыхуыргонд цæуы журналы текстмæ гæсгæ. 
Доныскъæфæны размæ хуыцаубон (32 къуыри) (377 фарс). 
Фыццаг хатт мыхуыры рацыд «Чырыстон цард»-ы (1915 аз, ян- 
варь, № I, 14—19 ф.ф.). Уацхъуыды бын авторы ном — Секъа. Мы- 
хуыргонд цæуы журналы текстмæ гæсгæ. 
Зиаробаисджытæн цыбыр амонындзинад (380 фарс). 
Фыццаг хатт мыхуыры фæзынд «Чырыстон цард»-ы (1915 аз, 
мартъи, № 3, 89—91 ф.ф.). Уацхъуыды бын авторы ном æмæ мыггаг 
фыст — Гæдиаты Секъа. Мыхуыргонд цæуы журналы текстмæ гæсгæ. 
Колыты сауджын Аксойы тыххæй цыбыр дыууæ ныхасы (381 фарс). 
Фыццаг хатт мыхуыргонд æрцыд «Чырыстон цард»-ы (1915 аз, 
май, № 5). Уацхъуыды бын авторы мыггаг æмæ номы раззаг дам- 
гъæтæ — Г. С. 
Мыхуыргонд цæуы журналы текстмæ гæсгæ. 
450 

О нæ уарзон фыд Харлампи! (382 фарс). 
Мыхуыргонд цæуы Секъайы къухфыстмæ гæсгæ («Хицæн уац- 
мыстæ», ф. 6, оп. 1, ед. хр. 17—20, 49—50 с.с). 
Ос-Бæгъатыры стихтæ гуырдзиаг æвзагæй раивд (385 фарс). 
Мыхуыргонд цæуы Секъайы къухфыстмæ гæсгæ «Хицæн уац- 
мыстæ», ф. 6, оп. 1, ед. хр. 17—20, 21 с). 
Зондджын лæгты ныхæстæ (386 фарс). 
Иу къорд дзы фыццаг хатт, «Зонды ныхæстæ», ахæм сæргондимæ 
мыхуыргонд æрцыд журнал «Чырыстон цард»-ы (1911 аз, мартъи, № 3, 
112 ф.; апрель, № 4, 157 ф.; июль, № 7, 225 ф.; октябрь, № 10, 167 
ф.; ноябрь № 11, 383—384 ф.ф.). Хаст уыдысты ирон литературæйы 
хрестоматитæм дæр. Мыхуыргонд цæуынц Секъайы къухфыстытæм 
гæсгæ: «Цæсты сыг», 1910 аз, 48—56 с.с, «Цæсты сыг», 1911 аз, 57— 
58 с.с, «Фынтæ», 1914 аз, 33—34 с.с) æмæ журнал «Чырыстон цард»-ы 
тексттæм гæсгæ. 
Зондджын лæгты ныхæстæй ма мыхуыры рацыд 1959 азы, (Секъа. 
«Равзаргæ уацмыстæ», 161—173 ф.ф.), «Зондамонæнтæ æмæ мини- 
атюрæтæ», зæгъгæ, ахæм сæргондимæ. 
Буддæйы дæс æгъдауы (397 фарс). 
Мыхуыргонд цæуы Секъайы къухфыстмæ гæсгæ («Цæсты сыг», 
1911 аз, 57 с). Ам 9-æм пунктæй æхсæз дзырды æппæрст æрцыд. 
ФЫСТÆДЖЬГГÆ 
Мæ уарзон Миша (398 фарс). 
Цомахъ Сыбырмæ хаст куы уыди, уæд æм йæ фыд Секъа цы 
фыстæджытæ арвыста, уыдонæй иу. Цомахъæн йæ аргъуыды ном Миша 
хуынди, Секъайæн Юри куыд уыди, афтæ. Фыстæгæн йæ автограф 
къухфыстыты æхсæн нæ разынди. Фыццаг хатт мыхуыры рацыд 1959 
азы («Равзаргæ уацмыстæ», 432 ф.). Мыхуыргонд цæуы уыцы чины- 
джы текстмæ гæсгæ. Фыстæджы бын бæрæггонд: Секъа, 1 ноябрь, 
1912 аз, Заликъо — Секъайы хистæр фырт. Секъайы чызг Верæ куыд 
зæгъы, афтæмæй Заликъо ахуырмæ уæзбын уыди, фæлæ уый хыгъд 
куыстуарзаг æмæ бинонтыл æнувыд. Заликъойæн уыди фондз сывæл- 
лоны. Йæ цæст сæм дардта Цомахъы ус Наталья Ивановна. 
Адодта — Секъайы æртыккаг фырт. 
Къоли — Секъайæн йæ цыппæрæм фырт. 
Петя — Петр Юрьевич, Секъайы фырт. Бирæ азты фæкуыста Цæгат 
Ирыстоны педагогон институты педагогикæйы кафедрæйы. 
Верæ — Вера Юрьевна — Секъайы чызг, зæнæджы кæстæр. Бирæ 
451 

азты фæкуыста Цæгат Ирыстоны паддзахадон университеты, уыд био- 
логон наукæты доктор. 
Иван — Заликъойы (Секъайы хистæр фырты) лæппу, бирæ нæ 
фæцард, уыди зæхкусæг. 
Муспан — Цомахъы ус Наталья Ивановна. Цомахъимæ базонгæ 
сты Стъараполы. Наталья Ивановна уым сылгоймæгты гимназы ахуыр 
кодта. Цомахъ, та — семинары. Цомахъ Сыбырмæ хаст куы уыди, уæд 
Муспан та Уфимы сылгоймæгты гимназы ахуыргæнæгæй куыста æмæ- 
иу алы сæрд дæр ацыди Цомахъмæ. 
О Миша! (399 фарс). 
Секъайы фыстæг йæ фырт Цомахъмæ. Йæ автограф къухфыстыты 
’хсæн нæ разынд. Фыццаг хатт мыхуыргонд æрцыд 1959 азы. («Рав- 
заргæ уацмыстæ», (433—435 ф.ф.). Мыхуыргонд цæуы чиныджы текстмæ 
гæсгæ. Фыстæджы бын нысангонд — Секъа». 12 март, 1913 аз. 
«Миша!...» (401 фарс). 
Мыхуыргонд цæуы Секъайы сауфыст автографмæ гæсгæ («Хи- 
цæн уацмыстæ», ф. 6, оп. 1, ед. хр. 17—20, 13 с). Кæд фыст æрцыд, 
уый бæрæг нæу. Фыстæджы кæрон нысангонд — «Секъа». Фыццаг 
хатт мыхуыргонд æрцыд 1959 азы («Равзаргæ уацмыстæ», 430 ф.). 
Афонкæ — Секъайы зæнæджы кæстæр. Каст фæци Ростовы уни- 
верситет. Куыста Пятигорскы адæмон ахуырады хайады сæргълæууæ- 
гæй, уыди партийы крайкомы уæнг. 
Мæ уарзон Миша! (401 фарс). 
Секъайы фыстæг Сыбырмæ йæ фырт Цомахъмæ. Къухфысты ав- 
тограф фыссæджы уацмыстимæ нæ разынд. Фыццаг хатт мыхуыр- 
гонд æрцыд 1959 азы («Равзаргæ уацмыстæ», 436 ф.). Мыхуыргонд 
цæуы уыцы рауагъды текстмæ гæсгæ. Фыстæджы бын фыст: Секъа, 4 
декабрь, 1914 аз. 
«Ме ’нæзонгæ хæлар...» (402 фарс). 
Ацы фыстæг Секъайы къухфыстыты æмбæлы дыууæ вариантæй. 
Фыццаг — æнæ сæргондæй, дыккаг — «Дзуапп», зæгъгæ, ахæм сæргон- 
димæ («Хицæн уацмыстæ», ф. 6, оп. 1, ед. хр. 17—20, 2 æмæ 15 с.с). 
Дыууæ тексты ’хсæн ис бæрæг ивддзинæдтæ. Мыхуыргонд цæуы 
фыццаг варианты текстмæ гæсгæ («Хицæн уацмыстæ», ф. 6, оп. 1, ед. 
хр. 17—20, 2 с). Фыццаг хатт мыхуыры рацыд 1959 азы («Равзаргæ 
уацмыстæ», 429—430 ф.ф.). 
452 

«Ног цард»-ы 4-аем номыр фыссы «Иунæп> ирон æвзаджы 
тыххæй...» (403 фарс). 
Ацы уацхъуыд, «Корреспонденцитæ», зæгьгæ, ахæм сæргонды бын 
фыццаг хатт мыхуыргонд æрцыд газет «Ног цард»-ы (1907 аз, 8 июль, 
№ 14). Уацхъуыды бын Секъайы фæсномыг — «Фæсхохаг». Мыхуыр- 
гонд цæуы газеты текстмæ гæсгæ. Рæстытæгондæй ма рацыди 1959 азы 
(«Равзаргæ уацмыстæ», 424—426 ф.ф.). 
УÆЛÆМХАСÆН 
Секъайы чызг Къорнаты Верæйы мысинæгтæй (404 фарс). 
Фыст æрцыдысты 14 июны, 1979 азы уырыссагау. Мыхуыргонд 
цæуынц ирон æвзагмæ Мамиаты Надинæйы тæлмацæй. Фыццаг хатт 
мыхуыры рацыдысты 1981 азы (Гæдиаты Секъа. Азау. Орджоники- 
дзе, 426-427 ф.ф.). 
Секъайæн (405 фарс). 
Æмдзæвгæ фыст æрцыд Секъайы амарды фæдыл. Фыццаг хатт 
мыхуыргонд уыд «Чырыстон цард»-ы (1915 аз, август, № 8, 328 ф.). 
Æмдзæвгæйы бын Хъороты Дауиты фæсномыг æвæрд, «Хъоло», 
зæгъгæ. Мыхуыргонд цæуы журналы текстмæ гæсгæ. 
Гæдиаты Секъа (406 фарс). 
Некролог Гæдиаты Секъайы зианы фæдыл. Фыццаг хатт мыхуы- 
ры фæзынд «Чырыстон цард»-ы (1915 аз, август, № 8, 364—366 ф.ф.). 
Некрологы бын йæ ныффыссæджы мыггаг æмæ ном — Цомайты Геор 
ги. Ам мыхуыргонд цæуы журналы текстмæ гæсгæ. 
Гæдиаты Секъа (407 фарс). 
Секъайы биографи цыбырæй йæ амарды фæдыл. Фыццаг хатт 
мыхуыргонд æрцыд «Чырыстон цард»-ы (1915 аз, сентябрь, № 9, 416— 
417 ф.ф). Æрмæджы бын йæ авторы мыггаг æмæ ном æвæрд — Цо- 
майты Георги. Мыхуыргонд цæуы журналы текстмæ гæсгæ. 
Гæдиаты Секъа (408 фарс). 
Секъайы амардыл дæс азы сæххæсты боны фæдыл уацхъуыд. 
Фыццаг хатт мыхуыры рацыд «Рæстдзинад»-ы (1925 аз, 23 июль, 
№ 38). Мыхуыргонд цæуы газеты текстмæ гæсгæ. Уацхъуыды бын 
йæ авторы ном — Цомахъ. 

СÆРГÆНДТÆ 
^ 
Абайты Васо. Дыууæ ныхасы Гæдиаты Секъайы тыххæй. Уырыссаг 
æвзагæй Хуыгаты Сергейы тæлмац 5 
РАДЗЫРДТÆ 
Мæ фыццаг ныхас 11 
Арагуийы ерыстау æлдар — 
Саударæг ус 22 
Мад æмæ фырт 34 
Хо ’мæ 4фсымæр 43 
Сафиат 50 
Хъуды Цыппу 55 
Азау 67 
Дыса 80 
Садуллæ ’мæ Манидза 85 
Айссæ 98 
Зæлда 104 
ÆМДЗÆВГÆТÆ 
Фыдыбæстæ 113 
Бæлццон — 
Дугъон 114 
Зивæггæнаг 115 
Иунæг — 
Æнусы кæстæр 121 
Мæ бæлас — 
Сидзæр 122 
Хист — 
Мæнг дуне 123 
Ирон хъæздыг 124 
Арахъхъ 125 
Дзул æмæ сæн 126 
Хъомгæс — 
Чермен 128 
Къæвда 129 
454 

Хæхты маст 130 
Хъарæг 131 
Тæхуды 132 
Æнкъард хъуыды 133 
Чырыстийы цъупмæ — 
Уалдзæг 134 
Уалдзыгон зарæг 135 
У арзон 136 
Гутон 137 
Дæдадæйы зарджытæ — 
Мæ гуырæн бæстæ Ганис 138 
Фæдис 140 
Хосдзау 142 
Мæ фæндаг — 
Акæс — 
Фысым 143 
Фæдзæхсын — 
Мæнг дуне 144 
Амонындзинад 145 
Фыдлæджы бæх — 
Фыдус 146 
Ныры дуджы чызджытæ — 
Ус æмæ лæг 148 
Куадзæн — 
Майрæмы нывы раз 150 
Фыдыбæстæ 153 
Арвыком 154 
Саниба — 
Чырыстийы цъупп 155 
Фын 156 
Къоста 159 
Поэт 162 
«Мæ мад мæ авдæны ныббаста...» - 
Цъиу йæ лæппыныл хъарæг кæны — 
Мæ зæрдæ 163 
Фæндырдзæгъдæг 164 
Хæрзбон — 
Дидинæг 165 
Саударæг ус 166 
Сидзæр чызг 167 
Мæгуыры зæрдæ 169 
Цард 170 
Кусæг лæг — 
Рухсаг уæнт 171 
Ахбол æмæ Мила 172 
Санибайы фыййау 173 
Зымæг 174 
455 

Мартъи 174 
«Мит тайы, лæбыры...» 175 
Дыууæ тыхы — 
Уарзондзинад - 
Сагъæс 176 
Хъус - 
Зæгъын 177 
Ирон чиныгыл чи нæ архайы, уыцы ирон адæмæн лæвар — 
Палто 178 
Хъази æмæ Нази — 
Тузарæн ис — 
«Фыдуаг фыртæй фыдуаг куыдзæн...» 179 
Бадæнтæ — 
Уасджырджийы зарæг — 
Ирыстон 180 
Рæстæг 181 
Чырыстийы цъуппы цъити-зæй, 3 — 6 июлы, 1902 аз 183 
Ме ’мбæстонæн дзуапп 184 
Тæхуды 185 
Æнæрхъуыды хæст — 
Хæст 186 
Н ы р ы дудж ы ца рд 187 
Цы федтон 188 
Мæ лымæн лæгæн 189 
Зæрæдты сагъæс — 
Не ’хсинæн нард гогызы фыд нæ тайы 190 
Тæригъæдджын — 
Къæрныхтæ 192 
Фыййауы сагъæс — 
Сæрд 193 
Таймураз æмæ Азау — 
Пеху ымпар 194 
Дзæуджыхъæуы алчер Питиримæн Ирыхъæуы аргъуаны раз, 8 сентябры 
1912 азы 195 
Моргойы-фырт Тасолтан-сауджыны ингæны уæлхъус 1913 аз, 12 майы 
мæй 196 
Ос-Бæгъатыры мады хъарæг 197 
Сырдтæ — 
Хъарæг 198 
Æфсадхон, 1914 азы — 
Мæгуыры фæндаг 199 
Санибайы аст Гæналы — 
Дзæбидыр 200 
Ныстуан — 
« Ма фæсай дæхи дæр...» 201 
Къостайы цырты раз — 
Булæмæргъ 202 
456 

Сырдты митæ 203 
Æз дæн 205 
Балкан æмæ Турчы хæст — 
Хæфс æмæ домбай 206 
Куырдта ’мæ Тæга — дыууæ ’фсымæры — 
Æрджынарæджы Дзылаты раз. Легендæ 211 
Даредзантæ 213 
ПРОЗÆЙÆ ФЫСТ ÆМДЗÆВГÆТÆ 
Уалдзæг 223 
Уалдзæг Ирыстоны — 
Сæрд Ирыстоны — 
Æрæгвæззæг Ирыстоны 224 
Зымæг Ирыстоны — 
Уалдзæг Ирыстоны 225 
Сæрибар — 
ЦЫБЫР ХЪУЫДЫТÆ 
Иры фæсивæд 227 
Хъалтæ — 
Тызмæг — 
Куырм — 
Фæллад - 
Комдзог 228 
Мæ рæстæг — 
Гæдыйы къах цыбыр у — 
Сæууон фыййау — 
Сослæнбегæн — 
Ирыстон — 
Рæстæг 229 
Тæхуды — 
Мæрдтæмдзæуæг - 
Бæлццон Ларсы — 
Дайран —Тамары фидар - 
Сæна 230 
Къоб - 
Цалынмæ æгас дæн — 
Æвадат рынчын — 
Ирон сыхаг — 
Тæхуды - 
«Ирон адæм цытæ сысты?!.» 231 
Мæгуыры дуг - 
Дыууæусон - 
Сугдзау - 
«Тыхджын мæгуырæн...» ~~ 
Хъæбатыр — 
Æвзæр æфсины къæбиц — хæлæттаг 232 
457 

Хадзы — чабæдзау 232 
Къæрныхы фырт — 
Сабатизæр хæссæг ус — 
Нæ фæстæ — 
Зæгъон дын — 
Сæрибар 233 
Мæстыгæр — 
«Фæллад лæг — æнкъард...» — 
Рæдау æмæ чъынды — 
Æфхæрд — 
Æмбисонд — 
Фыд æмæ фырт 234 
Халон — 
Мæ гæды лымæн — 
Маст — 
Удхæссæг — 
Куы дæ фæнда — 
Магусатæн 235 
Куырттатаг хæстæг — 
Ныфс — 
Дыууæ боцкъайы — 
Л æ д ж ы з æ р д æ — 
«Мæгуыр кусæг йæ къæбæрæй...» — 
«Топпы цæф тагъд дзæбæх кæны...» 236 
«Лæг бонгусæг у...» — 
«Хорзгæнæг лæг дунейы сæтты...» — 
«Де ’взаг æмæ дæ цæст сыгъдæг...» — 
«Дæхæдæг дæхи куы сæттай...» — 
«Рæхджы дæм у æрцæуинаг...» — 
«Дæ къух хæстæг куы нæ æххæсса...» 237 
«Лæг дæм худгæ куы дзура...» — 
«Лæг кæмæй райгуыра...» — 
НОВЕЛЛÆТÆ 
Фын 228 
Берцихы беридон 239 
Дыууæ сыхаджы ныхас — 
Лæг æви сырд 240 
Зæрватыкк 241 
Сырдты парламент. Уынаффæгæнæг æмбырд 243 
Фыранк, бирæгъ, сырдтæ æмæ фос — 
Куырттаты фыййæуттæ 244 
ÆМБЙСÆНДТÆ 
Хуы тулдзы бын 245 
Хæфсыты паддзах 246 
Кæсаг, хæфс æмæ цъиусур 247 
458 

Минас 248 
Фыранк æмæ гæды 249 
Цæргæс æмæ уызын — 
Халон æмæ цъиу 250 
Домбай 251 
Бæлæсты хъаст 252 
Тыхджын.... — 
Ку ыдз æмæ гал 253 
Рувас — 
Уыг æмæ халон 254 
Домбай, уасæг, рувас æмæ егар 255 
Куыдз, уасæг æмæ рувас 256 
Хуы æмæ фыс 257 
Лæг, уæйыг æмæ рувас 258 
Фыранк, лæг æмæ гæды 259 
Аг æмæ фыдис 260 
Уызын — 
Маймуни — 
Хæдзаргæнæг лæг 261 
Чъынды хъæздыг 262 
Зырнæг æмæ рувас 263 
Хæфс — 
«Уазæг — фыс...» — 
Сугдзау 264 
Хæлынбыттыр — 
Халон, уаллон, цъиусур æмæ бæлæстæ — 
Æрсытæ æмæ бирæгътæ 265 
Рувас 266 
Домбай — 
Домбай æмæ зыгъарæг 267 
Рувас æмæ уасæг 268 
«Карк айк æрæфтыдта...» — 
Гакк-гукк æмæ уасæг — 
Халон æмæ хæрæг 269 
Хур æмæ хæфс — 
Хæфсыты къарол Хъазар 270 
Халон æмæ хæрæг 271 
Домбай 272 
Бæх æмæ хæрæг — 
Бирæгъ æмæ фыййау 273 
Арс æмæ фос — 
«Дзæбидыр хохæй каст...» 274 
Кард æмæ кæрддзæм — 
Бæлон æмæ уыры — 
Арахъхъ æмæ Сатана 275 
Уагъылы — 
Куыдз æмæ гæды 276 
459 

Арт æмæ аг 
Фыййæуттæ æмæ куыйтæ 277 
Сусæны мæй — 
Бирæгъ æмæ хъæдхой — 
Халон æмæ цæргæс 278 
Булæмæргъ æмæ уæрцц — 
Бон æмæ æхсæв 279 
Теуа æмæ хæрæг — 
Гал æмæ ’фсондз 280 
Цæргæс æмæ цъиусур — 
Дыууæ фысы 281 
Мæлдзыг æмæ мыдыбындз — 
Уаллон æмæ калм 282 
Байраг æмæ йæ мад — 
Бурдым æмæ булæмæргъ 283 
Гакк-гукк æмæ цъиу — 
Халон æмæ цæргæс 284 
Халон æмæ идæдз ус 285 
Карк æмæ бабызы цъиутæ — 
Цæргæс æмæ гакк-гукк 286 
Домбай æмæ бирæгъ — 
Дзæбуг æмæ хъæсдарæг 287 
Цырыхъхъ æмæ къалос — 
Хæдзаргæнæг рувас 288 
Бирæгъ æмæ сæгъ 289 
Дамка æмæ къуыдыр куыдз — 
Домбай æмæ къогъотæ 290 
Сыст æмæ æхсæнкъ 291 
Бындзытæ æмæ мæлдзыджытæ 293 
Дзæбидыр æмæ мæлдзыг 294 
Домбай æмæ мыст 295 
Теуа æмæ хæрæг 296 
Карк æмæ йæ цъиутæ — 
Уызын æмæ цæргæс — 
Мыст 297 
Халон æмæ цæргæс 298 
Мыдыбындз æмæ саубындз 299 
Сæгъ æмæ сычъи 300 
Хъæлæрдзы æмæ мæнæргъы — 
Саг æмæ йæ сыкъатæ 301 
Рувас æмæ фыр — 
Гæлæбу æмæ хъæндил — 
Мыд æмæ булкъ 302 
Давон, булкъ æмæ мыд — 
Сæгуыт æмæ сычъи 303 
Бæлæсты хъаст — 
Сырдты емынæ — 
460 

Халæтты æмбырд 304 
Мыст æмæ уыры 305 
Домбай æмæ хæфс — 
Халон 306 
Бирæгътæ — 
Халон æмæ булæмæргъ 307 
Гойаты ’фсин — 
Сидзæр лæппуйы фыс æмæ бирæгътæ 308 
Фыранк, гæды, арс æмæ бирæгъ — 
Халон æмæ уаллон — 
Фос æмæ бирæгътæ 309 
Уырд æмæ рувас — 
ЛРГЪÆУТТÆ 
Рувас-хадзы 311 
Рæстдзинад агурæг 313 
Хæйрæджы уидон 316 
Уасджырджи æмæ æртæ ’фсымæры 317 
Æфсати 322 
Куырттатаг гæды лæг 323 
Лæджы хъæздыгад цас хъал кæны 326 
ПЬЕСÆТÆ 
Кæрчыты давд 329 
Тотырбег æмæ йæ ус 334 
Дæсны Госæма 335 
Æнæбары къæрныхы фæнд 342 
Æвдисæнтæ 344 
ИСТОРИОН ХАБÆРТТÆ, ТЛУРÆГЪТÆ ÆМÆ УЛЦХЪУЫДТÆ 
Рагон ирон цард 350 
Хæлæгдзинад 353 
Осети (Ирыстон) 356 
Гуырдзиаг историйæ ист ирон адæм æмæ сæ паддзæхты тыххæй 
цыбыр ныхæстæ 358 
Гуырдзыстоны икъономиа 12-æм фæлтæры 361 
Тамар-деду пали 362 
Даут-Сослан 365 
Тæга æмæ Куырдта (исшорион таурæгъ) 367 
Хазбийы фын (историон таурæгъ) 371 
Апхадзы хæст (историон таурæгъ) 372 
Цæгаты Ир 373 
«Рынчын йæ низ...» 374 
Арахъхъ 375 
Доныскъæфæны размæ хуыцаубон 377 
Зиаробаисджытæн цыбыр амонындзинад 380 
461 

Колыты сауджын Аксойы тыххæй цыбыр дыууæ ныхасы 381 
О нæ уарзон фыд Харлампи! 382 
Ос-Бæгъатыры стихтæ гуырдзиаг æвзагæй раивд 385 
Зондджын лæгты ныхæстæ 386 
Буддæйы дæс æгъдауы 397 
ФЫСТÆДЖЫТÆ 
«Мæ уарзон Миша!..» 398 
«О Миша!..» 399 
«Миша! Мах иууылдæр цæрæм...» 401 
«Мæ уарзон Миша!..» — 
« Ме ’нæзонгæ хæлар!..» 402 
«Ног цард»-ы 4 номыр фыссы...» 403 
УÆЛÆМХАСÆН 
Секъайы чызг Къорнаты Верæйы мысинæгтæй 404 
Секъайæн 405 
Гæдиаты Секъа 406 
Гæдиаты Секъа 407 
Гæдиаты Секъа 408 
ФИППАИНÆГТÆ 410 

Лнтературно-художественное издание 
ГАДИЕВ СЕКА 
Произведения 
на осетннском языке 
Составитель 
Кокайты Тотраз Аврамович 
Редактор С.З. Хугаев 
Художественный редактор Н.У. Гаппоева 
Художник Л./О. Габуев 
Техннческин редактор А.В. Ядыкина 
Корректор Э.Дз. Баликоева 
Компьютерная вёрстка Д.О. Амбаловой 
Сдано в иабор 15.01.18. Подпнсано к печатн 28.11.18. 
Формат бумаш 60х90> 16. Бум. офс. № 1. Гарн. шрифта «Кудряшов». 
Печать офсетная. Усл.-п.л. 29. Учётно-изд. л. 25,21. Тнраж 500 экз. 
Изд. № 12. Заказ№ 1856. 
Комнтет по делам печати н массовых коммуннкацин 
Республнкн Северная Осетия-Алання. 
ГУП «Издательство «Ир», 
362040, г. Владикавказ, проспект Мпра, 25. 
тел.: 8(8672) 33-31-99, е-таИ: Ыа^еНгфбтаИ.сот 
Отпечатано в ОАО «Издательско-полиграф1гческое предпрнятие 
им. В.А. Гасснева», 362011, г. Владнкавказ, ул. Тельмана, 16 

ИР 
СЕВЕРО-ОСЕТИНСКОЕ 
НАЦИОНАЛЬНОЕ 
«ИЗДАТЕЛЬСТВО ИР» 
История зарождения и развития 
осетинской печати и издательского дела 
относится ко второй половине XVIII века и 
тесно связана с добровольным 
присоединением Осетии к России, 
в результате которого были созданы условия 
для более успешного развития экономики и культуры, 
открывшие пути проникновения передовой русской, 
а вместе с ней и мировой культуры в Северную Осетию. 
По своему назначению издательство «Ир» 
с самого начала своего существования 
является универсальным. 
Мы издаём художественную, 
историко-патриотическую, 
производственно-техническую, 
научно-популярную, краеведческую литературу, 
книги для детей, учебники и методички. 
БУДЕМ РАДЫ СОТРУДНИЧЕСТВУ! 

