840сет 
А-26 
АгънатыГ. 
А-26 Дысоны фын: Уацаутæ æмæ радзырдтæ.— Дзæуджы- 
>сьæу:Ир, 1999-416 ф. 
Агнаев Г. А. 
Вчерашний сон. 
В книгу писателя Г. Агнаева «Вчерапший сон» вошли повести 
и рассказы, написанные в последние годы. 
4702500201-21 0 А л 
А~ 12-99 84 0сст 
М131@3)-99 
18В^ 5-7534-1074-Х © Агнаев Г. А., 1999 

ы^% 
дысоны 
ФЫН 
\/æддæр уыцы фын... Дысоны фын... Заретæ куы фе- 
• • • ^ хъал, уæд йæ зæрдæ афтæ тынг гуыпп-гуыпп кодта, 
æмæ дзы фæтарст. Цыдæр уысм æм суанг афтæ дæр фæкаст: 
ныртæккæ йæ зæрдæ риуыгуыдырæй рарæдувдзæн, цыма йæ 
зæрдæйы хъæрæй, йæ риуыгъдæй йæхæдæг нæ, фæлæ сæ 
хæдзар дæр змæлы. Заретæйы сур хид акалд, йæ буары зыр- 
зыр цасдæр рæстæг не ’рсабыр. Цæй хуыссæг æмæ ма цæй 
цыдæр: дзагъырдзæстæй каст, боны æрбацъæхтæм йæ сын- 
тæджы фæрафт-бафт кодта. Райсомæй сыстад фæхтыхосты 
хуызæнæй. 
Бон йæ кæнонтæ кæны, хур арвы цъæх хъæбысы æрца- 
уындзæг, уæддæр Заретæ йе ’рдзон гаччы нæма сбадт. Стæй 
цыма нал сбаддзæн, цæмæндæр æм афтæ кæсы. Хуыцау ба- 
хизæд уымæй, фæлæ... 
Уыцы фын... Дысоны фын... Æмæ дзы чысыл исты уæд та 
куы бахъуыды кодтаид, чысыл цыдæр, бындзыджы йас, бын- 
дзыджы хуызæн цыдæр, йæ хъуыды цæуыл фæхæца, йæ цæсты 
тигъæйцыдæр уысм цы ацахса, ахæм цыдæр. Ницы хъуыды 
кæны. Йæ сæр ницы ахсы, цыма дойнаг сау дур фестад. Ныу- 
уæззау, ницы йæм хъары, ницы йæм хъуысы. Заретæ йын 
хорз цы æнкъары — уый йæ уæз. Цыма фын никæд федта? 
Фæлæ дысоны фын... Цæмæн дзы афтæ тынг батыхст, цæмæн 
дзы афтæ катайаг фæци? Цы æбæрæг рис, цы æбæрæг тас дзы 
бацыд, уый йæ тынгæй-тынгдæр æлвасы, æлхъивы йæ. 
Дысон æххæст нæма фехъал, йæ цæстытæй нæма ракаст, 
кæм и, цы дунейы и, уый æххæст нæма зыдта, фæлæ уæддæр, 
фыццагдæр арвы æрттывдау йæ сæры цы атахт, уый — Амы- 
ран кæм и? Сонты хуызæн йæ хуыссæны рабадт, Амыраны 
’рдæм фæзылд, йæ цæстытæ дзы ныссагъта. Нæ! Талынг нæ 
уыди — мæй йæ цалхыдзагæй ^аст, фæлæ йæ уæддæр цыдæр 
уысм нæ ауыдта æмæ йæ йæ^ хъæлæсы дзаг ныхъхъæр 
з 

кæнынмæ бирæ нал хъуыд. Йæ уырзтæ, йе ’нгуылдзтæ йыл 
æрхаста: ам и, йæ цуры и, йæ фарсмæ и Амыран! Æмæ сулæ- 
фыд! Фæлæ... Æмæ та йæ ногæй асгæрста, сæрæй къæхтæм, 
къæхтæй сæрмæ, йæ риуыл ын цалдæр хатты йæ армытъæпæн 
æрхаста. Йæ зæрдæйы гуыпп-гуыппæй йæм ницы хъуыст, æмæ 
уазал риз йе уæнгты ацыд. Амыраны риуыл йæ хъус авæрд- 
та. Лæппу базмæлыд, йæ чысыл цæнгтæ айвæзта, йæ рахиз 
фарсыл æрхуыссыд, æмæ Заретæйы фырцинæй ныххудынмæ 
бирæ нал хъуыд. Стæй... 0 Хуыцау! Амыран дзæбæх, æнæниз 
у, фæлæ... Анусиат æмæ Амырхан... Йæ къахфындзтыл хъуыз- 
æгау йæ мад æмæ йæ фыды уатмæ бацыд. Уыдон хистæртæ 
сты, зæрæдтæ æмæ цы не ’рцæуы. Сæ цурмæ бацыд, æргуы- 
быр сæм: æнцад хуыссынц. Заретæ разылд, Амыраны фарсмæ 
йæхи æруагъта, фæлæ йæ хуыссæг фæлыгъд. Цалдæр хатты 
бафынæй кæныныл афæлвæрдта: йæ цæстытæ-иу бацъынд код- 
та, йæхицæн цал æмæ цал хатты загъта: мацæуыл тыхс, мацæ- 
уыл хъуыды кæн. Нæ! Уæддæр æм хуыссæг æмгæрон нал 
æрцыд, дард кæдæмдæр дзы фæлыгъд. 
Кæд Алыбег... Кæд ууыл исты æрцыд?.. Æмæ кæд дард 
кæмдæр и, уæддæр æй зæрдæ банкъардта æмæ кæд уымæн 
катай кæны? Хуыцау æй дзæбæх уадзæд, кæмдæриддæр и — 
йæхи фæндиаг уæд. 0 рухс Лæгтыдзуар, дæ рахиз базыры 
бын æй бакæн! Сæхицæй куы ацыд, ууыл цас рæстæг аивгъуыд- 
та?.. Авд мæйы æмæ ’ртæ боны. Бон нæ, фæлæ цал сахатыл 
ацыд, Заретæ ма суанг уый дæр хъуыды кæны: иуæндæсæмæй 
фынддæс минуты рауад... 
Фæстаг рæстæг лæппу куыддæр фенкъард, фæсагъæсхуыз, 
йæ азтæй фæкардæр. Бæлвырд цыдæр катай, цыдæр мæт дзы 
бацыд. Йæхинымæр цыдæр кæй скарста, ноджы фидарæй, 
Заретæ ууыл дызæрдыг нал кодта. Уыйразмæ дæр мæлæты 
дзырдмондаг, мæлæты дзырдарæхст нæ уыд: цыма-иу æнæба- 
ры дзырдта, цыма-иу йæ алы ныхас дæр дард кæцæйдæр лас- 
та. Йæ ацыд, йæ фезмæлд куыд хъавгæ уыдысты, йæ ныхас 
дæр афтæ. Фæстагмæ бынтондæр смадзура, дзырд дзь* нал хауд. 
Афтæмæй та, фæстаг æртæ азы, Амыран куы фæзынд, уæдæй 
фæстæмæ сæ иумæ æмæ се ’ннæмæ дæр цæйбæрц дзуринæгтæ 
уыд! Уыд æмæ ис! Фæлæ минут, дыууæ минутæй фылдæр искæд 
афæстиат сты? Уый дæр искæйты цур. Мачи мацы бафип- 
пайа, мачи мацæуыл фæгуырысхо уа. Æваст ма фæцæуæг у, 
цыма дæ къæхты бын зæхх судзы, афтæ дæхи иуварс ма ап- 
пар, мыййаг, исчи исты куы бамбара. Æцæгдзинадæй та... 
Æцæгдзинадæй та зæхх дæ быны судзы. Æмæ тагъд-тагъд, 
скъæфтдзаг, æрдæгæууылд, æрдæгныхъуырд ныхæстæ кæн. 
Цы амал, цы гæнæн ис, уымæй ныхас тагъддæр фæлыг кæн, 
тагъддæр дæхи фæиуварс кæн, æрмæст аивæй. Заретæ-иу ахæм 
уысмты йæхимæ арты хуызæн каст, йе ’взæгтæ хæрдмæ кæмæн 
4 

фæтæлфынц, ахæм арты хуызæн. Заретæ йæ никуы ницæмæй 
бафарста, фæлæ иу уавæры кæй сты, ууыл иу мисхал дæр 
дызæрдыг никæд кодта. Уый дæр йæхимидæг сыгъд, æрмæст 
æй Заретæйы йеддæмæ ничи æмбæрста. 
Сæ алы, суанг уысмы дæргъæн цыбыр фембæлд дæр За- 
ретæйæн уыд уд æвзарæн, уд фæлварæн. Дæхицæн бынат мауал 
ар. Стыр дуне, сæдæ æмæ сæдæгай милуантæ кæм цæрынц, 
мингай æмæ мингай горæттæ арвмæ æмæ фæйнæрдæм кæм 
фæцыдысты, уыцы æгæрон зæхх дын нал фаг кæны, 
æрбакъуындæг дыл æмæ дæ алырдыгæй æлвасы, æлхъивы дæ. 
Дæ хъуыры цыдæр къуыбар февзæры æмæ ферхæцыс, дæ 
улæфт фескъуыны. Дæ зæрдæ тæлфы, цыдæр æрдуйыл ма 
хæцы, чысыл ма — æмæ æрхаудзынæ. Ныртæккæ фæдонзо- 
ныг уыдзынæ, дæ зæнгты зыр-зыр де ’ппæт буарыл апырх, 
дæ быны фæдыдагъ уыдзысты æмæ дæ тъæпп зæххыл 
фæцæудзæн. Ноджы диссаг! Цас фылдæр адæмы æхсæн-иу 
амбæлд Алыбегыл, афтæ уыцы уавæры азары тынгдæр хауд. 
Æвæццæгæн æм уыцы уавæр цы тыхтæ æвзæрын кодта, уыдоц, 
æрмæст Алыбегæй нæ цыдысты, фæлæ адæмæй дæр. Йæхи- 
мидæг цал æмæ цал хатты загъта: Алыбегыл иунæгæй 
сæмбæлон æви мин адæймагимæ, дардмæ йæ ауынон æви афтæ 
хæстæг лæуд фæуæм æмæ йын йæ зæрдæйы гуыпп-гуыпп 
хъусон, уæддæр мæ иу нуар, иу стъæлф дæр нал фезмæлдзæн, 
уыдзынæн дурæй хъæбæрдæр. Фæлæ фембæлдысты, уæд-иу 
уыцы ныхæстæн сæ кой, сæ хъæр дæр нал уыд. Райдайæнты 
æнхъæлдта: уыцы уавæрæй сабыргай фæиртæсдзæн, рæстæг 
æппæты хуыздæр дохтыр у — йæ удуæлдайгæнæг æнкъарæнтæ 
рæстæгимæ фæсте аззайдзысты. Фæлæ нæ! Уыдон дæр 
рæстæгимæ æмдзу кодтой, иу уысм, иу санчъех фæстæдæр 
никæд аззадысты. 
Алыбег ацыд... Ацыд, æмæ Заретæ сулæфыд. Нæ! Уæддæр 
æй цасдæр рæстæг йæ раздæры æнкъарæнтæ уæгъд нæ уагъ- 
той. Кæс æмæ та æнæнхъæлæджы кæцæйдæр фæзындысты. 
Цы нæ вæййы, Алыбег фæстæмæ куы æрыздæха, цы нæ 
вæййы, куыстыл куы нæ фæхæст уа, цы нæ вæййы, хъæуæй, 
йæ бинонтæй йæхи атонын куы нæ бафæраза... Хъуыдытæ сæры 
ивылдысты. Хатт-иу æм афтæ дæр фæкаст, цыма Алыбег 
æрбацæуы, уыны йæ. Æмæ-иу цасдæр рæстæг æдзæмæй баз- 
зад, нал-иу улæфыд, уыцы иу рæстæг-иу цыдæр æбæрæг, 
æхсызгон тасы æнкъарæнтæ зæрдæйы сиу сты. 
Алыбегæй сæхимæ фыстæг райстой — мад æмæ фыдæн 
цины хабар: кусын райдыдта, иу ирон лæппуимæ æмдзæрæны 
цæры, разы, тынг разы у йæ куыстæй, сæ зæрдæ йæм ма 
’хсайæд. 
Заретæйы зæрдæ йæм æхсайдта. $ьщ;ы фыстæджы райст, 
æвæццæгæн, уымæй æхсызгондæр никæмæн уыд. Амыран куы 
5 

райгуырд — нæ! Уымæй дæр раздæр — Заретæ, сывæллон ын 
уыдзæн, уый куы базыдта, уæд цы æндон фæлгæты бахауд, 
растдæр зæгъгæйæ та: йæхæдæг йæхицæн цы æндон фæлгæт 
сарæзта, уый Алыбеджы ацыды фæстæ тад, згъæлд, 
фæйнæрдæм хауд. 
Диссаг! Уæддæр зæрдæ раздæр алцыдæр цæмæн базоны? 
Цы у зæрдæ? Фыды мур æви стыр дуне? Адæймагæн адæй- 
маджы æмбарынгæнæг æгæрон тых? Зæрдæйæ зæрдæйы 
æхсæн уыдон цавæр тæгтæ сты? Цæстæй сæ нæ фендзынæ, 
уырзæй сæ нæ басгардзынæ, фæлæ ис ахæм тæгтæ. Ис! За- 
ретæ сæ зоны. Æндæр, Алыбег сæхицæй цы бон цыд, уый 
цæмæй базыдта? Уый нæ, фæлæ сахаты онг, сахат нæ, фæлæ 
минуты онг рæстæг куыд базыдта? Раздæр никæмæй ницы 
фехъуыста, афтæмæй. Алыбег рацæуы, зæгъгæ, уæд сæ ру- 
дзынджы цур цæмæн слæууыд? Суанг ма рудзынг дæр бай- 
гом кодта. Æмæ цæмæн? Рудзынджы цурæй йæ йæ къæхтæ 
мидæмæ цæуыннæуал хастой? 
• Заретæ Алыбеджы куы ауыдта, уæд бамбæрста, фæцæуы. 
Кæдæм, уый нæма зыдта, фæлæ бамбæрста: фæцæуы, фæцæуы 
дард кæдæмдæр. 0, уый цыд, æрыгон лæппу куыд фæцæуы, 
афтæ. Нæ тагъд кодта, нæ сабыр, йæ къахайст — рæстæмбис. 
Фæлæ йæ Заретæ хорз æмбæрста: Алыбег лыгъд. Лыгъд 
йæхицæй, Амыранæй, Заретæйæ, йæ бинонтæй, йæ 
сыхбæстæй, йæ хъæубæстæй. Лыгъд Ирыстонæй, ирон 
адæмæй. Нæ! Заретæ дзы иу ныхас дæр никæд фехъуыста. 
Чи зоны, Алыбег алидзынмæ кæй хъавы, уый йæ зæрдæйæ 
нæ цух кодта. Æмæ йын, иуæй, зын уыд: йæ лæппуйы фыд 
фæцæуы æмæ... Йæ цæстытæ доны разылдысты, скæуынмæ 
йæ бирæ нал хъуыд, фæлæ афоныл йæ зæрдæйы рохтæ 
йæхимæ райста, æрхæцыд сыл: иу цæссыг æмæ иу хъын- 
цъым дæр нæ! Иннæмæй та, Алыбег кæй фæцæуы, уый йын 
æхсызгон уыд, стæй тынг æхсызгон: ныр се ’хсæн цы чы- 
сыл, цы къуындæг, дыууæ сыхаджы цæхæрадоны æхсæн цы 
арæн вæййы, уый милуан нæ, фæлæ сæдæгай æмæ сæдæгай 
милуан хатты фæуæрæхдæр уыдзæн. Цы фæлгæты, цы 
къуындæг дунейы бахаудысты, уый афтæ рауæрæх уыдзæн, 
æмæ йæ цæст нал ахсдзæн. Æмæ у$>га сæ иуæн дæр æмæ сæ 
иннæмæн дæр æрхæсдзæн сæрибар, удæнцой. Уый æнæмæнг 
афтæ кæй уыдзæн, уый Заретæ зæрдæйæ æмбæрста, æмæ уыцы 
иу рæстæг артæй доны æхсæн бахауд. 
Алыбегæн Заретæйы фенд арвæй дур æрхауæгау уыд æви 
йæ кæй фендзæн, уый æмбæрста? Заретæйы рудзгуытæй йæ 
цæстытæ нал æмæ нал иста. Фæлæууыд, Заретæ сæ нæ баны- 
мадта, фæлæ нымадæй цалдæр уысмы. Фæлæ, охх, цæй бирæ 
загътой уыцы цалдæр уысмы Заретæйæн! Загътой йын: «За- 
ретæ, ма тыхс: æз, Алыбег, дæ лæппуйы фыд дæн». Уыцы 
6 

цалдæр уысмы загътой, Заретæ цыппар азмæ æввахс цы 
ныхæстæ фехъусынмæ бæллыд, уыдон: «Заретæ, æз — Алы- 
бег, дæ къай дæн, дæ цардæмбал». Æмæ Заретæ фырцинæй 
цы акодтаид, уый нал зыдта, йæ мидбынат ныдздзæм. 
Кæраедзимæ фæкомкоммæ сты. Цас? Æвæццæгæн, секунд дæр 
нæ, фæлæ йæ дыууæ цæсты Заретæйы буарыл куыд ссыгъ- 
дысты, куыд дзы нынныхстысты, йæ зæрдæ йын куыд рæ- 
хуыстой, уый дзы ныр дæр нæма ферох. Æнæмæнг, Заретæйы 
цæстытæ та ууыл афтæ сыгъдысты. 
— Æз фæцæуын,— загъта Алыбег. Йæ хъæлæсыуаг — 
æнкъард, уынгæг, цыма йæ кæуындзæг йæ хъуырмæ схæццæ. 
Йæ цæстытæ доны куы разилой, уымæ йæ бирæ нал хъуыд. 
Йæ хъæлæсыуаг æмæ йæ цæстæнгас хъæрæй дзырдтой: цæ- 
уын, фæлæ цæуын æнæбары. Æмæ йæ Заретæ хорз æмбæрста: 
æнæ цæугæ йын нæ уыд, æмæ Зарётæ загъта: 
— Фæндараст. Амыранмæ дæ зæрдæ ма ’хсайæд. 
Уыцы цалдæр ныхасмæ лæппуйы цæстытæ æваст куыд 
фæивтой, цины арт сæ куыд ссыгъд, Заретæ уый хорз ауыд- 
та. Суанг ма Алыбег йæ мидбыл дæр бахудт. Æмæ уыцы мид- 
былхудтимæ Заретæйыл дæр æхсызгон уылæн æрбакалд: æгай- 
тыма Алыбег йæ цурæй æнкъардæй нæ цæуы. Заретæ йæ 
фæстæ дзагъырцæстæй каст. Иæ цæстытæ нал æмæ нал 
ныкъуылдта. Лæппу цыма мигъвæлмы цыд, Заретæмæ афтæ 
каст, куы-иу æппындæр нал зынд, куы та-иу фæзынд, 
фæстагмæ бынтондæр уыцы мигъвæлмы аныгъуылд: уын- 
джы тигъæй фæаууон. Фæаууон, уæддæр ма Заретæ йæ мид- 
бынаты лæууыд æмæ лæууыд. Йæ сæры-иу арвы æрттывдау 
атахт: ныртæккæ Алыбег мигъвæлмæй фæзындзæн æмæ 
дардæй-дарддæр нæ, фæлæ хæстæгæй-хæстæгдæр кæндзæн: 
фæстæмæ разилдзæн, сабыр, фæлмæн къахдзæфтæй æрбацæй- 
цæудзæн. Заретæты кулдуары цур æрлæудзæн, йæ чумæдан 
зæххыл æрæвæрдзæн, йæ мидбылты бахуддзæн æмæ 
зæгъдзæн: 
— Æз никæдæмуал цæуын. 
Æндæр исчи хъуамæ цин кодтаид, æппынфæстаг алцыдæр 
йæ гаччы сбадт: дæ лæппуйы фыд йæ хъæбулæй, дæуæй, 
адæмæй йæхи нал æмбæхсы, Заретæйыл та уазал уылæн æрба- 
калд, фæтарст æмæ цыма Алыбег йæ цуры и, афтæ загъта: 
«Ацу. Ацу. Фæндараст». Суанг ма йæ къухтæ дæр ауыгъта. 
Алыбег нæ раздæхт. Стæй йын раздæхæн дæр нæ уыд. Ацы 
зæххыл сæрибарæй зынаргъдæр ницы ис, сæрибар дæ, уæд 
дьщ уæлдæф дæр æндæр ад кæны, æмæ Алыбег йæ ацыдæй 
ссæрибар кодта йæхи дæр æмæ Заретæйы дæр. Фæстæмæ 
раздæхт, уæд та йæхæдæг дæр æмæ Заретæ дæр фæстæмæ хау- 
дысты, сæхæдæг зонгæ-зонын цы къалати сарæзтой, уырдæм, 
сæхæдæг сæхицæй афтæмæй арæзтой уацайрæгтæ, цагъартæ. 
7 

Уæд Заретæ Алыбеджы фæстæ дзагъырцæстæй куыд каст, 
йæ цæстытæ дзы ратонын куыднæуал фæрæзта, йæ мидбы- 
нат æдзæмæй куыд лæууыд, уый сыхæгтæ нæ, фæлæ бинонтæй 
дæр исчи бафиппайдта, уæд æнæмæнг гуырысхойы бахауда- 
ид: кæйдæр чызг кæйдæр лæппуйæ йæ цæстытæ цæуыннæу- 
ал исы? Цы йыл æрцыд? Цæмæн æм ныджджих? Æрмæст 
сыхæгтæ кæй сты, уымæн? Æмæ сыхаг чызг сыхаг лæппуйы 
фæстæ афтæ фæкæсы? Æмæ Заретæ фестъæлфыд, цæхгæр 
фæзылд, иннæ уатмæ згъорæгау ацыд. Уым дæр йæхицæн 
бынат нæ ардта. Кæрты февзæрд, уырдыгæй уынгмæ рауад, 
йæ цæстытæ уынджы иу кæронæй иннæ кæронмæ цалдæр 
хатты æрзылдысты, стæй сонт зылд фæкодта æмæ мидæмæ 
фæцæуæг. Нæ! Сæ бинонтæ æмæ йæ сæ сыхæгтæй дæр ничи 
федта: йæ цæст никæуыл æрхæцыд. 
Уæдæ цæмæн афтæ стыхст? Цæмæн афтæ скатай? Адæй- 
маг диссаг у, цыма бинонтæ, сыхæгтæ, адæм иууылдæр сæ 
каст уымæ скодтой, цæмæндæр æм йæ зæрдæ афтæ дзырдта. 
Уæвгæ та кæй цы хъæуы? Адæймаг иунæг у, зыбыты иунæг. 
Нæ! Афтæ нæу. Амыран Заретæйы нæ хъæуы? Заретæ Амы- 
раны нæ хъæуы? Заретæйы йæ мад æмæ йæ фыд нæ хъæ- 
уынц? Адæм æй нæ хъæуынц? Куыд нæ! Нæ, фæлæ адæй- 
магæн æнæ адæм цæрæн нæй. Нæй, æндæр... 
...Уæддæр уыцы фын... Дысоны фын... Зæрдæйы æбæрæг 
тасæй баззад. Чысыл цыдæр дзы уæд та куы бахъуыды код- 
таид, йæ хъуыды цæуыл фæхæца, цæуыл аныдзæва, ахæм 
цыдæр. Диссаг! Дæ фын дæ зæрдыл ма бадар, афтæмæй йæ 
азары бахау, йæ быны дæ сæууæрдæд... 
Алыбег... Æгæр бирæ йыл нæ хъуыды кæны? Йæ рахиз 
хъус ныззарæд. Цымæ уый Заретæйыл искæд ахъуыды 
кæны?.. 
Алыбег сæхицæй ацыд августы æхсæрдæсæм бон. Заретæ 
йæ хорз бахъуыды кодта. Хур æнæкъæм цъæх-цъæхид арвæн 
йæ тæккæ астæу æрцауындзæг. Афтæ æндæвта, æмæ спичкæ 
ссыгътай, уæд уæлдæф ныггуыпп ластаид. Кæрчытæ æмæ 
гогызтæ сæхи аууæттæм ластой, сæ дзыхтæй уæлдæф ахстой. 
Бабызтæ æмæ хъазтæ къанауы донæй æддæмæ нал цыдысты. 
Бæлæсты сыфтæртæ сæхи æруагътой, куыддæр æрбампылæ- 
гау кодтой. Заретæмæ афтæ каст, бæлæстæн гæнæн -фæцис, 
уæд доны был февзæриккой. Цыма хур зæхмæ æрхауынмæ 
хъавыд. Уынджы иу змæлæг цæст нæ ахста, афтæ тæвд, афтæ 
æнуд уыд. Æмæ ахæм рæстæг фæцæйцыд Алыбег. Ногдаст, 
йæ дзаумæттæ итувæрд. Йæ чырынтæ хæдон ыл, йæ дыстæ 
мидæмæ тылд. 
Нæ! Алыбег цыд згъорæгау, æндæр афтæ тагъд куыд фæау- 
уон тигъæй? Цалдæр нæ, фæлæ фæстæмæ æрмæстдæр иу хатт 
8 

фæкаст, уæддæр ахъуыдыгæнæн уыд: лидзы, фæсте йæ чидæр 
суры, йæ сæр йæ кой ссис æмæ лидзы. Æмæ алцæмæй дæр 
алидзæн ис, фæлæ дæхицæй алидздзынæ? Дæ туг, дæ зонда- 
хаст, дæ хъуыдыкæнынад, куыд дæ фæнды, афтæ аивдзынæ? 
Дæ бынат, дæ бæстæ нæ, фæлæ æндæр планетæмæ дæр дæхи 
аппар, уæддæр дæ æндæр адæймаг рауайдзæн? Адæймаджы 
удыхъæдæн фендæрхуызонгæнæн и? Заретæ цы зоны, фæлæ, 
уымæ гæсгæ,— нæй. Абон дæ бафæндыд, цæмæй дын ахæм 
æмæ ахæм удыхъæд уа, цæмæй дæ зондахаст афтæ æмæ афтæ 
уа, æмæ фæивтай, райсом та дæ бафæндыд æндæр адæймаг 
фестын æмæ та фендæрхуызон дæ, иннæбон... Æмæ ма уæд 
адæймаг адæймаг уыдзæн?.. 
Алыбег кæдæм ацыд, цы фæци, уый тыххæй йæ мад æмæ 
йæ фыд Олга æмæ Цымырзæ цасдæр рæстæг ницы дзырдтой. 
Æмæ хъуамæ цы загътаиккой? Сæ зæрдæты сусæг рис 
æмбæхстой, сусæгæй йæ сæ риуты хастой. 0, уæдæ зонгæ- 
зонын сæ иунæг лæппуйы искуыдæм уагътой? Йæ цуры сæ 
зонгуытыл æрхаудаиккой, æппынфæстаг сыхæгтæй искæмæ 
адзырдтаиккой, Олга йæ цуры йæ цæссыгтæй йæхи æхсадта- 
ид. Ныххæцыдаид ыл, уæддæр æй нæ ауагътаид. 
Алыбег сæхицæй сусæгæй кæй рацыд, Заретæ уый хорз 
æмбæрста. Алыгъд. Ноджы ма хорз æмбæрста: Алыбег йæ 
фæнд афтæ фидарæй скарста, афтæ фидарæй алыг кодта æмæ 
æнæхъæн сыхбæстæ нæ, фæлæ æнæхъæн хъæубæстæ куы 
æрлæууыдаиккой йæ фæндагыл, уæддæр æй нæ баурæдтаик- 
кой, уæддæр йæ къахайст нæ фехæлдтаид. Уымæн æруромæн 
нал уыд. Чи зоны, Алыбег уыцы бонмæ цыд, Амыран куы 
райгуырд, уыцы-^ахатæй фæстæмæ. Чи зоны, ноджыдæр 
раздæрæй — Заретæимæ куы фембæлдысты, уыцы изæрæй 
фæстæмæ. Уæддæр ма гæххæтты гæбаз кæй ныууагъта! Зæрдæ 
фæлæууæн, ныфсы гæххæтты гæбаз. Уый нæ уыд, уæд Олга 
æмæ Цымырзæ цы фæуыдаиккой? Фыркатайæ, фыртыхстæй 
сæ зæрдæтæ цыппар цыппæрæм хайы нæ ахаудаиккой? Рай- 
сомæй дæ хæдзары дæ лæппуйы ныууадз æмæ йæ изæры ма- 
уал æрбаййаф. «Æз Уæрæсемæ ца^уын. Кусынмæ». Цалдæр 
дзырды. Куыд зынæн сæ фыста Алыбег! Зæрдæйы тугæй фыст 
дамгъæтæ, алы дамгъæимæ дæр зæрдæйæ чъепс хауд. 
Заретæ уыцы гæххæтты гæбаз никæд федта, сыхæгтæй дæр 
æй ничи никæд федта, фæлæ Олга æмæ Цымырзæйæн стыр 
хæзна кæй у, уый дызæрдыггаг нæу. Ныр дæр ма сын хъуамæ 
арф æвæрд уа æмæ куы æрбатыхсынц, сæ фырт сæ зæрдыл 
куы æрбалæууы, уæд æй, æвæццæгæн, иннæ фыстæджытимæ 
сисыйц æмæ та зæрдæ цæуылдæр фæлæууы, цыдæр ныфс та 
Дзы бацæуы, дыдзы рухсы цъыртт æм æрбакæсы. Лæг лæг у, 
Цыфæнды зынæй дæр йæхиуыл ныххæцдзæн, фæлæ Олга... 
Дамгъæ дамгъæйыл, цæг цæгыл куыд æфтауай, афтæ баф- 
9 

тауы, дзырд дзырдыл баныхасы æмæ та йæм разыны йæ 
хъæбул Алыбег. Заретæ дæр мад у æмæ, хъæбул цы у, уый 
зоны. Сывæллон сывæллон у, дæхимæ йæ бæндæнæй нæ ба- 
бæтдзынæ, архъан ыл нæ бафтаудзынæ, ахст нæу. Хатт Амы- 
ран цæстыты цурæй фæиуварс вæййы, кæс æмæ — дæ цуры, 
иннæрдæм фæзылдтæ — æмæ фæцыдæр. Зоныс æй: уыцы 
минут дард нæ ацæудзæн, уæддæр дæ зæрдæ скатай, уынгмæ 
разгъор — иуырдæм акæс, иннæрдæм акæс, сыхæгтæй, фыц- 
цагдæр, зæрдæ кæмæ æхсайы, уыдонмæ бауай. Уыдонмæ нæ 
разынд — иннæтæм фæдисы цæуæгау азгъор. Æмæ, о Хуы- 
цау! Мæнæ и! Хур дыл ракаст, дуне дыл ныррухс. Кæд дзы 
хистæртæй, суанг де ’мкарæнтæй дæр исчи ис, уæд дæ уыдо- 
ны æфсарм æмæ ирон æгъдау уромынц, де ’нкъарæнтыл дын 
хæцынц: дæ цин æддæмæ не ’вдисыс. Ничиуал дæ уыны æмæ 
дæ хъæбул дæ хъæбысы февзæрд, дæ риумæ йæ нылвæстæй. 
Тынг! Афтæ тынг æмæ куы фæрисса, суанг уымæй дæр 
фæтæрсыс. Уый дын йæ чысыл цæнгтæ дæ бæрзæйыл æрба- 
тыхта, йæ чысыл зæрдæйы цæф дæ зæрдæйы цæфимæ сиу. 
Куыд амондджын! Куыд амондджын дæ ды! Нæ! Ацы зæххыл 
дæуæй амондджындæр нæй æмæ нæ уыдзæн! 
Хъæбул... Алыбег усгур у, фæлæ йæ мад æмæ йæ фыдæн 
— нырма æвзонг лæппу! Ныййарджытæн, дам, сæ цотыл цас- 
фæнды азтæ рацæуæд, урс дадали æмæ урс зачъеджынтæ 
суæнт, уæддæр ма сын гыццылтæ вæййынц. 
Цымæ Олга æмæ Цымырзæ, Алыбег цы гæххæтты гæбаз 
ныффыста, уый кæд бафиппайдтой? Изæрæй, куыстæй куы 
æрбацыдысты, уæд, æви лæппу сæхимæ куы нæ зынд æмæ 
йæм зæрдæ куы ахсайдта?.. Кæд фæкомкоммæ сты уыцы удир- 
вæзынгæнæн гæххæтты гæбазмæ? Кæсгæ йæ Олга бакодтаид, 
Цымырзæ иу дамгъæ дæр нæ зоны. Хæрзаг фæцавддуртау 
сты. Олгайы къухы гæххæтты гæбаз нæ уыд, фæлæ æхсидав 
æмæ йæ арыдта, сыгъта йæ. Хæрзаг йæ къуыбар цæссыгтæ 
гæр-гæрæй æрызгъæлдысты, хурсыгъд, æнцъылдтæ рустыл 
кæрæдзи сырдтой, йæ цæстыты рухс ын æхгæдтой. Цымырзæ 
йæ сæр æруагъта, нал æмæ йæ нал иста, дунейы рухс ын 
æнæуынон фестад. Æвæццæгæн сæ бирæ рæстæг иу сым дæр 
никæмæй райхъуыст, цыма мæрдджынтæ уыдысты, фæлæ 
хъуыдытæ... Заретæ хъуыдытæ кæсын нæ зоны, стæй сæ чи 
зоны? Фæлæ... Олга æмæ Цымырзæйы хъуыдытæ куыд ныс- 
суйтæ сты, кæрæдзийы куыд сырдтой, куыд ивылдысты, уый 
хорз æмбары: уый сæ сабыр, сæ мадзура, сæ уæздан лæппу, 
фысы комæй кæрдæджы хал дæр чи нæ ратондзæн, уый цы 
бакуыста? Сæ иунæг хъæбул... Цæуыл сæм смæсты 
уыйбæрц? Цæуыл сыл афтæ тынг фæхудт йæ зæрдæ? Мадæй, 
фыдæй уымæн куы цæрынц, сæ цæстытæй уый тыххæй куы 
кæсынц. Цы йын нæ фаг кодта? Цæмæй стыхст? Афтæ 
10 

æгъатыр сæм цæмæн разынд? Мин æмæ мин фарсты. Раздæр 
сын уæд та исты куы загътаид, фæлæ, арвæй дур æрхауæгау, 
дæ сæрæн мацы зон, афтæмæй... Уæддæр Алыбег сæхицæй 
цæмæн ацыд? Уый зоны æрмæстдæр иу адæймаг — Заретæ. 
Æмæ Алыбеджы куы бафæнда, уæд уыцы сусæгдзинад За- 
ретæ суанг мæрдтæм дæр йемæ ахæсдзæн. Алыбеджы куы 
бафæнда, сæ цард... уæд æндæр хъуыддаг. Уæд... Уæд цы, 
уымæн Заретæ ницы зоны. Уымæн уæвæн нæй... 
...Уæддæр уыцы фын... Дысоны фын... Заретæ дзы ницы 
бахъуыды кодта, фæлæ... Зæрдæ йæхимидæг нындзыг, ныс- 
саджилтæ æмæ йыл цы æрцыд?.. 
Сылгоймаг хъавгæ, цыма йæ къæхты бын пъолæн нытто- 
нынæй тæрсы, афтæ рудзынджы цурмæ бацыд, рудзын- 
гæмбæрзæныл иуварс ахæцыд æмæ æддæмæ, уынгмæ кæсы. 
Фæззæг æрбаулæфыд, афæдзы афонтæй иу йæ бартæ исы. 
Бæлæсты сыфтæртæ ранæй-рæтты фæбур сты, иугай-дыгай 
æнæбары къалиутæй фæхицæн вæййынц æмæ сабыргай сæхи 
зæххыл æруадзынц. Куыддæр фæлмæн уагъд. Сывæллон йæ 
мады хъæбысы йæхи куыд æруадза, афтæ. Цасдæр рæстæг 
ма æмæ баблæстæ сæ сыфтæртæй сидзæрæй аззайдзысты, 
бæгънæг къалиутæ уазал дымгæмæ гæртт-гæртт кæндзысты, 
тъæнджы мæй фыруазалæй ныцъцъæх уыдзысты. Æмæ та 
Заретæмæ афтæ кæсдзæн, цыма удгоймæгтæ сты, æмæ сын 
тæригъæд кæндзæн. Æмæ бæлæстæ удгоймæгтæ не сты? 
Уыдонæн удтæ нæй? Бæгуыдæр, ис! Сæ буары цæуы сæхи туг 
— цæссыгæй урсдæр, цæссыгæй сыгъдæгдæр. Къулбадæг 
лæппу бæласы къалиу асаста. Къалиу нæ ныхъхъæрзыдта, 
фæйнæрдæм нæ лæбуры; фырадæргæй бæласыл йæхи нæ хойы, 
фæлæ къали^Р&æм асаст, уырдыгæй уыцы сабыр, уыцы 
æдзæмæй урс дзæнхъа æртæхтæ рахъардтой: бæлас кæуы, 
кæуы æдзæмæй, æнæуынæрæй, уымæн æмæ афтæ у йе ’рдзон 
сконд. Кæуы, ирон уæздан, фæрнджын лæг æнæ уынæрæй 
куыд фæкæуы, афтæ. Æмæ, дам, бæлæстæ кæуын нæ зонынц. 
Зонынц! 
Заретæ ацы зæххыл иу æмæ дыууæ азы нæ цæры æмæ дзы 
бирæ цыдæртæ базыдта. Бæлæстæ дæр удгоймæгтæ кæй сты, 
уый куыд нæ хатыд, фæлæ фарон... 
...Тута бæласы цонг чидæр асаста. Фыццаг æй ауыдта 
Амыран: 
— Уæртæ-ма!.. 
Æрдæгмард, æдзард сыфтæртæ æрбампылдысты. Бæлас — 
иудзонгой адæймаг — æдзæмæй лæууыд. Диссаг. Амыран, 
чысыл сывæллон, фæлæ цыма бæласы рис æмбæрста, афтæ 
ныссабыр. Заретæ цæмæндæр æнхъæлдта: Амыран къалиуыл 
иуварс ахæцдзæн, йæ сæрыл февзæрдзæн, хъаздзæн. Цæмæн 
ныссабыр? Цæмæн ныхъхъуыста йæхимæ? Цыдæр уысм За- 
11 

ретæмæ афтæ фæкаст, цыма Амыранимæ тæфæрфæсгæнджы- 
ты лæуд кæнынц. Æрцыд стыр бæллæх: бæлас йæ цонгæй 
фенæцонг æмæ сæркъулæй йæ цуры лæууынц. 
Амыран каст хæрдмæ, æдзæмæй, дзагъырцæстæй. Æмæ 
Заретæ дæр йæхи нал баурæдта: кæдæм кæсы йæ хъæбул, 
цæмæн аджих? Уый дæр йæ мидбынат лæугæйæ баззад: бæла- 
сы цонг кæм асаст, уырдыгæй, бæласы хъæдгомæй хъарыд 
ставд урс æртæхтæ, цыма цæмæйдæр тарстысты кæнæ 
цæмæйдæр æфсæрмы кодтой, афтæ хъавгæ кæрæдзийы фæстæ 
хаудысты. Бæлас куыдта, куыдта мадзурайæ, æдзæмæй, æнæ 
иу сыбырттæй. Бæлас йæ къуыбар цæссыгтæй йæхи æхсад- 
та, уымæн æмæ ахауд йæ цонг, кæйдæр аххосæй дзонгойæ 
аззад, цæргæцæрæнбонтæм йæ хъæдгом нал сдзæбæх уыдзæн. 
«Тынг ын риссы?» — йæ мады къух райвæзта лæппу, йæ 
сау хъоппæг ирд цæстытæ йыл ахаста. Амыраны ныхасмæ 
Заретæйы уæнгты уазал риз ацыд æмæ йæ мидбуар сгæртт- 
гæртт кодта. 0, суанг зæххæй йæ сæр цы чысыл хал сдары, 
уымæн дæр уд и, йæхи сæрмагонд уд, йæ буары хъары йæхи 
сæрмагонд туг. Уд кæмæн и, зæрдæ кæмæн и, уыдонæй ал- 
чидæр кæуы йæхи сæрмагонд куыдæй, фæкæуы йæхи æвзагыл. 
Амыран Заретæмæ йæхи нылхъывта,’ йæ хъарм буары 
хъары. 
«Бæлас фæкуыдта»,— Амыраны хъæлæс къæзы, цыма 
æрхæцгæ фæкæны, цыма скæуынмæ хъавы, афтæ. Æмæ За- 
ретæ фестъæлфыд: о йæ хæсгæ мæрдтæ! Йæ мидбынаты цы 
ныддур? Йæ хъæбул йæ кæуын тыххæй уромы, уый та... Йæ 
чысыл, æнцонагайæн зæрдæ йын хъæдгом кæнын цæмæн уа- 
дзы? Æмæ йæ йæ хъæбысмæ фелвæста, йæ цæнгтæ йыл æрба- 
тыхта, йæ риумæ йæ нылвæста æмæ, цыма искæй дзыхæй дзырд- 
та, афтæ æнæбары, куыддæр æцæгæлон хъæлæсы уагæй загъта: 
— Бæлас кæугæ нæ фæкæны. 
— Фæкæуы. Нæ уыныс?— Амыраны хъæлæс—цæхгæр, 
схуыст хуыз, ноджы Заретæ сайгæ кæй кæны, æвæццæгæн, 
уый бамбæрста æмæ... Дæ хъæбулы сай, уымæн гæнæн куыд 
и? Æмæ сылгоймагæн йæ цæсгом ссыгъд. 
— Æвæццæгæн... Æз æй нæ зыдтон, æвæццæгæн, ды раст 
дæ, бæлас дæр кæуын зоны.— Заретæйы Амыраны цур 
фæндыд йæхи сраст кæнын æмæ йæхи раст кодта. Фембæрс- 
та: ардыгæй цас тагъддæр ацæуой, дзонгой бæласы цурæй 
Амыраны цас тагъддæр ратона, афтæ хуыздæр. Цымæ адæй- 
магæй æгъатырдæр зæххыл исты равзæрд? Йæ гуыбыны, йæ 
уды сæрвæлтау ницæуыл ауæрды: скъæфы, лæбуры, ссивы, 
кæрды, цæгъды, мары, æргæвды... 
...Уæддæр уыцы фын... Дысоны фын... Заретæйы хъуыды 
дзы уæд та истæуыл куы аныдзæвид, чысыл цыдæр дзы уæд 
та куы ауынид. 
12 

Сылгоймаг рудзынгæмбæрзæныл иуварс ахæцыд. Æддæмæ 
кæсы. Алыбег куы фæцæйцыд, уæддæр афтæ аджих, уæддæр 
æдзæмæй афтæ лæууыд, йæ къæхтæ пъолæй атонын нал 
фæрæзта. Æмæ уæд цæмæн нынкъард, йæ зæрдæ йæ цæмæн 
рæхуыста, уый æмбæрста. Фæлæ ныр цы кæны? Кæд йæ фын 
дард цыдæр хуызы Алыбегимæ баст у? Цы бæрæг и, цы бæрæг 
и. Уырыссаг, бирæ хистæр дзы чи у, ахæм сывæллонджын 
сылгоймагимæ, дам, бацард. Æмæ цæрæд, Заретæйы цы 
хъуыддаг й, амондджын уæд æмæ... Фæлæ... Зæххыл 
бамбæхсæн ницы ис, абон, райсом, иннæбон куы нæ уа, 
уæддæр искуы алцыдæр рахъæр вæййы. Цалдæр боны размæ 
сæ хъæуккаг лæппу Уæрæсейæ ссыд æмæ уьщы диссаджы 
хабар уый радзырдта. Уæвгæ, чи зоны, Алыбег æй æмбæхсгæ 
дæр нæ кæны. Кæд æй исчи сусæг кодта, уæд йæ мад æмæ йæ 
фыд. Æмæ сыл худæн дæр нæй. Дæ иунæг фырт амондджын 
уа, уый цавæр мад æмæ фыды нæ фæнды? Дæ хъæбулы но- 
мыл дæ хæдзармæ сауæрфыг, хъоппæгцæст, талайы хуызæн 
æлвæст æвзонг чызг æрбакува, уый кæй нæ фæнды? Ног 
хæстæгджын суай, ууыл цавæр ныййарæг нæ ахъуыды кæны? 
Амыран нырма уылынджы йас дæр куы нæма у æмæ ма су- 
анг Заретæ дæр куы бахауы ахæм хъуыдыты, уæд, усгур 
лæппу кæй хæдзарæй рахизы, уый та? Иæ хъæбулы хъæбул- 
ты фенынмæ чи нæ бæллы? 
Алыбег нырма æрыгон, æвæлтæрд лæппу, æмæ йæ цыдæр 
сылгоймаг йæхи аккæгтæ бакодта. Цымæ чи у, цавæр адæй- 
маг у? Цыдæр хæлд, Алыбеджы тыхæй чи æрцахста, ахæм у, 
æви сæ сыгъдæг æнкъарæнтæ сиу кодтой? Сæ сыгъдæг 
æнкъарæнтæ... НæКЗаретæ ууыл тынг дызæрдыг кæны. Æмæ, 
дам, ма исты хæрзконд куы уаид, фæлæ цыдæр бурхил, цыдæр 
мæллæджытæ, йæ цъæх-цъæхид цæстытæ, дам, иу уысм 
æнцой нæ зонынц. Скъаппы хæйрæг æмæ скъаппы хæйрæг. 
Ноджы ма сывæллонимæ. Бæстырæсугъд, æмæ уымæ раздæр 
ацæуын хъуыд, уымæ хæхты æмæ денджызты сæрты ахизын 
хъуыд, уымæ арвыкæронмæ фæцæуын хъуыд, ноджы 
фистæгæй, бæгъæмвадæй, худаистæй, дзуары бынмæ цæуæ- 
гау. 
Охх... Заретæйæн уыдон цы хъуыдытæ сты? Сылгойма- 
джы йæхи цæстытæй федта? Уæдæ кæйдæр ныхæстæй, фе- 
хъусæггаг ныхæстæй уыдон цы хатдзæгтæ сты? Адæймагыл 
цъыф бакалын æнцои у, фæлæ дарддæр та? Къам федта æмæ 
цы? 
Алыбег кæимæдæр кæй бацард, уый хъус-хъус цыд. 
Хъæуккаг лæппу ма йыл бафтыдта æвæццæгæн цыдæртæ. Олга 
æмæ Цымырзæйæ иу ныхас дæр никæд схауд, афтæмæй За- 
ретæтимæ —- хæрзсыхæгтæ, сæ цæхæрадæтты æхсæн кау дæр 
нæй, иу кæртæй иннæ кæртмæ ныхас кæн, иу кæртæй иннæ 
13 

кæртмæ дзур. Никæд сæ ницæмæй бафарста Заретæ, æппын- 
фæстаг, цы хъуыддаг æй ис? Мад æмæ фыд та... Сæ фырты 
сгуыхтдзинæдтæ, сæ фырты лæгдзинæдтæ дзурой адæмæн? 
Афтæ фæуæд æмæ дын Ирыстон нал бæззы, дæу аккаг куыст 
дзы нæ разынд æмæ дæхи айстай. Уæрæсемæ, Астæуккаг 
Азимæ иу æмæ дыууæ ацæуы? Ацæуынц æмæ дыууæ-æртæ 
азы фæстæ ис хæдзæрттимæ сыздæхынц, суанг ма маши- 
нæджынтæ дæр свæййынц. Уыдонæй дæр къæппæджы чи ба- 
хауы, ахæмтæ куыд нæ вæййы, фæлæ... Алыбег... Кæд цыдæр 
хæлд сылгоймаджы амæттаг фæци, уæд тæригъæд у, уæд 
уымæн æвгъау у. Сывæллоны хуызæн сыгъдæгзæрдæ адæй- 
маг æмæ йын кæд, мыййаг, уыцы бурдзалыг йæ сыгъдæг 
æнкъарæнтæ йæхи нучы уадзы, æмæ йын уæд Хуыцау ма 
ныббарæд. Æмæ йын нæ ныббардзæн. Нæлгоймагæй, сылгой- 
магæй бинойнагæй амондджын чи фæци, уый æцæг 
амондджын у. Æмæ, Дунесфæлдисæг, Алыбеджы амондджын 
фæкæн. Бæргæ, фæлæ цардæн йæхи ауайæнтæ и: алы бон дæр 
— æбæрæг фæндаг. Æмæ кæдæм фæсаджил уыдзæн, дæ 
хъысмæт дæ кæдæм ахæсдзæн? Алыбег æдсывæллон усимæ 
кæй бацард, уый Заретæйæн хъыг куы у, уæд Олга æмæ 
Цымырзæ, мæгуыр, цы кæной? Нæ! Заретæ сыл нæ худы. Дæ 
комыкомдзæгтæй дæ сабийы фæхъомыл кæн, авгау ын æрха- 
уынæй тæрс. Маргъы лæппынæн йæ базыртæ куы фæфидар 
вæййынц, гъа, ныр арвы тыгъдады тæхын базондзæн, зæгъгæ, 
дзы ныфс куы бацæуы, уæд йæ ахстон куыд ныууадзы, афтæ 
Алыбег дæр иу бон сæ хæдзарæй ратахт. Æвиппайды. 
Æнæнхъæлæджы. Уый, æнæнхъæлæджы, мад æмæ фыдæн, 
фæлæ Заретæйæн та? Алыбег цы фæлгæты бахауд, ууыл цас 
фылдæр рæстæг цыд, афтæ йæ тынгæй-тынгдæр æлхъывта. 
Æмæ йæ уыцы фæлгæтæй хъуыд аирвæзын. Фæлæ дзы 
аирвæзт? Феуæгъд дзы? Алыбег искæимæ бацæрдзæн, уый, 
æвæццæгæн, ацы зæххыл никæй уырныдта. Йæхи дæр. 
Чызгмæ фæстæмæ фæкæсын дæр æфсæрмы чи кодта, сæ 
коймæ-иу йæ цæсгом сырххъулæттæ кæмæн афæлдæхт, уыцы 
мадзура лæппу... Мад æмæ фыдæн фыццаг хатт уыцы ныхас 
сæ хъустыл куы æрцыд, уæд, æвæццæгæн, арвдзæфты хуы- 
зæн фесты. Уымæн уæвæн нæй! Заретæ афтæ нæ хъуыды код- 
та. Алыбеджы риуы тæлфы нæлгоймаджы зæрдæ, йæ да- 
дзинты ивылы æрыгон лæппуйы æхсидгæ туг, йе ’рдзон 
сфæлдыст йæхицæн фæндаг гæрды... 
Фæстаг рæстæг Олга æмæ Цымырзæ цыдæр æнкъард 
уыдысты, мадзура, ныхас сæ нал хауд, сæхимидæг куыддæр 
аныгъуылдысты, адæмæй сæхи иуварс ластой. Цыма-иу 
уынгмæ æнæбары рацыдысты, цыма сыхбæстæй сæхи 
æмбæхстой. Гæнæн сын-иу куынæуал уыд, цыма-иу æрмæстдæр 
уæд равдыстой адæммæ сæхи. Æмæ цæмæн, уый рабæрæг. 
14 

Олга йæхи нал баурæдта. Йæ риуы пæлхъ-пæлхъæй цы маст 
фыхт, уый срæдывта. Заретæ æмæ ма сыхæгтæй цалдæр сыл- 
гоймаджы иумæ лæууыдысты. Олга сæ цурмæ бацыд. Йæ 
къухы къам. Йæ къухтæ рызтысты, æмæ къам зыр-зыр код- 
та. Йæ цæстытæ — дондзаст, цыдæр зæгъын æй фæндыд, фæлæ 
йын кæуындзæг йæ хъуыр ахгæдта. Йæ цæссыгтæ гæр-гæрæй 
æрызгъæлдысты, цыма йæ хуыздæр амард. Устытæ ницы 
зыдтой æмæ лæугæйæ баззадысты. Цы кæны Олга? Йæ къуы- 
бар цæссыгæй йæхи цæмæн æхсы? 
Заретæ къам нæма райста, нæма йæм æркаст, фæлæ бам- 
бæрста: ныртæккæ фендзæн, Алыбегыл цы сылгоймаг 
æрхæцыд, уый къам. Уый уыдзæн кæнæ иунæгæй, кæнæ йæ 
сывæллонимæ, кæнæ та æртæйæ иумæ: Алыбег, «Бæсты- 
рæсугъд» æмæ сæ хъæбул. Алыбег иунæгæй ист у, зæгъгæ, 
уæд мад мæрдджыны хуызæн нæ лæууид, уæд ыл хуртæ æмæ 
мæйтæ кæсид, уæд йæ риуæй ивыликкой рухс уылæнтæ. Олга, 
йæ хæкъуырцц тыххæй уромгæйæ къам сыхæгты устытæм 
нæ, фæлæ цæмæндæр Заретæмæ радта. Æмæ уымæ цæмæ? 
Къам фыццаг амбæлд йæ уырзтыл, стæй йæ армытъæпæныл. 
Йæ къухы къам нæ уыд, фæлæ судзгæ æхсидав æмæ йæ арыд- 
та, сыгъта йæ. Уæддæр æй, цалынмæ йæм лæмбынæг æркаст, 
уæдмæ уæгъд не суагъта. Тарст, йæ къухæй куы æрхауа, фæлæ 
йæ цымыдисдзинад тыхджындæр разынд. Устытæй йæ иумæ 
радта. Заретæ ницы дзырдта. Стæй хъуамæ цы загътаид? 
Æрмæстдæр æм уыд иу хъуыды: аивæй, устытæй куыд ничи 
ницы бафиппайа, афтæ йæхи куы фæиуварс кæнид, сæ цуры 
лæууын æй нæ фæнды, хæдзары йын дуне кусинæгтæ. Фæлæ 
йæ уыцы рæстæг йæ^къæхтæ дæр нæ хастой, йæ къæхтæ 
зæххыл баныхæстысты. Къам къухæй-къухмæ ацыд, сыл- 
гоймæгтæ йæм цымыдисæй кастысты, чи йæ йæ хæдфындзы 
бынмæ бахаста, чи йæм йæ цонджы дæрддзæфæнмæ каст. 
Уырзæй æмæ йæ дæндагæй куыд нæ басгæрстой, уый стыр 
диссаг уыд. Фæлæ ноджы æнахуырдæр диссаг та уый уыд, 
æмæ æвæлтæрд, хъæууон лæппуйыл йæ архъан цы фыд- 
цъылыс, лæгахсаг сылгоймаг баппæрста, уый кой дзы иуæй 
дæр не схауд. Олга йæхæдæг дзурын нæ райдыдта, зæгъгæ, 
æнæ иу сыбырттæй ахæлиу уыдаиккой сæ хæдзæрттæм. 
— Уый та уын нæ хъуыддæгтæ,— йæ кæуындзæг йæ хъуы- 
ры бадт Олгайæн. 
— Ды дæр æмæ Цымырзæ дæр уæхи ма тыхсын кæнут. 
Дзæбæх уæд, æндæр... 
— Хуыцау æй æнæниз уадзæд. Амонд Хуыцауæй аразгæ у 
æмæ йæ фæдзæхст уæнт. 
— Æрыгон лæппу æмæ... Чи зоны, уый йын рæстæгмæйы 
бинойнаг у. 
— Дæхи дзæгъæлы æфхæрыс, дзæгъæлы кæуыс. 
15 

— Куыд нæ кæуон, куыд нæ, мæ сæр кæуинаг куы фæцис! 
Иу лæппу фæхъомыл кæн æмæ дын кæйдæр амæттаг бауæд. 
— Чи зоны, афтæ хуыздæр у. 
— Ныр махæн лæппу нал и. Фенæхай дзы стæм, фенæхай, 
ис фыртæй æнæ фырт аззадыстæм,— Олга йæ цæссыгтæ 
асæрфта, æмбæхста сæ, уæддæр йе ’нцъылдтæ, хурсыгъд рус- 
тыл уадысты. Æмæ Заретæмæ афтæ фæкаст: бауромæг сæ ба- 
уромын нал бафæраздзæн, æнусон суадæттæ фестдзысты. Æмæ 
цæмæндæр йæ зæрдæ бадзедзырой кодта, цыма риуы æрха- 
уынмæ хъавыд, цыма хъæмпы халыл хæцыд. Уæды хуызæн 
адæймагæн афтæ тынг никæд фæтæригъæд кодта. Олга 
къамимæ рахаста йæ зæрдæйы цъæхахст. Заретæйы æфсæрм 
нæ урæдтæ, уæд Олгайы йæ хъæбысы æрбакодтаид, йæ цæнгтæ 
йыл æрбатыхтаид, Фæлæ... нæ! Йæ зæрдæйы æцæг уагæн 
æвдисæн нæй æмæ йæ нæ равдисдзæн. Олгайæн ныфсытæ 
æвæрдтой, дуне йыл нытталынг æмæ йын йæ зæрдæмæ рухсы 
цъыртт уагътой, фæлæ уыцы иу рæстæг раст нæ уыдысты: 
зонгæ-зонын æй сайдтой. Нæхицæй хатдзæгтæ цæуыннæ 
фæкæнæм? Алчидæр ма сылгоймæгтæй Олгайы цармы ба- 
цæуæд! Цы дзурид уый та? Цы уавæры уаид? Фырыхъулы хуы- 
зæн лæппу, æмæ дæ сæрæн мацы зон, афтæмæй дæ хæдзарæй 
ацæуæд! Ды йын йæ амондмæ бæллыдтæ, уæдæ ма цалдæр 
мæйы, уæдæ ма аз, уæдæ ма дыууæ-æртæ азы дæр фæуæд æмæ 
йæ фæстæ дæ хæдзармæ æрбакувдзæн дæ зæрдæйæн æхсызгон 
адæймаг. Уый та цыдæр уагъд, кæмдæрты чи фæрахау-бахау 
кодта, æвæццæгæн, бирæ лæгтæ чи бавзæрста, ахæм æдлæппын 
сылгоймагимæ сиу. Сывæллон лæппу, ноггуырды хуызæн 
сыгъдæг адæймаг æмæ йæ йæхи аккæгтæ акæндзæн, æндахы 
хуызæн æй йе ’нгуылдзыл тухдзæн. Ноджы, дам, нывæрзæн 
здахаг у. Кæд цыдæр хъапхай сылгоймаг у? Æмæ дзы уæдæ 
йæхицæн уацайраг нæ сараздзæн? Цæрæнбонты был- 
тæкъуырдæй нæ фæцæрдзæн? Сылгоймаджы узæлд... Йæ 
зæрдæйы арфæй цæуы æви йын кæнгæ у? Æмæ уый чи ба- 
зондзæн? Лæг, дам,— лауыз, ус — фæлдахæг. Ноджы дæ лæг 
Алыбеджы хуызæн сабыр адæймаг куы уа, уæд дæ цы фæнды, 
уый йын кæн. Заретæ лæг æмæ усы цардæн цы зоны, фæлæ 
адæмы зондыл æууæнды, стæй йæм йæ зæрдæ афтæ дзуры. 
Æвæццæгæн... Æвæццæгæн уыцы къамы тыххæй нын- 
къард йæ зæрдæ. Дысоны фын... Кæд уыимæ баст у? Къам... 
Заретæмæ къамæй каст бурхил сылгоймаг. Къам хуызджын 
нæу, фæлæ суанг уырдыгæй дæр æрттывтой цъæх 
æхсынцъыйы хуызæн, ракæнонхуыз, налат цæстытæ, къамæй 
дæр адæймаджы ныхстысты, æдзæсгомдзинад сæ ивылд, джи- 
гулгæнæджы каст кодта. Кæд, мыййаг, Заретæ рæдигæ кæны? 
Куыд рæдийы? Къаддæр уæддæр уыцы сылгоймаг Алыбегæй 
уыдзæн дæс-фынддæс азы хистæр. Æмæ дæ уал азы кæстæр 
16 

чи у, уыимæ бацæр, æрхæц ыл, ноджы æд сывæллон! Уый 
æдзæсгомдзинад нæу? Сывæллон лæппуйæ дæхицæн лæг са- 
раз! Уый цы у? 
Олга куы фæиуварс, уæд сыхы устытæ се ’цæг зæгъинæгтæ 
скалдтой: 
— Цыкурайы хуызæн лæппу æмæ фесæфт. 
— Дæхицæн æндæр хуыздæр мацы ссар, хуынкъ сивыры 
дæр ис. 
— Дæ сæрмæ уый æрхæсс! Худинаг! 
— Абонæй фæстæмæ Алыбег мæ цæсты ницыуал у. 
— Уыцы бурдзалыг хæйрæгмæ Уæрæсемæ нæ, фæлæ Амы- 
рыкмæ фæцæуын хъуыд. 
— Дæ-дæ-дæй! 0 Хуыцау, нæ кæстæрты нын ахæм 
хъуыддæгтæй бахиз, Лæгтыдзуар, де уазæг сæ бакæн. 
Афтæ устытæ кæрæдзийы дзыхæй ныхас истой. Чысыл 
раздæр ма къам истой афтæ. Къухæй къухмæ. Сывæллон, 
фараст-дæсаздзыд лæппу, Алыбеджы уæхскыл йæ сæр бан- 
цой кодта, бакъул æм. Йæ мидбылты худы. Йæ цæстытæ... 
сыгъдæг, ирд, æнæхин. Цыма Алыбегмæ бакæсынмæ хъавы, 
фыды рæвдыд, фыды узæлд нæ зоны, æмæ йыл Алыбеджы 
фæзындимæ хур ракаст. Сывæллон... Кæйфæнды сывæллон 
дæр уæд, уый хуры тын у. Алы сабийы дæр мад хъæуы, фыд 
æй хъæуы. Уæлдайдæр лæппу æнæ фыдæй куы рæза, уæд йæ 
цард къахыр кæны. Амыранæн фыд нæй æмæ ... Хъысмæты 
сæрты нæ агæпп кæндзынæ, йæ иувæрсты нæ алидздзынæ. 
Бæргæ, фыд ын куы радтаид Хуыцау. Фыд ын нæй, фæлæ 
цы хъуаг у? Заретæ йæ цудынЪикæд бауадздзæн. Уæддæр... 
Дæ фыд дæ фарсмæ, йæ тыхджын къухтыл дæ хæрдмæ сис- 
та. Нæ, цыфæнды хорз цард куы кæна, уæддæр сидзæр сидзæр 
у, фæлæ йын Заретæ йæ цард афтæ араздзæн, фыд ын кæй 
нæй, уый куыд не ’нкъара. Уæддæр... Ис фыдæй æнæ фыд у, 
уымæй æвирхъаудæр хъуыддаг ацы зæххыл исты ис? 
Алыбег дæр къамы цыдæр хъæлдзæгхуыз у. Цыма йæхи 
зонынхъом куы фæци, уæдæй фæстæмæ æгъуыссæг æхсæвтæ 
кæй тыххæй æрвыста, йæ фарсмæ уый бады; цыма ацы ду- 
нейы уыдонæй амондджындæр нæй. Цымæ уыцы хъæл- 
дзæгдзинад йæ зæрдæйы арфæй цæуы, æви йын кæнгæ у? 
Алыбеджы мидбылхудт устытæй нæ аирвæзт. 
— Худ, мыр-мыр кæн, ахæмыл фæхæст дæ! 
— Ацы сау зæххыстæн, йæхицæй дыууæ хатты хистæр у. 
— Цымæ ма йæ дзыхы дæндаг и? 
— Уæдæ уырысы сылгоймæгтæ лæгтæ ахсынмæ цы дæсны 
сты! 
— Æз уын зæгъын/нæ лæппутæй иу дæр æддæмæ уадзгæ 
нæу. 
— Æмæ сВЛ рдхсæнтæ дæр куь^ бабæттæм?— дзырдтой 
17 

устытæ. Цы арт ссыгъд, ууыл алчидæр йæ суджы хай 
æппæрста, æмæ арт тынгæй-тынгдæр сыгъд, йæхи фæйнæрдæм 
ивæзта. 
Заретæйы цæстыты раз та къам февзæрд. Цал æмæ цалæм 
хатт? Нæ. Алыбеджы мидбылхудт æрдзон нæу. Кæнгæ, аразгæ 
хъæлдзæгдзинад, цыма йæхицæн тыхми кæны, цыма 
йæхицæн афтæ загъта: кæд дын цыфæнды зын у, уæддæр 
дæхи хъæлдзæгхуыз дар. Заретæйæн йæ къухты къам цас 
афæстиат? Уайтагъд æй устытæй чидæр райста, æндæр æм 
кастаид æмæ кастаид, æвæццæгæн æй йæхæдæг никæд ратта- 
ид. Æгайтыма йæ афтæ тагъд аскъæфтой, æндæр, цы бæрæг 
и, чи зоны, Заретæйы цæстытæ доны разылдаиккой, чи зоны, 
цыдæр уысм афтæ æрбамæсты уыдаид æмæ къам апырхытæ 
кодтаид. Нæ! Заретæ цыфæнды зын уавæрты дæр йæхиуыл 
хæцын фæрæзта, йæ рохтæ никæд суагъта. 
Алыбеджы фæлмæн мидбылхудт... Æцæгдзинадæй та йæ 
фæстæ цыдæр æбæрæг æнкъарддзинад, цыдæр æбæрæг су- 
сæгдзинад æмбæхсы. Уыцы аразгæ мидбылхудт атад, уæд йæ 
фæстæ цы разынид? Цæуыл ныхъхъуыды, цæуыл ныссагъæс 
кодта Алыбег? Цы сусæг маст ын æууилы йæ зæрдæ? Йæ мад 
æмæ йæ фыды æрымысыд? Йæ хъуыдыты сæ хæдзары 
февзæрд? Йæ зæрдыл йæ сых, йæ хъæубæстæ, фыццаг 
къахдзæфтæ кæм акодта, уыцы уынг æрбалæууыд? Кæдæм 
æй ахастой йæ хъуыдытæ? Гыццылæй фæстæмæ кæимæ 
сырæзт, уыцы æмбæлттæм? Кæд, мыййаг... кæд, мыййаг, 
цыдæр уысм йæ фарсмæ йæхи хъæбул февзæрд. Кæд æм цыдæр 
уысм афтæ фæкаст: йæхицæй дæо-дыууадæс азы хистæр чи 
у, уый лæппуйы сæр ыл нæ аныдзæвд, фæлæ йæхи фырт 
Амыраны сæр? Æмæ цымæ уæд нæ фестъæлфыд? Али- 
дзынвæнд нæ акодта? Топпы фатау йæ сæры нæ атахт: йæхи... 
йæхи тугæй, йæ гуырдзæй æвзæрд лæппу йæ фарсмæ цæуыннæ 
и? 0, уыцы аразгæ мидбылхудты фæстæ ахæм цыдæр æмбæхст 
и. Зæрдæйæ зæрдæмæ ныккæсæн нæй. Уæлдайдæр та дæм 
мингай километры дæрддзæфæн чи уа, уый зæрдæйы дуæрттæ 
нæ байтындздзынæ. Нæ! Къам бирæ цæуылдæрты дзуры, За- 
ретæмæ дзы хъуысы Алыбеджы зæрдæйы цъæхахст. 
— Æмæ уæм къам Алыбег йæхæдæг сæрвыста?— бафарста 
устытæй иу. Олгайы кæуын æмæ мæстджын худын сиу сты. 
— 0, йæхæдæг.— Æмæ йæ армытъæпæнтæй йæ цæсгом 
ахгæдта. Хъарæггæнæгау йæ хъæлæс райхъуыст.— 0, мæ бон 
куыд бакалд! 
— У-у, дæхи куыд æфхæрыс! Зæххыл чи никæдма æрцыд, 
ахæм хъуыддаг у? 
— Махыл никæдма æрцыди, æмæ мæ чи уарзы æмæ кæй 
уарзын, уыдоныл дæр ахæм хъуыддаг макæд æрцæуæд. Ахæм 
хъуыддаг ме знагæн дæр мæ цæст нæ зæгъы. 

— Æмæ уæддæр къам чи сæрвыста? 
— Чи йæ сæрвыста? Мæ «чындз», мæ хуртæ, цæргæ- 
цæрæнбонты мæ фыны кæй уыдтон, уый. Хъуамæ мæ чын- 
дзы ма базонон? Æдзæсгом, астæуæй, уый та, дам, нæ фырт, 
Алешæ,— æмæ сылгоймаг йæ сæр нынкъуыста, йæ 
хæкъуырцц та райхъуыст. 
Заретæйы Олгайы æрбахъæбыс кæнынмæ бирæ нал хъуыд, 
суанг йæ цæнгтыл схæцыд, фæлæ афоныл йæхи фæурæдтæ. 
0 Стыр Хуыцау, зæды хуызæн сылгоймагæн ацы удхæрдтæ 
цæмæн æвзарын кæныс? Уыйас дæ хъыджы цæмæй бацыд? 
Æваст Заретæйы сæры арвы æрттывдау атахт: цымæ 
æцæгæй дæр афтæ фыссы? Æмæ писмо райста, тагъд-тагъд 
ыл йæ цæстытæ азгъордтой. Царциаты диссæгтæ! Æцæгæй 
дæр дзы афтæ фыст: астæуæй нæ фырт Алешæ. Æмæ уæд 
Алыбегæн Амыран чи у? Йæ дадзинты кæй туг уайы Амы- 
ранæн? Охх, Алыбег, Алыбег... Æмæ уый Алыбег фыссы? Уый 
уыцы хъапхай фыссы! Акса-ма, йæ тын кæуылты нывæнды? 
— Æдзæсгом, цъаммар! Фæлтау мæ фырт цыфæнды ирон 
чызджы дæр куы ракуырдтаид.— Æмæ Олга цæмæндæр За- 
ретæмæ æрбакаст, цыдæр æнахуыр дæргъвæтин каст, ноджы 
ма йæ ныхасмæ бафтыдта:— цыфæнды ирон чызг дæр, æрдæг 
адæймаг дæр уæд, æрмæст ирон дзыхæй дзурæд. 
0 Хуыцау! Олгайы цæстытæ Заретæйыл цас бирæ афæсти- 
ат сты? Удæвзарæн уысмтæ, зæрдæйы иннæрдæм хызтысты. 
Заретæ цы фæуыдаид, уый нал зыдта, зæххыскъуыды аир- 
вæзынмæ цæттæ уыд. Цæмæ йæа^ æрбакаст Олга? Цы амо- 
нынц уыцы ныхæстæ? Æнæнхъæлæджы схаудтой, æви йæ 
хъуыдыты арфæй райгуырдысты? 
— Кæрцæн йе ’мпъузæн йæхицæй фидауы. 
— 0, бæргæ, фæлæ... 
— Хуыцау, цы хуыздæр у, уый саккаг кæнæд. 
Заретæ йæ мидбынат пиллон артæй сыгъд, фæлæ йæ ничи 
уыдта, æндæр ыл сылгоймæгтæй æнæмæнг доны бедра исчи 
бакалдтаид. Иæ улæфт къуыхцы кодта, йæ зæнгтæ йæ быны 
рызтысты. Ацыдаид, фæлæ йæ къæхтæ фезмæлын кæнын нæ 
фæрæзта. Суанг ныр дæр уыцы ныхæстæ йæ зæрдыл куы ’рбал- 
æууынц, уæд асырх вæййы, йæ гаччы нал вæййы. 
Æвæццæгæн, дысоны æбæрæг фын абоны хъуыдытæм ра- 
цыд. Æмæ Хуыцау зæгъæд, æндæр бæллæхæй сæ Дунера- 
фæлдисæг бахизæд. Олгайы ныхæстæ цыма комкоммæ За- 
ретæмæ арæзт уыдысты, судзгæ æхсидæвтæй йыл хаудысты. 
Æмæ, цымæ, æцæгæйдæр исты зоны? Истæуыл дызæрдыг 
кæны? Æмæ йæ уæд Заретæ никæд бафиппайдтаид? Уыцы 
ныхæстæ дзы афтæ æнæнхъæлæджы схаудтой. Фыртыхстæй. 
Фыркатайæ. Мæстджын — дзураг, стонг — хæраг. Нæ! Уымæн 
уæвæн нæй, фæлæ, зæгъæм, Алыбег Заретæйы курыныл ныл- 
19 

лæууыд, уæд Олга цы зæгъид? Цы ныхæстæ кодта, уыдонæй 
ма исты аззаид? Нæ! Ай-гъай дæр не сразы уаид. Уæд 
цæхæрыл кафид. Æмæ йыл Заретæйы зæрдæ мисхал дæр нæ 
фæхудид. Алыбег æмæ Заретæ — Цæгат æмæ Хуссары по- 
люстау, се ’хсæн æгæрон тыгъд быдыртæ, кæрæдзимæ—æгæрон 
дард. Заретæ Алыбегæй цал азы хистæр у? Æмæ хистæр 
нæлгоймагæн фидауы, фæлæ сылгоймагæн... Дыууæ-æртæ азы 
ма — гъа, фæлæ уыйбæрц... Нæ! Алыбег нæ, фæлæ йæ мад 
æмæ йæ фыд, æнæхъæн хъæубæстæ куы ныллæууиккой, За- 
ретæ, саккаг æм кæн, зæгъгæ, уæддæр не сразы уаид. Алы 
хъуыддаджы дæр хъуамæ фарн уа, æгъдау. О, Заретæ сыл- 
гоймаг у, йæ риуы сылгоймаджы зæрдæ тæлфы, йæ дадзин- 
ты сылгоймаджы туг уайы, Хуыцау æй сылгоймагæй радта, 
фæлæ йе ’гъдау æмæ йæ фарны сæрты никæд ахиздзæн. Алы- 
бегæй йæхицæн фырт аразы? Нæ, нæ! Ацы сых, ацы хъæу, 
ацы адæмы ’хсæн æй цæрын нал хъæуы? Æппынфæстаг, адæй- 
маг хъуамæ йæхицæй уæддæр æфсæрмы кæна. Нæ! Æмæ ма 
иу хатт дæр — нæ! Дæ базыртæ куыд сты, хъуамæ афтæ тæхай. 
Дæ хуыссæн куыд у, дæ къæхтæ афтæ адаргъ кæн. Заретæ 
цæуыл дис кæны: адæмы зонд алцыдæр раджы скарста. За- 
ретæ — хъыгдард сылгоймаг. Хъыгдард... уый иуцасдæр 
хисайæн ныхас у. Заретæ сахъат адæймаг у æмæ хъуамæ йæ 
бынат зона. Амондæнхъæл хъуамæ искæй цæмæн фенамонд 
кæна? Фæлæ, зæгъæм, Заретæ æмæ Алыбег сæ цард иумæ 
бабастой, уæд... уæд, æвæдза, хъæубæстæ дам-дум, сусу-бусу 
æмæ алы ныхасæй байдзаг уаид, абухид, фæйлауид. Адæмæн 
бирæ рæстæг се ’взæгтыл тæлфид æрмæстдæр дыууæ ныха- 
сы: Алыбег — Заретæ. Цы нæ сæ рахониккой, ракæнондæр 
сывæллæттæ сæ фæстæ худиккой, чи зоны, дуртæ сыл æхсик- 
кой. Алыбег Уæрæсемæ кæй ацыд, уымæй хорз бакодта, дарддæр 
ам баззад, уæд дыууæйæ дæр хъизæмайраг фæуыдаиккой. 
Диссаг, Алыбег уæддæр къамы уыцы кæнгæ мидбылхуд- 
ты фæстæ цы æмбæхсы? Кæдæм æй ахастой йæ хъуыдытæ? 
Йæ хъæбулмæ! Кæй зæгъын æй хъæуы, йæ хъæбулмæ. 
Къам иу рæстæг фæстæмæ Олгамæ æрбахæццæ. Хæрдмæ 
йæ бæрзонд систа æмæ йæ батылдта. Тынг мæстджын тылд. 
Йæ цæсгом куыддæр асырххъулæттæ, йæ цæстытæ уæрæх 
байгом сты, ферттывтой. Æмæ цыдæр уысм Заретæйы сæры 
февзæрд: Олга мацы кæнæд, маст адæймаджы астæуыстæг 
дыууæ дихы кæны, маст адæймаджы куыд мары, афтæ ницы. 
— 0, цы ма мæ хъæуы хуыздæр!— Олга, сыхы, хъæубæс- 
ты уæздандæр сылгоймæгтæй иу — йæхи нал баурæдта, йе 
’гæрон маст срæдывта. Цас йæ бон уыд, уыйбæрц йæхи 
хæрдмæ сивæзта, суанг ма йæ къахфындзтыл дæр слæууыд, 
цыма йæ, цæмæй йæ æппæт хъæубæстæ дæр феной, уый 
фæндыд. Заретæ цæмæндæр фæтарст: Олга ныртæккæ къам 
20 

аскъуыдтæ кæндзæн æмæ ахъавыд: йæ къухæй йын æи раскъæ- 
фон. Фæлæ къам йæ сæрмæ змæлыд, кæмдæр бæрзонд, За- 
ретæ цы у, иу ахæм ма куы фæдаргъдæр уыдаид, уæддæр æм 
нæ сæххæстаид. 
— 0, цы ма мæ хъæуы хуыздæр!— Олгайы кæуын хъæлæс 
æрбахгæдта. Заретæ, чысыл ма, уæд загътаид: «0, ныййарæг 
мад, дæуæн дæ хæрзтæ чи бафиддзæн, ды цæрæнбонты дæ 
хъæбултæн цырагъдар дæ».— Фæлæ уый бæсты загъта: 
— Олга... — Æндæр йæ бон ницы сдзурын бацис. Заретæйы 
хъæлæс куырдта, æппынфæстаг, домдта, цæмæй Олга йæхи- 
уыл фæхæца, йæхи æгæр ма æфхæра, цард тызмæг æмæ 
æгъатыр у æмæ йын фæразын хъæуы. Æмæ йæ Олга бам- 
бæрста. Æркаст æм, цыдæр уысм аджих, стæй уынæргъæгау 
ныуулæфыд æмæ йæ риуæй райхъуыст æнахуыр мыртæ, цыма 
мидæгæй йæ риуы кæугæ чындæуы, ахæм мыртæ: 
— 0, о,— æмæ фезмæлыд, сабыргай, куы ахауа, æвæц- 
цæгæн, уый тасæй хъавгæ къахдзæфтæй ацыд. Æмæ æцæгдæр, 
фæцудыдта-иу, уыцы къам ыл афтæ уæз кодта, æмæ-иу йæ 
зæнгтæ фæдыдагъ сты. 
Устытæй цасдæр рæсуæг иу стыф, иу сыбыртт никæмæй 
райхъуыст, йæ фæстæ æдзæмæй кастысты. Олга сæ кæртмæ 
бахызт, уæддæр ма æнцад лæууыдысты. Цы зæрдæйæ бахызт 
Олга сæ кæртмæ? 0 ныййарæг мад! Дæ иунæг хъæбул цæмæй 
дæ хорз сыхæгты цæсты бафтауай, уый тыххæй дæ маст 
хъуамæ цæйонг схæццæ уа? Олга йæ судзаггаг маст иу æмæ 
дыууæ боны нæ фæхаста æмбæхстæй, хъахъхъæдтæ йæ, 
хæстæг æм никæйы уагъта. Æнхъæлдта: уæдæ фæкъаддæр 
уыдзæн, уæдæ... Уый та стырæй-стырдæр кодта, риуы 
ныццæнд, сыгъд, фæстагмæ сфæйлыдта. 
Сыхæгты устытæ цасдæр рæстæг ницы дзырдтой, стæй, 
гъæйдæ-гъа, фæкъæртт сты, иу иннæмæй ныхас скъæфта, 
йæ бон цас уыд, уыйбæрц ыл æфтыдта, базыртæ йыл сагъта, 
Заретæ цалдæр хатты ацæуынмæ ахъавыд, фæлæ та-иу æй 
цыдæр тых ныуурæдта. Цы тых æй урæдта, уый ныр зоны: 
уый уыд Алыбеджы фарн. Нæ! Алыбеджы йæ зæрдæйæ нæма 
сыскъуыдта, стæй йæ нæ сыскъуындзæн, никæд! Æппынфæс- 
таг уый йæ царды цæрдзæн Амыраны хуызы. Йæ сыхæгтыл... 
Йæ сыхбæстыл цы стыр бæллæх æрцыд, уым уый дæр аххос- 
джын у. Тынг аххосджын! Алыбег сæхицæй ацыд Заретæйы 
тыххæй. Алыбег сæхицæй ацыд, .хъысмæтæн фыддæрадæн 
кæнæгау. Уæдæ дæ лæппу, цыкурайы фæрдыг, фырыхъулы 
хуызæн лæппу æмæ уымæй æнæ хъæбул у, уый æнцон у? 
Заретæмæ афтæ кæсы, æмæ Алыбег йæ лæджы кары цас 
тынгдæр цыд, афтæ йын фыды æнкъарæнтæ тынгæй-тынгдæр 
агайын райдыдтой йæ зæрдæ. Фæстагмæ сын нал бабыхста 
æмæ ацыд, йæхи сæ атыдта, алыгъд сæ. Сывæллонджын сыл- 
21 

гоймагимæ цæмæн æрцард? Кæд афтæ æнхъæлы æмæ йын 
уыцы лæппу Амыраны ад скæндзæн? Æмæ уымæн уæвæн и? 
Къамы уыцы æнæбары, кæнгæ мидбылхудты фæстæ цы 
æмбæхсы Алыбег? Заретæ йæ зоны, фæлæ устытæ... 
— Цы хъæлдзæг у. 
Заретæмæ та афтæ кæсы: Алыбег у тынг æнкъард, йæ 
цæстытæ кæуынæввонг. 
— Цæуыннæ уа хъæлдзæг, ахæм Машæ йыл бауагъта 
йæхи,— ныххудт зæронд Аминæт. 
Цымæ сæ къам куы истой, уæд æм цы хъуыдытæ гуырд? 
Лæппу йыл йæ еæр куы бакъул кодта, уæд Амыран йæ цæсты- 
тыл нæ ауад? Цыдæр уысм æм афтæ нæ фæкаст: йæ фарсмæ 
кæйдæр лæппу нæ бады, фæлæ йæхи Амыран? Афтæ йæдо 
фæкаст æнæмæнг! Æмæ йæ буары уазал риз ацыд, сгæртт- 
гæртт кæнынмæ йæ бирæ нал хъуыд. Цыдæр рæстæг Алыбе- 
джы фарсмæ бадт бурдзалыг, цъæхцæст, къæсхуыр лæппу 
нæ, фæлæ саухил, сауцæст, къобортæарæзт лæппу — Амы- 
ран, йæ уæхскыл æмбæлд, хъæбулæй цы æнахуыр хъарм 
фæцæуы, уый. Æмæ Заретæмæ афтæ кæсы: Алыбеджы йæ 
бынатæй фестынмæ бирæ нал хъуыд, чи зоны, уый йæ 
«рæсугъд» банкъардта æмæ йыл йæ къух уымæн æруагъта, 
ома, ахст дæ, мауал тыбырттытæ кæн. Алыбег æрсабыр, 
цæмæй йын «Бæстыфидауц» йе цæг зæрдæйы уаг ма бамба- 
ра, уый тыххæй йæ мидбылты бахудт. Уый та уын Алыбе- 
джы мидбылхудт. Бæргæ, куы уаид амондджын. Заретæйы 
самондджын кодта æмæ цалынмæ Заретæ цæра, уæдмæ дзы 
бузныг уыдзæн, йæ риуы йын Алыбег цы цырагъ ссыгъта, 
уый йын рухс кæндзæн йæ фæндаг цæрæнбонтæм. 
— Уæд та ма уыцы Маруся æви Машæ у, исты кусæг куы 
уаид, дохтыр, индзылер, ахуыргæнæг исты. 
— Къултæсæрдæг цыдæр у, зæгъынц. 
— 0, мæ бон, гъе, уымæ æрхау!— дзырдтой устытæ. За- 
ретæ сæ ныууагъта. Ныууагъта сæ, фæлæ сæм уæддæр йæ 
зæрдæ ’хсайдта. Цалдæр хатты сæм сæ кулдуарæй ракаст. 
Уыдон ма уæддæр лæууыдысты æмæ лæууыдысты. Ай-гъай 
дæр, цæуыл дзурой, уый сын нæ уыд? Æвæццæгæн, Алыбег 
зæххæй сисынмæ нал бæззыд. Уæдæ Заретæ та афтæ хъуыды 
кæны: кæд Алыбег амондджын у, уæд æй Хуыцау амондджын 
уадзæд. Æрмæст æцæг амондджын уæд! 
Заретæ уыцы хъуыдытæ йæ сыхаг устыты цур суагъта, 
уæд ыл цъиуджын кæрчытау сæхи æрбаппæрстаиккой: уый 
та куыд? Куыд и уый гæнæн æмæ дæ куыд фæнды, афтæ 
цæрай? Ирон æгъдау, ирон æфсарм нал и? Куыд хъуамæ уай 
амондджын ахæм хæйрæгимæ? 
Охх, охх! Цы фæллад у Заретæ! Æмæ цы бакуыста? Цæмæй 
афтæ бафæллад? Ницы, фæлæ... 
22 

...Уæддæр уыцы фын... Дысоны фын... Заретæйы зæрдæ 
уæззауæй-уæззаудæр кæны, æлхъивы йæ, риссы, бынмæ йыл 
хæцы, цыма дойнаг дур фестад. 
Заретæ йæ мидбуары куыддæр нындзыг, цыдæр æнахуыр 
лæмæгъ у. Æнæуи дæр мæлæты мæлхъ куы нæ у, арвæй 
стъалытæ не скъæфы, фæлæ абон бынтондæр нымпылд. Абон 
райсом сæ хуыссæнгæрзтæ баудæста, ныхсын сæ хъæуы, фæлæ 
йыл зивæг бахæцыд. Ныр сæм нæ бавналдзæн, кæд 
фæстæдæр... Амыран йæ цурæй нал цæудзæн, йæ алыварс 
зилдзæн, цыма мæлæты лæг у; дзаумæттæй йæм исты 
дæтдзæн, дзаумæттæй йæм исты иваздзæн. Заретæйы хъыг- 
дардзæн, къуылымпы йæ кæндзæн, фæлæ уæддæр йæ цуры 
кæй и, суанг æй хъыгдаргæ кæй кæны, уый дæр ын уыдзæн 
æхсызгон. Хатгай Заретæмæ афтæ фæкæсы, цыма уый куыд 
уарзы йæ хъæбулы, афтæ йæ цоты ничи уарзы. Ай-гъай дæр, 
уый раст нæу: цавæр мад, цавæр фыд нæ уарзы йæ цоты? 
Хъæбулæй адджындæр æрдз ацы зæххыл исты радта? Æмæ 
æрмæст адæмæн нæ — æппæт цæрæгойтæн дæр. Уæддæр За- 
ретæмæ афтæ кæсы: уый бæрц йæ хъæбулы ничи уарзы. Амы- 
ран ацы дунемæ нæ фæзынд, уæд ацы дуне уыдаид мæгуыр, 
æгъуыз, фæлурс, Заретæмæ дзы рухсы цъыртт никæцæй кал- 
даид, никæд дзы стæфстаид, цæрæнбонтæм ын ацы дуне уыда- 
ид æцæгæлон. Заретæ дзы фæцардаид ахæстоны цæрæгау. 
Куыд цард, уый нал хъуыды кæны? Уæдæй нырмæ афтæ бирæ 
рæстæг рауад æмæ йæ зæрдыл мауал лæууа? Æмæ уыцы 
ивгъуыдæн ферохгæнæн и? Амыран ын дунемæ байтыгъта 
арвы дуæрттæ æмæ йæ цард ныррухс, царды ад æм бахъард- 
та, сомбонæй дзы ныфс бацыд. Амыран ацы дунемæ æрмæст 
йæхæдæг нæ фæзынд. Заретæ дæр уæдæйфæстæмæ ног адæй- 
маг у. Раздæр йæ цард цард уыд? Уаллæттæ дæр цæрынц. 
Мыстытæ дæр зæххыл уайынц. Нартхоры гагайыл фæхæст 
дæ, уæд æй цингæнгæ дæ хæдзармæ ахæсс æмæ йæ æхсын, 
куы бафсæдай, уæд дæхи уæлгоммæ аппар æмæ хуыррыттæй 
хуысс, дæ фыны, гæдытæ куыд ахсыс, уый уын, æмæ цины 
æвдыл. Нæ! Заретæ йæ фыны гæдытæ чи ахсы, суанг ахæм 
мысты хуызæн дæр нæ каст йæхимæ. Уый уыд æнæбон, 
æрдæгмард. Йæ къæхтыл ма тыххæй чи цæуы, уæдæ ныр 
фæкæлдзæн, зæгъгæ, ахæм мысты хуызæн. Уый уыд чингуы- 
ты мыст. Йæ цард кæрæй-кæронмæ сбаста чингуытимæ. 
Уыдон уыдысты йæ ивгъуыд дæр, йæ абон дæр, йæ фидæн 
дæр, йæ хæринаг дæр, йæ дон дæр, йæ уæлдæф дæр. Æнæ 
уыдон иу бон аззад, уæд фæхъыппæг уыдаид. Кæс æмæ сæ 
кæс, иу чиныг иннæйы фæстæ «аныхъуыр». Кæсынæй ба- 
фæлладтæ, уæд сыл дæ цæстытæ хæсс, фæлдах сæ, иу 
тæрхæгæй сæ иннæмæ æвæр, алы чиныгæн дæр ис йæхи сæрма- 
гонд бынат æмæ уый дæуæй хуыздæр чи зоны. Йе ’нгуылдзтæ, 
23 

йæ уырзтæ чингуытыл афтæ сахуыр сты æмæ йын йæ цæстытæ 
бабæтт, афтæмæй чиныг рафæлдæхта, уæд.ын йæ гæххæтт 
базыдтаид: урс, хъæбæр, бæзджындæр, тæнæг, фæлмæн... 
Дæ хорзæхæй, цавæр чиныг дæ хъæуы? Табуафси, къуымы 
фаллаг тæрхæг, æртыккаг рæнхъыл къулæй цыппæрæм. Адæм 
дисы бацæуынц: алы чиныг дæр кæм æвæрд и, уый куыд зоны, 
йæ зæрдыл æй куыд бадары? Куыд нæ йæ зона, уæдæ ма йæ 
хуыздæр куыст цы у? Чингуыты æнахуыр тæф, уæлдайдæр 
ног чингуыты тæф æй уæгъд никæд суадздзæн, чингуыты 
тæф мæрдтæм дæр йемæ ахæсдзæн. Алы адæймагæн дæр Хуы- 
цау скарста йæхи хъысмæт, Заретæйы сфæлдыста чингуы- 
тæн. Библиотекæр. Уæдæ æндæр цы куыстæн бæззы? Колхо- 
зы æмæ хъæусоветы разамындæн сæ цæрæнбон бирæ: сæ 
хъæуы библиотекæйы хицауæй йæ сæвæрдтой. Хицау, зæгъгæ, 
йæхæдæг — тæрхонгæнæг дæр, кæстæриуæггæнæг дæр. Раз- 
дæры библиотекæр, цыма Заретæ дæс къласы каст кæд фæуы- 
дзæн, уымæ æнхъæлмæ каст: Заретæ куыддæр фæлварæнтæ 
лæвæрд фæци, афтæ уый йæ куыст ныууагъта. Хъæусоветы 
сæрдар Заретæмæ фæдзырдта: библиотекæйы нæ бакусид. 
Библиотекæйы?.. Хъæусоветы сæрдары ныхас æм фæкаст 
арвæй дур æрхауæгау. Æмæ базондзæн? Йæ бон бауыдзæн 
уыцы куыст кæнын? Базондзæн. Зынæй дзы æппындæр ницы 
ис. Хъæусоветы сæрдары алы ныхас дæр — ныфс. Æмæ 
æнæнхъæлæджы Заретæ агæпп ласта сæ хъæуы библиотекæйы 
разамонæгæй. Уæдæ хъуамæ горæтмæ ацыдаид? Йе ’рдæгмард, 
дзой-дзойгæнаг æртæтимæ йын институты дуæрттæ цæуыннæ 
уæрæх байтыгътой, зындгонд профессортæ æмæ ахуыр- 
гæндтæн Заретæйы фендмæ бæлгæйæ сæ цæстытæ ныуурс 
сты. Заретæйы ахуыр кæнынмæ тыххæй куы кодтаиккой, 
уæддæр нæ ацыдаид. Цы? Æдылы у? Йæхицæй хъазæн хъул 
аразы?.. Йемæ чи ахуыр кодтаид, уыцы лæппутæ æмæ чыз- 
джытæ — саджы фисынтыл амад фæсивæд, чызджытæ — 
бæрзбæлæстæ, доны хъазтæ, зæххон зæдтæ... Заретæ та?.. 
Ис! Ис! Ацы зæххыл, ацы дунейы ис хорз адæмтæ, бы- 
лалгъ ныхас æмæ кæнгæ митæй нæ, фæлæ зæрдæйæ адæйма- 
гыл чи тыхсы, зæрдæйæ адæймагæн хорздзинад чи аразы. 
Уый дын сæ хъæусоветы сæрдар, сæ колхозы разамонæг, 
иннæтæ. Бирæ рæстæг дæр нæ рацыд, нымадæй цалдæр боны, 
æмæ Заретæ бамбæрста: библиотекæйы куыст йæ куыст у. 
Мæлæты мæлхъ! Мæлæты фидар! Мæлæты къабæзты хицау! 
Уымæн дынджыр къæпи йæ къухты бакæн æмæ йæ райсомæй 
изæрмæ дзæгæрæггæнæг хурмæ фæрувын кæн. Æмæ йе 
’мбæлттæн хъæумæ ласинаг нæ фæуыдаид? Кæнæ йæ хуыты 
фермæмæ арвит кусынмæ. Æмæ сын дыууæ-æртæ хатты хол- 
лаг куы радтаид, уæд ма ацæуынхъом уыдаид? Æмæ хъуц- 
цыты фермæ та цы кæны? Сахатмæ иу-фондз æмæ ссæдз, дæс 
24 

æмæ ссæдз хъуджы нæ радыгътаид? Æмæ сæхи иу хъуг куы 
æрдуцы, уæд йæ астæу сраст кæнын куы нæ уал фæкомы. 
Сæрæн чызг, æмæ колхоз æхсыры цад фестын кодтаид. За- 
ретæ адæймаджы ном бæргæ хæссы, фæлæ цæй адæймаг у? 
Адæймаджы æмбис, æрдæг адæймаг. Уæлдайдæр та раздæр- 
ты... Амыраны фæзындимæ уый дæр адæймаг ссис. Раздæр- 
ты йæхи цал æмæ цал хатты бафарста: цæмæн равзæрд ацы 
дунемæ? Цæмæн æй сфæлдыста Хуыцау? Цæмæн хъуыд? 
Йæхи мæстæймарынмæ? Асæй гыццылæй баззад, де 
’мгæрттæн сæ астæутæм дæр ма сырæз. Æмæ уый о, фæлæ 
æдзух уыцы рынчын, уыцы ’нæфæразгæхуыз цæмæн у? 
Къуыпсинтæ иу æмæ дыууæ ис?.. Æмæ се ’ппæт бынтон 
афтæ дæлæмæдзыд, бынтон афтæ низæфхæрд сты? Уæвгæ, 
искуы бæрзонд, хæрзконд, рæсугъд къуыпсин федта? Нæ. Уый 
дæр йе ’мхуызон сахъат адæмæй ницæмæй хицæн кæны. 
Уæдæмæ йæхи æгæр дæлдзиныг кодта. Æмæ-гъа, æмæ-гъа. 
Цыма адæм дыууæ къордыл дих кæнынц, хатгай йæм афтæ 
фæкæсы. Сæ иутæ аргъæутты уæйгуытæ, Гулливертæ, 
бæрзонд, саджы фисынтыл амад адæм. Иннæ къорд та... Цæй 
къорд сты уыдон, искуы иутæ — уылынджыйас адæм, цыдæр 
кæлмхæрд, цыдæр дзенкъортæ. Хуыцау адæмы фæстæ æнæба- 
ры кæй радта, ахæм цыдæртæ, адæмы фæлхæрдтæ. Заретæ 
Дунесфæлдисæг у, уæд зæххыл иу сахъат адæймаг дæр нæ 
уаид, се ’ппæт дæр — хæрзконд, бæрзонд, æнæниз, цардбæл- 
лон. Куы-иу кафиккой, уæд зæхх сæ быны змæлид, куы-иу 
зариккой, уæд хæхтæ тæгæлтæй хауиккой. Хатгай, уæлдай- 
дæр та раздæрты, Заретæ йæхимæ каст бынтон гыццыл. 
Мæлдзыг къæхты бын куыд фæцъист вæййы, афтæ йæ исчи 
куы ацъист кæна, уымæй дæр-иу старст. Цалдæр хатты адæ- 
мы къæхты бын фæци, цалдæр хатты йæ фæцæйцъист код- 
той, тыххæй ма-иу раирвæзт. 
...Иу хатт... Фынддæс азы йыл цыд, фæлæ цæй фынддæсаз- 
дзыд чызджы хуызæн уыд? 
Чындз æрбацæйхастой. Æмæ адæм чысылæй-стырæй йæ 
размæ аивылдысты. Цыма никæд ницы æрцыд, цыма ног 
чындз никæд федтой. Диссаг, адæм ног чындзы фенынмæ 
афтæ цæмæ сцымыдис вæййынц? Хæдзармæ, сыхбæстæм цы 
ног адæймаг æрбакъахдзæф кодта, уый рæсугъд у, фыдынд 
у, бæрзонд у æви ныллæг у, æрмæст дæр уый базонынмæ, 
æви ма сæ цымыдисæн йæ фæстæ æндæр цыдæр æмбæхст и? 
Заретæмæ гæсгæ йæ фæстæ арфдæр хъуыды и. Хистæртæ, 
нæлгоймагæй, сылгоймагæй æрымысынц се ’взонджы бонтæ. 
Сæ риуты дард кæмдæр тæлфæгау фæтæлфынц се ’рыгон 
зæрдæтæ. Заретæмæ афтæ кæсы, æмæ ног чындзы куы 
æрбацæйхæссынц, уæд зæрдæтæ фæцæрынц сæ рæсугъд, сæ 
адджын, се ’хсызгон фынты. Заретæ иу æмæ дыууæ хатты 
нæ бафиппайдта, фæстаг рæстæг та сæм сæрмагондæй фæкæсы, 
25 

куыд амондджын, куыд рæсугъд цæстæнгас сын вæййы! Хур- 
сыгъд, уазалæй æфхæрд, рæстæджы фæдтæ-ауæдзтæ цæс- 
гæмттæй фæкæсынц хуртæ æмæ мæйтæ. Æрмæст уыдоны 
æхсызгондзинады тыххæй дæр фæсивæдæн æмбæлы чын- 
дзæхсæвтæ кæнын. 
Сывæллæттæ, æрыгон лæппутæ æмæ чызджытæ та цæмæ 
фæбæллынц ног чындзы фенынмæ? Кæд æрыгон чызджытæ 
чындздзон дарæсы, хæдзармæ цы ног бинойнаг æрбакъахдзæф 
кодта, уый хуызы сæхи фæуынынц? Уыдон æрбавæрынц сæ 
рахиз къæхтæ сæ ног бынæттæм, зæды хуызæн уæзданæй 
уыдон акувынц сæ сæрæй. Чызджытæ ног чындзмæ кæсгæйæ 
фæуынынц сæ фидæны амонд. Дыууæ æрыгон уды амонд... 
Куыд хæстæг сæм вæййы Заретæ! Нæ, фæлæ цыдæр рæстæг 
æрцæры сæ удты. Лæппутæ... Чи зоны, Заретæ рæдийы, фæлæ 
афтæ хъуыдыкæны: ног чындзмæ кæсгæйæ усгур лæппу 
фæуыны йæ фидæны къайы, йæ фидæны цардæмбалы, йæ 
амонды. Уымæн дзы ныссадзынц аивæй-æргомæй сæ цæстытæ. 
Уымæн дзы нал фæкомынц сæ цæстытæ ратонын. 
Къæйныхдæр, ракæнондæр лæппутæ йæ уырзæй сгарæгау 
фесгарынц сæ цæстытæй. 
Ног чындз... Уый амондхæссæг у. 
Заретæ йæ кары бацыд æмæ йын суанг ныр дæр æппæты 
æхсызгондæр цы вæййы, уый ног чындзы фенд. Йæ сæр фæха- 
лас, цин та гыццыл чызджы хуызæн фæкæны. Йæхимидæг. 
Йæ мидзæрдæйы. 
Ног чындз æрбакæнынц. Йæ рахиз фарс — къухылхæцæг, 
йæ галиу фарс — йе ’мдзуарджын кæнæ къухылхæцæджы 
бинойнаг, йе та йæ кæнгæ мад. Кæртмæ æрбакъахдзæф кодта 
зæххон зæд. Урс-урсид дари разгæмттæ йыл, æвзист камари, 
сызгъæрин нывæфтыд худ кæркæ-мæркæ ферттивы, урс-ур- 
сид цыллæ хыз — бавнал æм æмæ къухты атайдзæн... 
Хæдзармæ æрбатахт урс бæлон. Хызыл схæц, æмæ чындз 
йæ цæстытæ æмбæхсдзæн, фæлæ уæддæр цыдæр хуызы фен- 
дзынæ дыууæ худгæ хуры. Ног чындзæй цы рухс фæцæуы, 
уымæй Заретæ дæр ныррухс вæййы. Фæлæ уæддæр ног чын- 
дзы цæстытæ... Уыдонæн дзы æмбал нæй. Цæйбæрц цин, 
цæйбæрц сусæг амонд сæ фæивылы! Уыцы амонд дон фестад, 
уæд денджыз йæ цуры цы уаид! Зæххыл цыдæриддæр адæй- 
маджы ном хæссы, уыдон се ’ппæт дæр уыцы амондæй са- 
мондджын уаиккой. 
Хатгай Заретæйы сæры арвæрттывдау атæхы: ног чындз 
адæймаг нæу, фæлæ бæлон, ныртæккæ спæр-пæр кæндзæн, 
атæхдзæн, амонд йемæ ахæсдзæн æмæ адæм фыдæнхъæл 
фæуыдзысты. Æмæ зымæгон уазал дымгæмæ бæгънæг бæла- 
сыл уазал риз куыд бахæцы, афтæ сыл ризæг бахæцдзæн, 
æвиппайды хурæфсæст цъæх дунейæ бахаудзысты Цæгат 
полюсмæ. 
26 

Диссаг, ног чындз æдзухдæр афтæ рæсугъд, афтæ аив, афтæ 
гуырвидауц цæмæн вæййы? Ноджы стырдæр диссаг та — 
цыфæнды фыдынд чызг дæр чындздзон дарæсы зæххон зæд 
цæмæн фесты? Цы æгæрон тых и уыцы дарæсы? Цы æгæрон 
тых и уыцы уавæры? 0, æвзонгдзинад йæхæдæг аив æмæ 
рæсугъд у, цины зарæг, фæлæ уæддæр... Уыцы дарæс... Уыцы 
дарæс не сфидауиккой æрмæстдæр иу адæймагыл, æрмæстдæр 
иу адæймагæн нæ аивиккой йæ хуыз. Заретæйæн... Арæх ног 
чындзы ^дарæсы йæ цæстытыл фæуайы æрыгон, бæрзонд, 
хæрзконд, рæхснæг, нарæгастæу, сау хъоппæгдзæст чызг... 
Ох, йæхæдæг уымæй куыд дард у! Стæй йæм азæй азмæ, нæ! 
Мæйæ мæймæ кæны дардæй-дарддæр, се ’хсæн цы тыгъд 
быдыр и, уый цæстыты раз фæйнæрдæм ивæзы, тагъд æй йæ 
цæстытæ нал ахсдзысты. 
...Уæддæр уыцы фын... Дысоны фын... Цы уыди? Заретæ 
абон райсом афтæ æнæбары цæмæн райхъал? Йæ уæнгтæ 
фæхты хосты хуызæн. Чысыл... чысыл цыдæр уæд та куы 
бахъуыды кодтаид уыцы фынæй, цæуыл аныдзæва, ахæм 
цыдæр. Уæд æй, куырмæлхынцъ куыд халай, афтæ халид. 
Æмæ йæм йæ фыны фæстæ фæлмæй зынæгау разынид царды 
æцæгдзинад. 
Заретæ цыдæр уысм сагъдауæй аззад. Йæ хъуыдытæ æддæг- 
мидæг ауайынц, ныссуйтæ вæййынц, йæ хъуыдыты райдайæ- 
ны кæрон нал фæахсы, цыма сæдæаздзыд зæронд ус у. Алыр- 
дыгæй ивылынц æмæ... 
...Чындзы мидæмæ, хæдзармæ фæцæйхуыдтой, адæм чы- 
сылæй-стырæй, уæлдайдæр сылгоймæгтæ, йæ алыварс стым- 
был сты, сæхи йæм ивæзтой, цыма йыл раздæр чи аныдзæвы- 
даид, раздæр ын йæ дыууæ сау цæсты чи ауыдтаид, уый 
æппæтæй амондджындæр уыдаид. Зæххон зæдæй цы æгæрон 
тых цыди, уый адæмы йæхимæ æлвæста æмæ уыдонимæ уыд, 
ай-гъай, Заретæ дæр. Фæндыры зæлланггæнаг цагъд, къухыл- 
хæцæджы цъæхснаг хъæлæс, æмдзæгъд, дзолгъо, адæмы 
хъæлæстæ, худын... Чындзæхсæв йæ цырены бацыд. Адæм 
— хъæлдзæг. Лæгтæй бирæтæ — сыкъадзæф. Сывæллæттыл- 
иу иуварс ахæцыдысты. Сæ ныййарджытæ, сæ хистæртæ уым 
кæмæн уыдысты, уыдон сæ хъахъæдтой: исчи дзы куы 
фæкæла, исчи дзы къæхты бынмæ куы бахауа... 
Цымыдис адæмы гуылфæн Заретæйы йæ уæлныхты сис- 
та. Нæ! Йæхæдæг уыд уыцы гуылфæны иу стъæлфæн. Ног 
чындзы цур алæууын, ног чындзы фенын — йæ уд, йæ дзæцц. 
Зарæг ивылд, нæрыд, чидæртæ йæ, хъырнын чи нæ зыдта, 
ахæмтæ хæлдтой. Нæ! Уæддæр рæсугъд уыд, зæрдæйыл 
æмбæлд. 
Чындзхæсджытæ кæртмæ куы æрбацæйцыдысты, уæд За- 
27 

ретæмæ чидæртæ дзырдтой; фæндырæй куы ацæгъдид. Фæлæ 
йæхи фæтылиф кодта, абондæргъы сфæлмæцыд æмæ... Цастæ 
йæ бон у? Адæмы æфсæрмæй афтæ бафæллайы æмæ дыккаг 
бон йæ цæнгтæ сисын нал фæфæразы. Мард æмæ мард. Стæй... 
чындзхæсджытимæ фæндырдзæгъдæгæй чи ацыд, уый 
цæгъдæд. 
Ног чындз адæмы гуылфæнимæ хæдзары къæсæрæй ба- 
хызт, йæ рахиз къах бавæрдта, æртæ хатты йæ сæрæй ныллæг 
акуывта. Зарæг. Фæндыры цагъд. Къæрццæмдзæгъд. Цины 
хъæлæстæ: 
— Фарн фæцæуы! 
— Амонд йемæ фæхæссы! 
— Кæм дæ, æфсин, чындз дын йемæ уисой æрбахаста. 
Уыцы рæстæг чидæр Заретæйы цонгыл рахæцыд. Афтæ 
тынг, афтæ æгъатыр, æмæ цыдæр уысм Заретæ ахъуыды код- 
та: йæ цонг йæ уæлæ нал и, арæмыгъта йын æй. Цас уæз дзы 
ис, цас фелвасинаг у, йæ къæхтæ пъолæй фæхицæн сты, уæ- 
лдæфы ауыгъдауæй аззад. 
— Сывæллæтты ам цы хъуыддаг и?— кæйдæр расыг 
хъæлæс нæргæ ацыд. Уыцы иуцæстон расыг уæйыг чи уыд, 
уый Заретæ уынгæ дæр нæ акодта, афтæ адæмы фæстæ 
февзæрд. «Æнахъом» саби расыг уæйыгæн цас фелвасинаг 
уыд? Фæхæцыд æмæ йæ ныззыгъгъуытт кодта, уæд хъæуы 
кæрон йæ тъупп фæцыдаид. Уыцы сывæллоныл уæд цыд 
фондз æмæ ссæдз азы; уый уыд, чызг йæ чындздзон кары 
куы бацæуы, нæ, фæлæ чындзы цæуыны азтæй куы ахизы, 
уыцы кары. 
Заретæйæн йæ цонг куыд нæ рысти, хауд, уæхсчы цур 
сыгъд, цалдæр хатты йæ асгæрста: кæд æлвæсгæ фæкодта, 
кæд йæ нуæрттæ атыдтой. Фæлæ йын йæ цонджы рыстæй 
зындæр уыд лæджы ныхас. «Æнахъом саби» уыд Заретæ. 
Æмæ кæдмæ афтæ уыдзæн? Ахъавыд, уыцы бæрзонд, сырх 
тыппырцæсгом лæгмæ бацæуа æмæ йын алывыдтæ акала. 
Бацыд æм, уæд та йæ, æвæццæгæн, уыцы уæйыг иуварс ныз- 
зыгъгъуытт кодтаид, къæбæда, хистæрты цур дæ цы хъуыд- 
даг и, зæгъгæ. Дзолгъо-молгъойы расыг лæг уымæ лæмбынæг 
кастаид? 
Заретæ йæхи сабыртæ кодта, йæ маст ныхъуырдта, уæддæр 
йæ кæуын йæ хъуырмæ схæццæ. Фæлæ йæ чындзы цæуын 
афон кæмæн аивгъуыдта, дыууæ-æртæ сывæллоны мад хъуамæ 
чи уа, уый чысыл сывæллоны хуызæн адæмы цур куыд ныб- 
богъ кæна? Зæрдæрухс, хъæлдзæг, амондджын адæмæн сæ 
хъæлдзæгдзинад куыд хала? Æмæ фезмæлыд. Ам, чындзæхсæ- 
вы, иу минут дæр нал баззайдзæн. Æмæ аууоны хуызæн, 
сусæгæй, куыд ничи йæ бафиппайа, афтæ сæхимæ рацыд, 
цыма адæм уый хъахъхъæдтой, уый мæт йеддæмæ сæ ницы 
28 

уыд. Æхсæвы кæуынæй йæ мондæгтæ суагъта. Базмæ йæ 
цæсгом нылхъывта æмæ ма дæ хъæуы — нал. Цæмæн фæци 
ахæм æнамонд? Хуыцау æй афтæ цæмæн бафхæрдта? Йæ 
зæрдæхудты уыйас цæмæй бацыд? Æмæ мады гуыбынмæ 
Хуыцауы зæрдæхудты бацæуæн и? Кæд йæ ныййарджытæ... 
Æмæ уыдон дæр цæссыджы хуызæн сыгъдæг адæм. Æмæ уæдæ 
Заретæйы Хуыцау афтæ цæмæн ралгъыста? Дунемæ дзенкъо- 
ры хуызæн адæймаг кæй фæзынд, уым аххосджын чи у? 
Заретæ цыдæр чингуытæ дæр бæргæ бакаст, фæлæ йæ цæст 
ницæуыл æрхæцыд. Æниу, нырма цы — донмæ фæрæтæй 
лæбур. Заретæйæ æндæр адæймаг нал рауайдзæн, фæлæ уадз, 
дунемæ æнтысæд рæсугъд, æнæниз, æнæсахъат адæм. 
Уыцы æхсæв уыд, уый размæ цы бирæ æгъуыссæг æхсæвтæ 
арвыста, уыдонæй иу. Уæддæр цæмæн фæци ахæм æнамонд? 
Уый дæр адæймаг у. Адæймаг! Уымæн дæр зæрдæ и. Æппын- 
фæстаг, уый дæр сылгоймаг у. 0, сылгоймаг! 
Ныр нал, фæлæ-иу раздæрты, ноджы арæх, йæ цæстыты 
раз февзæрд æхсæст нартхоры кæри. Рæсугъд, урс дзæнхъа- 
дæндаг, æрмæриныйас æфсиртæ. Цæстытæ сæм кæсынæй не 
’фсæдынц, хуры хæрдгæ тынтæм цæхæр калынц, сæ адджын 
тæф фындзыл æмбæлы. Æхсæст хоры æхсæн цæст ацахста иу 
гыццыл, æмпылд, кæлмхæрд, сæмпæл дзенкъор. Охх, куыд 
нæ фидауы урс дзæнхъадæндаг нартхоры æфсирты æхсæн, 
куыд сæ фыдынд кæны, куыд сæ хицæн кæны! Æхсæст хор, 
кæй зæгъын æй хъæуы,— Заретæйы æмбæлттæ, йæ зонгæтæ, 
дзенкъор та — йæхæдæг. Цал æмæ цал азы фæцард уыцы 
хъуыдыимæ! Фæлæ Амыраны фæзындимæ уыцы 
зæрдæсæттæн, зæрдæмарæн хъуыды алæбырд, рухсы тынтæ 
йæм æрбакастысты. Фæстæдæр, азтæ куы рацыд, уæд бам- 
бæрста: цыфæндыйæ дæр цардæн æмбал нæй, иу боны цард 
дæр бирæйы аргъ у. Дзæгъæлы мæсты кодта йе сфæлдисæгмæ. 
Хъысмæт дын цы саккаг кодта, цы дын радта, ууыл хæц, 
ууыл сразы у. 
Заретæ адæймаг у! Бирæтæн сæ уæхсчытæм дæр нæ сырæзт 
æмæ цы? Уæхсчытæм цæмæн — бирæтæн сæ астæутæм дæр 
нæ хæццæ кæны æмæ цы? Къуыпсин у æмæ цы? Адæймаг у? 
У! Уый... Уый Амыран ацы цъæх, ацы рухс дунемæ куы 
фæзынд, уый фæстæ ссис адæймаг. 
Амыраны фæзындимæ уыцы зæрдæмæгуыргæнæн æнкъа- 
рæнтæ æмæ хъуыдытæй фæиртæст. 0, сæхи ма йæм æрбайва- 
зынц, æртыхсынмæ ма йыл фæхъавынц, фæлæ дзæгъæлы. 
Афтæ гæнæн и, æмæ адæймаг мæлæтæй ма тæрса? Ис! Зæгъæм, 
мæнæ Заретæ мæлæтæй нæ тарст. Барастырмæ цал æмæ цал 
хатты хатыд: йæхимæ йæ айсæд, йæхи хай йæ фæкæнæд. 
Суанг ма, сæ хæстæджытæй чи амард, уыдонмæ дæр хатыд: 
фæтæригъæд ын кæнæнт æмæ йæ сæхимæ ахонæнт. Уый хуы- 
29 

зæн адæймаг цæмæн хъæуы уæлзæххон царды? Фæлæ дис- 
саг, Барастыры дæр æмæ, чи амард, уыдоны дæр нæ хъуыд. 
Никæй хъуыд. 
Цал хатты фæрынчын? Фæлæ иу хатт... Йæ улæфт æрбах- 
гæдта, йæ дзыхæй уæлдæф ахста æмæ бамбæрста: цардæй 
мæлæты арæныл æрлæууыд, се ’хсæн дзедзырой кæны. Мад 
æмæ фыд сæхицæн бынат нал ардтой. Фæдис! Фæдис тагъд 
æххуысы машинæмæ! Заретæ сын бæргæ дзырдта; нæ хъæуы, 
рынчындонмæ нæ ацæудзæн. Фæлæ уый ничи фарста, колхо- 
зы машинæйы йæ рынчындонмæ аластой. Заретæ æнцад хуыс- 
сыд, йæ хиды æвдылд, йæ ком ныххус æмæ йæхимæ каст, 
донæй кæй сæппарынц, мæлæты размæ ма æнæбары фæста- 
джы змæлд чи бакæны, ахæм кæсаджы хуызæн. Цыдæр 
рæстæг-иу йæ цæстытæ атартæ сты, ницыуал-иу ауыдта, 
цыдæр хъарм уæлдæф-иу æй хæрдмæ систа, цыдæр рæстæг- 
иу цыма фынæй ацис.Охх, цы æхсызгон уысмтæ уыдысты 
уыдон! Мæлæт ыл кæй аныдзæвы, йæхи йæм кæй æрбайва- 
зы, уый хорз зыдта, æмæ диссаг, нæ дзы тарст, нæ фæлæ ма 
йын уыд æхсызгон. Чысыл рæстæг ма, иу чысыл æмæ За- 
ретæ æнæбары цы дунемæ фæзынд, уырдыгæй фæхицæн 
уыдзæн, æппынфæстаг йæ зæрдæйы фæндиаг сулæфдзæн. 
Куы-иу æрцъицыдта, уæлæуон дунейы ма и, уый-иу куы ба- 
зыдта, уæд-иу æй фырмæстæй скæуынмæ бирæ нал хъуыд. 
Барастыр ын мæрдтæм дунейы дуæрттæ нæ гом кодта, мæрдтæ 
йæ сæхимæ нæ уагътой æмæ æртæ боны æмæ æртæ æхсæвы 
цардæй мæлæты арæныл фæджиудта, се ’хсæн æртæ суткæйы 
фæдзедзырой кодта. 
Адæймагæн алы бон дæр скъола у, зонд. Уæд Заретæ иу 
хъуыддаг хорз бамбæрста: æнæ адзал мæлæт нæй. Уæд бам- 
бæрста: цард дæр æмæ мæлæт дæр кургæйæ не сты, уыдон 
алы адæймагæн дæр — Хуыцауы хорзæх сты. Хуыцауы лæвар 
æмæ цалынмæ дæ дадзинты туг змæлы, уæдмæ адæймаг дæ 
æмæ адæймагæй цæр, зын, цыфæнды зын дын куы уа, уæддæр. 
Заретæ уæд сулæфыдаид йæ алы боны катайæ, алы боны 
удхарæй. Куы райгуырд, уæдæй фæстæмæ цы цъысымы ба- 
хауд, уымæй аирвæзтаид. Æмæ мæлæтмæ æнхъæлмæ каст, 
агуырдта йæ, æмæ йæ уый фæсайдта. Амыран куы фæзынд, 
уæд æндæр хъуыддаг. Ныр та мæлын нал бакомдзæн, æппын- 
фæстаг, цалынмæ Амыран йæ лæппуйы кары бацæуа, йæ 
номыл сæ хæдзармæ сылгоймаг æрбакъахдзæф кæна, йæ 
хъæбулы хъæбулы авдæн ауза, уæдмæ Заретæ Барастыры 
йæхимæ хæстæг не ’рбауадздзæн. Мæлæтæй кæд фæтарст, уый 
арæндоны. Дунемæ цы ног адæймаг рантысдзæн, уый Хуы- 
цау æмæ зæдтыл фæдзæхста: æнæниз æмæ сæрæгасæй фæзынд. 
Фыдæй сидзæр æрдæг сидзæр у, фæлæ мадæй сидзæр, уый 
æгæр æвирхъау у. Æмæ йын Хуыцау йæ хъæбулы æнæ мад 
30 

ма фæкæнæд. Йæ бон уыд, уæд палатæйы цы адæм хуыссыд, 
уыдонæй дæр нæ фефсæрмы уыдаид, йæ сынтæджыйæ зон- 
гуытыл æрлæууыдаид æмæ Хуыцаумæ скуывтаид. Йæ цард 
йæхи мисхалæн дæр нæ хъæуы, фæлæ дунемæ цы ноггуырд 
фæзындзæн, уый тынг хъæуы. Æмæ уый хатыр, уый хатыр, 
уый хатыр, Стыр Хуыцау! Уый хъуамæ мады ад банкъара, 
мады ад базона. Уæдæй тынгдæр никæд фæндыд Заретæйы 
цæрын. Диссаг, саби ацы дунемæ нæма фæзынд, уæддæр За- 
ретæйæн ныфс уыд: сомбоныл хъуыды кæнын райдыдта, 
цардæй йæм цыдæр рухсы тæппытæ, æхсæвы тары дардæй 
машинæйы рухсытæ куыд фæзыной, афтæ фæзындысты, йæ 
къæхты бын зæхх фыццаджы хуызæн нал тасыд, фæфидар. 
Саби нæма фæзынд, уæддæр Заретæ æмбæрста: уæдмæ цардæн 
йæ чъылдым уыдта, йæ иувæрсты цыд, ныр æм баввахс. Уый, 
сывæллон нæма базмæлыд, уæддæр ыл йæ мидгуыбынмæ узæ- 
лыд: йæ уырзтæ-иу ыл фæлмæн æрхаста, рæвдыдта йæ, «Ало- 
лай» йын зарыд. Йæхинымæр. 
Амыран фыццаг хатт куы базмæлыд... 0 Стыр Хуыцау, 
Заретæ Заретæ нал уыд, ног дунемæ бахауд. Сывæллон баз- 
мæлыд æнæнхъæлæджы. Заретæ йæ гуыбыныл йæ ар- 
мытъæпæн хаста фæлмæн, узæлгæ. Уый, йæ мад ыл кæй узæ- 
лы, æвæццæгæн, уый бамбæрста æмæ та ногæй базмæлыд. 
Æвæццæгæн, дзырдта: «0, мæ мад, ма мыл тыхс, æз дзæбæх, 
æнæниздæн». 
Заретæ цыдæр рæстæг æдзæмæй баззад, нал улæфыд, 
æнхъæлдæн, йæ зæрдæ йæ куыстæй банцад, цины уылæн æй 
йæ уæлныхты систа, хъуамæ йæ хъæлæсы дзаг ныхъхъæр 
кодтаид: «Базмæлыд! Мæ сывæллон базмæлыд!» Фæлæ йын 
ирон æгъдау йæ рохтыл хæцыд. Уæддæр йæхи нæ баурæдта, 
ныххудт. Хъæрæй. Йæ хъæлæсыдзаг. Хæдзары исчи фæци, 
уæд ыл æнæмæнг йæ цæстытæ æрæвæрдтаид: нæ чызг цыдæр 
кодта, йæ сæры зонд йæ бынаты нал и. Заретæйы тынг 
фæндыд: разгъор, дæ мадыл æрбатыхс, уынгмæ дæхи аппар 
æмæ дын, уадз, æппæт сых, æппæт хъæубæстæ дæр дæ цин 
базоной; уадз, дæ æгæрон цин æппæт дунейыл дæр апырх 
уæд, фурды хуызæн фæйнæрдæм анхъæвзад. Фæлæ дзы иу 
ныхас дæр не схауд, йæ зæгъинæгтæ йе ’взаджы кæрон та- 
дысты. Уæддæр мады зæрдæ... Уый алцыдæр бамбары. Мад, 
йæ чызджы зæрдæ цыдæр æнахуыр, цыдæр сусæг цинæй 
йемыдзаг кæй у, уый бамбæрста: 
— Заретæ, цыдæр хъæлдзæг дæ? 
Заретæ йæ мидбылты худт, йæ цин йæ цæсгомыл хъазыд, 
рухс дзы ивылд. Æмæ уый йæхæдæг дæр хорз æмбæрста, фæлæ 
уæддæр загъта: 
— Куы нæ,— комкоммæ йæ мады сайдта, ныхас иннæрдæм 
аздæхта,— цы дзæбæх бон у. 
31 

Мад арвы тыгъдадыл йæ цæст ахаста, йæ уæхсчытыл 
хæрдмæ схæцыд, йæ сæр банкъуыста, чызгмæ бакаст: цæй 
дзæбæх бон у? Арвгæрон æрталынгтæ, цалдæр раны мигъ 
сцæндтæ, уарын мæнæ-мæнæ кæны. Æмæ уый куырм дæр 
базыдтаид. Куыд æрбауымæл, æппынфæстаг æй уымæй 
уæддæр банкъардтаид. Фæлæ Заретæйыл каст хур, æрмæст 
æндæр хур. Уæдæй фæстæмæ йæм дуне райдзастдæр, 
рæсугъддæр кæсын райдыдта: уæдæй фæстæмæ йын цард 
фæадджындæр. Амыраны базмæлдмæ йæ хъысмæт цæхгæр 
фæзылд — амонды фæндагыл æрлæууыд. 
Цыдæр уысм Заретæйы сæры арвæрттывдау атахт: цæй 
æмæ йæ цин мадæн зæгъа, абон куы нæ уа, уæддæр æй рай- 
сом базондзæн, æмæ канд уый нæ — æппæт сыхбæстæ, æппæт 
хъæубæстæ дæр æй базондзысты. Æмæ дуне дам-думтæ 
фестдзæн, цъиу-цъиу кæндзысты: Заретæ афтæ, Заретæ уфтæ, 
Заретæ... 
Йæхиуыл ныххæцыд. Заретæйыл цас фылдæр бонтæ цæуы, 
афтæ хуыздæрæй-хуыздæр æмбарын байдыдта: цыдæр 
зæгъдзынæ, цыдæр ныццæлхъ кæндзынæ, уый диссаг нæу, 
фæлæ дарддæр та? Цы расайдзæн дæ ныхас? Фæлтау багæдзæ 
кæн, алцæуыл дæр лæмбынæг ахъуыды, асагъæс кæн æмæ 
æрвонгæй дæ зæгъинаг зæгъ, æрвонгæй дæ хъуыды скæрд. 
Амыраны фыццаг базмæлд — Заретæйæн æгæрон цин, 
Заретæйы мад Анусиатæн — арвæй дур æрхауæгау. Æвип- 
пайды уыцы зæрдæсæттæн хабар йæ фæлмаст, йæ фæлмæн 
зæрдæ нæ баурæдтаид. Уымæн уый уыдаид, зæххыл чи ни- 
кæдма æрцыд, ахæм æвирхъау хъуыддаг. Сæ мыггаджы, су- 
анг сæ хъæубæсты дæр искуы ахæм хабар уыд? Мой чи не 
скодта, афтæмæй сывæллон кæмæн рантыст, бæстæйы ахæмтæ 
иу æмæ дыууæ и, суанг Ирыстоны дæр? 0, фæлæ йæ мад 
кæмæн амард, дæ мады марды хабар уымæн ракæн, уый дæ 
хуыздæр бамбардзæн. Искæйы сыгъд нæ риссы. 
Мад фыццаг йæ мидбылты бахудтаид: кæд дзы йæ фæлмæн, 
йе ’гъдауджын, йе ’фсармджьш, йæ фæндырдзæгъдаг чызг 
хъазгæ кæны, кæд хынджылæг кæны. Стæй æрвдзæфы хуы- 
зæн фæуыдаид, æдзæмæй баззадаид, цасдæр рæстæг йæ бон 
дзурын нæ уыдаид, йæ худинаггæнæг чызгмæ дзагъырцæстæй 
кастаид. Чи зоны, ахæм хъуыды дæр йæ сæры атахтаид — 
йæ чызг цыдæр кодта, йæ зонд йæ бынаты нал и, сæнттæ 
цæгъды. Нæ! Нæ цæгъды сæнттæ! Заретæ ирон адæймаг у, 
æмæ цыма ирон ныййарæджы æмбары, афтæ йæм кæсы. Æмæ 
мадæн, Заретæйы фæхудинаджы бæсты, фæлтау йæ зонд 
фæцыд, зæгъгæ, уæд ын уый, æвæццæгæн, æхсызгондæр уыда- 
ид. Уæвгæ, чи зоны... Заретæ сæ бинонты нæ, фæлæ æппæт 
хæдзарвæндаг, æппæт мыггаджы дæр фæхудинаг кодта. Куыд 
и уый гæнæн? Фæлтау сæм йæ мæлæты хабар куы 
32 

æрбайхъуыстаид. Æмæ ма æххæст адæймаг куы уаид, фæлæ 
æрдæг адæймаг, сахъат. Нæ! Заретæ æххæст адæймаг у! Зоны 
йæ, йæ риуы иннæ сылгоймæгты зæрдæтæй къаддæр зæрдæ 
тæлфы, йæхæдæг цы нæ у, йæ зæрдæ уый куыд уыдзæн, фæлæ 
бамбарæнт: уымæн дæр йæ риуы сылгоймаджы зæрдæ тæлфы, 
сылгоймаджы зæрдæ дзы ссудзы. 
Дунемæ цы ног адæймаг рантысдзæн, уымæн йæ кой йæ 
хъæр дæр нæма уыд, нæма базмæлыд, фæлæ иу бон йæ цины 
уынæр кæй райхъуысдзæн, Заретæ уый зыдта. Зыдта йæ, цы 
бирæ чингуытæ бакаст сусæгæй-æргомæй, уыдонмæ гæсгæ, 
адæммæ гæсгæ. Иу сылгоймаджы. дæр сæрмагондæй никæд 
бафарста, уæд та йыл фæгуырысхо сты, фæлæ, ау, йæхæдæг 
сылгоймаг нæу? Æнхъæлцау сылгоймаджы цæстæнгас, йæ 
бакаст, йæ иунæг ныхас дæр бирæ цæуылдæрты фæдзуры. 
Заретæйы ноггуырд куыд фæзындзæн ацы дунемæ? Фыцца- 
джыдæр æнæниз, æнæсахъат, æнæлазæй фæзынæд, æндæр ал- 
цыдæр хорз уыдзæн. Йæ фыццаг сывæллоны фæзындмæ йæ 
цæстытæ кæмæн ныуурс сты, уымæ цæйбæрц хъуыдытæ ’ 
уыдзæн! Фæлæ ма уыдонæй уæлдай Заретæйы сæры æндæр 
сагъæстæ ивылдысты æмæ-иу сæ йæ сæр сисынхъом нал уыд. 
Цы зæгъдзысты адæм? Сæ хъæуы уынгты ма йын ацæуæн 
уыдзæн? Йæ мад, йæ фыд, сæ хæстæджытæ йыл нæ бахъоды 
кæндзысты? Ноггуырды фæзындимæ Заретæ, зæгъгæ, ахæм 
чызгбинонтæ æмæ къабæзтæн нæ амæлдзæн? Сæ хæдзарæй 
йæ нæ атæрдзысты? Ахæм худинаггæнæгæн иу минут дæр 
хъуамæ ирон хæдзары бынат мауал уа. Заретæ адæмæй нал 
уыдзæн. 
Иу фарст иннæйы фæстæ гуырд, додой кодта, дзуапп агу- 
ырдта. Хат-иу уыцы фарстатæ Заретæмæ адæймæгты хуызæн 
фæкастысты: йæ акомкоммæ слæууыдысты, хæстæг, тынг 
хæстæг, æмæ сын сæ тыхулæфт хъуыста, дзуапп дзы домд- 
той, додой йæм кодтой. Алидз, фæлæ куыд, кæдæм? Адæй- 
маг йæхæдæг йæхицæй никæдма алыгъд. Æмæ Заретæ скар- 
ста. Фидарæй. Кæронмæ. Цалынмæ цæра, уæдмæ: бинонтæ 
уой, сыхбæстæ, хъæубæстæ, зæххыл цыдæриддæр адæм и, 
уыдонсе ’ппæт дæр — цыдæриддæр сæ фæнды, уый дзурæнт, 
цыдæриддæр сæ фæнды, уый хъуыды кæнæнт. Заретæ дæр 
адæймаг у. Заретæ дæр сылгоймаг у. Æмæ ахицæн! Бирæ 
æгъуыссæг, бирæ катайаг бонты фæстæ йæхæдæг йæхицæн 
дзуапп радта. Æмæ диссаг! Фенцондæр ын, сулæфыд. Бирæ 
бонтæ æмæ ’хсæвты дæргъы цы уæззау уаргъ хаста, уый ахауд. 
Йæ мидзæрдæйы ахызт, йæ сæрты ахизæн кæмæн нæй, ахæм 
бæрзонд хохы сæрты. Æмæ ныр зоны: уый уыд йæ царды 
фыццаг уæлахиз, стыр уæлахиз. Арæндонмæ йæ куы ластой, 
уæд уый уыд йæ дыккаг уæлахиз, растдæр зæгъгæйæ та — 
æртыккаг уæлахиз. Æндæр исчи æфсæрмæй сыгъдаид, уый 
2 Дысоны фыи 
33 

та йæхицæй сæрыстыр уыд, бузныг. Адæм, ай-гъай, алы дам- 
думтæ, алы ныхас кæндзысты. Æмæ кæнæнт! Заретæ сæ цæсты 
фестдзæн, зæххæй сисынмæ чи нæ бæззы, ахæм цыдæр, уал- 
лон, хъæндил. Æмæ, акæса, уыцы хъæндил цытæ бакодта! 
Сабыр малы, дам, хæйрæг бады. Йæхæдæг зæххыл тыххæй 
цæуы, зæххæй тыххæй зыны æмæ, акæса, сывæллон æй 
хъæуы. 0, дæдæйаг фæуа йæ сæр, гъе! Худинаггæнæг! Æлгъаг! 
Чъизи адæймаг! 
Заретæ йæ мидзæрдæмæ адæмы ныхас хъуыста. Уыдон 
æнхъæлдтой: Заретæйыл судзгæ æхсидæвтæ хауы. Фæлæ дис- 
саг: æппындæр æй не ’ндæвтой. Æмбæрста: раст сты. Уæдæ 
куыд и уый гæнæн, æмæ Заретæйы хуызæн чызг басывæр- 
джын уа, ноджы æбæрæг кæмæйдæр. 0, раст уыдысты адæм, 
Заретæ сын фехæлдта сæ иумæйаг æгъдау. Фæлæ ма уымæй 
уæлдай ис иу адæймаджы рæстдзинад, æмæ уый у æппæты 
ахсджиагдæр. 
Заретæйæн йæ арын афон æрхæццæ æмæ... æмæ фæдис! 
Фæдис колхозы гаражмæ. Уыд æхсæвы дыккæгæм сахат. 
Заретæ сын цы зоны, фæлæ йæм йæ зæрдæ цæмæндæр афтæ 
дзуры, уæд æрмæст сыхбæстæ нæ, фæлæ æппæт хъæубæстæ 
дæр цъиувæдис фестад, адæмæн сæ хуыссæг фæлыгъд. Фæдис! 
Хъæубæсты худинаггæнæгæн йæ арын афон æрхæццæ. За- 
ретæ йæхи цæстытæй цы федта, уый йæ фыды. Амырхан 
хъуыддаг куы бамбæрста, уæд феддæдуар. Адæймагæн йæ ах- 
сджиаг, йæ бинонты хуыздæр куы амæлы, уæд ма уый рап- 
пары фыртыхст, фыркатайæ йæхи афтæ æддæмæ. Уæд За- 
ретæ цæмæй фæтарст: Амырхан йæхимæ йæ къух куы сиса, 
мæстджын адæймаг цы нæ бакæндзæн. 
Фæстæдæр, сабыргай алцыдæр йæ гаччы куы сбадт, уæд 
Заретæ бамбæрста: фыд сæ хæдзармæ нал цыд, йæ дыууæ 
къухæй цы хæдзар сарæзта, уый йын ахстон, зындон фестад. 
Цыд æм ингæнмæ цæуæгау. Ахъавыд-иу: хæдзарыл бандзар 
æмæ тархъæдмæ, адæймаджы цæст дæ кæм нæ уына, уырдæм 
фæлидз. Фыд хъуамæ йæ чызгыл бахъоды кодтаид, йæ 
къæсмæ йæ ’мгæрон нал æрбауагътаид: кæм æй фæнды, уым 
цæрæд, уымæн чызг нал и, амард. Йæ цот иу æмæ дыууæйæн 
амæлы? Уый, Заретæйы, рынчындонæй куыд вæййы, афтæ 
фондз-авд боны фæстæ куы рафыстаиккой, уæд ын, 
æвæццæгæн, сæ хæдзары бынат нæ уыдаид. Фæлæ йæ рафыс- 
той æнæхъæн мæй æмæ ’рдæджы фæстæ. Заретæ æнæхъару, 
лæмæгъ цы у, уый куыд нæ зоны, фæлæ уæд куыд слæмæгъ, 
уый æгæр диссаг уыд: йæ зæнгтæ йæ нал хастой, йæ цæнгтæ 
сисын нæ фæрæзта, сынтæджыты, къулы æнцæйтты цыд. 
Цардæй мæлæты æхсæн дзедзырой кодта æмæ, ай-гъай дæр, 
фыд йæ чызджы ахæм уавæры куы федта, уæд йæ зæрдæ 
фæфæлмæн, фæсаст. Ноджы мæй æмæ ’рдæг рацыд æмæ... 
34 

Нæ! Заретæйæн йæ мадыл дæр, йæ фыдыл дæр йæ зæрдæ 
нæ худы. Хъæугуывд куыд не скодтой! Сæ иунæг чызг фес- 
гуыхт, йæ кад æмæ йæ намыс æнусты цæрдзысты. Йæ ныйй- 
арджыты хорз æмбæрста. 
Заретæ æнæуидæр цас уæззау уыд, фæлæ дзы рынчындо- 
ны бынтондæр ницыуал аззад, афтид стджытæ фестад. Уæвгæ, 
адæймаг цас ласы, уымæй адæймаг кæд уыд? Заретæйы, 
æвæццæгæн, гогызы уæз дæр нал уыд, фæлæ уый хыгъд 
сыздæхт æндар адæймагæй. Сылгоймагæй! Мадæй! Æххæст 
сылгоймагæй! 
Рæстæг зæрдæйы хъæдгæмттæ дзæбæхгæнæг у, тæккæ хуыз- 
дæр дохтыр у. Мад кæй фæсæтдзæн, Заретæ уый зыдта, фæлæ 
фыд... Уый дæр фæфæлмæн. Сабыргай. Мæйгай. Иу цары 
бын бæргæ цардысты, фæлæ йæм æнæхъæн авд мæйы не 
сдзырдта. Авд мæйы! Цæйбæрц маст хъуамæ сцæнд уа дæ 
зæрдæйы, цæмæй дæ иунæг хъæбулмæ авд мæйы ма сдзурай! 
Уый уыд алы бон дæр фыдæн хи мара^гау, алы бон дæр йæ 
хæдзары уыд судзаггаг мард, алы бон дæр ын уыд удхайраг. 
Æмæ уый дæр атад, дзырд^ дзы нал хауд, адæмæй йæхи 
æмбæхста. Цæй лæг ма у?! Йæ сæрыл ма хъуамæ худ куыд 
хæсса?! Йæ цард ын, æвæццæгæн, уыцы азы хуызæн æнад 
никæд уыд. Заретæ йæхи зонынхъом куы фæцис, уæдæй 
фæстæмæ йæ фыдæй иу æфхæрæн, иу тызмæг ныхас никæд 
фехъуыста. Заретæ Амыранмæ ’нхъæлмæ куы каст, сывæл- 
лон ын кæй уыдзæн, уый куы рабæрæг, уымæн æмбæхсæн 
куы нæ уал уыд, Амыран дунемæ куы фæзынд, суанг уæддæр 
фыдæй иу тызмæг ныхас не схауд. Йæхи дурфидар ныккод- 
та. Нæ! Дур фестад. Цæйбæрц æгæрон тых хъуыд уымæн! 
Заретæ æнхъæлдта — фыд иу бон срæмудздзæн, йæ масты 
зæй судзгæ æхсидæвтæй ракæлдзæн, æмæ Заретæйæ æртхутæг 
дæр нал аззайдзæн. 
Нæ! Ахæм фыд, Заретæйы фыд Амыраны хуызæн фыд ацы 
зæххыл никæмæн ис. Цас у ныр рæстæг? Амырхан æмæ Амы- 
ран сахат, сахат æмæ ’рдæджы фæстæ фæзындзысты. Сихо- 
рыл. Кæнæ чысыл фæстæдæр. Амыран цæудзæн йæ фарсмæ, 
кæнæ йæ разæй гæппытæ кæнгæ ’рбазгъордзæн, йе та бæхы 
идоныл бæгуы лæгау хæцдзæн, йæхицæй ныббуц уыдзæн. 
Заретæмæ цалдæр хатты æрбакæсдзæн, ома уыныс, æз гъæйтт- 
мардзæ лæг дæн, бабайы бæхы идоныл æз хæцын. 
Сылгоймаджы цæсгом фæрухсдзаст, дыдзы хуры тынтæ 
йыл аныдзæвыдысты. Фæлæ... 
...Уæддæр уыцы фын... Дысоны фын... Цы уыдаид? 
Æбæрæг, афтæмæй зæрдæйы уыцы уæззау, уыцы 
æнтъыснæгæй баззад. Ноджы цас фылдæр рæстæг цæуы, афтæ 
зæрдæ тынгæй-тынгдæр риссы. 
35 

Охх-охх, Амырхан æмæ Амыран тагъддæр куы æрбацæу- 
иккой, уæд, чи зоны, Заретæ йæхиуыл фæхæцид. Ныр За- 
ретæйы фыд æмæ мад, Амырхан æмæ Анусиатæн æнæ Амы- 
ран иу минут дæр сæ бон нал у, æнæ уый сæм сæ цард цард 
нал кæсы. Раздæрты та... Фыццаг дыууæ боны Анусиат За- 
ретæмæ нæ дзырдта, æнæдзургæйæ-иу Заретæйы цур æрлæу- 
уыд, æнæдзургæйæ-иу сывæллон хуыссæнæй систа, 
æнæдзургæйæ-иу сывæллоны авдæны бабаста æмæ йæ уызта. 
«Ало-лай» йын зарыд. Æрмæст æнæ ныхæстæй, зарыд æна- 
хуыр хъæлæсы уагæй, цыма хъарæг кодта, кæугæ кодта, ахæм 
хъæлæсæй. Заретæйы зæрдæ-иу суынгæг. Цал æмæ цал хат- 
ты скуыдта, æрмæст аивæй, сусæгæй, æппындæр æй ничи 
базыдта, афтæмæй. Уымæн æмæ Анусиат заргæ нæ кодта, 
фæлæ, кæугæ. 
Мад æнæдзургæйæ зылд, узæлыд, рæвдыдта чысыл Амы- 
раны. Мад уæддæр та мад у. Заретæйы лæмæгъ, æфхæрд уæхс- 
чытыл цы уæззау уаргъ æрæнцад-, уый хорз зыдта æмæ йæ 
бон цас уыд, уыйбæрц дзы йæхимæ райста, гæнæн ын уыд, 
уæд æй иууылдæр сæккой кодтаид, фæлæ... 
Заретæ йæ алы ныхас, йæ алы фæзылдæй дæр бæргæ ар- 
хайдта, цæмæй мады зæрдæ ма бафхæра, ууыл. Хатыр, стыр 
хатыр. 0, фæхудинаг сæ кодта, фæлæ хуыздæр гæнæн нæ 
уыд. Мин æмæ йæ мин хатты зæгъы: уый дæр ацы зæхмæ 
адæймагæй, сылгоймагæй рантыст æмæ хъуамæ адæймаг 
уа,сылгоймаг уа. Æмæ у! 
Ныр, Заретæ йæ мад, йæ фыд æмæ Амыранмæ* куы 
фæкæсы, уæд æдзухдæр ахъуыды кæны: ацы зæххыл, ацы 
дунемæ æнæнхъæлæджы мисхалдæр ницы фæзынд. Æнæ 
Амыран сæ бинонтæ бинонтæ уыдаиккой? Тынг хорз æй зоны 
— нæ! Сæ цард уыдаид къахыр. Цыдæр сын нæ фаг кодтаид, 
æмæ уый уыдаид Амыран. Заретæ искуы уый æнхъæл уыд, 
æмæ йæ фыд Амыраны къухыл æрхæцдзæн? Искуы уый 
æнхъæл уыд, æмæ Амыраны Амырхан йæ хъæбысмæ сисдзæн? 
Заретæ искуы уый æнхъæл уыд, æмæ йæ фыд, Амыран йæ 
хъæбысы, афтæмæй сыхаг лæгты цур æрлæудзæн? Амыр- 
ханæн йæ риуы цы их сцæнд, цыма уый никæд атайдзæн, 
Заретæмæ афтæ каст. 
— Дада,— йæхи йæм сивазы Амыран. 
— Дадайы чысыл лæппу кæм и?—- йæ хъæбысмæ йæ сисы 
фыд. 
— Дадайы лæппу мæнæ и,— йæ чысыл риу йæ чысыл 
къухæй бæгуы лæгау бахойы Амыран. 
— Дада, дæ бæхыл та ма мæ сæвæр. 
Æмæ йæ Амырхан бæхыл сæвæры. Лæппу саргъы раззаг 
гоппыл ныззæгæл вæййы æмæ афтæмæй кæрты цалдæр зыл- 
ды æркæнынц. Амыран фæхуды. Ацы дунейы нал фæцæры, 
36 

фæлæ уæларвон дунейы. Фæстаг рæстæг ын Амыран идон 
йæхимæ дæр радты, æрмæст æй бынтон йæхи бар нæма уа- 
дзы: бæхы фарсмæ фæцæуы. Æмæ уæд Амыранмæ кæс! Уый 
лæг у, гъæйтт-мардзæ лæг! Барæг! 
Амырхан æнæ Амыран быдырмæ нал цæуы. Кæс æмæ та 
иумæ фæраст вæййынц. Кæрæдзиуыл афтæ сахуыр сты, æмæ 
æнæ кæрæдзи нæ фæразынц. Амыранæй йæ дадайы цур, мад 
ын и, уый дæр ферох вæййы. Æмæ уый Заретæйæн æхсызгон 
у, тынг æхсызгон. 
Фыд разæй саргъыл сæвæры Амыраны, стæй йæхæдæг 
схизы. Разæй фæбады уылынджы йас лæг. Быдырты æрзи- 
лынц, куы иу гæппæл басгарынц, куы иннæ: исчи сæм ны- 
хилы? Мыййаг сæм кæд фос баирвæзт? Дыууæ бæрнон адæй- 
маджы. Сихорыл æрбаздæхынц. Цыма цалдæр боны æм- 
гъуыдмæ ацæуынц, афтæ сæм Заретæйы цæстытæ ныуурс 
вæййынц: кæм сты нырмæ? Амыран нырма цы зоны, æппын- 
æдзух дæр æй хъахъæнын хъæуы, фыдбылызæй Хуыцау ба- 
хизæд, фæлæ... Фæстиат кæнынц, зæгъгæ, уæд Заретæ 
йæхицæн бынат нал фæары: хæдзарæй кæртмæ, кæртæй 
æддæмæ акæсы æмæ фæзилы. Стæй та ногæй рауайы. Æмæ 
афтæ, цалынмæ æрбацæуой, уæдмæ дыууæрдæм кæн. 
Йæхицæн фæзæгъы: нал сæм акæсдзынæн, фæлæ та йæхи нæ 
бауромы. Æрбацыдысты, уæд... Охх, Заретæйы куыд тынг 
фæфæнды, разгъор, дæхæдæг Амыраны саргъæй райс, дæ 
хъæбысы йæ ’рбакæн, дæ риумæ йæ нылхъив, уадз йæ 
зæрдæйы цæф дæ зæрдæйыл æмбæлæд, дæ цæнгтæ йыл æрба- 
тух æмæ хæдзармæ мидæмæ афтæмæй бахиз. Фæлæ æфсарм... 
Йæ мад æмæ йæ фыды цур куыд хъуамæ разгъора æмæ йæ 
лæппуйыл куыд цинтæ кæна? Йæ хъæбысæй йæ дæлæмæ 
куыднæуал уадза? 
Амырхан æмæ Амыран æрæгмæ куы фæзынынц, уæд мад 
дæр батыхсы. Куы æрбацæуынц, уæд лæджы уайдзæфты бын 
фæкæны: 
— Нырмæ кæм уыдыстут? Цæмæн æй акодтай демæ? Ба- 
фæллайы. 
— Ма тыхс, уый ныр дæр мæнæй фæразондæр у. 
— Дада, райсом та мæ демæ акæндзынæ?— Анусиаты 
хъæбысæй йæхи фæстæмæ райвазы Амыран. 
— Акæндзынæн, акæндзынæн,— фæзæгъы Амырхан æмæ 
цыма, Анусиат æмæ Заретæ кæй нæ зонынц, се ’хсæн ахæм 
сусæгдзинад и, афтæ кæрæдзимæ мидбылты бахудынц, кæ- 
рæдзимæ бакæсынц. 
Нæ! Заретæ уый æнхъæл никæд уыд, æмæ йæ фыд æмæ йæ 
мадæн Амыран искæд афтæ садджын уыдзæн, уæлдайдæр та 
фыдæн. Цыдæр, цыдæр æгæрон тых и сывæллонмæ. Цы, уый 
Заретæ нæ зоны, йæ бон æй зæгъын нæу, фæлæ йæ ’нкъары. 
37 

Заретæйæн йæ арын афон куы æрхæццæ, уый куы бам- 
бæрста, уæд йæ цæссыгтæ нал æмæ нал урæдта, куы сæ бау- 
ромид, ууыл архайдта, фæлæ уыдон дыууæ чысыл суадоны 
фестадысты, згъæлдысты æмæ згъæлдысты. Æвæццæгæн, исчи 
æнхъæлдта: сайд ыл кæй æрцыд, йæхи дæр, йæ бинонты дæр 
æмæ йæ мыггаджы дæр кæй фæхудинаг кодта, уый тыххæй 
йæм æрæджиауы фæсмон æрцыд æмæ йæ цæссыгтæй йæхи 
уымæн æхсы. Кæнæ, чи зоны, исчи æнхъæлдта: йæ гæлхæрд 
удæн мæлæтæй тæрсы, æмæ йæ дыууæ цæсты дыууæ суадоны 
уымæн фестадысты. 0, мæлæтæй тынг тарст. Раздæр æм йæ 
цард мисхал дæр нæ каст, цæй охыл цæры ацы зæххыл? 
Цæмæн хъæуы? Амыран куы базмæлыд, уæд бамбæрста: 
хъæуы, тынг хъæуы! Хъæуы, дунемæ цы ног адæймаг ран- 
тысдзæн, уый. Æмæ уый тыххæй Заретæ хъуамæ цæра. Æмæ 
раздæрты, мæлæтмæ чи бæллыд, цæмæй мæлæты хай бауа, 
уый тыххæй æхсæвæй-бонæй чи куывта, уымæн царды алы 
сахат дæр ссис дунейы æппæты зынаргъдæр. Уый тарст Амы- 
ранæн: аргæ-арын исты хъыгдард куы æрцæуа^ исты куы 
кæна. Æрдæг адæймаг у, æмæ цы нæ вæййы. Йæхимидæг 
Хуыцаумæ куывта, цæмæй йæ саби дунемæ æнæсахъатæй ран- 
тыса, йæхæдæг ацы зæххæн фаг у. Æмæ кæд Хуыцау и, уæд 
ын йæ сабийы Заретæйы хъысмæтæй бахизæд, уæд ын За- 
ретæйы цардвæндаг ма снывонд кæнæд. Заретæ йæ зонд, йæ 
тых иууылдæр ратдзæн йæ хъæбулæн. 
Амыран нæма базмæлыд, йæхи нæма бауыгъта, гъе, мæ 
хорз мад, мæ фæзындмæ дæхи рæвдз кæн, зæгъгæ, уæддæр 
Заретæ рæвдз уыд. Сывæллон ын уыдзæн, уый куы банкъар- 
дта, уæдæй фæстæмæ йæ хъуыдытæ иууылдæр баст уыдысты 
уыимæ. Йæ библиотекæйы æрыгон мады, ноггуырд сывæлло- 
ны тыххæй цыдæриддæр чингуытæ и, уыдон æрæмбырд код- 
та, куыд ничи сæ уына, афтæсæ иу ран сæвæрдта æмæ сæ 
сусæгæй каст. Исчи æрбацæуы, уæд та дæ чиныг амбæхс. 
Заретæ-иу йæхи цы фæкодтаид, уый нал зыдта. Ахæм 
рæстæджыты йæхимæ каст хуыснæджы хуызæн. Цалдæр чи- 
ныджы бакæст дыууæ-æртæ*хатты. Уый уыд хорз, коммæгæс 
ахуырдзау уыд, æрмæст ахуыргæнæг дæр æмæ ахуырдзау дæр 
йæхæдæг уыд. Уæдæ дохтырты кæнæ, æрæджы сывæллон 
кæмæн райгуырд, уыдоны фарстаид? Цы хуызы? Уайтагъддæр 
ыл нæ фæгуырысхо уыдаиккой? Æмæ чингуытæ, чингуытæ 
систы, кæимæ дзырдта, йæ сусæг ныхас кæмæн кодта, уыдон. 
Уыдон систы йæ дохтыртæ. Иу адæймаджы дæр нæ бафарс- 
та, афтæмæй, сывæллон ын кæд рантысдзæн, уый базыдта. 
Фылдæр-фылдæр фæрисдзæн иу бон, дыууæ-æртæ боны æмæ 
дунемæ фæзындзæн ног адæймаг. Дунемæ фæзындзæн Дзе- 
рассæ кæнæ Амыран. Кæд чызг уа, уæд — Дзерассæ, кæд 
лæппу, уæд — Амыран. Уыцы нæмттæ цæмæн равзæрста, уый 
38 

ныр дæр бæлвырдæй нæ зоны. Зоны! Дзерассæ — нарты уæз- 
дан, æфсармджын, хæрзконд, сыгъдæгуд Дзерассæ. Заретæйы 
Дзерассæ уыдзæн зæххон зæд, Бæстырæсугъд. Амыран — 
фæтæнуæхск, болатриу, йæ алы фæзылд, йæ алы акъахдзæф 
дæр дзурдзæн: ацы лæппуйы риуы тæлфы æцæг ирон лæппуйы 
зæрдæ, йæ дадзинты ивылы йæ рагфыдæлты нæртон туг, йæ 
царды сæйраг тырыса уыдзæн — рæстдзинад. 
Заретæ тынг хорз зыдта: сывæллон ын куы рантыса, уæд 
æм адæм æз фæраздæронæй нæ ныххал уыдзысты, кæрæдзийы 
сæрты нæ хаудзысты, уыцы стыр кад мæнмæ æрхауæд, ном 
ыл æз сæвæрон, зæгъгæ. Иу куыдз дæр ыл не срæйдзæн. Нæ 
фæлæ йæм æлгъ кæндзысты. Æмæ кæнæнт! Уымæн йæ нæмттæ 
— сæвæрын æввонг. Чызг уа, лæппу уа — Хуыцау цы ратта, 
уый хорз. Æрмæст æй Хуыцау æнæниз, æнæсахъат фæкæнæд, 
æмæ æхсæвæй-бонæй куывта уымæ. Куыддæр райхъал уай, 
афтæ та скув, дæ фидæны ноггуырды Хуыцауыл бафæдзæхс. 
Хатгай-иу йæ сæры ахæм æнахуыр хъуыды дæр февзæрд: 
зæгъæм, фаззæттæ йын райгуырд, уæд та? Бæндæн, дам, иу 
дагъæй не ’ххæссыд æмæ йæ дыууæ дыдагъы кодтой. Æмæ 
никæй бауьфндзæн, фæлæ йын фаззæттæ куы райгуырдаид, уый 
дæр æй фæндыд. Дыууæ фаззоны, зæгъæм, лæппу æмæ чызг. 
Уый йæхицæй уыдаид æнахуыр сæрыстыр, æнахуыр бузныг. 
Æвиппайды дыууæ сывæллоны мад суы, уый кæуылты у! Уый 
алкæмæн не ’нтысы. Дзерассæ æмæ Амыран. Йæ цæстытыл- 
иу ауадысты дыууæ гæлæбуйы, дыууæ хуры. Фæлæ бæллиц 
дæр хъуамæ цардæнгас уа, царды æцæгдзинадæй гуыра, 
цардмæ хæстæг уа, æмæ Заретæйы цæстытыл арæхдæр уад 
иу сывæллон, чызг. Афæдздзыдæй. Фондзаздзыдæй. Стдæсаз- 
дзыдæй. Чындздзон чызгæй. Бæрзонд, нарæгастæу, сауæр- 
фыг, сау хъоппæгцæст чызг чындздзон дарæсы. Канд йæ 
цæстæнгас нæ, фæлæ йæ алы фæзылд, йæ буары алы стъæлфæй 
дæр зыны сылгоймаджы æфсарм æмæ уæздандзинад. Уый 
Заретæйы хъæбул Дзерассæ йæ амонд ссардта. Уæртæ йæм 
адæмы æхсæнты аивæй æрбакаст. Æмæ, о, мæ рафæлдисæг 
Стыр Хуыцау, йæ сау хъоппæг цæстытæ доны разылдта, йæ 
сæр цæхгæр иннæрдæм фæзылдта. Заретæ дæр иуварс фæзылд, 
сæ дыууæйæн дæр сæ цæссыгтæ æрызгъæлдысты. 0 ма ку, ма 
ку, мæ хъæбул. Заретæ йæ чызджы цæсгом нæ уыны, фæлæ 
куыд кæуы, уый уæддæр æнкъары. Кæуы йæхæдæг дæр. Фæлæ 
уыдон сты цины, амонды цæссыгтæ. Дæ хъæбул йæ кары 
бацыд, ссардта йæ амонд. Цы ма уа уымæй хуыздæр! 
Ныртæккæ райхъуысдзæн фæндыры хъуытаз хъæлæс, йæ 
мыртæ зæрдæйыл æмбæлдзысты, æмæ зæрдæйы гуырдзæн 
цыдæр æнахуыр æнкъард рæсугъддзинад. Ноджы ма лæппутæ 
ныззардзысты: «Гъей, гъей»... 
39 

Æмæ уæд зæрдæ бынтондæр... Æмæ-иу Заретæйы зæрдæ 
куыддæр фенкъуысыд, йæ рæсугъд бæллицтæ-иу фескъуы- 
дысты, иунæгæй-иу аззад. Иæ цæстытæ-иу доны разылдыс- 
ты, æмæ-иу сæ куыд ничи бафиппайа, афтæ тагъд-тагъд асæрф- 
Йæ цæстытыл цæмæндæр арæхдæр уад чызг. Лæппу дæр 
куыд нæ! Аз-дыууæаздзыд лæппу-иу мадард бæгънæгæй уын- 
джы фæцæйзгъордта. Сылгоймæгтæй-иу æй куы иу фелвæс- 
та йæ хъæбысмæ, куы иннæ. 
— Уый дын цы у?— райвæзтой-иу ын йæ дондзæуæн. 
— Уый... чысыл дамбаца. 
— Æмæ дæ цæмæн хъæуы? 
— Чызджытæн. 
Устытæ-иу ныххудтысты, цыма йæ фыццаг хатт фехъуыс- 
той, уыйау, афтæмæй йæ уыцы ныхæстæ дзурын сæхæдæг 
сахуыр кодтой. 
Хуыцау дын лæппуйæ, чызгæй цы саккаг кæна, уый хорз. 
Фæлæ уæддæр Заретæйæн цæмæндæр арæхдæр йæ цæстытыл 
уад чызг. Æмæ йæ æппæты арæхдæр уыдта чындздзон дарæ- 
сы. Куыд рæсугъд ыл фидыдтой йæ разгæмттæ, йæ камари 
рон, йæ сызгъæрин нывæфтыд худ! Мæнæ йæ къухылхæцæг, 
æмдзуарджын, фæсивæд — æхсæст хоры хуызæн лæппутæ 
æмæ чызджытæ, сылгоймæгты размæ йæ ’рбахуыдтой. 
Хъуамæ йын фæндараст зæгъой хистæр сылгоймæгтæ, За- 
ретæйы мад æмæ, кæй зæгъын æй хъæуы, Заретæ йæхæдæг. 
Зæронд устыты цур, йæ мады цур Заретæ хъуамæ цы зæгъа? 
Фæлæ йын йæхинымæр скувдзæн: «0 дуне сфæлдисæг кад- 
джын Хуыцау, кæд искуы исчи йæ амонд ссардта, уæд æй 
уый æмбал фæкæн. 0 бæрзондыл бадæг сыгъзæрин Лæгты 
дзуар, кæд искуы исчи йæ хæдзарæй амондджын къах авæрд- 
та, уæд ын йæ иунæг хъæбулæн дæр уыцы хорзæх ракæн. 0 
Бынаты хицау, цы ног бынатмæ цæуы, уый хорзæх æй уæд». 
Заретæ-иу йæ чызгмæ кæсынæи нал æфсæст, йæ цæстытæ- 
иу дзы ратонын нал куымдтой, цыма йæ фыццаг хатт федта. 
Арæх-иу йæ хъустыл уадысты адæмы арфæтæ: 
— Æ, йæ цæрæнбон бирæ уа, ахæм чызг чи схъомыл код- 
та... 
— Зæххон зæд. 
Цалдæр хатты йæ Анусиат фæхъуыды кодта æмæ-иу сагъ- 
дауæй баззад: цы кæны йæ чызг? Исты дзы риссы? Цæуыл 
аджих? Нæ, ницы. Мады ныхасмæ-иу æрчъицыдта, æгъатыр 
царды æцæгдзинадмæ-иу раздæхт: гуыргæ дæр ын чи нæма 
ракодта, уыцы чызг-иу мигъвæлмы аныгъуылд. Заретæ ма- 
иу æй цæстытæй агуырдта, фæлæ... 
0, Заретæйæн йæ цæстытыл арæхдæр уад чызг, фæлæ йæм 
афтæ каст: уыдзæн ын лæппу — Амыран. Адæмæн зынгхæссæг 
40 

Амыран! 0, ахæм хъуамæ уа йæ фырт Заретæйæн. Цал æмæ 
цал хатты бакаст Брытъиаты Елбыздыхъойы «Амыран»! Йæ 
хъæбул æхсæв уыдисны рæзт, бон та уылынг. Амыран ацы 
дунемæ нæма фæзынд, афтæмæй-иу йæ цæстыты раз усгур 
лæппуйæ февзæрд. Æмæ диссаг, йæхиуыл ын афтæ нæ цин 
кодта, йæ фæстæ хуры тыны хуызæн цы чызг æрбакъахдзæф 
кодта, ууыл куыд цин кодта. Сæ хæдзар ныррухс, сæ 
хæдзармæ зæххон адæймаг не ’рбахызт, фæлæ зæд. Зæд За- 
ретæйæн æртæ хатты йæ сæрæй ныллæг акуывта, æргуыбыр 
æм æмæ йыл йæ цæнгтæ æрбатыхта. Æфсин æмæ чындз. 
Чындз æмæ æфсин. Уыцы æхсызгон хъæбыстæ... Уæвгæ ныр 
та æндæр хъæбыстæй судзы. Амыраны буары хъарм... Зæрдæ 
дзы куыддæр æрлæмæгъ вæййы, сбад, дæхи фæстæмæ дива- 
ныл ауадз. Цыма йæ хуыссæг фæахсы, Заретæ ахæм цыдæр 
æнахуыр уавæры вæййы, сыстын нæ, фæлæ йæм фезмæлын 
дæр нал фæцæуы. 
Заретæ æнхъæлцау æрыгон мады тыххæй цы чингуытæ 
фæкаст, уыдон дзæгъæлы нæ уыдысты. Йæ арын афон кæй 
æрхæццæ, уый бамбæрста. 0 Дунесфæлдисæг! Æрхæццæ... 
Царды æдзухдæр цыдæр ныфсы тæпп разыны. 
Сæрсæфæнмæ фæхауыс, уæддæр ма цæуылдæр фæхæцдзынæ. 
Иу æмæ дыууæ сывæллоны райгуырд? Æрмæст уыдонæн сæ 
мадæлтæ æрдæг адæймæгтæй нæ вæййынц. Нæ! Сывæллон 
рантысæд, æндæр æй Заретæ мæлын нæ бауадздзæн. Ницы 
хуызы! Йæхи йын снывонд кæндзæн, кæрæй-кæронмæ йæхи 
ратдзæн уымæн. Уый Заретæ, фæлæ... Уымæй уæлдай ма ис 
Хуыцау. Æмæ, о Хуыцау, табу дын æрбауæд, Заретæйы 
фыдæнхъæл ма фæкæн. Заретæ уæды хуызæн Хуыцауыл 
никæд æууæндыд, уæды хуызæн зæрдиагæй йæм никæд куыв- 
та. Йæ хъару уыд, уæд пъолмæ рахызтаид, йæ зонгуытыл 
слæууыдаид æмæ афтæмæй, дунемæ фæзынын цы сывæллон 
хъавы, уый Хуыцау æмæ зæдтыл бафæдзæхстаид, йæ мад æмæ 
йæ фыдæй, сыхæгтæй сæм фæдисы чи æрбазгъордта, уыдонæй 
дæр нæ фефсæрмы уыдаид. Фæлæ Заретæйæн сынтæгæй ра- 
хизын нæ, фæлæ фезмæлын дæр йæ бон нæ уыд, йæ уæнгтæ 
адæймаджы уæнгтæ нал уыдысты — здыйы кæрстытæ, адæй- 
маг афтæ суæззау уыдзæн, йæуæнгтæ йæ коммæ афтæ нал 
кæсдзысты, уый æнхъæл никæд уыд. Йæ кæуын урæдта, йæ 
цæссыгтæ æмбæхста. Æвирхъау рис æппæт буар дæр йæхи 
кодта. Заретæ йæ сынтæджы куы ссудза, уымæ-иу æй бирæ 
нал хъуыд, цыдæр уысм-иу æрбайсæфт. Фæлæ уыцы рис, йæ 
сывæллон куыд райгуырдзæн, сахъат уыдзæн æви æнæсахъ- 
ат, цæрдзæн æви... Уыцы хъуыдыйы цур рис ницы давта! 
Нæ! Цыфæнды рисæн дæр ис бабыхсæн, фæлæ ис æндæр рис 
æмæ уый адæймаджы дыууæ дихы кæны. Йæ сурхид калд, 
йæ буар- дон фестад, чидæр ын йæ цæсгом хисæрфæнæй 
41 

сæрфта, афтæмæй йæ куыддæртæй машинæмæ ракодтой. Нæ! 
Рахастой. Колхозы машинæ. Тагъд æххуысы машинæ, За- 
ретæ фæстæдæр куыд базыдта, афтæмæй тагъд нæ, фæлæ 
æппындæр нæ фæзынд. Колхозы машинæ йæ ласы. Йæхицæн 
нæ тарст — йæ хъæбулæн, уæд та йæ арын афон 
æрдæгфæндагмæ æрхæццæ, уæд куыд уыдзæн? Ноггуырд ахæм 
уавæрты куыд фæзындзæн дунемæ? Æнæуи дæр авдмæйдзыд 
æмæ... Тагъд æххуысы машинæйы дохтыртæ уыдаид, иу ме- 
дицинон хо уæддæр. Нæ! Мæлгæ куы кæна, уæддæр йæхи 
ныффидар кæндзæн, цалынмæ рынчындонмæ ныххæццæ уа, 
уæдмæ бабыхсдзæн, рынчындоны ныййардзæн. Зыдта йæ, 
уыдон æнæсæрфат, æнæбындур хъуыдытæ сты, уæддæр сæ 
йæхицæн ныфс æвæрдта. 
Иу хъуыды иннæйы сырдта, йæ быны йæ æвдæрзта. За- 
ретæйы сæр фестад хъуыдыты ивылд дон æмæ фæйнæрдæм 
тыдта, фæйнæрдæм тъæппытæ хауд, йе ’ппæт буары хуызæн 
уый дæр йæхицæй нал уыд. Сулæфыд фæсæмбисæхсæв, ног 
бон фыццаг къахдзæфтæ куы кодта, уæд. Дыууæ сахатыл! 
Дыууæ сахатыл ацы дунемæ фæзынд ног адæймаг! Йæ ном 
Амыран! Æмæ кæйдæр хъæбул нæу, фæлæ Заретæйы! 0, За- 
ретæйы! 0, хорз адæм! Заретæ мад у! Фехъуыстат?!! Заретæйы 
фæндыд йæ хъæлæсыдзаг ныхъхъæр кæнын. Æмæ кæд судзгæ 
рисы сыгъд, уæддæр йæ мидбылты худт. Медицинон хо йыл 
цалдæр хатты йæ цæстытæ фæрсæджы хаст акодта: йæ зонд 
фæцыд? Аргæйæ рæстæгмæ, йе та цæрæнбонтæм дæр йæ зонд 
чи фесафы, ахæмтæ иу æмæ дыууæ вæййы? 
— Ма тыхс,— йæ хъæлæс йæхимæ дæр нæ хъуыст, 
афтæмæй загъта Заретæ. 
Йæ арын афон æхсæвы кæй æрцыд, уый йын æхсызгон 
уыд. Боныгонмæ æрхæццæ, уæд æнæхъæн сых нæ, фæлæ 
æнæхъæн хъæу дæр фæдис фестадаиккой. Уæвгæ уæддæр 
фестадысты. Заретæ сæ нæ федта, фæлæ йæм афтæ кæсы: адæм 
куыддæр базмæлыдысты, афтæ, Заретæйыл фæсæмбисæхсæв 
цы хабар æрцыд, уый иу иннæмæн дзырдта, иу æй иннæйы 
дзыхæй скъæфта. Алы ныхас. Алы дам-думтæ. Адæмы 
дзыхмæ бахау, æндæр дæ гæбаз гæбазыл нал ныууадздзыс- 
ты, мæлдзыгæй пыл сараздзысты,. уасæгыл саргъ авæрдзыс- 
ты. Æмæ сыл Заретæ йæхимидæг худт. Цыдæриддæр сæ 
фæнды, уый дзурæнт. Уымæн уæлдай нæу. Адæм цы 
зæгъдзысты, уый йæ ’ппындæр не ’ндæвта. Уый райгуырд 
Амыраны тыххæй, æмæ Амыран фæзынд. Æмæ уый у ду- 
нейы æппæты сæйрагдæр. Зыдта йæ: лæппу йын райгуырд, 
зыдта йæ: æгас у, авдмæйдзыд сывæллон цы уа, ахæм у, 
уæддæр æм алы уысм дæр йæ зæрдæ ’хсайдта. Æнæсахъат у? 
Медицинон чингуытæ дзæгъæЛы нæ каст, æмæ зыдта: сы- 
вæллон авдмæйдзыдæй куы райгуыра, уæд цасдæр йæхиуыл 
42 

нæ фæхæцы, цасдæр рæстæг йæ мадæй иртæст вæййы. Сы- 
вæллон æм нæ хастой æмæ тыхст, зæрдæ ницæуыл уал лæу- 
уыд, кæд исты кæны, кæд... Æмæ йын æй хъæр нæ кæнынц. 
Дохтыртæ æмæ медицинон хоты фарста: кæм и йæ лæппу, 
кæд æй фендзæн? Дардæй йæм бакæсдзæн, нæ йæм бав- 
налдзæн. Фендзæн æй, æрбахæсдзысты йæ, багæдзæ кæнæд. 
Уыцы багæдзæ ныддаргъ, кæрон ын нал уыд. Уалынмæ Амы- 
раны æрбахастой, æмæ дуне къæссавæлдæхт фæци, дуне ныр- 
рухс. Цалдæр секунды размæ дæр ма Заретæ фезмæлын нæ 
фæрæзта, йæ бон æдæрсгæ дзурын нæ, фæлæ улæфын дæр нæ 
уыд. Амыраны фæзындимæ йæ рис æрбайсæфт, йæ зæнгтæ, 
йæ цæнгтæ, чысыл раздæр — здыйы уаццæгтæй уæззаудæр, 
æдзæмæй лæууыдысты, Амыраны фæзындимæ сæ туг бацыд, 
базмæлыдысты, удæгас адæймаджы уæнгтæ куыд вæййынц, 
афтæ сæхиуыл схæцыдысты. Заретæ æнхъæлдта: цы æвирхъау 
рис æй нылхъывта йæ дзæмбыты, уый йæ, чи зоны, ноджы 
тынгдæр нылхъива, æмæ сылгоймаг бынтондæр æрхауа, чи 
зоны, уый йæ йæ мæлæтмæ дæр уæгъд мауал суадза. 
Фæлæ Амыраны куы æрбахастой, уæд, йæхæдæг дæр æй 
нæ бамбæрста, афтæмæй йæ хуыссæны рабадт, хъуамæ пъол: - с 
рахызтаид, нæ ! — æргæпп кодтаид, медицинон хойы размæ 
йæхи æппæрстаид, йæ хъæбулыл йæ цæнгтæ æрбатыхтаид, 
фæлæ йæ медицинон хойы ныхас æрурæдта: сывæллоны 
къухмæ исæн нæма и, бакæсæд æм æмæ... Æмæ йæм Заретæ 
каст, йæ цæстытæ дзы нал æмæ нал иста: ау, уый йæ сывæл- 
лон у? Ау, уый Амыран у? Йæ улæфт-иу хъуыры æрбатым- 
был æмæ къуыхцы кодта, ферхæцыд-иу. Чысыл, куклайы 
ас, сырхцæсгом, йæ цæстытæ æхгæд, цыма фынæй кæны. 
— Æмæ дзæбæх у? Ницы сахъат у? 
— Ницы сахъат у, авдмæйдзыд сывæллон куыд вæййы, 
афтæ у. 
Кæд æй сайгæ кæнынц, кæд ын æцæгдзинад нæ хъæр 
кæнынц, кæд... Уæдæ йæ цæстытæ цæуыннæ гом кæны? 
Медицинон хо бахудт: ракæсдзæн, фынæй кæны, ма 
тыхсæд, ахæм уавæры сывæллон бирæ фæфынæй кæны. 
Æрмæст... 
— Æрмæст цы?— Заретæ цы уыд, уымæй иууылдæр фар- 
сты нысан фестад, фестъæлфыд... 
— Æрмæст йæ уæз æмæ йæ дæргъ, авдмæйдзыд сы- 
вæллонæн цас вæййынц, уымæй чысыл къаддæр сты æмæ 
уым диссагæй ницы ис. 
Заретæйыл уазал, их уылæн æрбакалд. 
— Нæ, тæрсгæ мацæмæй кæн, афтæ арæх вæййы, цыбыр 
рæстæгмæ иннæ сывæллæтты баййафдзæн. 
— Ницы сахъат у? 
— Ницы сахъат у. 
43 

Йæ фырт йæхи хуызæн æрдæг адæймаг ма уæд, æндæр... 
Цымæ йæ синтæ... 0, айрæздзæн. Ныр та уал... Уæдæ Заретæ 
йæхæдæг цы нæ у, йæ сывæллон хъуамæ уый уа?Тæрхъусæй 
домбай куыд райгуырдзæн? Заретæ алцыдæр æмбæрста, фæлæ 
зæрдæ ком нæ лæвæрдта. 
Адæймагæй диссагдæр ницы ис, æмæ уый иуцасдæр зыд- 
та, фæлæ... Адæймагмæ æгæрон тых и, æмæ уый дæр зыдта, 
фæлæ афтæ... Йе ’нгуылдзтæ базмæлын кæнын дæр йæ хъару 
кæмæн нæ уыд, æдзæмæй йæ сынтæджы чи хуыссыд, уый йæ 
сывæллоны куы федта, уæд йæ рис цы фæци? Кæцæй йæм 
æрцыд уыцы хъару æмæ сынтæгæйрахиза? Нæ! Æргæпп кæна. 
Фæуæлахиз йæ рисыл. Куыд, цы хуызы, уымæн ныр дæр 
ницы зоны; фæлæ йыл фæуæлахиз. Уыцы тыхтæ гуырынц 
цардмæ уарзондзинадæй. Дæ ныфс асаст — дæ райсоммæ 
мацæмæуал æнхъæлмæ кæс, уæд мард дæ, уæлхъæдæй мард. 
Заретæ хъуамæ куыд уыдаид мард? Йæ сæрмæ ссыгъд æну- 
сон стъалы. 
Медицинон хо ацæуа, сывæллон ахæсса, афтæ палатæмæ 
æрбахызт дохтыр, æмæ та Заретæ уый дæр бафарста: йæ сы- 
вæллон дзæбæх у? Æнæсахъат у? Ноджы йæ, æвæццæгæн, 
бафарста тынг цымыдис хъæлæсыуагæй. Палатæйы чид- 
æриддæр хуыссыд, уыдон æм ракастысты, сæ иуы цæстæнгас 
ыл афæстиат фылдæр: нæ дын загътой: дæ лæппу æнæниз у. 
Иннæтæ дзы уайтагъд сæ цæстытæ фæиуварс кодтой. Ома 
дæумæ фæнды кæс, фæнды ма, цыдæр дæлæмæдзыд æмæ 
æнцад хуысс, æндæр дæ цы гуыбынниз и? 
— Саджы фисынтыл амады хуызæн лæппу дын и,— загъ- 
та дохтыр. 
Уыцы ныхæстимæ Заретæйыл æхсызгон уылæн æрбакалд. 
Чидæриддæр сæ палатæмæ цыд, медицинон хойæ, дох- 
тырæй — Заретæ сæ аивæй, æргомæй фарста: куыд у йæ сы- 
вæллон? Иу дзыхæй дзурæгау ын дзуапп лæвæрдтой: æнæниз 
у, æнæсахъат у, уæддæр зæрдæ ’хсайдта. Уый нæ, фæлæ ма- 
иу сæ палатæйы сылгоймæгты дæр цыдæр хуызы афарста, 
цыдæр хуызы сæ къахта. Исты æвзæр хабар, уæд æй уыдон 
æнæзонгæ нæ уаиккой æмæ... 
Заретæ фыццаг хатт Амыраны йæ къухтæм куыд райста, 
уый дзы никæд ферох уыдзæн. Уый уыд æнахуыр уавæры: 
йæ сæр зылд, йæ цæнгты, йæ къабæзты уæз не ’нкъардта, 
куыддæр æрлæмæгъ сты. Медицинон хо йæ лæугæйæ æрбай- 
йæфта, зæгъгæ, йæ зæнгтæ фæдонзоныг уыдаиккой. Йæ 
амондæн Заретæ бадт сынтæджы. Дунейы æппæты стырдæр 
хæзна уыд йæ къухты. Йæ цæнгтæ рызтысты, йæ зæрдæ сыл 
нæ дардта æмæ тарст, йæ цæнгтæ сывæллоны куы нæ бауро- 
мой æмæ йæ бæрзонд сисын нæ уæндыд. Уыцы уавæр ахаста 
дыууæ-æртæ минуты. Йæ зæрдæ афтæ гуыпп-гуыпп кодта æмæ 
44 

йæм йæ хъæрæй ницы хъуыст. Йæ цæссыгтæ... Йæхицæн 
загъта: не скæудзынæн. Уæддæр скуыдта, йæ сæр иуварс азыл- 
дта æмæ йæ цæссыгтæ уадысты. Æнхъæлдта: йе ’мбæлттæй 
йæ ничи уыны, фæлæ йæ се ’ппæт дæр федтой. Палатæ афтæ 
ныссабыр, æмæ иу стыф никæцæй хъуыст. Æмæ уæд Заретæ 
йæхæдæг йе ’мбæлттæм разылд, йæ цæст сыл ахаста æмæ 
загъта: «Бахатыр кæнут». Чи зоны, исты ма загътаид, фæлæ 
хъуыры цыдæр акъуыбар æмæ йæ сдзурын нал бауагъта. 
Сывæллоныл хæцыд. Чысыл, хъ^зæн куклайы йас чысыл 
адæймаг æм йе ’рдæгцъынд цæстытæй джихæй каст. Каст 
æм куыддæр комкоммæ. Заретæ йын йæ цæстæнгас нæ урæд- 
та, цыдæр æнахуыр тых æмæ ’фсарм дзы уыд, æмæ Заретæ 
цалдæр хатты йæ цæстытæ иуварс аскъæфта. Уый размæ йæ 
хъуыдыйы йæ сывæллоныл иу æмæ дыууæ хатты хæцыд? 
Йæ хъæбысы йæ иу æмæ дыууæ хатты æрбакодта? Иу æмæ 
йыл дыууæ хатты узæлыд? Фæлæ уый йæ хъуыдыты. 
Æцæгдзинадæй та, Амыраны фыццаг хатт йæ къухтæм куы 
райста, уæд, куыд ыл æрхæцын хъæуы, уый нæ зыдта æмæ 
йæхимидæг стыхст. Кæд æй æгæр æлхъивы, кæд ын йæ сæр 
бæрзонддæр дарын хъæуы, кæд... Цыдæр æбæрæг тас цалдæр 
боны йемæ æмдзу кодта, фæстæдæр фæныфсджын, тæрсгæ- 
ризгæйæ йæм нал æвнæлдта. 
...Уæддæр уыцы фын... Дысоны фын... Заретæ дзы йæ 
зæрдыл куыд ницы бадардта, уый диссаг у. Мæрдырох ыл 
бахæцыд, цыма фондзыссæдзаздзыд зæронд ус у. Охх, охх, 
йæ уæнгтæ куыддæр риссынц. Амыран æмæ йæ дада тагъддæр 
куы æрбацæуиккой, чи зоны, уæд зæрдæ цæуылдæр фæлæу- 
уид. Йæ Амыран... Фыццаджыдæр ын цæмæй тарст, уый... 
Уый дæр къуыпсин куы уа, сахъат. Уый дæр Заретæйы хуы- 
зæн дæлæмæдзыдæй куы баззайа, цæрæнбонты йæ адæммæ 
хæрдмæ кæсын куы бахъæуа, цæрæнбонты адæмы фæсте куы 
сура. Иууылдæр дзырдтой: ницы сахъат у. Уæддæр зæрдæ 
’хсайдта. Æмæ йæм Амыраны куы радтой, уæд æй фыццагдæр 
цы фæндыд, уый сывæллоны син* басгарын. Цалдæр хатты 
йын йæ синтыл йæ къухтæ ахаста, цалдæр хатты йæ сæрæй 
къæдзилы стæджы онг йæ уырзтæй басгæрста. Æмæ ницæу- 
ыл фæгуырысхо, ницæуыл фæдызæрдыг. Уæддæр зæрдæ ’хсайд- 
та: сывæллон хъарм, цалдæр тухæнæй тыхт æмæ уыдонæй 
æддæмæ цы разындзæн? Ноджы мæлæты стыр сывæллон куы 
нæ у, йæхæдæг цы нæ у, æддæмæ дзы бæрæг хъуамæ уый 
дара? Кæд дохтыртæ Заретæйзен тæригъæд кæнынц æмæ йæ 
сайынц? Æмæ уæд уый æгæр æвирхъау сайд у. Заретæ йæхи- 
мидæг скарста: куыддæр ын фадат фæуа, афтæ сывæллоны 
басгардзæн. Æмæ йын фадат куы фæци, уæд æй райхæлдта. 
Сынтæгыл æй æрæвæрдта. Æргуыбыр æм. Цæмæндæр йе ’нгуы- 
45 

лдзтæ зыр-зыр кодтой. Æвнæлдта йæм хъавтæ, мыййаг 
æм куыд æмбæлы, афтæ куы нæ бавнала, куы йæ фæриссын 
кæна. Палатæйы цы сылгоймæгтæ уыд, уыдон æм иууылдæр 
разылдысты æмæ йæм кастысты: цы ми кæны Заретæ, йæ 
зонд фæцыд? Ничи сæ ницы дзырдта, уæвгæ та ныхасмон- 
дагæй цъæх арт уагътой, сæ цæстытæ Заретæйы фæсонтæ ху- 
ынчъытæ кодтой. Сылгоймæгты хистæр Тамарæ йæхи нал 
баурæдта: 
— Цы ми кæныс? 
— Ницы,— Заретæйы дзуапп уыд цыбыр, уымæн æмæ йæ 
дзурын нæ фæндыд, уымæн æмæ йæ сылгоймæгты ныхас 
æппындæр не ’ндæвта. Хъавгæ Амыраны æрзылдта. Уыцы 
уысм йæ цæстыты сæ бынæттæй ратæхынмæ бирæ нал хъуыд: 
сывæллоны синтыл уадысты, сгæрстой йæ; йæ армытъæпæы, 
йæ уырзтæ сывæллоны синыл хаста, сгæрста йæ. Æмæ, о 
Хуыцау, табу дæуæн. Амыран æнæсахъат у. 
— Æнæсахъат у!— йæ цин нæ баурæдта Заретæ. Йæ мидбыл- 
ты худгæ, йæ цины цæссыгтæ сæрфгæ сылгоймæгтæм разылд. 
— Æнæсахъат у мæ лæппу,— загъта та ногæй, цыма йæ 
нæ фехъуыстой, афтæ. Дис кодта: куыд ничи йæм ницы дзу- 
ры, дис кодта: йæ æгæрон цин сæм куыд нæ хъары, дис код- 
та, ахæм дурзæрдæтæ сын цæмæн ис. 
— Нæ, фæлæ цы æнæууæнк дæ,— загъта Тамарæ. 
Заретæ ницы сдзырдта. Ныр Амыранмæ^йæ зæрдæ нал 
æхсайдзæн, йæхи цæстытæй алцыдæр федта. Йæ къухтæй йæ 
басгæрста. 
Сывæллоны батыхта, йæ хъæбысмæ йæ систа, йæ риуыл 
æй сæвæрдта, йæхимæ йыл фæлмæн хæцыд. Медицинон хо 
не ’рбацыд, сывæллон нæ райста, зæгъгæ, уæд ыл Заретæ 
афтæ хæцыдаид æмæ хæцыдаид, нæ бафæлладаид. Амыраны 
цæстытæ — йæ фыды цæстытæ: морæ, ирд, æнæхин. Уæвгæ, 
дунемæ æрæджы цы саби фæзынд, уымæн хъуамæ цыдæр 
ракæнон цæстытæ куыд уа? 
Ныр Заретæ Амыранмæ куы фæкæсы, уæд фæуыны чы- 
сыл Алыбеджы, фæкæсынц æм чысыл Алыбеджы дыууæ морæ 
ирд цæсты. Æмæ æрмæст уыдонæй нæу йæ фыды халдих, 
фæлæ цæсгомæй дæр: йе ’рфгуытæ, йæ роцъо, йæ былтæ, су- 
анг йæ дæндæгтæ дæр Алыбеджы дæндæгты хуызæн сты: 
раззаг уæллаг дыууæ дæндаджы иннæтæй бæлвырд стырдæр, 
урс-урсид, ирд, лæгъз. 
Заретæ фыццаг хатт Алыбег æмæ Амыраны иумæ куы 
ауыдта, уæд цы фæуыдаид, уый нал зыдта. Фыд æмæ фырт. 
Фырт — йæ фыды халдих, цæрмыстыгъд æй бакодта. Исчи 
сæ куы фена, исчи сæ куы бафиппайа, исчи сыл куы фæды- 
зæрдыг уа, уый тæссæй, фырадæргæй, фыркатайæ Заретæйы 
æвзаг ахус, йæ зæрдæ афтæ сцæлхъ-цæлхъ кодта æмæ дзы йе 
’ппæт буар дæр рызт. 
46 

— Амыран, рауай-ма,— фæдзырдта лæппумæ. Хуыцау хорз 
æмæ уайтагъд æрбазгъордта, æндæр уым йæ мидбынат æрхау- 
даид. Уæд Заретæ йæхимидæг скарста: цы гæнæн æмæ йын 
цы амал уа, уымæй архайдзæн, цæмæй Амыран æмæ Алыбег 
ма ’мбæлой, кæрæдзийы ма уыной,— æмæ сын уый йæ цæст 
нæ уарзы? Бæргæ, куы æмбæликкой. Фыд æмæ фырт. Фæлæ... 
Мачи мацы хъуамæ зона, гуырысхо дæр сыл хъуамæ макуы 
мачи фæуа. Æмæ сæ иумæ ауыдтай, суанг сын амбæлынæй 
дæр тас у, уæд тагъд Амыранмæ фæдзур, цыдæр хуызы сæ 
фæхицæн кæн. 
Амыран йæ фыды халдих кæй у, уый, иуæй, Заретæйæн 
æхсызгон у, иннæмæй та хъыг: цард та сын сæ размæ сæвæрдта 
ног фæлварæн. Дзырд нæ бакодтой, фæлæ цæстæнгасæй, 
зæрдæйæ кæрæдзийы бамбæрстой; цыма се ’хсæн ницы æрцыд, 
хъуамæ афтæ кæрæдзи хъахъхъæной. Уыцы зæрдæйæ 
зæрдæмæ ныхасы фæстæ Заретæ бафиппайдта: Алыбег йæхи 
лæппуйæ иуварс ласы, куыд не ’мбæлой, ууыл архайы. Фæлæ 
дыууæ хæрзсыхаджы ахст нæ уыдысты, мыййаг, æмæ сын 
æнæ сæмбæлгæ уыд? Æмæ та-иу уæд Заретæ катайаг фæцис. 
Гыццыл сывæллонæн куыд загътаид: Алыбегимæ ма ’мбæл, 
цы хуызы йын æй бамбарын кодтаид? Аздзыд, дыууæаз- 
дзыд, æртæаздзыд саби йæ хæрзсыхæгтæм æнæбауайгæ фæу- 
ыдзæн? Бауромæн ын и? Уæд æй сынтæджы къахмæ баб- 
æттын хъæуы, уæд æй иу уысм дæр хъуамæ дæ цæстытæй 
уæгъд ма суадзай æмæ уый гæнæн и? 
Алыбег Амыранæй йæхи иуварс ласта. Сæ кулдуарæй 
ракаст, Амыран æдде хъазы, фæиу уыдзысты, уымæй сын 
тас у, уæд-иу фæфæстæмæ. Фæлæ кæдмæ æмбæхсдзынæ 
дæхи дæхицæй? Дæхæдæг дæхицæй кæдмæ лидздзынæ? 
Стæй уымæн уæвæн и? 
Алыбег Уæрæсемæ нæма ацыд, афтæ та иу бон Амыра- 
нимæ фæиу сты. Æнæнхъæлæджы. Алыбег уынджы 
æрбацæйцыд. Уыцы рæстæг Амыран кулдуарæй ракаст, йæ 
размæ разгъордта. Заретæ йын цы акодтаид? Ацахсæн ма 
йын уыд, уæд æй бæргæ ацахстаид, фæлæ ферæджы: За- 
ретæ цалынмæ иу къахдзæф кæна, уæдмæ уый сæдæ къах- 
дзæфы акæндзæн, Заретæйы цур уый дымгæ у. 
Ис! Ис! Ацы зæххыл цыдæр ис. Зæрдæ алцыдæр базоны. 
Амыран Алыбегмæ йæхи цæмæн æппæрста? Ауыдта йæ, 
уæд æм æнæмæнг хъуамæ бауадаид, æнæмæнг ыл йæхи 
ахафтаид, йæхи йæм сивæзтаид. Йæ алы фæзылд, йæ алы 
мийæ дæр ын цыма афтæ дзырдта: æз дæ хъæбул дæн æмæ 
мæ дæ хъæбысмæ сис. Цыма йын афтæ дзырдта: ацы ду- 
нейыл мын алцыдæр фаг кæны, æрмæст мын фыды рæвдыд 
нæ фаг кæны æмæ мæ барæвдау, зæгъгæ. Сыхы лæгтæ, сыхы 
лæппутимæ абаргæйæ йын Алыбегмæ æндæр зæрдæйы уаг, 
47 

æндæр ахаст: бæлвырд хиондæр, бæлвырд уарзондæр, 
бæлвырд хæстæгдæр... Æмæ цæмæн? Заретæ йæхи мин æмæ 
мин хатты бафарста. Уымæн æмæ ахæм æнкъарæнтæ цыд 
Алыбегæй, Амыраны зæрдæйы уаг уый зæрдæйы уагæй гуы- 
рыд, йæхимæ йын фæндаг уый арæзта. Заретæ цал æмæ цал 
хатты ахъуыды кодта, цал æмæ цал хатты фæтарст,— уæдæ 
Алыбег йæхи куынæуал баурома, йæ риуы цалдæр азы дæргъы 
цы сусæгдзинад сцæнд, уый куы срæдува æмæ куы ныхъхъæр 
кæна: «0 хорз адæм! Мæ бон нал у, хъусут мæ?! Амыран мæ 
фырт у. Хъусут мæ?! Амыран мæ фырт у». 
...Уæд Амыран Алыбеджы размæ разгъордта, йæхи йæм 
сивæзта, йæ цæнгтæ йæм хæрдмæ сдардта, дæ хъæбысмæ мæ 
сис, зæгъгæ. Алыбег цыдæр уысм сагъдауæй баззад, йæ алы- 
варс акаст: ничи йæ уыны? Табу Хуыцауæн, уынджы ничи 
уыд. Æмæ сывæллоны йæ хъæбысмæ систа. Заретæмæ афтæ 
фæкаст, цыма Алыбег Амыраны æрбахъæбыс кæнынмæ 
хъавы. Æмæ йæ æрбахъæбыс кодта, йæ риумæ йæ æрбал- 
хъывта, йæ цонг ыл æрбатыхта. Нæ! Уый сыхаг лæппу сыхаг 
сывæллоны цы хъæбыс æрбакæны, ахæм хъæбыс нæ уыд. 
Уый уыд фыды узæлд. 
Заретæ цæхгæр фæзылд æмæ йæ армытъæпæнтæй йæ 
цæсгом амбæрзта. Иæ кæуын йæ хъуырмæ схæццæ, йæ 
цæссыгтæ æрызгъæлдысты. Хæдзары мад æмæ фыдæй ничи 
ис, уый куы фæхъуыды кодта, уæд ын фенцондæр, уæд йе 
’нкъарæнты сæхи бар ауагъта, йæ хъæлæсы дзагæй ныккуыд- 
та. Фыд æмæ фырт. Фырт æмæ фыд. Фæлæ фырт никæд ба- 
зондзæн йæ фыды, афтæмæй йæ уæртæ йæ фыд йæ риумæ 
нылхъывта, афтæмæй уæртæ сæ зæрдæты цæф сиу, афтæмæй... 
Исчи сæ афтæмæй куы фена, уæд ын дызæрдыггаг ницыуал 
уыдзæн. Æмæ хъуамæ Заретæ сыстадаид, фыд æмæ фырты 
кæрæдзийæ атыдтаид. Алыбег ын уынгмæ йæ хъуыды 
бамбæрстæ æви цы уыд: Амыраны зæхмæ æруагъта, кæртмæ 
йын ацамыдта. Сывæллон йæ мадмæ æрбазгъордта: 
— Цы кæныс, мамæ? 
— Ницы, мæ хъæбул,— æмæ йæ йæ хъæбысмæ систа, йæ 
риумæ йæ нылхъывта. 
Алыбег цыдæр рæстæг йæ мидбынат сагъдауæй æнцад 
лæууыд. Цымæ цы сагъæсты æвджид бахауд уæд? Æмæ сæ 
Заретæ нæ зоны? Алыбег фыццаг хатт бахауд уæд уыцы хъуы- 
дыты ахæсты? Бирæ хæттыты. Æмæ йыл ногæй æртыхстыс- 
ты. Заретæ хорз хъуыста Алыбеджы зæрдæйы цъæхахст: 
«Мæ бон афтæ цæрын нал у. Хъусут мæ? Мæ бон афтæ цæрын 
нал у! Дывыдон арты кæдмæ судздзынæн? Ис фыртæй, фы- 
рыхъулы хуызæн фыртæй æнæ фырт кæдмæ уыдзынæн? Æз 
дæр адæймаг дæн!» Чи зоны, уыцы уысм, уыцы бон скарста: 
лидзын, лидзын хъæуы ардыгæй! Цæугæ, дæ сæр фесаф æмæ, 
48 

кæдæм фæнды дæр уæд, æрмæст ам иу минут дæр нал ныл- 
лæудзынæн. Цæугæ! Æмæ ацыд. Æмæ раст бакодта, тынг раст. 
Заретæмæ цæмæндæр афтæ кæсы: иу бон хъуамæ Алыбегыл, 
йæ^фыртмæ йæм цы æнкъарæнтæ гуырд, уыдон фæуæлахиз 
уой, æмæ... 0, уый сæ урæдта, æмбæхста сæ, лыгъд сæ, фæлæ 
кæдмæ? Æрыгон лæппу æмæ... Æмæ иубон хæдзарæй 
хæдзармæ, сыхæй сыхмæ тахтаид цалдæр азы сусæгдзинад. 
Хъæу цъиувæдис фестадаид. Заретæйы удæгасæй йæ никæд 
ничи базондзæн. Амыранæн цæрæнбонты нæ фаг кæндзæн 
фыд, фæлæ... 
Сыхы устытæ уынджы цалдæрæй бакъорд сты. Сæ ныхас 
тыннывæндæгау нывæзт. Цæуыл дзурой, уый не ссардзыс- 
ты, цы? Заретæ Амыранимæ сæ разы лæуд фæци. Алыбег 
æрбацæйцыд. Куыд ма фæзылдаид фæстæмæ? Куыд æрлæу- 
уыдаид? Амыран йæ размæ базгъордта, æмæ Заретæйы уæнг- 
ты уазал риз ацыд. Сывæллон æм йæхи сивæзта, мæ къухыл 
мын æрхæц, дæ хъæбысмæ мæ сис, зæгъгæ. Алыбег æй куыд 
асхуыстаид, куыд дзы алыгъдаид? Йæ къухыл ын ныххæ- 
цыд, афтæмæй устыты цурмæ æрбахæццæ сты. Амыранимæ 
устытæй иу-цалдæр къахдзæфы ацыдысты, стæй сывæллон 
фæзылд, гæппытæгæнгæ устыты цурмæ æрбазгъордта. Сыл- 
гоймæгты хистæр, фыддзых, дзырдмондаг Годзекка цыдæр 
хинхудт бакодта, йæ былтæ асæрфта, йæ дыууæ цъæх цæсты 
Заретæйыл æрхаста. Æмæ Заретæ бамбæрста: ныртæккæ Го- 
дзекка æнахуыр цыдæр, комкоммæ Заретæмæ арæзт чи у, 
ахæм цыдæр срæцугъдзæн. Бæргæ, Амыран йæ цурмæ куы 
æрбацыд, уæд Заретæ сæхимæ куы фæцæуæг уыдаид. 
— Мæ фыдыстæн, Заретæ, дæ лæппу Алыбеджы æнгæс 
у,— загъта зæронд Годзекка æмæ йæ хъæлæдзысаг ныккæл- 
кæл кодта, ома, хъазгæ кæнын, хынджылæг кæнын. 
— У-у, Годзекка, цытæ дзурыс?— разылд æм Зæду. 
— Цæй, ахъазæн, ахудæн дæр та нал и?— йæ къухтæ сцагъ- 
та Годзекка. 
— Алыбег фысы комæй хал куы нæ ратондзæн, уæд цытæ 
дзурыс? Стæй дæ æппын фæстаг цы хъуыддаг и?— бадза- 
гъул æм кодта Зæду. 
— 0, о, цæй!— йæ был акъуырдта Годзекка. 
— Цæуыннæ, Алыбегæн æрцыд ахæм лæппу!— цыма Алы- 
бег Амыранмæ æппындæр ницы бар дары, ахæм хъæлæсы- 
уагæй загъта Заретæ, суанг ма йæ мидбылты дæр бахудт, 
суанг ма йæ хъæлæсы цыдæр æнæрвæссондзинад дæр фæзынд, 
ома, Алыбеджы кой та цы кæнут, ссардтой мæлæты лæппуйы. 
Æцæгдзинадæй та... Цы цалдæр уысмы, цы цалдæр минуты 
арвыста! Нæ! Уыдон цалдæр уысмы кæнæ цалдæр минуты нæ 
уыдысты, уыдон удæвзарæн, удцъистгæнæн азтæ уыдысты. 
49 

Йæ сурхид акалд, дарддæр ма исты дзуры, зæгъгæ, уæд къæзы- 
даид, æрхæцыдаид, рызтаид. Йæ мидбынаты сыгъд. Искæй 
зæрдæйы фæдис æддæмæ нæ хъуысы, æндæр æй æнæ бафип- 
пайгæ нæ фæуыдаиккой. Йæхицæн йæ зæрдæйы цæфæй йе 
’ппæт буар дæр рызт. Чысыл Амыран йæ цуры лæууыд, æмæ 
йæ къух уый сæрыл сæвæрдта, уый йын æвæджиауы хорз 
быцæу разынд, æндæр æй фæцудынмæ бирæ нал хъуыд. Йæ 
цæстытыл цалдæр хатты цыдæр мигъвæлм абадт. Йæ су- 
сæгдзинад... Йæ сусæгдзинад ын, æнхъæлдæн, адæм зонынц, 
уый та... Æмæ йæхæдæг цыфæнды дæр фæуæд, донласт донæй 
нал фæтæрсы, фæлæ Алыбег... Уый нырма æрыгон лæппу у, 
йæ цард разæй, æмæ... Уый дзы куы райхъуыса, оххай, уæд 
цæрæнбонтæм йæ зæрдæ сау хъæдгомæй баззайдзæн, уæд 
цæрæнбонты худинаджы ном фæхæсдзæн. 
Заретæйы йæ чысыл цæугæ мæсыг цудын нæ уагъта, 
æндæр... Уыцы цалдæр уысмы, уыцы цалдæр минуты... Куыд 
ныббыхста Заретæ? Йæ хъæлæсыдзаг куыд нæ ныхъхъæр код- 
та: «0, æрсабыр ут, Амыраны фыд Алыбег у». Амыран Со- 
сланы хуызæн дурæй гуырд кæй нæ у, уый алчидæр зыдта, 
фæлæ... Заретæйы удæгасæй уыцы сусæгдзинад ничи фе- 
хъусдзæн. Ничи! 
Æвæццæгæн, Заретæ æдде бакæсгæйæ куыд рынчын, куыд 
мæлдзой хуыз у, æцæгдзинадæй афтæ нæу, удвидар у. Æндæр 
Амыран куы райгуырд, уæд уый фæстæ куыд не ’рхауд? 
Уæлдайдæр та фыццаг аз куыд бафæрæзта? Адæймаг, Заретæ, 
æппынфæстаг йæхицæй зæгъы — фидар у, дурвидар. Фæлæ... 
Уæддæр... Æмæ йæхæдæг — гъа, фæлæ бинонтæ, йæ мад, йæ 
фыд... Искæдæм дæхи аппар, дæ мад æмæ дæ фыд, сыхæгтæ, 
хъæубæстæй куыд никæй уынай, афтæ. Фæлæ Заретæйы 
æнæниздзинадимæ арвы кæронмæ куыд нæ фæцæудзынæ! 
Уæддæр иуахæмы ацыд. Æрмæст арвы кæронмæ нæ — Мы- 
зурмæ. Уæвгæ, Заретæйæн уый арвы кæрон уыд, уымæн 
къæсæр дæр — хох. Цы бафиппайдта: адæмы хорзæхæй хай- 
джын у. Кæддæриддæр æмæ кæмфæнды дæр. Æмдзæрæны йын 
бынат радтой, фæстæдæр библиотекæйы бынат суæгъд уыдзæн 
æмæ — табуафси кусæд. Уæдæ ма цы вæййы? Искæйы уый 
тыххæй йæ куыстæй фæсур, уый йæхæдæг дæр, мæлгæ куы 
кодтаид, уæддæр йæ сæрмæ не ’рхастаид. Адæймаг нæу? Ца- 
лынмæ библиотекæйы куыст фæзына, уæдмæ та уал... Уын- 
джы тигъыл мæгуыргур æрлæууыдаид? Кæд мын исчи исты 
авæрид, зæгъгæ, хæдзари-хæдзар зылдаид? Нæ! Никæд! Дæ 
сæрмæ уыдæттæ æрхæссыны бæсты фæлтау амæл. Ноджы ма 
дын сывæллон куы уа, уæд... Заретæйы хъæбул ацы рухс 
дунемæ уый тыххæй фæзынд, цæмæй йыл йæ мад æгады гакк 
сæвæра? Никæд! Фæлæ æрмæст уæлдæфæй цæрæн нæй, суанг 
Ирыстоны хæхты сыгъдæг уæлдæфы хуызæн уæлдæфæй дæр. 
50 

Æмæ ма Заретæ йæхæдæг — гъа, фæлæ Амыран ацы дунемæ 
кæй фæзынд, уым исты аххосджын у? Заретæйыл цы уæззау 
уаргъ æрæнцад, уый хъуамæ хæсса, хæсса æнæхъынцъымæй. 
Æмæ уал Заретæ æмдзæрæны куыста сыгъдæггæнæгæй, 
мæрзæгæй. Дæ сывæллон афынæй, уæд тагъд-тагъд асæрф, 
амæрз æмæ фæфæстæмæ у. Фынæй ма у? Нæма сыхъал? 0, 
æмæ та згъорæгау рауай æмæ дарддæр дæ куыст кæн, иуырдæм 
— дугъ, иннæрдæм — гæпп. Изæры-иу йæ зæнгтæ æмæ йæ 
цæнгтæ йæхицæй нал уыдысты, йæ фæллад-иу ыл æртæфст 
æмæ иу сынтæджы адæргъ. 
Йæ хæдзарæй, йæ мад, йæ фыды разæй рацæуын кæй 
фæнды? Зонгæ зонын ихы сæрмæ дæхи аппар. Нæ дын хæдзар, 
нæ дын хæринаг. Æнæ цæугæ та йын нæ уыд. Йæ фыд Амыр- 
ханы удхармæ кæдмæ кастаид? Цард, фæлæ нал цард, 
уæлхъæдæй бахус. Уый размæ дæр, Заретæ æнхъæлцау у, 
уый куы рабæрæг, уæд куыд нæ аивта фыд, фæлæ Заретæйы 
арæндонæй куы сластой, уæд сæ хæдзары баййæфта бынтон 
æндæр адæймаджы: стджытæ æмæ ма дзы царм баззад, йæ 
цæстытæ бахаудысты. Æмæ сæйрагдæр уый нæ уыд: Заретæ 
сæ хæдзары баййæфта, хуызæй йæ фыды хуызæн, фæлæ бын- 
тон æндæр Амырханы, æнæзонгæ, æцæгæлон лæджы. Уыцы 
Амырханæн Заретæ, зæгъгæ, ахæм чызг нæ уыд, ахæм чызг 
нæ зыдта. Йæ рæзты-иу ацыд, йæ рæзты-иу æрбацыд, йæ сæр- 
иу иуварс фæзылдта, ома дæ уынд дæр мын æнæуынон у, 
Заретæйæн-иу хатт йæ сæры ахæм æнахуыр хъуыды дæр 
фæзынд: Амырханы къæхты бын фæци, уæд мæлдзыгыл, 
уаллоныл куыд бацæуай, афтæ йыл бацæуид. 
Амырханæн адæмы æхсæнмæ æнæцæугæ нæ уыд, æндæр 
сæ кæртæй йæ сæр нал радардтаид. Æмбæхстæй йын цæрæн 
и, уæд æмбæхстæй цардаид. Заретæимæ нæ, фæлæ Анусиа- 
тимæ, цæрæнбонты «а» æмæ «о»-йæ кæимæ фæцард, уыимæ 
дæр æй дзурын нал фæндыд. Баруад, фæгуыбыр. Уæлхъæдæй 
сыгъд, цæстыты раз тад. 
Амырхан, Заретæ æнхъæлцау у, уый куы базыдта, уæдæй, 
фарон Амыраныл æртæ азы куы сæххæст æмæ йын æртæ 
чъирийы куы акодтой, уæдмæ йæ дзыхмæ арахъ нал схаста. 
Цыма ард бахордта, уыцы худинаккаг чызг кæйдæр къæбы- 
лаимæ цалынмæ мæ хæдзары уа, уæдмæ нозт иу хуыпп дæр 
нал скæндзынæн, зæгъгæ. Æмæ, чи зоны, ард бахордта. Чи 
зоны, тарст, куы аназа æмæ йæ маст куы срæдува. Заретæмæ, 
йæ ’рдæг, йæ сахъат, фу-фу кæмæн кодтой, зæхмæ æрхауы- 
нæй кæмæн тарстысты, уыцы чызгмæ йæ къух куы систа- 
ид æмæ йæ куы фæнадтаид, ноджы хорз, уæд ын, чи зоны, 
фенцондæр уыдаид, йæ риуы цы маст сцæнд, уый фæрогдæр 
уыдаид. Заретæйæн дæр æнцондæр уыдаид, бирæ æнцондæр, 
алы боны удхары бæсты цыфæнды цæфтæн дæр ныббыхста- 
51 

ид, адæймагæн йæ зæнг кæнæ йæ цонг куы ахауы, уæд уымæн 
куы ныббыхсы, уæд уый... Æмæ скарста: сæхицæй йæ ацæ- 
уын хъæуы, йæ фыд æмæ йæ мады тæригъæдмæ кæсын нал 
фæрæзта. 
Мæй æмæ ’рдæг... Мад æмæ фыд æнæ сæ чызг уый бæрц 
рæстаг куыд бафæрæзтой? Артæй доны æхсæн бахаудысты, 
æмæ... Анусиат, цыма фæндæгтыл цæуынмæ мæлæты дæсны 
уыд, афтæ иу фæссихор йæ цуры æрбалæууыд. Заретæ 
фæцавддурау. Уæвгæ, зыдта: иу бон æй сæхимæ кæндзысты, 
фæлæ уæддæр... Мад æнæ исты зæгъгæ йæ цуры æрлæууыд. 
Заретæйæн дæр æвзаг нал уыд. Уæды онг æнæ кæрæдзи 
уыйбæрц никæд фесты, рынчындоны ма куы уыд, уæд, æмæ... 
Цы рæстæг фæхицæн сты — мæй æмæ ’рдæг, уый мад æмæ 
фыдæн уыд, фæлтæртæ фæлтæрты кæм раивынц, ахæм 
дæргъвæтин рæстæг. 
Мад æмæ чызг кæрæдзимæ кастысты æмæ сæ цæстытæ 
доны зылдысты, стæй цыма дзырд бакодтой, афтæ иумæ 
ныккуыдтой. Хъæрæй. Æнæфсгбрмæй. Анусиат æй йæ хъæбы- 
сы æрбакодта, ныттыхст ыл, йæхимæ йæ нылхъывта. Ба- 
ныхæст ыл Заретæ дæр. Мад йæ хæкъуырцц нæ урæдта, 
афтæмæй загъта: 
— Дæхи хуызæн нал дæ. 
— Ницы мын у. 
Уæдæ хъуамæ цы загътаид Заретæ? Куыд зын ын у, уый 
тыххæй хъуамæ йæ мадæн хъаст кодтаид? Æмæ ма уæд цæй 
адæймаг у? Зын та йын куыд нæ уыд? Бафынæй, уæд цыма 
никæдуал райхъал уыдзæн, афтæ-иу æм каст, фæлæ Амыран 
чысыл дæр базмæлыд, уæд-иу фестъæлфыд. Нæ! Адæйма- 
джы хъаруйæн кæрон нæй, æндæр-иу Заретæ райсомæй куыд 
рабадт? Уыцы мæй æмæ ’рдæг искæд хуыссæгæй бафсæст? 
Никæд! Фæлæ та де уæнгтæ, де стджытæ къæс-къæс кæнæнт, 
афтæмæй рабад, сыст. 
— Райсом нæхимæ цæуæм,— загъта Анусиат. 
— Мах ам уадз,— загъта Заретæ. Дзæгъæл ныхас уыд уый, 
фæлæ уæддæр... Мады цæстæнгас æмæ хъæлæсыуаг фидарæй 
дзырдтой: нæ сæ ныууадздзæн! Анусиат æмæ Амырхан уыцы 
уынаффæмæ бирæ æгъуыссæг æхсæвты фæстæ æрцыдысты. 
Стæй æппынфæстаг скарстой: сæ чызг сæ мыггагмæ фæхуди- 
наг кодта, фæлæ уæддæр сæ хъæбул у, зæрдæ риуæй зын 
стонæн у. 
Ис хæдзарæй æнæ хæдзар хъуамæ цæмæн уай?— æмæ 
Анусиаты цæссыгтæ ноджы тынгдæр æргæр-гæр кодтой. Уыцы 
уысм Заретæ алцыдæр хорз байбæрста. Бамбæрста: мад æмæ 
йын фыд йе стыр рæдыд ныххатыр кодтой. Сайд? Рæдыд? 
Уымæн алцыдæр раздæр хъуыдыгонд уыд, нæ фæрæдыд. 
52 

Фæлæ ницы сдзырдта. Суанг, дунейы тæккæ стырдæр рæстдзи- 
над дæр йæ афоныл загъд куы не ’рцæуа, уæд цæмæ ра- 
сайдзæн, чи йæ зоны. Алы ныхас зæгъынæн дæр йæ афон ис, 
æмæ Заретæйы рæстдзинад зæгъын афон нæма ’рхæццæ: 
Анусиат Амыраны йæ хъæбысмæ систа æмæ йæм каст, 
æвзæр тыхт нæ уыд, фæлæ йæ ноджы хуыздæр æрбатыхта 
æмæ йыл йæ риумæ фæлмæн хæцыд, йæ ныхыл ын йæ уырзтæ 
ахаста, бахудт æмæ йыл батутæ кодта: 
— Куыд айрæзт! 
Æмæ Заретæ дæр бахудт. Хъарм, æхсызгон уылæн ыл 
æрбакалд. Сæхимæ куы уыдысты, уæддæр Анусиат Амыра- 
ны иу æмæ дыууæ хатты нæ батыхта, иу æмæ йæм дыууæ 
хатты нæ каст, иу æмæ йæ дыууæ хатты нæ систа йæ 
хъæбысмæ. Фæлæ-иу уæд йæ хъæбысмæ систа кæйдæр 
æцæгæлон сывæллоны, кæйдæр... къæбылайы. Ныр та... Ныр 
та рæвдыдта йæ хъæбулы хъæбулы, йæ хъæбысы уыд йæ бай- 
зæддаг, йæ туг, йе стæг. Æмæ Заретæ уый уайтагъддæр ба- 
фиппайдта. 
Заретæ уæдмæ, рынчындоны цы фæци, уый йеддæмæ иу 
æхсæв никуы никуыма арвыста. Уый уыд зындоны, фæлæ 
фæрæзта. Сæ хæдзар, уый дын дзæнæт. Сæ уынджы куы 
æрбацæйцыдысты æмæ сæ хæдзары тигъ йæ цæстытæ куы 
ацахстой, уæд æй скæуынмæ бирæ нал хъуыд. Нæ! Хи 
хæдзарæн дзы æмбал нæй. Уым хур дæр æндæр у: тынгдæр 
тавы, уæнгты тынгдæр хъары. Уым зæхх дæр æндæр у: 
хæмпус, фæлмæн, æнхъызт хуыссæйы хуызæн. Бафæлладтæ, 
уæд бæласы бын цъæх нæууыл дæхи æруадз, дæ зæнгтæ адаргъ 
кæн æмæ цалдæр минуты фæстæ дæ фæллад фæцыдæр уыдзæн 
— зæхх æй йæхимæ айсдзæн. Уым уæлдæф дæр æндæр у — 
ногдыгъд æхсыры хуызæн. 
Сæ хæдзар — хуымæтæджы хъæууон фых дурæй хæдзар — 
цыппар рудзынджы йын уынгмæ, æртæ уаты дзы, сæ иу — 
Заретæйы, иннæ — Амырхан æмæ Анусиаты, æртыккаг — 
стырдæр, уæрæхдæр — уазджытæн. Хуымæтæджы хæдзар, 
фæлæ йæ Заретæ аргъæутты пылыстæг уæладзыг галуаныл 
дæр нæ баивид. Æмæ Анусиатимæ сæ хæдзары къæсæрæй куы 
бахызтысты, уæд йæ цин нæ урæдта, худт. Сæ хæдзарыл кæй 
сæмбæлд, æрмæст уый тыххæй нæ. Æвæццæгæн, фыцца- 
джыдæр уымæн — фыд æмæ мад сæ судзгæ маст кæй аныхъуыр- 
дтой. 
...Уæддæр уыцы фын... Дысоны фын... Цыдæр, цыдæр 
Заретæйæн йæ зæрдæ ’вдæрзы. Сæ бинонтæ та куы æрæмбырд 
уаиккой! Цыма мæлæты стыр бинонтæ сты. Дæлæмæ дæр — 
уæлæмæ дæр цыппар. Мад, фыд, Амыран æмæ Заретæ. Исчи 
сæ куы фæзынид æмæ—гъа. Анусиат горæтмæ ацыд, изæрæй 
53 

раздæр не ’рцæудзæн, Амырхан æмæ Амыран хъуамæ сихо- 
рыл зыной. Хатгай изæрмæ дæр не ’рбацæуынц. Цымæ абон 
кæд æрбацæудзысты? Охх, иунæгæй куыд зын у. Амырхан 
Амыраны йемæ куы нæ акодтаид, æмæ... Сахуыр ыл, æнæ 
кæрæдзи иу минут нал фæразынц. 
— Уыцы лæг, сывæллонæй дæр зæхгæс рауайын кодтай,— 
бусты бын æй фæкæны Анусиат. 
— Æмæ цы? Зæхгæс дæр та æвзæр у?— бахуды Амырхан. 
Бахуды чысыл Амыран дæр, йæ мады фыды фарсмæ æцæг 
лæджы лæуд фæкæны, ома колхозы быдыртæ æрмæст Амыр- 
хан нæ хъахъхъæны, фæлæ сæ æз — Амыран дæр хъахъхъæ- 
нын. Арæх кулдуары цур даргъ хъæдын бандоныл фæрсæй- 
фæрстæм сбадынц, цыма дыууæ æмсæр лæджы æруадзынц 
сæхи бадæныл. Иу иннæйы ныхас айсы. Уый æнхъæл кæд 
уыд Заретæ, æмæ Амырхан æмæ Амыран искæд афтæ фæрсæй- 
фæрстæм баддзысты? 
— Амыран нын куы нæ уыдаид, уæд куыд цæриккам?— 
арæх фæзæгъы Анусиат. Заретæйæн йæ цард цард нæ уыда- 
ид, уый зоны, фæдæ æрмæст уымæн... Заретæ арæх цæуыл 
фæхъуыды кæны: цымæ сывæллоны нæ уарзæн и? Кæйфæнды 
сывæллон дæр уæд, цыфæнды сывæллон дæр уæд. Заретæ ма 
арæх цæуыл фæхъуыды кæны: мад æмæ фыд сæ хъæбулы 
хъæбулы афтæ бирæ цæмæн уарзынц? Æрмæстдæр сывæллон 
кæй у, сæ хъæбулы хъæбул кæй у, уый тыххæй? Кæд сын, 
фондзмæйдзыдæй цы лæппу амард, уый уарзондзинад Амы- 
ранмæ рахызт? Кæд сæм Амыран се ’дзард хъæбулы хуызы 
æрбацыд? Кæд, сæ туг, сæ мыггаг кæй нæ фесæфдзæн, уый 
тыххæй йæ афтæ бирæ уарзынц? Кæд, Хуыцау сын бирæ цард 
раттæд, фæлæ азтæ сæхионтæ кæнынц, æмæ кæд Амыраны 
сæ сабидуг, се ’взонгдзинад уынынц? Адæймагыл азтæ цас 
фылдæр цæуы, афтæ, дам, сывæллæтты фылдæр фæуарзы. 
Æвæццæгæн, сæм уыдоны хуызы се ’взонгдзинад æрыздæ- 
хы. Заретæ иу хъуыддаг хорз зоны: Амырхан æмæ Анусиат се 
’рдæг чызджы бирæ куыд нæ уарзынц, фæлæ уымæй ноджы 
фылдæр уарзынц Амыраны. Хъæбулы хъæбул, дам, зæнджы 
магъз у. Амырхан æфсæрмы нæ кæны, уæд, æвæццæгæн, 
Амыраны алы ранмæ дæр йемæ кæнид. Цымæ кæд æрба- 
цæудзысты? Цы тас сын у, фæлæ уæддæр зæрдæ æхсайы. 
Заретæ цæуыл дис кæны: Алыбег æмæ Амыран бакастæй 
æмхуызон, удыхъæдæй та бынтон æндæртæ, цæгат æмæ хус- 
сар полюстæ. Амыран хъæлдзæг, рæвдз, цырд, ныр дæр куы 
ракафы, уæд ыл адæм сæ цæстытæ æрæвæрынц. Æвæццæгæн, 
алцыдæр гуырдзæй рахæссын хъæуы, æндæр музыкæ уыцы 
кары афтæ куыд æнкъары? Кафы, уæд иу уæлдай змæлд нæ 
акæндзæн. Йæ алы къахайст дæр, йæ алы фезмæлд дæр 
фæндыры хъæлæсимæ сиу вæййы. Стæй афтæ, æмæ фæнды- 
54 

ры фæстаг мыр цальгамæ атайы, уæдмæ кæрæдзийæ фæиртæ- 
сын нæ фæкомынц. Йæ къахы æнгуылдзтæ куы æрсадзы, йæ 
цæнгтæ фæйнæрдæм куы аппары, уæд цæргæс æмæ цæргæс. 
Зæххыл нал фæхæцы, æмæ Заретæмæ афтæ фæкæсы: чысыл 
ма, цыдæр уысм ма — æмæ зæххæй фæхицæн уыдзæн, цъæх 
арвы æгæрон хъæбысмæ йæхи сисдзæн, æцæгдæр хæххон 
цæргæс фестдзæн. Сывæллон чи нæ уарзы, уый дæр æй бау- 
арздзæн. Хæфсæн, дам, йæ лæппын хуры тын. Нæ! Заретæ 
хæфс нæу, йæ лæппу та... Уый ныр дæр лæг у. Йæ фыд, Алы- 
бег æгæр сабыр, æгæр уæздан у, æгæр мадзура у. Чи зоны, 
азтæ йыл куы рацæуа, царды уайæнты куы ауайа, уæд 
фæкъæйныхдæр уыдзæн. Ардыгæй кæй ацыд, уый хуыздæр 
уыд: æцæгæлон бæстæ, æцæгæлон адæмы æхсæн тагъддæр 
бахсиддзæн. Кæй, кæй, фæлæ кæд Заретæ искæй хорз зоны, 
уæд Алыбеджы. Иу сыхы уæддæр схъомыл сты, сæ хæдзæрттæ 
фæрсæй-фæрстæм, исты дæ хъæуы, уæд бадзур æмæ дæм æй 
исчи кауы сæрты æрбадæтдзæн. Рагæй фæстæмæ дæр иу би- 
нонты хуызæн цæрынц, уæрст сын ницы у. Исчи сæ æртæ 
чъирийы скодта æмæ иннæмæ ма фæдзура, уымæн гæнæн 
нæй. 
Цымæ Алыбег цы ми кæны? Мæнæ ныр, ацы сахат? Цыма 
уый дæр йæ хъуыдыты азары бахауд, Заретæмæ афтæ кæсы. 
Йæ хъуыдыты ам и, сæхимæ, йæ хъуыдытæ зилынц Заретæ 
æмæ Амыраны алыварс. Заретæ æмæ Алыбеджы æхсæн цал 
азы и? Бирæ, лæппуйы хуызæн ын у. Раздæр æмыйæстæ 
уыдысты, стæй Алыбег айрæзт, йæ сæрты акаст. Заретæ 
бынæй кæмдæр аззад. Заретæ йæхи æмбарынхъом куы нæма 
уыди, уæд æм афтæ каст: йе ’мбæлттæ, йе ’мгæрттимæ æмхуы- 
зон рæздзæн, æмхуызон уыдзысты. Фæлæ рабæрæг æмæ... 
Уыдон рæзтысты, аргъæутты куыд тагъд фæрæзынц, афтæ. 
Уыдон рæзтысты сахатгай. Уыдон рæзтысты хæмпус, саумæр 
зæххы цæрæццаг тала куы ныссадзай, уæд уый куыд тагъд 
фæрæзы, афтæ. Заретæ та дæлæмæдзыдæй баззад, иурæстæг 
æм суанг афтæ дæр каст, цыма рæзгæ нæ, фæлæ къаддæрæй- 
къаддæр кæны, цыма йæхимидæг куыддæр æмпылы. 
Фæстæдæр алцыдæр бамбæрста: цард алы адæймагæн дæр 
сныв кæны йæхи хъысмæт æмæ дзы нæ фæлидзæн и, нæ 
бамбæхсæн: фæнда дæ, нæ фæнда, уæддæр ыл цу, уæддæр дæ 
уаргъ хæсс. Заретæ ссæдз, фондз æмæ ссæдзаздзыдæй цы 
дарæс дардта, уыдон ын урсдадали зæронд усæй дæр бæздзыс- 
ты. Цæрæнбонты адæммæ хæрдмæ кæс, цæрæнбонты адæммæ 
хæрдмæ дзур, цæрæнбонты адæмы фæстæ згъор, сæ иу 
къахдзæфæн ды дыууæ къахдзæфы кæн. Скъоладзаутæ ма 
куы уыдысты, уæд æвзонг, йæ туг пæлхъ-пæлхъæй кæмæн 
фыцы, дымгæйæ рогдæр чи у, уыдон, Заретæ сæ æмбары æви 
нæ, ууыл хъуыды кодтой? Æмæ æдзух сæ фæстæ тындз, сур 
55 

сæ. Фæстæ кæй аззадтæ, уый сæ кæд исчи фæфиппайдта, уæд 
дæ амонд: фæлæудзысты дæм, цы фæдæ, кæм дæ? Бамбæрс- 
той дæ æмæ та дарддæр атындзыдтой, ды фæсте аззадтæ. 
Йе ’мбæлттæ уæлдæфы тахтысты, зæрватыччытау цъæх 
арвы хъæбысы пæр-пæр кодтой, уый сæ фæстæ уаллонау хылд. 
Æвзонг адæймаг æвзонг адæймаг у. Æнæмæт кæл-кæл, 
хъæлдзæг ныхас, иуырдæм — гæпп, аннæрдæм — пæррæст. 
Кæйдæр цæхæрадонмæ кауы сæрты багæпп лас, дæ хызын 
сырхварс фæткъуытæ кæнæ сойы хуызæн бур кæрдотæй ай- 
дзаг кæн æмæ фæфæстæмæ у. Фæцæуынц, æмæ сæ размæ 
куыдз фæци, уæд-иу æй сæ хъæлæсы айстой: зыввытт, зыв- 
вытт, чи йыл дур æхста, чи къуыбар, чи цы... Æмæ-иу уыдон 
алыгъдысты, фæлæ Заретæ... Дæхи каумæ нылхъив, кæнæ 
йæм сбыр, лидзыны фадат дын нал и, уæд фæндаджы астæу 
æдзæмæй лæуу. Æмæ дæм куыдз кæд æрбатæхдзæн, кæд дæ 
апирдзæн, уымæ кæс, дæ уд дæ къухты хæсс. Диссаг, куыдз 
æй æрмæстдæр иунæг хатт расырдта. Æвæццæгæн-иу ын йæ 
уавæр базыдтой. 
Заретæ хæрз сывæллонæй фæстæмæ хорз зоны: расырдта 
дæ — ма дзы лидз, дæ бынаты æрбад, дæ бынаты æдзæм дур 
фест. Куыдз дæр цæрæгой у, уд ын и, бамбардзæн дæ. Куыдз- 
иу ратахт, стæй æрсабыр, æрлæууыд, чи зоны, цалдæр хæппы 
дæр-иу æм фæкодта æмæ-иу фæстæмæ аздæхт. Цыма-иу афтæ 
загъта: цæй, ды мæ хæпп кæныны аргъ нæ дæ, цы мæ хъыг- 
дарыс, зæгъгæ. Фæлæ иу хатт... Рæуæды йас куыдз. 
Æвæццæгæн, æгæр смæсты. Уыцы-иу æппæрст йæхи ракодта, 
зæхх йæ быны рызт. Заретæ цы, фæлæ гъæйтт-мардзæ адæй- 
маджы дæр йæ риуæй ныццавта, уæд уæнгсаст фæуыдаид, 
барæджы йæ бæхæй æристаид, сахатмæ гал акъабæзтæ код- 
таид... Заретæ ма каурæбынмæ балидзыныл уыд? Фæнда- 
джы астæу атъæпæн, йæ хызын æрхауд, æмæ цæмæй, куы- 
дзы амæттаг куыд бауыдзæн, уый ма фена, уый тыххæй йæ 
цæстытæ йæ къухæй амбæрзта. Сыбыртт нæ, фæлае улæфгæ 
дæр нал кодта. Куыдз йæ цуры дзыхълæуд фæкодта, йæ 
дзæмбыты хъыррыст фæцыд, йæ комытæф ыл æрбакалд. Æмæ 
фæци... фæци Заретæйæн йæ цард. Ныртæккæ йæм 
фæлæбурдзæн, атындтытæ йæ кæндзæн, акъабæзтæ йæ 
кæндзæн... Куыдз йæ алыварс æрзылд, йæ сынæгæй йæ 
бакъуырдта, ома, æгас дæ, æмæ Заретæйы сæры атахт: хуыз- 
дæр кæцыранмæ æрæвнала, æвæццæгæн, уый агуры. Куыдз 
æм цалдæр хатты басмыста, йæ даргъ сырхзынг æвзаг За- 
ретæйы бæрзæйыл карды комы хуызæн абырыд. Куы сулæ- 
фыд, тæрсгæ-ризгæ йæ сæрыл куы схæцыд, йæ цæстытæй куы 
ракаст, уæд базыдта: куыдз йæ цуры нал и, сæхимæ сабыр, 
барджын, сæрыстырæй, уæлахиздзау куыд фæцæуы, ахæм 
цыдæй фæцæйцыд. Уый нæ, фæлæ фæстæмæ дæр нæ ракаст. 
56 

Æмæ Заретæ, йæ зæнгтæ йæ быны зыр-зыр кодтой, афтæмæй 
сыстад. Сыстад, фæлæ... Фæлтау зæххыскъуыды куы ных- 
хаудаид, фæлтау куы амардаид. Дыккаг къласы ахуырдзау, 
фæлæ худинаг цы у, уый нæ зыдта? Кæм бадт, уым армы- 
тъæпæны йас ахуылыдз кодта. Хуыцау хорз, æмæ йæ цуры 
ничи фæци, æндæр æфсæрмæй нæ амардаид? Скъоламæ нал 
ацыд, сæхимæ раздæхт æмæ, ’нхъæлдæн, йæ кæуын дыууæ- 
æртæ сахаты не -рсабыр. Уыцы цау, суанг ныр дæр йæ зæрдыл 
куы æрбалæууы, уæд йæ цæсгом сырх-сырхид афæлдæхы. 
Йе ’мбæлттæ — цардæфсæст зæрватыччытæ, бæлæттæ, 
цæргæстæ. Лæппутæ æмæ чызджытæ цыдæр хуызты 
кæрæдзимæ сæхи ивæзтой, цыдæр хуызы-иу фæиу сты. Уæл- 
дайдæр лæппутæ: цыдæр хуызы хъуамæ чызгыл аныдзæва, 
фелхыскъ æй кæна, йæ дзыкку йын райваза, бахуда йæм, 
цыдæр æнахуыр каст æм бакæна. Нæлгоймаг æмæ сылгой- 
маджы кæрæдзимæ цы æгæрон тых бæтты, цы æгæрон тых 
сæ иу кæны, уый скъолайы фæстаг кълæсты ахуырдзауты 
зæрдæтæм бавналы, сабыргай сæ йæхи бакæны, кæй тынгдæр, 
кæй къаддæр. Заретæ цыма сæ къласы чызджытæй нæ уыд, 
цыма сæ къласы ахæм чызг нæ ахуыр кодта, ничи йæ уыдта, 
лæппутæй йыл йæ цæстæнгас никуы ничи æрæвæрдта. Уыцы 
æнахуыр цæстæнгас, уыцы æнахуыр цæстытæ! Заретæ сын 
цы зоны, фæлæ... Зоны! Сылгоймаг нæу?! Адæймаг сæ ссу- 
дзы, æвзонг зæрдæйы иннæрдæм ахизынц, чызг йæхицæн 
бынат нал фæары. Æмæ дæ сæр иуварс азил, дæхи амбæхс. 
Заретæйы дæр бæргæ фæндыд, уыцы цæстæнгас ыл иу бон 
куы æрæнцадаид, лæппутæй йын исчи йæ дзыккутæ куы рай- 
вæзтаид, исчи йæ куы фелхыскъ кодтаид. Фæлæ Заретæ, 
зæгъгæ, сæ къласы ахæм чызг нæ уыд, æмæ... 
Ахуыргæнæг иуварс фæзылд, æддæмæ рауад, уæд кæс æмæ 
чызджытæй иумæ æрбалæвæрдæуыд гæххæтты гæбаз, иннæмæ 
чидæр гæххæтт æрбаппæрста. Ахуыргæнæг урок амоны, йæ 
цæстытæ скъоладзаутыл зилынц, уæддæр уыцы чысыл 
гæххæтты гæбæзтæ чызджытæ æмæ лæппутыл æмбæлдысты, 
сусæгæй сæ кæрæдзимæ æрвыстой. Сусæг фыстæджытæ — 
уарзондзинады фыццаг бæлæттæ сусæгæй-æргомæй тахтыс- 
ты, иу æвзонг зæрдæйæ иннæмæ хастой уарзондзинады фыц- 
цаг æнкъарæнтæ, уарзондзинады фыццаг тæмæсон монцтæ. 
Заретæйы дæр бæргæ фæндыд, лæппутæй йæм исчи гæххæтты 
гыццыл гæбаз куы æрбарвыстаид. Гæххæтты гæбаз йæ къух- 
ты сыгъдаид, куыд зыдæй акастаид уыцы цалдæр дзырды! 
Цыма сæ йæ цард иннæрдæм цæхгæр фæзылдаид. Уæд та йæм 
искуы иу гæбаз æнæнхъæлæджы куы æрбахаудаид. Æмæ йæм 
иу хатт æрбахауд. Дæсæм къласы, Фыццæгæм майы хæда- 
гъоммæ. Йæ фæстæ цы чызг бадт, уый йын зына-нæзына йæ 
фарс басхуыста. Заретæ ракаст, уый йын йæ цæстæнгасæй 
57 

ацымыдта: мæнæ дæм цыдæр фыстæг, сусæгæй йæ райс. Æмæ 
йæ сусæгæй райста. Кълеткæ тетрады хуымæтæг сыф. Уый 
кæмæндæр хуымæтæг тетрады сыф, Заретæйæн та æнахуыр 
гæххæтт. Йе ’нгуылдзтæ йын сыгъта, цыма удæгас у, афтæ 
тæлфыд, фæцæй-иу бырыд, стæхынмæ-иу æй бирæ нал хъуыд. 
Йæ партæйы лагъзы йæ куыд авæрдта, уымæн ницы базыд- 
та. Цалдæр хатты аивæй йæ алыварс акаст: гæххæтт куыд 
райста, уый исчи федта, исчи йæ бафиппайдта? Ницæуыл 
фæгуырысхо, фæлæ уæддæр зæрдæ йæ сонт цæлхъ-цæлхъæй 
не ’нцад. Йæ къухтæ зыр-зыр кодтой, гæххæттыл аныдзæ- 
выд, уæд æнæмæнг йæ сыр-сыр райхъуыстаид. Цыма дуней- 
ыл ахæм хъуыддаг фыццаг хатт æрцыд, стæй нал æрцæудзæн! 
Æмæ уый царды фыццаг хатт æрцыд, стæй, æвæццæгæн, йæ 
зæрдæ æнкъардта — нал æрцæудзæн. Цалдæр хатты йæ алы- 
варсмæ акæсын фæнд акодта: чи йæм æрбарвыста уыцы 
фыстæг, уый кæд базонид. Лæппутæй йæ чидæр кæй æрбар- 
выста, уый дызæрдыккаг нæ уыд. Тетрады хуымæтæг сыф, 
фæлæ дзы цæмæйдæр тарст. Ахуыргæнæг дæр, йе ’мбæлттæ 
дæр, скъолайы цыдæриддæр адæм ис, уыдон цыма фыстæ- 
джы æрбарвыст зонынц, æмæ... Æмæ цы? Заретæ адæймаг 
нæу? Урочы фæудмæ нал банхъæлмæ каст, къулы ’рдæм 
азылд, фыстæг сабыргай райста æмæ бакаст: 
«Заретæ, уроктæ куы фæуой, уæд ма-иу Тугъанты тигъыл 
фæлæуу. Хорз? Руслан». 
Заретæйы цæсгом ноджы тынгдæр ссыгъд, судзгæ уылæн 
йæ буары анхъæвзта, йæ сæр разылд, бынмæ æбæрæг кæдæм- 
дæр фæцæйхауд. Æмæ йæхæдæг нæ ахауд, фæлæ гæххæтт... 
Цыма арв ныннæрыд, арв ныггыбар-гыбур кодта, гæххæтты 
уынæр æм арфæ фæкаст. Нал улæфыд, æнхъæлдта, ныртæккæ 
йыл иууылдæр сæ цæстытæ æрæвæрдзысты, с1æ цымыдис 
цæстытæй йæ хуынчъытæ кæндзысты. Фæлæ йæ хъуыды дæр 
ничи æркодта æмæ тетрады сыф аивæй систа. Уый... Уый та 
куыд? Руслан, сæ къласы хуыздæр лæппутæй иу, йемæ аны- 
хас кæнынмæ хъавы, йемæ фембæлынмæ хъавы? Æмæ уымæн 
уæвæн и? Цæй тыххæй хъуамæ сæмбæлой? Цыдæр уысм 
ахъавыд: ракæсон æм, фæлæ йæ цæсгом нæ бахъæцыд, йæ 
сæр фæстæмæ разила, уый хъару йæм нæ разынд. Руслан — 
бæрзонд, фæтæнуæхск, æлвæст, саджы фисынтыл амад, 
зæгъгæ, кæмæй фæзæгъынц, ахæм лæппу. Се скъолайы бас- 
кетбол æмæ волейболæй хуыздæр чи хъазы, уыдонæй иу, 
Заретæйæ дыууæйы йас у! Нæ! Уый йæм фыстæг æрбарвыста, 
нæй уымæн уæвæн. Уæд нырмæ никæд ницы загътаид? Йæ 
зæрдæйыуаг ницыхуызы бамбарын кодтаид? Кæд дзы исчи 
хынджылæг кæны? Æмæ гæххæтмæ фæлæбурдта: цы, цы, 
фæлæ йе ’мкъласонтæй чи куыд фыссы, уый дæр та нæ зоны? 
Русланы фыст дамгъæтæ, Русланы фыст цалдæр дзырды. 
58 

Диссаг! Уæддæр не ’ууæндыд, дызæрдыджы æнкъарæнтæ 
зæрдæ æвдæрзтой. Кæд дзы йе ’мбæлттæ хынджылæг кæнынц? 
Æмæ сыл цалдæр хатты аивæй йæ цæстытæ ахаста. Мисхал 
дæр ницæуыл фæгуырысхо. Кæд Руслан æцæгдæр йемæ фем- 
бæлынмæ хъавы? Æмæ... Æмæ цы? Заретæ сахъат у, фæлæ 
сæ къласы чызджытæй кæмæй æвзæрдæ^ у? Кæмæй æды- 
лыдæр у? Кæмæй æвзæрдæр ахуыр кæны? Иæ бæрæггæнæнтæ 
— фондзтæ æмæ цыппартæ. Хъуамæ иууылдæр фондзтæ иса? 
Сæ къласы чызджытæ дæр арвæй стъалытæ не скъæфынц, 
арвыл стъалытæ не ссудзынц. Заретæ йæхицæн ныфсытæ 
æвæрдта, æнæбазырæй йæхиуыл базыртæ сагъта. 
Урок уæды хуызæн никæд ныддаргъ, рæстæг размæ нал 
æнкъуысыд, Заретæ йе ’мкъласонтæй куыддæртæй фæиуварс. 
Куыддæртæй, зæгъгæ, уыдон базырджын мæргътæ, 
фæйнæрдæм апæр-пæр кодтой. Заретæ та сæхимæ сабыргай 
араст. Нæ! Уый дæр базырджын уыд, уæлæрвты тахт. Зыдта 
йæ, чидæр дзы хынджылæг кæны, уæддæр, йæ зæрдæйы цы 
рухсы тæпп фæзынд, уый ахуысса, уый йæ нæ фæндыд. Уыцы 
рæстæг, сахъат у, уый дзы ферох. Уый уыд æвддæсаздзыд 
æвзонг чызг, уый уыд йе ’мбæлтты хуызæн базырджын, уый 
уыд урс бæлон æмæ пæр-пæр кодта. Царды дæ сомбонмæ 
цæмæдæр æнхъæлмæ кæсыс, уæд уыцы æнкъарæнтæ, уыцы 
хъуыдытæ адæймаджы ног гуырын кæнынц. Дæхиуыл дæ 
бон цæуы, уæд суанг уый гæнæн дæр и, æмæ дæ фидæнæй 
дæхи сай æмæ дæм дæ абон рухсдæрæй зындзæн. Æрмæст 
дæхи сай: уый дæ хъару у? Заретæйы бон нæу. 
Дыууæ уынджы кæм баиу сты, уым Тугъанты хæдзар, уым 
дукани. Заретæйы къахайст æрсабыр, йæ цæстытæ джи- 
гулгæнгæ иуырдæм ацыдысты, аннæуылты æрзылдысты. 
Ныртæккæ йе ’мбæлттæ алырæттæй ракæлдзысты æмæ худ- 
дзысты. Уæдæ Руслан... Цæмæй йыл мачи фæгуырысхо уа, 
уый тыххæй дуканимæ бацыд. Руслан... Къласæй рахызт, 
фæлæ йæ уый фæстæ Заретæ нал ауыдта. Æмæ йæ куыд хъахъхъ- 
æдтаид, йæ фæстæ гурæй-гурмæ зылдаид? Заретæ-иу куы 
рудзынгæй ракаст, куы дуарæй. Аивæй. Руслан æрбæцæуы, 
фæиу сты, зæгъгæ, уæд цы фæуыдаид? Чи зоны, йæ мидбы- 
нат æдзæмæй баззадаид, иу ныхас зæгъынхъом нал уыдаид. 
Æмæ мæнæ... Заретæйы уæнгты уазал риз ацыд. Руслан 
сæ къласæй дыууæ лæппуимæ æрцæуы, цæуылдæр зæрдиагæй 
дзурынц. Заретæ йæхи амбæхсынмæ бæргæ хъавыд, фæлæ 
ферæджы; ауыдтой йæ. Нæ! Нæ ферæджы, дуары тарвазы 
æнцой балæууыд. Фыркатайæ, фыртыхстæй йæ чиныгдон 
æрцæйхауд æмæ йыл дыууæ къухæй ныххæцыд, йæ риумæ 
йæ нылхъывта. Æмæ... Æмæ Руслан иунæг цæуыннæ у? Иннæ 
дыууæ лæппуйы йемæ цæмæн сты? Йæхи сæ цæуыннæ 
фæхицæн кодта? Фыстæг æм кæй æрбарвыста, уый дзы рох 
фæци? Цыма йын ницы зоны, йæхи афтæ цæмæ дары? 
59 

Æртæ лæппуйы дуканийы размæ æрбахæццæ сты, сæ цыд 
фæсабыр, сæ иу æм бахудт, цыдæр хинхудт, йæ фæстæ цыдæр 
æмбæхст кæмæн и, ахæм сусæг худт нæ: æвзонг лæппуйы 
æнæхин худт. Кæд адæймагæн йæ цæстæнгас, йæ цæсгомы 
ахастæй исты базонæн и, уæд Заретæ базыдта: Руслан нæ, 
фæлæ иннæ дыууæ лæппуйæ дæр фыстæгмæ ничи ницы бар 
дары. 
— Уæхимæ цæуыс?— загъта сæ иу. 
— Сæхимæ куы цæуид, уæд тарвазы æнцой лæууид?— 
иннæ лæппу ныхас аскъæфта. 
— Уæдæ мах цæуæм,— загъта Руслан, æмæ лæппутæ 
дарддæр ацыдысты, сæ къахайст фæтагъддæр. Нæ! Руслан 
иу дамгъæ дæр нæ ныффыста. Ау, уæд йæ цæсгомыл, йæ 
цæстæнгасыл, йæ хъæлæсыуагыл ницы бæрæг уыдаид? Дæсæм 
къласы ахуырдзау цастæ зыдтаид, фæлæ уæддæр Заретæ 
цыдæртæ зыдта. Æрыгон зæрдæйы цы арт ссудзы, уый 
тыххæй иу хъуыдыйад куы нæ бакастаид, иу кино куы нæ 
федтаид, уæддæр æй базыдтаид, уымæн æмæ уыцы 
æнкъарæнтæ адæймаг æрдзæй йемæ рахæссы, уыдон йе ’рдзон 
скондимæ райгуырынц. Æмæ Заретæ зыдта: лæппуйы зæрдæ 
чызгмæ куы фехсайы, уæд ын æндæр цæстæнгас вæййы, 
хуртæ æмæ дзы мæйтæ фæкæсы, йæ хъæлæс аивы, уый вæййы 
æхсызгон зарæджы хуызæн, æхсызгон мыртæ дзы фæивы- 
лынц. Чызджытæ... се ’нкъарæнтæ цыфæнды арф æмбæхст 
куы уой, уæддæр разынынц. Куыддæр ныссуйтæ вæййынц. 
Цы, цы, фæлæ Заретæ йе ’мбал чызджыты хорз зоны. 
Æртæ лæппуйы уайтагъддæр фæаууон сты. Æмæ За- 
ретæйæн йæ хъуыр æрбахгæдта. Фыстæг куы райста, уæддæр 
æй зыдта: чидæр дзы хынджылæг кæны, фæлæ... Лæппуты 
фæстæ æдзæмæй каст. Каст æмæ хъуыды кодта: Руслан цыдæр 
æфсонæй фæстæмæ фæзилдзæн, æрбацæудзæн æм, бахуддзæн 
æм. Æмæ зæгъдзæн: «Мæ фыстæг мын бакастæ?» — æмæ йæ 
цæстытæ Заретæйыл нæ, фæлæ æндæр цæуылдæр, зæгъæм, 
æнгуз бæласыл ахæсдзæн. Цыма йын уæлдæф нæ фаг кæны, 
афтæ йæ хъæлæс риздзæн. 
«Бакастæн»,— зæгъдзæн Заретæ, кæд йе ’взаг йæ коммæ 
кæса, нæ ныссуйтæ уа, уæд. Йæ быны зæхх лæбырдзæн, 
тасдзæн. 
Царды æцæгдзинадæй дард, тынг дард хъуыдытæ. Охх... 
Руслан нæ раздæхт. Чызджы зæрдæйы цы чысыл ныфсы тæпп 
змæлыд, уый фескъуыд. Дæ хъæлæсыдзаг ныббогъ кæн, кæуы- 
нæй дæ мондæгтæ суадз, æрмæст дæ куыд ничи уына, 
æфсæрмы куыд нæ кæнай, афтæ. Æмæ Заретæ сæхимæ згъо- 
рæгау ацыд, йæ былтæ кæрæдзимæ нылхъывта, йæ кæуын куы 
нæ баурома фæндагыл, уымæй тарст. Хæдзары... Хъæуы-ма 
60 

дæ-гъа! Йæ хызын сынтæгмæ баппæрста, уыцы афон сæ би- 
нонтæй уый йеддæмæ сæхимæ ничи вæййы, ничи сæм æрба- 
цæудзæн, уæддæр кулдуар сæхгæдта æмæ — кæугæ. Хъæрæй. 
Йæ зæрдæйы фæндон йæ мондæгтæ суагъта. Иæ цæссыгтæ 
уадысты æмæ уадысты, рухс-иу ахгæдтой æмæ-иу цыдæр уысм 
йæ алыварс дуне баталынг. Тетрады сыф аскъуыдтæ кодта, 
фæлæ йæм уый дæр фаг нæ фæкаст: гæххæтты скъуыдтыл 
спичкæ бадардта. Иæ бон æрмæстдæр цыд гæххæтты гæба- 
зыл æмæ дзы йæ маст иста. Чи дзы хынджылæг кæны? Рус- 
лан? Æмæ йын худинаг нæу? Кæд æй уый номæй æндæр исчи 
æрбарвыста? Æмæ уый та ноджы æвзæрдæр. Кæмæндæр 
худæг, Заретæйæн та зæрдæйы рæхуыст, сау хъæдгом. Цæмæн 
равзæрд ацы дунемæ? Чызг æппæты тынгдæр мæсты кодта 
йæхимæ. Цæмæн баууæндыд уыцы цалдæр дзырдыл? Адæй- 
магæн алы бон дæр — урок, æмæ уыцы бон уыд уыцы уроктæй 
иу. Уый дæр адæймаг у, æмæ ууыл ма ахъуыды кæн! Ды 
адæймаг дæ? Æмæ уæд иннæмæн уыцы бар — йæхи адæймаг 
хоныны бар цæуыннæ дæттыс? Цæмæн æй ныллæг кæныс? Дæ 
къæхты бын æй цæмæн æууæрдыс? Адæймаг адæймаджы кæд 
бамбардзæн? Стæй йын бамбарæн и? Зонгæ-зонын 
кæрæдзийæн цæмæн зын кæнæм? Адæймаг куы райгуыры, 
уæд къæппæгмæ куы бахауы, цард алы бон дæр тох куы у, 
уæд кæрæдзиуыл цæуыннæ хъуыды кæнæм? Заретæйы сæр 
ницы ахсы. Зын ракæнын адæймагæн — æппæты æнцондæр. 
Иу æнæрхъуыды, иу æнæууылд ныхас, æмæ зæрдæ 
цæрæнбонтæм сау хъæдгомæй баззад. Æви адæймагæн йе 
’рдзон сконды и иннæ адæймагæн зын кæнын? Мæнæн хорз 
уа, мæнæн æхсызгон уа, уый тыххæй хъуамæ иннæйыл ба- 
цæуай, дæ къæхты бын æй ассæндай. Æмæ кæд уый адæй- 
маджы æцæг удысконд у, уæд нæ-цард цы у? Адæймаг уый 
охыл равзæрд ацы дунемæ? 
Уыцы фыстæг бирæ цæуылдæрты ныссагъæс кæнын код- 
та Заретæйы. Зыдта йæ, раст нæу, фæлæ йæ хъуыды аивын 
нæ бафæрæзта. Йе ’мкъласонтыл йæ зæрдæ тынг фæхудт. 0, 
уыцы æвирхъау фыстæг сæ иу ныффыста, кæнæ дыууæ, 
æртæйæ дæр фæуæнт, фæлæ æппæт кълас цæмæн аххосджын 
кæны? Æмæ Заретæ писмо ныффыссæджы йæхимидæг агуыр- 
дта. Йæ зæрдæ ^ызджытæй кæмæдæрты æхсайдта, фæлæ... 
Æниу зæгъы: сæ кълас ыл гадзрахатæй рацыдысты, се 
’ууæнк бахордтой, æмæ сыл йæ зæрдæ сивта, æмæ цы аивта 
уымæй? Фæмадзурадæр, йе ’мбæлттæй фæиппæрддæр. Фæлæ 
та мæй, дыууæ мæйы фæстæ йæ гаччы сбадт. Суанг æхсæрдæс- 
æвддæсаздзыдæй дæр адæймаг æндæр адæймаг нæ фест- 
дзæн, йæхи æндæр джиппы нæ ауадздзæн. 
...Уæддæр уыцы фын... Дысоны фын... Цы уыди? Зæрдæ 
ныссаджилтæ, риссы. Уæд та уал сынтæджы йæхи æруа- 
61 

дзид? Æмæ сылгоймаг фезмæлыд, акъахдзæф кодта, фæлæ 
æрлæууыд: нæ! — æнцад хуыссын нæ бафæраздзæн. Йæ 
фæндыр... Уый бар та йæхи бакæнæд. Заретæйы æнгуылдзтæ 
фæндыры тæнтыл азгъордтой, амонæнтыл æруадысты. Нæ! 
Ныртæккæ йæ фæндыр не ’ндавы. Уæвгæ та зæрдæйæ 
зæрдæмæ æрмæстдæр уыимæ ис дзурæн. Заретæмæ афтæ 
фæкæсы, цыма адæймагимæ фæдзуры. Уæвгæ Заретæйæн йæ 
фæндыр удæгас у. Ныр цал æмæ цал азы дзурынц кæрæдзийæн 
сæ зæрдæты зæгъинæгтæ! Æрмæст иу хатт фæхицæн сты: 
Амыран куы райгуырд, уæд æм Заретæ æнæхъæн афæдз нæ 
бавнæлдта. Фæндыр æм йæхи ивæзта, къæхтæ йын куы уыда- 
ид, уæд æм æрбацыдаид. Заретæ цал æмæ цал хатты æрлæуу- 
ыд йæ цуры, цал æмæ йæм цал хатты бавнæлдта! Гъа — рай- 
са йæ, афтæ та-иу йе ’рвонг зонд-фæдисы дзæнгæрæг ныц- 
цагъта: «Ма бавнал!» Æмæ-иу йе ’нгуылдзтæ цыма цæхæрыл 
аныдзæвыдысты, афтæ-иу сæ аскъæфта, афтæ-иу ссыгъдыс- 
ты. Куыд хъуамæ æрызгъордтаиккой фæндыры амонæнтыл 
йе ’нгуылдзтæ? Фыд æмæ мад — мæрдджынтæ. Æмæ зиан 
æрцæуы, дыууæ-æртæ боны фæстæ сау зæххы хай бавæййы, 
фæлæ уыдонæн судзаггаг зиан æхсæвæй-бонæй сæ цуры уыди. 
Æмæ уæд цы цæсгомæй, цы зæрдæйæ хъуамæ райстаид 
фæндыр? Фыдæнæнгæнæгау? Кæд цæфæй нæ мæлут, уæд ма 
уын рæхуыст. Æмæ фæндыр шифанеры сæрæй æнкъардæй 
каст, Заретæ-иу æм куы фæкомкоммæ, уæд-иу æй скæуынмæ 
бирæ нал хъуыд. Афтæ æнæхъæн афæдз. Цалынмæ йын Ану- 
сиат йæхæдæг загъта, уыцы фæндыр нал бæздзæн, уæд та 
йæм æфсоны æвнæлд бакæн, базмæлын æй кæн, зæгъгæ, 
уæдмæ дзы йæхи иуварс ласта. 
Ныр Заретæ фыццаджы хуызæн арæх нал цæгъды, фæлæ 
раздæр... Æвæццæгæн, ахæм бон нæ уыд, фæндыр кæд нæ 
райста. Æмæ та-иу зæрдæйы хъæлæс фæндыры хъæлæсимæ 
сиу. Алы адæймагæн дæр ахæм дарæс и, æмæ дзы йæхи куыд- 
дæр хуыздæр фенкъары, сæрибардæр, рогдæр, ныфс- 
джындæр. Заретæйæн ахæм дарæс нæй, фæлæ йын ахæм 
дзаума и — йæ фæндыр. Уый цыдæр рæстæг удгоймаг фесты, 
ахæм удгоймаг, æмæ йын йæ зæрдæйы алы чысыл фезмæлд 
дæр фембары. Уый йемæ куы цин фæкæны, куы кæугæ. 
Фæндыр — зæрдæйы æвдисæндар, фæндыр—зæрдæйы 
хъæлæс. Зæрдæ хъæлдзæг у, уæд цинæвдылд рог хъуытаз- 
мыр зæлтæ урс бæлæттæ фестынц æмæ æнæкъæм арвы фæпæр- 
пæр кæнынц, суанг Заретæ йæхæдæг дæр æд фæндыр куы 
скафа, уымæ йæ бирæ нал фæхъæуы. Фæндыры зæлтæ адæй- 
маджы сæ уæлныхты сисынц, базыртæ йыл ныссадзынц, æмæ 
лæппу кафæг уа, чызг кафæг уа — сæ къæхтæ зæххыл нал 
фæхæцынц. 
Фæлæ зæрдæ æнкъард у, уæд Заретæйæн йæ къухты æндæр 
фæндыр вæййы. Фæндыр фæкæуы. Хатгай Заретæ фæндыры 
62 

уацары афтæ бахауы, фæндыры судзаггаг зæлты афтæ аны- 
гъуылы æмæ йæ цæссыгтæ æрызгъæлынц. 
Заретæйы чызгæрвыстысты æмæ чындзæхсæвты, арæх, 
бæргæ, нæ фæфæнды цæгъдын, фæлæ дурсæттæгау ныллæу- 
уынц, фæндыр ын йæ разæй фæцæйхæссынц æмæ... Акæса, 
Заретæ куы нæ ацæгъда, уæд сæ чызгæрвыст чызгæрвыст нæ 
уыдзæн: Заретæйы фæндыры мыртæ цы чындзæхсæвæй нæ 
райхъуысой, уый чындзæхсæв нæу. Æмæ бирæ æндæр ахæм 
ныхæстæ. Сахуыр сыл. Куы йæм æрбацæуынц, уæд цы 
зæгъдзысты, уый рагацау фæзоны. Нæ-иу сразы уаид: ба- 
фæллайы, тынг бафæллайы, йæ цæнгтæ сисыны хъару йæм 
нал вæййы, йæ зæнгтæ йæ фæстæ фæласы, фæлæ... дæ бон 
адæмæн чысыл æхсызгондзинад саразын у, уадз, зын дын 
уæд, уæддæр сын æй ма бахæлæг кæн. Æмæ та йæ фæндыры 
фæстæ фæцæй сæртт-сæртт кæны. 
Ныр æй нал æндавы, фæлæ раздæрты Заретæйы иу хъуы- 
ды уæгъд нæ уагъта: цымæ фæндырæй цæгъдын нæ зоны, 
уæд æм искуы хъазтмæ æрбадзырдтаиккой, ахуыдтаиккой 
йæ? Фыццаг хатт æм уыцы хъуыды куы фæзынд, уæд йæ 
зæрдæ афтæ ’рбауынгæг, æмæ скуыдта. Тынг хорз æй зоны: 
фæндырæй дæсны нæ цæгъды, уфд æй иу чызгæрвыст, иу 
чындзхастмæ дæр никуы ничи ахуыдтаид. Кæй цæмæн 
хъæуы? Цы дзы кæнынц? Царды уыцы æвирхъау æцæгдзи- 
над куы базыдта, уæд æртæ мæйы фæндыр йæ къухмæ нал 
райста, иу чызгæрвыст, иу чындзæхсæвмæ дæр нал ацыд, 
фæлæ адæмы æфсæрм бирæ у. Стæй... стæй йæхи зæрдæ дæр 
нал фæлæууыд. Ацы зæхмæ алы адæймаг дæр цыдæр хорз- 
дзинад ракæныны тыххæй фæзыны æмæ йæ хъуыды аивта. 
Куыд тынг бафæллайы, уый-иу адæм куы зониккой, уæд æм 
нæ хатиккой. Йе ’нгуылдзтæ ныкъкъæдзтæ вæййынц, йæ 
цæнгтæ сисынхъом нал вæййы, йæ астæу тæгæлтæ фæхауы, 
сраст ма уыдзæн, уый йæ нал фæуырны. Фæлæ куы ныл- 
лæууынц: иу цагъд ма, мæн дæ цагъдмæ кафын фæнды, 
æрмæстдæр ма иунæг цагъд, дæ фæндырæн æндæр хъæлæс 
и... Уæд ма цы зæгъдзынæ? Йæхи фæндыр уыйас хорз нал у, 
æддæмæ йæ арæх нал хæссы. Æцæгдæр йæхи фæндыр, уый 
æндæр фæндыр у, уымæн æндæр хъæлæс и, чысыл æм баны- 
дзæв æмæ дæ бамбардзæн, зæрдæйы уаг æмæ фæндыры 
мыртæй иу хъæлæс рауайы, уымæй афтæ нæ бафæллайы, фæлæ 
искæй фæндыр... Хъæуы æртæ фæндыры и, æмæ уыдонæй йæ 
цæнгтæ хæрдмæ сисынхъом нал вæййы, æгæр дынджыртæ сты, 
æгæр уæззау. Фæндыры фæстæйæ тыххæй фæзыны, цыма чы- 
сыл сывæллон у, æмæ йын æппæты зын та уый вæййы. 
Заретæ ма æрыгондæр куы уыд, уæд-иу цагъта, цагъта 
æмæ адæмыл йæ цæстытæ хаста, кæй зæгъын æй хъæуы, 
фыццагдæр йæ кары лæппутæ æмæ чызджытыл. Йæ цæстытæ- 
иу сæ атонын нал куымдтой, сæ фæстæ-иу зылдысты. Хæлæг 
63 

сæм кодта? Кодта. Фæлæ уæддæр æмæ ныр дæр йæ зæрдæ 
æвзæр никæмæн загъта æмæ зæгъы. Уадз алчидæр йæхи 
фæндиаг цæрæд, уадз алчидæр амондджын уæд. Заретæмæ 
афтæ кæсы, æмæ зæххыл цас фылдæр амондджын адæм уа, 
афтæ иннæ адæм дæр амондджындæр уыдзысты. 
Лæппутæ æмæ чызджытæ цины æвдылдысты, былты 
змæлдæй, цæстæнгасæй кæрæдзийæн цыдæртæ дзырдтой. 
Цыдæртæ, зæгъгæ, дыууæ æрыгон уды æхсæн уарзондзина- 
ды фыццаг арт куы ссудзы, уæд сæ цæстытæй цытæ фæдзу- 
рынц, уыдон. Фæндыры цагъд, хъазт, зарæг, дзолгъо-молгъо, 
хъæлдзæг адæм... Æмæ-иу, æвæццæгæн, æнхъæлдтой: ничи 
сæ уыны, адæм уыдоныл не сты. Æмæ чи зоны, раст уыдыс- 
ты, фæлæ сæ иу адæймаг иу уысм дæр уæгъд нæ уагъта. Уый 
уыд Заретæ. Йæхæдæг-иу йæхицæй фефсæрмы, йæ сæр-иу 
æндæрырдæм фæзылдта, фæлæ та-иу цасдæры фæстæ, 
йæхæдæг дæр-иу æй нæ базыдта — йæ цæстытæ фæстæмæ 
чызджытæ æмæ лæппутыл æрæнцадысты. Заретæйæн йе 
’нгуылдзтæ фæндыры амонæнтыл тæлфыдысты, йæ цæстытæ 
та — адæмыл. Уыд-йу ахæм рæстæджытæ, æмæ-иу хатт 
цæмæндæр йæ цæстытæ атартæ сты, ницыуал-иу уыдта, 
æрмæстдæр ма-иу æм хъуыст йæ фæндыры хъæлæс. Æна- 
хуыр хъæлæс. Фыццаг фæндыр цы дзуры, уый не ’мбæрста 
æви йæм йæ хъус фаг нæ дардта? Стæй йæ бæлвырдæй 
фехъуыста. Бæлвырдæй нæ, фæлæ фæндыр йæ хъæлæсы- 
дзаг, цъæхахстгæнæгау, фæдисы дзæнгæрæг цæгъдæгау хъæр 
кодта: «Ды сахъат дæ! Ды сахъат дæ! Ды сахъат дæ!..» Фæндьь 
ры судзаггаг хъæлæс, æвæццæгæн, æрмæстдæр Заретæмæ 
хъуыст, æндæр-иу адæм куыд не ’рлæууыдысты, Заретæмæ- 
иу куыд нæ разылдысты, сæ бынæтты-иу цавддуртау куыд 
нæ баззадысты, сæ цæстытæ-иу ыл куыд не ’рæвæрдтой?! 
Йæхицæн фæндыры хъæлæсæй йæ хъустæ рызтысты, къуыр- 
ма дзы кодта. Уыцы цагъдмæ куыд уыди кафæн, зарæн, 
худæн? Æви адæммæ ницы хъары? Æви адæмæн уæлдай нæу? 
Зарæджы бæсты дæ хъарæг куы райхъуыса, уæддæр æй нæ 
бафиппайдзысты. Нæ! Раст нæу Заретæ. Адæм алцыдæр зо- 
нынц: хатгай-иу ничиуал кафыд, тымбыл фæз-иу афтидæй 
аззад, æмæ Заретæ уый фæфиппайдта, уæд-иу цас арæхст, 
афтæ фæндыры цагъд хъæлдзæгмæ раивта. Хатт-иу ын 
фæндыр аивазын нал куымдта, йæ цæнгтæ-иу фæндырыл 
адæргъ сты, адæмы æмдзæгъд æмæ дзолгъо-иу банцад. Дзур- 
дзысты ма дæм, курдзысты ма дæ: æрмæстдæр-ма иу цагъд, 
фæлæ дæуæн фæндыры амонæнтыл бахæцай, уый дæр дæ 
хъару нал у, æмæ сыстадтæ сабыр, уæззау, цыма райсомы 
хурыскастæй хурныгуылдмæ иу комæй иннæ коммæ дуртæ 
фæхастай, афтæ бафæлладтæ æмæ хъавгæ къахдзæфтæй 
хæдзармæ фæцæуыс, дæ къæхтæ зæххæй тыххæй тоныс. Кæд 
64 

дын æмбал фæуа, уæд хорз, ноджы хуыздæр та — дæхæдæг 
иунæгæй куы цæуай, уæд. Дæхæдæг æмæ дæ хъуыдытæ. 
Зæххы, царды æмуæз хъуыдытæ. Тыххæй сæ фæхæссыс. Цæу- 
ыс æмæ дæм ничи ницы дзуры, дæ цæстытæ доны куыд ра- 
зылдысты, уый ничи уыны. Дæ кæуын дæ хъуырмæ схæццæ 
æмæ дæ былтæ дæ армытъæпæнтæй куыд амбæрзтай, уый 
ничи уыны. Ницы дæм хъуысы. Æрмæст дæ фæндыры иу- 
гæндзон хъæлæс уæгъд нæ уадзы, демæ æмдзу кæны: «Ды сахъ- 
ат дæ! Ды сахъат дæ!..» Ноджыдæр ма исты куы зæгъа, уый 
тасæй дæ хъустæ ахгæныс, фæлæ дзæгъæлы: уыцы хъæлæсæн 
бауромæн нæй. Схуысдзынæ, дæ сæр базы бын бакæндзынæ, 
уæддæр уыцы иугæндзон хъæлæс хъуысдзæн. Дæ хуыссæны 
рафт-бафт кæндзынæ, цармæ дзагъыр цæстæй кæсдзынæ. Дæ 
удхар, дæ хъизæмар дын мад æмæ фыдæй куыд ничи бафип- 
пайа, ууыл архайдзынæ. Фæсæмбисæхсæв кæнæ бонивайæн- 
тыл кæд афынæй уай, уæд хорз. 
Заретæ Алыкка æмæ Бæдинæйы чындзæхсæвы дæр тынг 
бафæллад. Йæ цæстытæ адæмыл хаста, фылдæр, кæй зæгъын 
æй хъæуы, лæппутæ æмæ чызджытыл. Цæмæндæр цалдæр 
хатты Алыбегимæ фемдзаст сты. Фемдзаст-иу сты фылдæр- 
фылдæр цæсты фæныкъуылды бæрц, фæлæ-иу цыма се ’хсæн 
цыдæр сусæг, цыдæр æбæрæг, фæлæ зæрдæйæн æхсызгондзи- 
над чи хаста, зæрдæ чи æндæвта, ахæм ныхас æрцыд. Цæмæн- 
иу фемдзаст сты? Æнæнхъæлæджы? Алыбег-иу куы хъазты 
иу кæрон фæзынд, куы иннæ, уæддæр-иу кæрæдзийы сæ 
цæстытæй ацахстой, цыма кæрæдзийы агуырдтой. Алыбе- 
джы цæстытæй калд æнахуыр рухс. Æрмæст цыдæр цæхгæр, 
цыдæр сонт рухс нæ — фæлмæн, уæздан, зæрдæйыл чи 
æмбæлди, зæрдæ кæмæй тади. Хъазт фæуынмæ æввахс-иу 
ноджы арæхдæр фемдзаст сты, сæ цæстытæ-иу кæрæдзиуыл 
ноджы фылдæр афæстиат сты. Уæлдайдæр Алыбег; йæ 
цæстытæ дзы нал иста, æмæ-иу Заретæ батыхст, йæ сæр-иу 
иуварс фæзылдта, лæппуйы цæстытæй куыддæр æфсæрмы 
кодта. Диссаг, уæд йæ фæллад не ’нкъардта. Йе ’нгуылдзтæ 
фæндыры амонæнтыл тæлфыдысты, дыууæрдæм сыл згъорд- 
той, кафыдысты сыл. Фылдæр хатт-иу хъазты фæуынмæ 
æввахс йæ бон дзурын нæ, фæлæ улæфын дæр нал уыд, уæд 
йæ тæрттæ байгом сты, йæхи цыдæр æнахуыр рог æнкъард- 
та. Цæмæн? Цы уыди уый? Зæрдæ... зæрдæ кæд алцыдæр 
раздæр. Ныр дæр... Охх... 
...Уæддæр уыцы фын... Дысоны фын... Кæд Заретæмæ 
цыдæр бæллæх æнхъæлмæ кæсы æмæ зæрдæ уымæн нысса- 
джилтæ, йæхимидæг уымæн ныссуйтæ. Хуыцау, табу дын 
уæд, фыдбылызæй сæ бахиз. 
Уæд, Алыкка æмæ Бæдинæты чындзæхсæвы зæрдæ ал- 
3 Дысоны фып 
65 

цыдæр раздæр базыдта. Заретæ æмæ-иу Алыбег 
æнæнхъæлæджы фемдзаст сты, æнæнхъæлæджы-иу агуырд- 
той кæрæдзи сæ цæстытæй? Уый Заретæ фæстæдæр, алцæу- 
ылдæр æрвонг зондæй куы ахъуыды кодта, уæд бамбæрста. 
Гæнæн и, æмæ дыууæ адæймаджы æхсæн иу ныхас дæр ма 
’рцæуа, суанг былты кæнæ уæнгты фезмæлдæй дæр 
кæрæдзийæн мацы бамбарын кæной, фæлæ уæддæр, цыма сæ 
хъуыдытæ кæрæдзийæн æргомæй загътой, афтæ кæрæдзийы 
бамбарой. Цæстытæ æвзагæй æвзæрдæр нæ зонынц дзурын. 
Цыппар цæсты дзæгъæлы сиу вæййынц? Кæрæдзимæ 
дзæгъæлы ныджджих вæййынц? Цыппар чысыл арты æвза- 
джы хъæбысгæнæгау кæрæдзийыл хуымæтæджы стыхсынц? 
Чысыл рæстæгмæ се ’хсæн цæйбæрц ныхас æрцæуы! Заретæ 
бамбæрста: сæ зæрдæтæ кæрæдзимæ сæхи ивазынц, кæрæ- 
дзийы агурынц, кæрæдзимæ тырнынц. Дыууæ хæрзсыха- 
джы. Уымæй размæ кæрæдзимæ иу æмæ дыууæ хатты фем- 
дзаст сты? Иу æмæ дыууæ хатты сæмбæлдысты? Алыкка æмæ 
Бадинæты чындзæхсæвы се ’хсæн цыдæр æрцыд, цæстытæ 
зæрдæты æнкъарæнтæ кæрæдзимæ скъæфтой. Заретæйы сæр 
зылд. Ау?.. Уыцы æнахуыр хъуыды йæхимæ æмгæрон нæ 
уагъта, иуварс æй сырдта, уæддæр йæ алыварс зылд. Ау, 
Алыбег æй уарз... Уымæн уæвæн нæй. Нæй! Æмæ уæд уыцы 
цæстæнгас... Уый... Алыбег... Заретæ йæ цæстытæ бæргæ 
æмбæхста, фæлæ... Нæ! Куы сæ ’мбæхстаид, уæд-иу Алыбе- 
гимæ цæмæн фемдзаст сты? Исчи йæ тыххæй кæсын кодта? 
Æмæ Заретæйы хъуыдытæ ныссуйтæ сты, алырдыгæй йыл 
тыхстысты. Алыбеджы сау хъоппæг цæстытæ дзы ныхстыс- 
ты, иу уысм æй уæгъд нæ уагътой, куы-иу кæцæй фæзын- 
дысты, куы кæцæй. Цыппар цæсты кæрæдзиуыл сыгъдыс- 
ты, се ’хсæн сусæг ныхас цыд. Сусæг? Уый, хъазты цы адæм 
уыд, уыдонæн — сусæг, Заретæ æмæ Алыбегæн та æргом 
ныхас. Нæ! Уæддæр Заретæйы нæ уырныдта. Алыбег дзы 
дзæвгар кæстæр, ссæдзаздзыд лæппу. Цы хъуамæ уа се ’хсæн? 
Нæ зоны, нæ зоны... Алыбег дæс къласы каст куы фæцис, 
уæд хъæууонхæдзарадон институтмæ бацæуынмæ бæргæ 
хъавыд, фæлæ нæ бахауд, фæстаг фæлварæны йын «дыууæ» 
сæвæрдтой. Уæд æй ауадз... Æмæ ныр тракторыл нæ кусид. 
Сабыр, мадзура лæппу, йæ алы ныхас дæр цыма æвзаргæ 
фæкæны, цыма йæ дард кæцæйдæр фæласы. Æгæр мадзура, 
æгæр сабыр лæппу. Искæд тракторыл сбаддзæн, искæд трак- 
тор аскъæрдзæн, Заретæ уый æнхъæл нæ уыд. Ноджы йæ 
афтæ тагъд скъæры, цыма машиназ у. Йæ рыг йæ сæрмæ сба- 
ды. Цæмæн хъæуы æгæр тагъд цæуын? Афтæмæй исты фыд- 
былыз дæр æрцæуы. Фæтæнуæхск, бæрзонд, саджы фисын- 
тыл амад лæппу, æвгъау у трактористæй баззайынмæ, иннæ 
аз институтмæ куы бахауид, уæд... Цалдæр хатты фемдзаст 
66 

сты æмæ цы?.. Заретæ мой кæй никæд скæндзæн, уый хорз 
зыдта. Чи дзы цы кæны? Кæй хъæуы? Амæй ай рæсугъддæр, 
амæй ай хæрзконддæр æнæсахъат чызджытæ. Чызджытæ нæ, 
фæлæ гæлæбутæ, урс бæлæттæ^ зæххон зæдтæ. Уыдоны цур 
Заретæ чи у, кæй хъæуы? Хуыцау ын саккаг кодта иунæджы 
хъысмæт æмæ хъуамæ уый хæсса. Цæрдзæн, стæй иу рæстæг, 
кæстæр хистæр чи не ’взары, уыцы Саулæг йæ цуры 
æрлæудзæн, æмæ фæци йæ зæххон цард Заретæ. Уæд æнустæм 
сулæфдзæн йæ хъизæмæрттæй. 
Хъуыдытæ... Хъуыды цыфæнды дæр кæн. Заретæ йæхи 
чындздзон дарæсы цал æмæ цал хатты федта! Урс-урсид дари 
разгæмттæ, сыгъзæриндонытылд æгънæджытæ, камари рон, 
цæстытæ сæм нæ лæууынц. Йæ къаба урс-урсид, бумбулийæ 
рогдæр. Бæрзондзæвæтджын урс туфлитæ... Нывæфтыд худ. 
Цы рæсугъд ыл фидыдта йæ чындздзон дарæс! Хатт-иу æм 
суанг афтæ дæр фæкаст: чысыл дымгæ дæр æрбаулæфыд, уæд 
урс пакъуыйы хуызæн зæххæй фæхицæн уыдзæн æмæ уæл- 
дæфы адæмы сæрмæ зилдух кæндзæн, адæймаг нал уыдзæн, 
фæлæ уæларвон цæрæг. Хатгай-иу, йæ чындздзон дарæс ыл 
куыд кæнынц, уый йæ буар æнкъардта, ног дарæсы æхсыз- 
гон тæф йæ фындзыл уад. Къухылхæцæг æмæ йæ ’мдзуар- 
джын сæхицæй йæ ног бынатмæ ракодтой. Æмæ уый никæй 
бауырндзæн, фæлæ-иу æм афтæ каст, цыма сæхицæй, йæ хъарм 
къонайæ, йæ мад æмæ йæ фыдæй æцæг хицæн кæны æмæ-иу 
йæ цæстытæ доны разылдысты. Цал хатты бахызт йæ ног 
бынаты къæсæрæй! Цал хатты йæ бакодтой хæдзары æмæ 
сыхæгты хистæр сылгоймæгты цурмæ! Æмдзуарджыны би- 
нойнаг-иу мыды къусыл хæцыд, æмæ-иу Заретæ устытæй 
алкæмæндæр мыд авæрдта, стæй-иу гыццыл лæппутæй исчи 
мыды къус аскъæфта. Сылгоймæгтæ-иу зæрдæбын арфæтæ 
кодтой: 
— 0, дæ ног бинонтæн мыды ад фæкæнай! 
— Амондджын къах æрбавæр! 
— Мыд куыд адджын у, дæ къаимæ ахæм адджын цард 
фæкæнут! 
— Авд лæппуйы адв авдæны куыд аузай, Хуыцауы цæст 
дын уый бауарзæд! 
Заретæйыл арфæты къæвда уарыд, уыдон ыл æрцыдысты, 
уæд уаид дунейы тæккæ амондджындæр сылгоймаг. Æмæ йыл 
сæ иу цæугæ дæр æркодта: рантыст ын лæппу, фырыхъулы 
хуызæн лæппу. Æмæ Заретæ амондджын у, тынг амондджын. 
Диссаг! Уыцы чындздзон дарæсы-иу уыдта иу адæймаг. 
Удæй, зæрдæйæ йæхæдæг уыд,- фæлæ асæй, кондæй — æндæр 
чидæр: бæрзонд, рæхснæг, нарæгастæу, саухил, сауæрфыг, 
сау хъоппæгдзæст ссæдз—дыууæмæссæдзаздзыд чызг. Æмæ- 
иу Заретæ, уыцы бæрзонд рæхснæг чызг у æви уыцы 
67 

дæлæмæдзыд, сахъат чызг, уый нал иртæста. Уый цыдæр 
уысм. Æндæр чи у, уый куыд нæ зыдта,— йæ зонд фæцыд? 
Йе ’рдзон сконд адæймагæн цы радта, уымæй къахыр у, 
уæд уыцы адæймаг æнамонд у. Æрдз нæлгоймаг æмæ сыл- 
гоймаджы сфæлдыста кæрæдзийæн. Сылгоймаг хъуамæ 
æнæмæнг мад уа, ацы зæхмæ уый тыххæй фæзынд. Æмæ йын 
уый байс, уымæй хайджын ма уæд, уæд цымæ дунейыл уымæй 
æгъатырдæр фыдракæнд исты ис? Заретæ йæхи тыххæй нæ 
зæгъы, искæд ын цардæмбал уыдзæн, ууыл хъуыды дæр 
никæд кодта. Æнæ базыртæй арвы тыгъдадмæ тæхæн нæй. 
Ныр амондджын у, ныр ын сæгуыты хуызæн лæппу, фæлæ 
раздæр... Ноджы йе ’мкъласон, йе ’мбал чызджытæ уайтагъд, 
цыма дзырд бакодтой, афтæ кæрæдзи фæстæ мой кæнынмæ 
фесты. Иу ма сæ баззад, бындары чызг—Заретæ—йæ 
тыхстзæрдæ, йе ’лхынцъ хъуыдытимæ. Кæй хъæуы? Цæргæс 
цæргæсимæ тæхы. Гæбæр бæх йæхи гæбæр бæхыл хафы. Иу 
йæхи хуызæн... Æмæ сæ хъæуы чи ис ахæм? Кæд сыхаг хъæу- 
ты... Æмæ Заретæ уыдоныл зилдзæн? Уыдоны хъуамæ агу- 
ра? Æмæ адæймаг нал у? Нæ! Горæты фены йæхи хуызæтты, 
стæй арæх. Æвæццæгæн, хъуыды дæр нæ фæкæны, афтæмæй 
йæ цæстытæ уыдоны фæагурынц æмæ сæ дуне дзыллæты 
æхсæн уайтагъддæр ацахсынц. Цал хатты федта: лæппу дæр 
æмæ чызг дæр сахъат, иумæ æрбацæуынц, лæппу чызджы 
дæларм йæ къух бакодта, худынц, цыдæр хъæлдзæг ныхас 
кæнынц. Сæ цæсгæмттыл хуртæ æмæ мæйтæ хъазынц, цыма 
дунейыл уыдонæй амондджындæр ничи у. Æмæ, æвæццæгæн, 
æцæгдæр тынг амондджын вæййынц. Заретæ-иу æрлæууыд, 
йæ мидбынат-иу сагъдауæй баззад æмæ сæ фæстæ джихæй 
каст, цалынмæ-иу лæппу æмæ.чызг адæмы æхсæн нæ 
аныгъуылдысты, уæдмæ-иу сæ йæ цæстытæ ратонын нал 
куымдтой. Иумæ-иу куыд рæсугъд фидыдтой уыцы лæппутæ 
æмæ чызджытæ! Цыма сæ Хуыцау кæрæдзийæн сфæлдыста, 
цыма ацы дунейы куы нæ сæмбæлдаиккой, уæддæр сын 
дæлдунейы æнæ сæмбæлгæ нæ уыдаид. 
Заретæ сæ хъæуы йæхицæн «аккаг» лæппу нæ, ардта. За- 
ретæ æмæ уыдоны æхсæн — æгæрон быдыртæ. Фæлæ адæй- 
маг диссаг у, сæрсæфæнæй’фæхауы, уæддæр ма фер- 
вæзынæнхъæл хъæмпы халмæ дæр фæлæбуры, уæлдæф йæ 
къухтæй ахсы. Заретæ хъуыды кодта: зæгъæм, йæхи нæ сайы, 
уæд ыл сæ хъæуы чи баввæрсид? Чи йæ бацагурид йæхицæн 
цардæмбалæн? 0, куыд мæгуыр дæ, сылгоймаг! О, сылгой- 
маджы æнамонд хъысмæт! Æмæ Заретæ æрдæг адæймаг у, 
фæлæ сылгоймæгтæй алцæмæй дæр æххæст чи у, суанг уый 
дæр мæгуыр у. Афтæ йæ сфæлдыста Хуыцау, афтæ йæ 
сфæлдыста æрдз. 
Бибо... Цы æдылы уыд Заретæ! Сæ хъæуы «фидауц» Бибо, 
68 

æнæус лæг... Заретæ уыцы хъуыдыты ахæсты куы бахауд, 
уæд Бибойыл къаддæр-уæддæр цыдаид фондз æмæ дыу- 
уиссæдз, дæс æмæ дыууиссæдз азы. Æмæ ма азтæ — гъа, фæлæ 
аназаг, растдæр зæгъгæйæ та — нозтмæ тынг æмхиц. Уæддæр 
æм зæрдæ ’хсайдта, цыма Заретæ Бибойæн йæ иунæджы цард 
самондджын кæнид, йæхæдæг дæр амондджын уаид, афтæ 
йæм каст. Сабыргай йын йæ арахъ ныууадзын кæнид, 
æнæхсад æмæ йæ æнæитувæрдæй никæд рауадзид, уазал хæри- 
наг ын йæ цуры никæд æрæвæрид... 
Заретæ йæхинымæр æнхъæлмæ каст: иу бон æй Бибо аивæй 
æруромдзæн æмæ йæ зæрдæйы- зæгъинæгтæ зæгъдзæн, 
фæстагмæ æфсæрмытæгæнгæ, йæ цæсгом сырххъулæттæ 
афæлдæхдзæн, афтæмæй бамбарын кæндзæн: «Хуыцауæхсæв 
уæм æртæ лæджы барвитынмæ хъавын». 
Бибойæ иу ныхас дæр никæд схауд. 0, куыд мæгуыр дæ 
сылгоймаг! 
Науæд — Хадзымæт. Иучысыл, дам, зондæй цудыд у. Æмæ 
зондæй æххæст чи у? Зондджынæй зондджындæртæ — бирæ. 
Хадзымæт æддæмæ, адæммæ цæуаг нæу æмæ цы? Хæдзар чи 
дары? Сæ фосмæ сын чи зилы? Искæд кæрдæг, хос, хол- 
лагхъуаг фесты? Сæ хæдзары куыстытæ чи кæны? Заретæ 
Хадзымæты æппындæр аххосджын нæ кæны, аххосджын чи 
у, уый йæ бинонтæ. Æркæс æм, базил æм, цæмæдæрты нæ 
арæхсы — бацамон ын. Уыдон та дзы цагъар сарæзтой. Мад 
дæр ын ис, æрбад æмæ дæ лæппуйы дзаумæттæ бампъуз. 
Æдзæллаг Хадзымæт нæ, фæлæ йæ бинонтæ сты. Хадзымæт 
йæ хæрæгмæ, йæ уæрдонмæ куыд зилы, уымæ йæ бинонтæ 
афтæ куы зиликкой, уæд цæхæр калид, сæ кæртæй-иу рахи- 
зид æфснайд, хæрзконд лæппулæг. 
Уыдон кæддæры хъуыдытæ сты, фæлæ ныр... 
...Уæддæр уыцы фын... Дысоны фын... Заретæ дзы æппын 
йæ зæрдыл куыд ницы бадардта! Бафæллад. Мацы бакус, 
афтæмæй бафæллай! 
Чындзæхсæвы Алыбеджы цæстæнгас йæхиуыл куы æрцах- 
ста, уæд Заретæ фыццаджы Заретæ нал уыд: уый уыд расы- 
джы хуызæн, йæ сæр зылд, фæндьцэ йæ къухтæй хауд. Алы- 
бег... Нæ! Уымæн уæвæн нæй! Йæ мад æмæ йæ фыды 
зæрдæцæф, зæрдæхæлд кæны? Йæ хионтæ, йæ къабæзтæ, су- 
анг ыл сыхбæстæ дæр бахъоды кæниккой. Уæд Алыбегæн сæ 
хæдзары нæ, фæлæ хъæубæсты дæр бынат нал уаид, тутæ 
йыл кæниккой, æнгуылдзæй йæм амониккой. 
Бæдинæ æмæ Алыккайы чындзæхсæвы размæ сыхы 
фæсивæд изæрæй Заретæты цур даргъ фæйнæг бандоныл бад- 
тысты. Заретæ дæр сæ цуры цалдæр минуты алæууыд. 
Хъæлдзæг ныхас. Æнæмæт кæл-кæл. Дзырдæппарæн. Уæддæр 
69 

Заретæ Алыбеджы цæстæнгас цалдæр хатты йæхиуыл æрцах- 
ста. Ницæуыл фæгуырысхо, ницы бафиппайдта? Нæ! Фæгуы- 
рысхо. Алыбег æм цалдæр хатты æрбакаст, æхсгæ каст. 
Цыдæр æмбæхст уыд йæ цæстæнгасы. Заретæ, нæхимæ цæ- 
уын, зæгъгæ, куы загъта, уæддæр йæ фæстæ каст, йæ цæстытæ 
дзы, цалынмæ фæаууон, уæдмæ нæ атыдта. Заретæ сæ йæ 
фæсонтыл æнкъардта. Цыма йæ фæстæ бацæуынмæ хъавы, 
суанг ма йæм афтæ дæр фæкаст. Æмæ сæм иу æмæ дыууæ 
хатты уыди? Сыхаг лæппу цæмæй йæ сыхæгтæм бауайа, уый 
тыххæй йæ арвы дуæрттæ гом кæнын хъæуы? Фæлæ йæ уыцы 
изæр Заретæ сæ кулдуарæй мидæмæ дæр не ’рбауагътаид: 
фæталынг, мад æмæ фыд Хъæрмæдоны, Заретæ иунæг у, æмæ 
адæм цы зæгъдзысты, цы банхъæлдзысты? Нæ! Алыкка æмæ 
Бæдинæты чындзæхсæвы се ’хсæн цы сусæг ныхас æрцыд, 
уый раздæр райдыдта, уый размæ изæр. Алыбеджы цæстытæ 
йын дзырдтой: мидæмæ дæ бахæццæ кæнон? Заретæйы 
цæстытæ йын дзуапп радтой: уымæн уæвæн нæй. Æниу, Алы- 
бег сыхаг лæппуты æмæ чызджыты куыд ныууагътаид? Сæ 
цурæй йæхи куыд фæтылиф кодтаид? Нæ! Уыцы изæр дæр 
Заретæ Алыбегыл фæгуырысхо, фæлæ йæм Алыбеджы зæрдæ 
æхсайы, уыцы хъуыды йæхимæ æмгæрон дæр не ’руагъта. 
Алыкка æмæ Бæдинæйы чындзæхсæвы Заретæйы фæндыр 
æнцой нæ зыдта. Фæлæ куыд фæстæмæ фæндыр Заретæйыл 
гадзрахатæй цæуын райдыдта: уæззауæй-уæззаудæр кодта, йæ 
хъæлæс æнкъардæй-æнкъарддæрмæ ивта. Иу цагъд, фæлæ йæ 
цал æмæ цал хуызы ацæгъдæн и: гæнæн и, æмæ уæлдæфы 
зæрватыччы хуызæн пæр-пæр кæна, хъаза, зæрдæ йæм тæлфа, 
фæлæ гæнæн и æмæ зæрдæ æвдæрза, æнкъард мыртæ дыл 
цæссыгтау хауой... Фæндыр — зæрдæйы айдæн, зæрдæйы 
уадындз, йæ хъæлæс æмæ, чи зоны, адæм ын йе ’нкъард зæлтæ 
нæма ахстой, фæлæ сæ Заретæ хорз æнкъардта. Куыд- 
фæстæмæ тынгдæр. Куыдфæстæмæ йыл здыйы æртæхтæй 
хаудысты, æмæ зæрдæ йæ гаччы нал уыд. Алыбег-иу мигъ- 
вæлмы ныгъуылæгау аныгъуылд, нал-иу æй ауыдта, дардæй 
дзы дарддæр кодта. Алыбег... Æрыгон лæппуйæ йæхи сайы, 
йæхимидæг цыдæр хъуыдытæ, цыдæр бæллицтæ йæхицæн 
сныв кодта æмæ... Фæлæ атадысты. Æмæ зæрдæ суынгæг. 
Уыцы хъуыдытæ æмæ фæллад... Йæ цæнгтæ фæндыр айва- 
зын нал фæрæзтой, йæ астæу ницыуал æмбæрста, фæндыр 
афтæ уæззау ссис æмæ йæ йæ быны цъист кодта. Æнæхайыр 
фæуæд! Йæ хъæлæс та кæуæгау хъуыст: «Ды сахъат дæ! Ды 
сахъат дæ!» Æмæ Заретæйы сæры атахт: иу бон куы уа, уæд 
йæ фæндыр райсдзæн æмæ йæ зæххыл ныццæвдзæн, нып- 
пырх æй кæндзæн, нал æй хъæуы, сыгъд ыл ссæуæд! Фæлæ 
адæмы æфсарм, æмæ ма иу цагъд. Дыккаг. Æртыккаг цагъд 
ма тыххæй акодта æмæ йæ цæнгтæ фæндырыл адæргъ сты, 
70 

цыдæр уысм йæ сæр бынмæ æрхауд, стæй ныуулæфыд, адæй- 
маг тынг куы бафæллайы, уæд куыд ныуулæфы, афтæ, æмæ 
загъта: «Мæ бон нал у, бахатыр кæнут»,— æмæ сыстад. Йæ 
астæу тыххæй сраст кодта. Ничи йæм бахатыд: иу цагъд-ма, 
иу цагъд-ма, дæ хорзæхæй. Æвæццæгæн, куыд тынг бафæллад, 
уый йæ цæсгомыл бæрæг уыд. Адæмыл æй йæ цæстытæ ахæс- 
сын фæндыд: Алыбег цы фæци, фæлæ цыма адæм чысылæй- 
стырæй хъахъхъæнынц, афтæ йæм фæкаст æмæ фезмæлыд. 
— Хъазтмæ уæд та бакæс. 
— Кæдæм тагъд кæныс?..— Хъуысыд æм дард кæцæйдæр 
хъуысæгау, фæлæ не ’рлæууыд. Стæй уыцы рæстæг ахæм тых 
нæ уыд, æмæ йæ чи æрурæдтаид. Цы ма дзы нæ федта? Цы 
дзы архайы? Чысыл сывæллоны хуызæн адæмы æхсæнты 
хъазтмæ кæс, хæрдмæ дæхи иваз. Нæ! Цæуын æй хъæуы. Йæ 
мад æмæ йæ фыд Хъæрмæдоны, æмæ сын уæд та сæ хæдзар 
фæкъахтæуыд. 
Мæй нæма скаст, æмæ фæндаг дзæбæх нæма зынд, дæ алы 
къахдзæфмæ дæр кæс, дæ къах мацæуыл бакъуыр, мæлæты 
къæхты хицау куы нæ у, ноджы йыл йæ фæллад тынгæй- 
тынгдæр тыхст. 
Адæмы дзолгъо-молгъо, фæндыры цагъд мынæгæй- 
мынæгдæр кодтой, фæстагмæ йæм æппындæр ницыуал 
хъуыст. Заретæ сæхи уынгмæ фæзылд, афтæ цыма цыдæр 
уынæр... Нæ. Нæ фæтарст: чи йæм хъуамæ лæбура, уæдæ 
скъæфджытæ дæр нæ уыдзысты. Лæмбынæгдæр байхъуыста: 
кæйдæр къæхты уынæр. Хæстæгæй-хæстæгдæр кодта. Цæмæй 
тарсти, фæлæ уæддæр... чызджы зæрдæ... 
— Заретæ!— зонгæ хъæлæс. Алыбеджы хъæлæс. Æмæ 
Алыбег цæуы йæ фæстæ? Чызг сагъдауæй аззад. Уый... Нæ! 
Уымæн уæвæн нæй! Йæ зæнгтæ афтæ æрлæмæгъ сты, æмæ йæ 
фæцудынмæ бирæ нал хъуыд. Мæй дæр... куы нæма скасти 
æмæ... Алыбег Заретæйы фæстæ цæуы, уый исчи куы фена. 
Æмæ сыхаг лæппу æмæ сыхаг чызг сæ хæдзæрттæм иумæ 
цæуынц, уым диссагæй цы ис? Заретæйæн йæ зæрдæ афтæ 
гуыпп-гуыпп кодта æмæ, æнхъæлдæн, хъазты цы адæм баз- 
зад, уыдонмæ дæр хъуыст. Æмæ дыууæ сыхаджы фæрсæй- 
фæрстæм никæд цыдысты? Иумæ никæд ныхас кодтой? Дыу- 
уæйæ иумæ никæд аззадысты? Бирæ хæттыты, мин æмæ мин 
хатты, фæлæ ныр... Дысон дæр, уæлдайдæр та, ацы изæр сæ 
цæстыты æхсæн цы ныхас æрцыд, уый... Уый цы амыдта, 
уымæн Заретæ ницы зыдта, фæлæ йæ йæ зæрдæ ’нкъардта. 
Зæрдæ ’нкъардта: æнæмæнг, æнæмæнг ахсæв се ’хсæн цыдæр 
æрцæудзæн, се ’хсæн æрцæудзæн цыдæр æнахуыр фембæлд. 
Лæппу йæ ’рбаййæфта, æмæ цасдæр рæстæг, чи зоны, цал- 
дæр уысмы, чи зоны, æнæхъæн æнус æдзæмæй лæууыдысты. 
71 

— Цæуæм,— загъта Заретæ, æмæ дыууæйæ дæр фезмæлы- 
дысты. Йæ зæнгты бынтондæр хъару нал уыд, кæд фæды- 
дагъ уыдзысты, кæд фæтасдзысты йæ быны, уымæ æнхъæлмæ 
каст. Фæлæ, диссаг, уыцы рæстæг ыл цыдæр æхсызгон уылæн 
æрбаулæфыд, цыма йæ хуыссæг ахсы. Æмæ ахъуыды кодта: 
ехх, ныр дæ хуыссæны февзæр! 
Цал къахдзæфы акодтой? Нымадæй цалдæр, афтæ йæ уæх- 
скыл цыдæр аныдзæвыд æмæ фæтарст. Нæ! Нæ фесхъиудта, 
нæ ныцъæхахст кодта, йæхи иуварс нæ аппæрста. Алы- 
бег йæ фарсмæ нæй, цæмæй тæрсы? Уый уыд Алыбеджы къух. 
Ноджы йыл тынгдæр æрæнцад, æнахуыр фæлмæн хуызæй, 
цыма йæ æрбахъæбыс кæнынмæ хъавыд. Алыбеджы цон- 
джы хъарм Заретæйы буары хъардта. Заретæ йыл иуварс 
ахæцыд. Цонг нæ фезмæлыд. Нæ фæлæ Алыбег Заретæйы 
къух йæ армы бакодта, цыма афтæ æмбæлы, æмæ йæ æрбал- 
хъывта, фæлмæн, куыд нæ фæрисса, афтæ. Йæ къух ын афтæ 
йæ армы никуыма ничи бакодта. Заретæйы фæндыд йæ къух 
суæгъд кæнын, йæ къух атонын, фæлæ йæхимæ уыйбæрц 
хъару нæ ардта. Нæ фæлæ йæм хъару мисхал дæр нал уыд. 
Диссаг, цæугæ ма куыд кодта, йæ зæнгтæ ма куыд змæлы- 
дысты, йæ къæхтæ ма куыд иста? Уæддæр æм цалдæр ныха- 
сы зæгъыны тых разынд: 
— Дæ къух айс, исчи... 
— Æмæ нæ фенæнт,— Алыбеджы хъæлæс цыдæр бар- 
джын уыд, цыдæр ныфсджын. Уыцы сабыр, фæлмæн, ма- 
дзура лæппуйæ ахæм ныхæстæ схауæнт! Нæ! Уымæн дæр йæ 
хъæлæс рызт. Арахъы тæф... Æвæццæгæн, иучысыл анызта. 
Æмæ куы нæ фæназы! Уæвгæ иучысыл куы аназа, уæд уым 
диссагæй цы ис? Лæг нæу? Алыбег Заретæйы размæ æрлæу- 
уыд. 
— Ды... æз... 
Заретæйы зæрдæ ныссæххæтт кодта: Алыбег иучысыл 
анызта. Æмæ цæмæн? Цæмæй фæныфсджындæр уа, 
æвæццæгæн, уый тыххæй. 
— Заретæ... — æмæ йыл йæ цæнгтæ æрбатыхстысты, 
йæхимæ йæ æрбалхъывта, æрбахъæбыс æй кодта, аба йын 
кодта. Цы ми кæны? Хъуамæ Заретæ йæхи атона, Алыбеджы 
лæугæйæ ныууадза, фæлæ... Фæлæ йæхи атонын йæ бон нæ 
уыд, йæ къухтæ æрхаудысты, Алыбеджы риуыл йæ сæр æруагъ- 
та, йæ зæнгтæ йæ быны куы фæдыдагъ уой, уый тæссæй 
лæппуйыл банцой кодта. Æви йын уый æфсон уыд? Чи зоны. 
Чи зоны, æфсон ын уыд, Алыбеджы былтæ йыл сыгъдысты: 
йæ ныхыл, йæ рустыл, йæ былтыл, йæ армытъæпæнтæй йын 
йæ дзыккутæ лæгъз кодта, йæ уырзтæ йын йæ дæллагхъуыр 
хаста. Æмæ Заретæ тад, тад, ногуард фæлмæн хæмпус мит 
хуры хъарммæ куыд фæтайы, афтæ. Стæй... стæй, йæхæдæг 
72 

дæр æй нæ бамбæрста, афтæмæй батæ æмæ хъæбыстæ кодта 
Алыбегæн. Хатгай-иу æм афтæ фæкаст, цыма зæххон нал у, 
фæлæ бахауд уæларвон дунемæ æмæ тæхы уæлдæфы. Чингуы- 
ты-иу каст: батæ, хъæбыстæ... æмæ чызджы сæр разылд, йæ 
къæхты бын зæхх нал æнкъары. Æмæ уый Заретæмæ диссаг 
каст, цыма фыссæг адæймаджы уды æцæг скондæй дард у, 
чиныгкæсæджы афæливынмæ хъавы. Нæ! Алыбеджы æн- 
гуылдзты æхсызгон змæлд, йæ былты, йæ русты æхсызгон 
хъарм, уыцы æхсызгон узæлд ын йæ хъуыды цæхгæр аивын 
кодтой, 0, рæдыд! Ныр дæр ма Заретæимæ сты уыцы уысмтæ, 
рæстæгимæ йемæ æмдзу кæнынц, стæй, æвæццæгæн, цалынмæ 
йæ цæстытæй рухс кæла, уæдмæ йемæ уыдзысты. Адæйма- 
джы царды вæййы ахæм минуттæ æмæ æнæхъæн азтæй, 
æнæхъæн дæсгай азтæй дæр зынаргъдæр сты. Æрмæст уыдо- 
ны тыххæй дæр райгуырæн ис ацы зæххыл. Уыцы изæры 
рухсæй абон дæр рухс у Заретæйы зæрдæ. Уыцы изæры фæстæ 
дызæрдыг нал кодта: уый дæр адæймаг у, уый дæр иннæ сыл- 
гоймæгты хуызæн сылгоймаг у. Цæмæндæр ын Алыбеджы 
хъарм хъæбыс йæ зæрдыл æрлæууын кодта йæ сабибонтæ. 
Гыццыл ма куы уыд, уæд ма-иу Анусиаты хъæбысы æнкъар- 
дта йæхи афтæ. Йæ риумæ-иу ын йæхи нылхъывта, мады 
буары æхсызгон хъарм-иу йæ уæнгты хъардта. Мады 
хъæбысæй йæхи ратона, уый-иу æй нал фæндыд æмæ-иу дзы 
уынæр нал хъуыст, æнхъæлдæн æмæ-иу улæфгæ дæр нал код- 
та, йæхи-иу æм нылхъывта. Æрмæст-иу рæстæгæй-рæстæгмæ 
Анусиаты цæстытæм скаст. Суанг ма ныр дæр рæсугъд сты, 
фæлæ уæд... Морæ, хъоппæг цæстытæ, ирд, уалдзыгон 
фæлмæн хуры тынты хуызæн сæ рухс тынтæ калд. Анусиат 
дыл йæ худæндзаст цæстытæ ахæссæд æмæ æрмæст уый дæр 
фаг уыд рæвдыдæн, се ’хсызгон хъарм рухс зæрдæйыл 
æмбæлд, стæй ныртæккæ дæр афтæ у. Фондз-æхсæзаздзыд 
сывæллон дæр рæсугъд цы у, уый хорз фенкъары. Æмæ За- 
ретæ, йæ мад рæсугъд, тынг рæсугъд кæй у, уый зыдта. Фæлæ 
йæхæдæг... Уымæ йæ мадæй цæуыннæ исты фæхæццæ? Уыцы 
фарстæн абон дæр йæ бон дзуапп раттын нæу. Дзуапп та йын 
агуры, йæхи æмбарынхъом куы фæци, уæдæй фæстæмæ. 
Агуры, фæлæ дзæгъæлы. Скъолайы ма куы ахуыр кодта, 
уæддæр, уæлдайдæр та библиотекæйы кусын куы райдыдта, 
уæд æмæ уæдæй фæстæмæ цал чиныджы бакаст? Йæ мад æмæ 
йæ фыд — дыууæйæ дæр саджы фисынтыл амад, уыдон нæ, 
фæлæ сæ дард хæстæджытæй дæр сахъат никуы ничи уыд. 
Уæд Заретæйыл цы бæллæх æрцыд, сахъатæй цæмæн рай- 
гуырд? Дæлæмæдзыдæй цæмæн бзззад? Хуыцау ын йæ мад 
æмæ йæ фыдмæ истæуыл фæхæрам? Æмæ фысы комæй хал 
куы никуы ратыдтой, мæлдзыгыл æрлæууынæй дæр сæхи куы 
хъахъхъæнынц, сывæллæтты æнæазым зæрдæтæ куы хæс- 
сынц сæ риуты? 
73 

Адæймаг, дам, алцæуылдæр ахуыр кæны! Уый раст нæу. 
Заретæ сахъат кæй у, къуыпсин, ууыл нæ ахуыр кæны, 
уæлдайдæр та раздæрты, уæлдайдæр та, цалынмæ Амыран 
фæзынд, уæдмæ йæ уыцы хъуыды иу минут дæр уæгъд никæд 
суагъта, йемæ æмдзу кодта. 
Заретæ Алыбеджы хъарм хъæбысæй, уый размæ йæ фын- 
ты дæр кæй никæд банкъардта, уыцы æхсызгон хъарм 
хъæбысæй йæхи атонын нæ фæрæзта. Йæхи атонын та йæ 
хъуыд. Æмæ иурæстæг фезмæлыд, Алыбегыл иуварс ахæцыд, 
скаст æм: кæм и? Йæ фыны, æви зæххон дунейы? Заретæ 
аргъæутты дунемæ нæ бахауд, фын нæ уыдта, алцыдæр уыд 
æцæг. Йæ фынты цалдæр хатты банкъардта нæлгоймаджы 
узæлд. Фылдæр хатт уыдта саухил лæппуйы, къæбæлдзыгсæр. 
Уыцы æнæзонгæ, фæлæ зæрдæйæн хæстæг адæймаг ыл узæ- 
лыд, рæвдыдта йæ, йæ фæлмæн хъарм уырзтæ йын йæ рус- 
тыл, йæ былтыл, йæ къуыбыр риутыл хаста, йæ цæхæр былтæ 
йыл сыгъдысты. Райхъал-иу, уæддæр ма-иу уыцы узæлд йæ 
зæрдæйæ нæ цух кодта. Алыбег ыл нæма аныдзæвыд, фæлæ 
уæддæр нæлгоймаджы рæвдыд зыдта. Æрмæст йæ фынты. 
Фæлæ фын, цыфæнды хорз фын дæр фын у, уыцы изæр та 
фын нæ уыд. Йæ фынты йыл цы лæппу узæлыд, уый хуызы 
йыл узæлыд Алыбег, уый размæ йæ фыны дæр кæй никæд 
федта, йæ хъуыдыты йæм æмгæрон дæр чи никæд уыд, уыцы 
Алыбег, йæ хæрз сыхаг. Цыма чызгмæ никæд сдзурдзæн, нæ 
фæлæ йæм бакæсын дæр никæд бауæнддзæн, сылгоймагыл 
куыд узæлын хъæуы, цыма уымæн æппындæр чи ницы зоны, 
уыцы мадзура Алыбег. Цыма Алыбегæн «Беларусь» скъæрын 
йеддæмæ йæ хъуыдыйы ницы ис, цыма болтытæ æмæ 
дæгъæлтæ здухын йеддæмæ ницы зоны, йæ къухтæ цыма 
дзæбуг æмæ аркъауыл æрхæцын йеддæмæ ницæмæарæхсынц, 
Заретæмæ афтæ каст. Æмæ рæдыд. Тынг рæдыд! Йæ фарсмæ 
лæууыд, цыдæр дæрзæг, æнарæхст къухтæ кæмæн уыд, цыдæр 
æнæхсæст, гуымыдза лæппу нæ, фæлæ йæ алы баныдзæвдæй 
дæр зæрдæ чи агайы, зæрдæ кæмæй тæлфы, ахæм лæппу. Цы 
æнахуыр фæлмæн уыдысты йæ уырзтæ, йе ’нгуылдзтæ! 
Уыцы изæр ацы дунейы уыд æрмæстдæр дыууæ адæйма- 
джы: Заретæ æмæ Алыбег. Æндæр Заретæ сæхимæ цæуыннæ 
тагъд кодта?.. Уæд та сæ, уынджы астæу Алыбегимæ 
кæрæдзиуыл куыд узæлыдысты, афтæмæй исчи федта? Цыдæр 
уысм Заретæ йе ’рдзон гакмæ æрыздæхт, æрæвронг æмæ загъ- 
та: 
— Ам лæууын аив нæу,— æмæ йæ алыварс акаст: кæд сæ 
сусæгæй исчи хъахъхъæны? Адæмы цæст уынаг у, æмæ уæд 
райсом сыхбæстæ, хъæубæстæ дам-думтæй байдзаг уыдзæн. 
Дыууæйæ дæр зæххæй сисынмæ нал бæздзысты. Æмæ ма За- 
ретæ гъа, фæлæ Алыбег... Æмæ Заретæ тагъд-тагъд ацыд, 
74 

Алыбег йе ’мцыд кодта. Сæ кулдуары цур æрлæууыд, хъуамæ 
кæртмæ бахиза. Алыбег дæр æрлæууыд. Æмæ цæмæн? Сæхимæ 
цæуыннæ ацæуы? Цæмæн ныхъхъус уæд Заретæ? Цæуыннæ 
загъта Алыбегæн: «Ныр æнафон у, уæхимæ ацу»,— æмæ 
кæртмæ бахиз, дæ фæстæ дуар бахгæн. Фæлæ кæртмæ разæй 
бахызт Заретæ нæ, Алыбег, цыма афтæ æмбæлд, цыма сæ 
бинонтæй уыд. Уый, уыцы мадзура, уыцы æфсæрмдзаст 
лæппу. Æмæ Заретæ бамбæрста: йæ сыхаг нырмæйы лæппу 
нал у, йæ нæлгоймаджы туг, йæ нæлгоймаджы тых йæ уæнг- 
ты бацыд. Дуар дæр уый сæхгæдта,’ цыдæр барджынæй, цыма 
хæдзары хицау у, афтæ. Æмæ йæ разæй хæдзармæ бахызт, 
цырагъ не ссыгъта,— мæй сæ хæдзары акомкоммæ æрца- 
уындзæг, æмæ уат йæ рухсæй зынд æвзист донæй ахуырсты 
хуызæн. Заретæ лæппуйыл сæрæй къæхтæм йæ цæстытæ 
æрхаста æмæ, йæ хъæлæс къæзыд, æрхæцыд, афтæмæй загъта: 
— Ныр æнафон у, уæхимæ ацу. 
Алыбег Заретæмæ æрбакъахдзæф кодта, йæ уæхсчытыл 
ын йæ къухтæ æруагъта. 
— Ацæудзынæн. Ныртæккæ...— æмæ Заретæйы æрбахъæ- 
быс кодта, йæ цæнгтæ йыл æрбатыхстысты, йæ былтæ та йыл 
ссыгъдысты. Уый уыд арт, æмæ Заретæ уыцы арты сыгъд, 
йæ сæр зылд, йæ буар рызт, йæ зæнгтæ йæ нал урæдтой æмæ 
Алыбегыл ныххæцыд. 
— Ныууадз, нæ хъæуы,— къæзыд, йæ улæфт къухцы код- 
та. Алыбег ын, æвæццæгæн, йæ ныхас нæ фехъуыста æви йæ 
фехъуыста, фæлæ йæ монцты уацары бахауд, æмæ йæ цуры 
сармадзантæй куы æхстаиккой, уæддæр сæ не ’рхъуыды код- 
таид. Цыма Заретæ чысыл сывæллон у, афтæ йæ йæ хъæбысмæ 
систа æмæ йæ ныззылдта. Ныззылдта йæ афтæ рогæн, афтæ 
æнцонæн, цыма адæймаг нæ уыд, фæлæ пакъуы. Æвæццæгæн, 
Алыбеджы куы бафæндыдаид, уæд Заретæйы фехстаид æмæ 
уæлдæфы пакъуыйы хуызæн зилдух кодтаид. Диссаг, Заретæ 
æрхауынæй нæ тарст. Ницæмæй тарст, уымæн æмæ уый 
зæххон адæймаг нал уыд. Алцыдæр уыдта, алцыдæр зыдта, 
фæлæ йæм йæхи атоныны нæ, иу ныхас зæгъыны хъару дæр 
нæ уыд. Алыбегæн йæ буары алы стъæлфæй дæр цыд æгæрон 
тых, æмæ Заретæ уыд уыцы æгæрон тыхы амæттаг. Æмæ йæ 
уыцы æгæрон тых йæ уæлныхты систа. Алыбег æй йæ хъæбы- 
сы сынтæгмæ бахаста, йæ цуры æрбадт, йæ былтæ, йæ уырзтæ 
йыл сыгъдысты. Йæ дзаумæттæ йын раласта, хъавгæ, са- 
быргæй, цыма фыдæвнæлд æм куы фæкæна, куы йæ фæрис- 
сын кæна, уымæй тарст. Заретæ алцыдæр хорз æмбæрста, 
хорз зыдта, фæлæ дзы иу ныхас не схауд, нæ йыл ахæцыд. 
Уый, Заретæ, зæххон адæймаг нал уыд, уый цард дзæнæты. 
Хатгай-иу æм афтæ каст: чысыл ма, æмæ Алыбе-джы хъæбы- 
сы атайдзæн, сæ дыууæйæ иу адæймаг рауайдзæн. 
75 

Алыбег ацыд фæсæмбисæхсæв, æмæ Заретæ иунæгæй баз- 
зад. Зыбыты иунæгæй. Æмæ куыдта. Куыдта йæхинымæр. 
Стæй та хъæрæй. Йæ къуыбар цæссыгтæ уадысты æмæ уадыс- 
ты, æруромыны амал сын нал уыд. Уыцы мæйрухс сæрды- 
гон изæрæй абонмæ цас æмæ цас рæстæг рацыд, фæлæ уыцы 
цæссыгтæ цы амыдтой, Заретæ уый ныр дæр нæма зоны. Цины 
æви фæсмоны цæссыгтæ уадысты йæ рустыл? Заретæ бам- 
бæрста: ныр сылгоймаг у, æцæг сылгоймаг, фæлæ æгæр 
æнцонæй нæ ахызт йæ чызгондзинады сæрты?.. Нæ! Нæ ахызт! 
Ацы дуне æнæ Амыран цы уыдаид? Амыран Заретæйы 
æгъуыз, фæлурс, æнæуд царды уд бауагъта. Æмæ Анусиат 
æмæ Амырхан та? Уыдонæн та цæйбæрц зæрдæниз æрхаста? 
Мин æмæ мин хатты йæхи бафарста æмæ-иу ныссуйтæ. Абон 
дæр уыцы фарстæн йæ бон дзуапп раттын нæу... 
...Уæддæр уыцы фын... Дысоны фын... Цы уыдаид? Рæстæг 
йæ мидбынат æдзæмæй баззад, размæ нал æккуырсы. Æмæ 
сæ бинонтæ, сæ къабæзтæ дзæбæх, æнæфыдбылыз уæнт, 
æндæр... Мад, фыд, Амыран. Иууыл адæм дæр дзæбæх уæнт... 
Заретæ, Алыбегимæ се ’хсæн цы рауад, ууыл æппындæр 
нæ фæсмон кæны. Амондджын у. Амыраны фæзындимæ уый 
дæр ног райгуырд, ныр йæ цардæн нысан и. Раздæр та... 
Цæргæ уаллон дæр кæны. Мыст дæр цæры, суанг ма фæззы- 
гон, цæмæй зымæджы хæринагхъуаг ма уа, уый тыххæй 
йæхицæн хоры нæмгуытæ дæрсцæттæ кæны. Цæр... Бахæр, 
баназ, дæхиуыл цыдæр дидитæ скæн, уый цард у? Сыгъзæ- 
рин къæлæтджыны бад, аргъау, галуанæй рахиз, уæддæр уый 
цард нæма у. Иунæг адæймагæн, æрмæстдæр иунæг адæй- 
магæн куы радтай цард, уæд уый дæр стыр хъуыддаг у. Кæд 
искæмæн тæригъæд хъæуы, уæд цот кæмæн нæ рантыст, 
уыдонæн. Æнæниз, æнæсахъат у, æмæ дæ сывæллон дæ 
хъæбысмæ ма сис, фæлмæн æй дæ риумæ ма æрбалвас, йæ 
кæуын ын ма фехъус, фынæйæ куыд бахуды, уый ма фен, йæ 
чысыл цæнгтæ дыл ма æртыхсæнт... Нæ! Сывæллон кæмæн 
рантыст, уый йæхи æнамонд ма хонæд. Цыфæнды рынчын 
уæд, цыфæнды æвзæр уавæрты дæр цæрæд, уæддæр йæхи 
æнамонд ма хонæд. Амыран ацы дунемæ нæма фæзынд, 
уæддæр Заретæ зыдта: раздæры царды хуызæн нал уыдзæн 
йæ цард. Амыраны фæзынд æмæ уыйразмæйы царды æхсæн 
— æгæрон тыгъд быдыртæ. Рынчындонмæ йæ куы æрластой, 
Амыран ацы дунемæ куы фæзынд, уæд уыцы æхсæв, ай-гъай 
дæр, нæ бафынæй, фæлæ дыккаг æхсæв... уæддæр йæ цæстытæ 
нæ бахгæдта. Йæ буары æгæрон риссæй нæ,— фырцинæй, йæ 
хъæбулмæ йæ зæрдæ кæй æхсайдта, уый тыххæй. Йæхицæн 
лæгъстæ кодта, йæхимæ хæцыд: афынæй кæн, дæ лæппуйæн 
мацæмæй тæрс, фæлæ хуыссæг æмгæрон нæ цыди: дард 
76 

кæдæмдæр дзы фæлыгъд. Иурæстæг ахъавыд: сыстон, сабыр- 
гай, æнæуынæрæй сывæллæтты уатмæ бацæуон æмæ мæ 
лæппуйы фенон. Цыма иу рæстæг йæ кæуын райхъуыст... 
Цымæ йæ лæппуйы иннæ сывæллæты æхсæн цæмæй базыд- 
таид? Æмæ йæ сынтæджы рабадт, пъолмæ æрхызт, фæлæ йæ 
йæ зæнгтæ нæ баурæдтой, фæдыдагъ æмæ, Хуыцау хорз, æмæ 
сынтæджы хъæл ацахста, æндæр ын æнæ ахаугæ нæ уыд. Йе 
’мбæлттæй чидæр базмæлыд, чидæр цырагъ ссыгъта. Па- 
латæйы цы фондз сылгоймаджы хуыссыд, уыдон, цыма дзырд 
бакодтой, афтæ йæм æмхуызонæй разылдысты. Æвæццæгæн, 
сæ хуыссæг нæ ахста, æндæр цырагъы рухсмæ афтæ æваст 
цæмæн фехъал сты? 
— Цы кæныс? Хаугæ ракодтай? 
Заретæйы дзурын нæ фæндыд æмæ æнæ иу ныхасæй йæхи- 
уыл схæцыд, фæлæ цыма йæ зæнгтæ здыйы уадздзаг феста- 
дысты... Цæрæнбонты йæхи афтæ æнæхъару, афтæ æнæбон 
никæд æнкъардта. Пъолæй сынтæгмæ схизын дæ хъару ма 
уæд! Æмæ йæ цæстытæ доны разылдысты. Йæ фарсмæ уыцы 
чызг, уæд сын сæ нæмттæ нæма зыдта, фæстæдæр æй базыд- 
та — Земæ — фæрæвдз, Заретæйыл схæцыд, æмæ Заретæ 
куыддæртæй йæ сынтæгмæ баирвæзт, сылгоймæгтыл йæ цæст 
ахаста æмæ загъта: 
— Райхъал уæ кодтон æмæ бахатыр кæнут. 
— Махæн цы у, фæлæ... Хаугæ ракодтай? 
— Цыма мæ лæппуйы кæуын райхъуыст æмæ... 
— Æмæ йын цæмæй тæрсыс? 
Заретæимæ дзырдта сылгоймæгты хистæр Сона. Хистæр, 
зæгъгæ, Сона, æвæццæгæн, ацы дунемæ фæзынд Заретæйæ 
фондз-авд азы раздæр. Фæлæ уымæн уæд райгуырд цыппæрæм 
сывæллон. Цыппар сывæллоны мад! Уый паддзах нæу? Уый 
алцыдæр хорз зыдта, йе стыр фæлтæрддзинад ын ныфс 
лæвæрдта, йæ цыппар хъæбулы йын цыппар хурау йæ зæрдæ 
рухс кодтой. Уæвгæ мады зæрдæ... Мады зæрдæ... 
Заретæ ’нхъæлдта, Сона цырагъ ахуыссын кæндзæн, фæлæ 
нæ! Разылд æмæ йæм ныккаст, йæ цæстытæ дзы ныссагъта. 
Æмæ Заретæйы йе ’фсарм, йæ уæздандзинад нæ урæдта, 
зæгъгæ, уæд йæ был иуварс акъуырдтаид, иннæрдæм азыл- 
даид, цы мæм ныджджыгъгъуытт дæ, мæн хуызæн дæ фесæфт, 
зæгъгæ. 
Сона йæ хуыссæны рабадæгау кодта, йæ сæр банкъуыста, 
цыма йæ былтæ цыдæр æнæрвæссон хуызæй базмæлыдыс- 
ты... Ницы загъта, фæлæ уæддæр йæ цæстæнгас дзырдта: 
«Хорз ус, кæд дæ бон арын нæу, уæд дыл цы тыхбегара уыд, 
дæхи дæр æмæ сывæллоны дæр цы тухæнæй марыс?» 
Заретæ йæм ницы сдзырдта, уæвгæ та йæ зæгъын фæндыд: 
никæй уæ ницы хъуыддаг и, алчидæр уæ йæхицæн зонæд. 
77 

Сона йæ сынтæджы базмæлыд, рахызт æмæ, цыма дой- 
ныйæ мард, къусы дзаг кампот банызта. Фæстæмæ схуыс- 
сыд, йæ фезмæлд, йæ бакаст — сæгуытæй сæрæндæр. Цыма 
дысон, йæ уæз цыппар килæйы чысыл хъуаг кæмæн у, ахæм 
чызг нæ ныййардта. Дзагъултæ кæны, Заретæ та... истыхуы- 
зы йæхиуыл куы фæхæцид. 
Бон æрбацъæхтæ, æмæ сылгоймæгтæй ничиуал бафынæй. 
Ног боны рухс уатмæ æрбаивылД, къуымтæй, сынтæджы 
бынтæй, кæдæмдæриддæр æххæст, уырдыгæй талынджы сырд- 
та. 
Заретæ ма ныр дæр хорз хъуыды кæны: канд сæ хайады 
нæ, фæлæ æнæхъæн рынчындон дæр уыд æнахуыр сабыр æмæ 
уый зæрдæйы æбæрæг тас уагъта, цыма цыдæр фыдбылыз 
райсомы цъæхмилты æрбахъуызы. Суанг Сона дæр йæ хуыс- 
сæны цалдæр хатты базмæлыд, куы-иу йæ иу фарсыл æрху- 
ыссыд, куы йе ’ннæйыл, йæхимидæг æгæлæон кодта. Чи зоны, 
исты зæгъынмæ хъавыд, фæлæ палатæйы иу стыф никæмæй 
хъуыст æмæ йæ мид-зæрдæйы катай кодта. Сона Заретæйæн 
æвзæрæй цы сарæзта? Æппындæр ницы, фæлæ йæ цæмæндæр 
нæ бауарзта, цæмæндæр æй зæрдæ нæ айста, фыццаг æй куы 
федта, уæдæй фæстæмæ. Сона йæм чысылдæр разылд, уæд- 
иу ахъуыды кодта: йæ цæстытæ дзы барæй ныссагъта, фы- 
дæнæн æм кæсы. Барæй хъæрæй фæдзуры, цыма йæ алыварс 
уыдон къуырматæ сты. Иннæтæй-иу раздæр фестад æмæ-иу 
палатæйы сдыууæрдæм. Кæй, дам, нæ уарзай, уымæн йæ 
хæрын — цъæм-цъæм, йæ цæуын — сæпп-сæпп. Чи зоны, 
Заретæйы та уый нæ бауарзта. 
Сабыр-удæнцой рæстæг сыл арæх нæ кодта. Æви уый За- 
ретæмæ афтæ каст? Сывæллæттæй ничи куыдта, æнцад- 
æнцойæ сæхицæн хуыссыдысты, уæддæр-иу Заретæмæ дард 
кæцæйдæр хъуысæгау сæ кæуын æрбайхъуыст. Рынчындонæй 
йæ рафыстой, сæхимæ ссыд, уæддæр цасдæр рæстæг сы- 
вæллæтты кæуын йæ хъусæй нæ цух кодта, суанг æм йæ мид- 
фынмæ дæр хъуыст. Рынчындоны та... Дæ хуыссæны рабад, 
цы дæ, уымæй иууылдæр хъустæ фест, дæхи нал баурæдтай 
æмæ цыдæр æфсонæй къæридормæ рауадтæ, сывæллæттæ цы 
палатæйы хуыссынц, уый дуарыл баныхæстæ: хъусыс, 
хъусыс, фæлæ сывæллæтты кæуын дæ хъус нæ ахсы æмæ 
æрцардтæ. Иу рæстæджы йæм ахæм хъуыды дæр æрцыд: кæд 
йæ зонд йæ бынаты нал и, æндæр цы фестъæлфы, æдзух 
къæрцхъусæй цы лæууы? Фæлæ, дам, фыццаг хатт чи ный- 
йардта, фыццаг хатт хи сывæллоны æхсызгон хъæлæс чи 
фехъуыста, уыдон иннæтæй тынг хицæн кодтой. Ныр Заретæ 
æмæ Сонайæ уæлдай палатæйы цы сылгоймæгтæ хуыссыд, 
уыдон йæ зæрдыл куы æрлæууынц, уæд æм йæ уавæр диссаг 
нал фæкæсы. Æрмæст Заретæ нæ уыд ахæм уавæры. Æмæ ай- 
78 

гъай, дæ фыццаг хъæбулы кæуын дæм æрбайхъуысæд, уæд 
зæрдæ куыннæ рацæйтондзæн, зæрдæ йæхи риуыкъултыл 
куыннæ ныххойдзæн?! 
Дыккаг, æртыккаг хатт чи ныййардта, уыдонæн дæр сы- 
вæллæтты кæуын сæ зæрдæтæ куыд нæ агайдтой, фæлæ уыдон 
хиуылхæстдæр уыдысты, сынтæгæй дзы сонт гæпп никуы 
ничи ракодта, фæдисы згъорæгау дзы сывæллæтты палатæмæ 
никуы ничи азгъордта. Уæвгæ та, сывæллæтты кæуын 
райхъуыст, уæд-иу иууылдæр фæсабыр сты. Чи кæуы? Кæй 
сывæллон у? Заретæ Амыраны кæуын сæдæ, сæдæ цæмæн? 
Мин сывæллоны хъæлæсы æхсæн дæр базыдтаид. Æмæ 
æцæгдæр, куыддæр-иу скуыдта, афтæ-иу æй уайуысм ацахс- 
та: цъæхснагдæр, куыддæр зырзыргæнаг, куыддæр 
уынгæгдæр, цыма иннæ сывæллæттæй зæрдиагдæрæй куыд- 
та, гдыма иннæ сывæллæттæй фылдæр цæссыг калдта, цыма... 
Амыраны цæссыгтæ хуымæтæджы цæссыгтæ нæ уыдысты — 
здыйы уæззау æртæхтæ — æмæ зæрдæйы иннæрдæм хызтыс- 
ты. Зæрдæ тугæрхæм хъæдгæмттæ кодта, æмæ Амыранимæ 
Заретæ дæр куыдта. Заретæмæ-иу хатгай ахæм æнахуыр хъуы- 
ды дæр февзæрд: кæд Амыран йæ сидзæры хъысмæт æнкъары, 
ис фыдæй æнæ фыд кæй уыдзæн, йæ мад сахъат кæй у, уый 
æнкъары æмæ афтæ зæрдиагæй уымæн кæуы: кæд, мыййаг, 
бон æмæ æхсæв кæрæдзийæ цæмæй хицæн кæнынц, уый дæр 
чи нæма зоны, уый йе ’намонд бамбæрста æмæ йæхиуыл кæуы. 
Цы минуттæ не скæны адæймагыл?! Фæлæ уæддæр тыхджын 
у, фæразон, авдудон. Уæвгæ цымæ ацы зæххыл адæймагæй 
тыхджындæр, адæймагæй фæразондæр исты ис?.. 
Фæлтæрдджындæр сылгоймæгтæ-иу сывæллæтты кæ- 
уынмæ сонты хуызæн нæ фестъæлфыдысты. Уыцы Сона... 
Уайтагъд-иу йæ хуыр-хуыр ссыд. Æвæццæгæн сæхимæ хуыс- 
сæгæй никуы бафсæст æмæ арæндоны йæ мондæгтæ уагъта. 
Фынæй нæ кæны, уæд та æппынæдзух дзургæ кодта. Уыцы 
дыууæ æфсæрыл куырой^-разылдаид, иу ныхас дыууæ код- 
той. Афтæмæй ахуыргæнæгæй куыста. Уæд цы хабар у? Адæй- 
маг уымæй адæймаг у æмæ хъуамæ йæ алы акъахдзæфыл 
дæр, йæ алы сныхасыл, йæ алы фæзылдыл дæр хъуыды кæна. 
Æгъдау æмæ ’фсарм ахуыргондæй кæй не сты, уый ма За- 
ретæйæн Сона иу хатт йæ хъусы ныггукк кодта. Дæ фарсмæ, 
дæ алыварс адæм ис, уыдон дæр дæу хуызæн адæймæгтæ кæй 
сты, уый дæм куы нæ хъара, уый куы нæ æмбарай, уæд дæс 
дипломы дæр райс. Ахуыргонд адæмæй æнæгъдау æмæ 
æнæджелбетт, цæстфæлдахæг æмæ цъаммар адæймæгтæ иу 
æмæ дыууæ ис? 
Заретæ раздæр афтæ хъуыды кодта: хъæубæсты, Ирысто- 
ны, суанг æппæт дунейы хабæрттæ дæр дæ базонын фæнды, 
уæд дæхи уынгмæ, цалдæр адæймаджы кæм бакъорд, уырдæм 
79 

райс æмæ хабæрттæ иууылдæр базондзынæ. Арæндоны йæ 
хъуыды аивта: æппæт дунейы цыдæриддæр хабæрттæ уыд, 
уыдон фыццаджыдæр цыдысты иу ранмæ — рынчындонмæ, 
растдæр зæгъгæйæ та йæ иу хай — арæндонмæ. Æви Заретæмæ 
афтæ фæкаст? Æви Заретæ ахæм палатæмæ бахауд? Æмæ 
цæуыл нæ дзырдтой сылгоймæгтæ? Ай-гъай дæр, сæ фыццаг 
ныхас — сæ сывæллæттыл: куыд тынг тарстысты аргæйæ, 
сæхицæн — нæ, сæ сывæллæттæн. Фæсарæнты дам, ахæм 
сывæллæттæ райгуыры æмæ кæмæн къах нæ вæййы, кæмæн 
къух, кæмæн дыууæ сæры вæййы, суанг къæдзил кæмæн 
вæййы, ахæм сывæллæттæ дæр, дам, райгуыры. Заретæ Хуы- 
цаумæ куывта: цы йын рантыса: чызг уа, лæппу уа, æрмæст 
æнæниз, æнæсахъат уæд. Æмæ йæ куывд Дунесфæлдисæгмæ 
фехъуыст. Заретæ рынчындоны цас фæци, æмæ уыцы рæстæг 
сахъат сывæллон никæмæн райгуырд. Æвæццæгæн, сыл- 
гоймæгтæ тынгдæр уымæн дзырдмондаг уыдысты: дæ сы- 
вæллон фырыхъулы хуызæн, дæ зæрдæ рухс, парахат, дзур 
æмæ дзур. Сыхæгты чызг хъæугæрон лæппутимæ 
æмбисæхсæвтæм каурæбынты баззайы. Æдзæсгом! Худи- 
наггæнæг! Дуканимæ ахæм туфлитæ ’рбаластой æмæ сæм 
цæстытæ нæ лæууыдысты. Æмæ æрбайсæфтысты, хæйрæджы- 
ты амæттаг фесты, иу туфлийы æрдæг дзы адæммæ уæд та 
куы разындаид! Дуканигæс сæ йæ хæстæджытæн авæрдта, 
уыдон та сæ æртæ аргъыл уæй кæлдзысты. Цъаммар базар- 
гæнджытæ. Нæ лæг арæндонмæ ’рбацæуын æфсæрмы кæны. 
Гъер уый лæг у? Ха-ха-ха! Кæд йæ сывæллоныл дызæрдыг 
кæны, кæд æй æндæр искæмæй æнхъæлы? 0, тобæ! Амыры- 
чы негртæ сæ хицауады ныхмæ тынг карзæй стох кæнынмæ 
хъавынц. Африкæ у, цы у, уым дæр тагъд социализм æрфи- 
дар уыдзæн. Нæ республикæйы хицау, дам, сылгоймæгтæй 
æфсис нæ зоны. Ха-ха-ха! 
Æмæ цæуыл нæ дзырдтой сылгоймæгтæ! Æрмæст Заретæ 
уыцы мадзурайæ бадт. 0, уый ныр амондджын у, тынг 
амондджын! Фæлæ йын уыцы амонд Хуыцауы цæст ба- 
уарздзæн? Амыранæн цæмæйдæр тарст, изæрæй райсоммæ 
дæр ыл цыма исты æрцæудзæн, афтæ йæм каст. Æмæ-иу сæм 
райсомæй фыццагдæр цы дохтыр кæнæ медицинон хо æрба- 
цыд, уый-иу афарста: 
— Куыд сты нæ сывæллæттæ? 
Сæ дзуапп-иу уыд: 
— Дзæбæх. Ма сыл тыхсут.— Кæнæ æндæр исты 
зæрдæвæрæн ныхæстæ. Фæстагмæ сæ Заретæ нал фарста, 
уымæн æмæ сæ кæй фæрсдзæн, ууыл сахуыр сты æмæ-иу па- 
латæйы къæсæрæй райсом раджы фыццагдæр чи æрбахызт, 
уымæн йæ ныхас йæ разæй æрбайхъуыст: уæ зæрдæ ма 
’хсайæд, уæ сывæллæттæ саг-сырдты хуызæн сты. Æмæ-иу 
80 

æнæмæнг Заретæмæ ’рбакаст, йæ цæстытæ-иу ыл ахаста, ома 
сæрмагондæй дæуæн дзурын. 
Сывæллæттæй иу бахъынцъым кодта, иу скуыдта, уæд-иу 
цыма иннæтæ дæр дзырд бакодтой, афтæ-иу скуыдтой. Æмæ- 
иу уыдоны «уа-уа-а» йеддæмæ хъустæ ницыуал хъуыстой. 
Хатгай-иу Заретæмæ афтæ фæкаст: сывæллæттæ рабадтыс- 
ты, сæ гыццыл сынтæджытæй æрхызтысты æмæ сæ ныййар- 
джыты палатæтæм æрбацæуынц сæ къуыбар цæссыг калгæ, 
мах æххормагæй мæлæты къахыл ныллæууыдыстæм, сымах 
та ам æнæмæтæй уæхицæн хуыссут, зæгъгæ. Æмæ-иу За- 
ретæйæн фыркатайæ, фырадæргæй йæ сурхид акалд. Уый онг- 
иу ссис, æмæ цыма ныртæккæ, æцæгдæр, дуарыл æрба- 
хæцдзысты. Цалынмæ-иу йæхи фембæрста, уæдмæ-иу йæ 
цæстытæ дуарæй нал иста. 
Адæмы æхсæн нæ, фæлæ хъæды, зыбыты иунæг дæ, уæддæр 
хъуамæ дæ дзыхæн уаг зонай. Сона — ахуыргæнæг, хъуамæ 
йæ алы фезмæлд дæр,йæ алы ныхас дæр уымæй рæсугъддæр 
кæмæн уа? Уый та... Йе ’взаджы кæроныл-иу цы абадт, уый 
ныкъкъæрцц кодта. Иу бон палатæйы устытыл йæ цæст ахаста 
æмæ уыцы хъуыддагхуызæй загъта: 
— Ныр мæ нормæ сæххæст кодтон, нæ лæгæн зæгъдзынæн: 
шлагбаум æхгæд æрцыд. 
Чи зоны, хъазыны хуызы дзырдта, фæлæ алцæмæн дæр 
уаг и, фæлгæт. Уыдон цавæр æнæджелбетт, æнæфенд ныхæстæ 
сты? 
Фондз æмæ йыл ссæдз азæй фылдæр нæ цыдаид, йæ ном 
Жаннæ, дыккаг сывæллоны мад, йæ зæнгтæ æрбахъæбыс- 
гæнæгау кодта, арф кæцæйдæр ныуулæфыд, йæ цæстытæ Со- 
найыл ахаста æмæ загъта: 
— Æмæ дæ лæг та цы зæгъдзæн? Сразы уыдзæн? 
— Мæ лæг? Æмæ цы кæнинаг у? Мæнæй аразгæ нæу? 
Цъутта йыл бакæндзынæн. Уыди æмæ нал и, шлагбаум æхгæд 
æрцыд.— Æмæ йæхæдæг йæ ныхæстыл ныххудт. Хъæрæй. 
Зæрдиагæй. Æнæмæтæй. Иннæ сылгоймæгтæй дæр чидæртæ 
бахудт. Заретæ сæм æнцад хъуыста. Рог, æнæхсæст ныхæстæ. 
Цæуыл сыл хъуамæ худа? 
Жаннæ йе ’нæрхъуыды фарстæй фефсæрмы, йæ цæстытæ 
æруагъта, йæ цæсгом сырх хъулæттæ аци. Уæддæр йæ 
зæгъинаг загъта, æвæццæгæн æй йæ зæрдæйы бирæ рæстæг 
фæхаста æмæ йын дарддæр нал быхсыд: йæ лæг... йæ лæг æй 
иу æхсæв дæр æнцад нæ уадзы, æртæ хатты аборт скодта. 
Фæсарæнты, дам, цыдæр хостæ и. Иу таблеткæ, дам, дзы 
баназ æмæ æдас дæ. Мах дохтыртæ дæр исты куы æрхъуыды 
кæниккой. Лæг æмæ ус сæ цард, куыд сæ фæнды, афтæ ара- 
зынц. Цот уадзынц сæ фæндонмæ, сæ царды уавæртæм гæсгæ. 
Уый æвзæр у? 
81 

Жаннæ бахудæнгæс: йæ лæджы загъдау, нæма йыл аны- 
дзæвы æмæ та риз, истæмæ æнхъæлмæ кæс. Æмæ дæ лæгæй 
дæхи хъахъхъæн, дæхи дзы иуварс лас, цыма дын æцæгæлон 
у. Уый цард у? Цыдæр бæстæты, дам, уыцы хос сылгоймæгтæн 
лæвар дæттынц, цыдæр бæстæты, дам, æй тынг асламæй уæй 
кæнынц. Махмæ та? Адæмы кæд баййафдзыстæм?.. 
Жаннæ ныссабыр, йæхимæ ныхъхъуыста. Афтæ зæрди- 
агæй дзырдта, æмæ иннæ сылгоймæгтæй дæр цасдæр рæстæг 
ничи ницы загъта. Мæгуырæг, уыцы аборттæй йæ зæрдæ 
фæцъæхæмæ... 
Палатæйы æгомыг сабырдзинад фыццагдæр, ай-гъай дæр, 
фехæлдта Сона. 
— Æмæ дæ цас фæнды, уыйбæрц бæгъдулæг кæн, родтæм 
цу! Ха-ха-ха! 
Йе ’нæрхъуыды ныхас Сона, æвæццæгæн, йæхæдæг дæр 
фембæрста, фæкъæмдзæстыгхуыз. Акæса, Сона ’фсæрмы дæр 
зоны. Уæдæ уый куыд аив у, Жаннæ йæ зæрдæйы арфдæр 
зæгъинæгтæ дзуры, уый сæ хынджылæгмæ здахы. 
Заретæ зæгъынмæ хъавыд: уæдæ уый та уыцы хосты 
тыххæй бынтон æндæр хъуыдыйыл хæст у. 0, уыцы хостæ 
æвæджиауы, агургæ-æнæаргæ хостæ сты, фæлæ махæн нæма 
бæззынц. Уыдон хорз сты æндæр, зæгъæм, Европæйы сыл- 
гоймæгтæн, махæн та... Æрыгон чызджытæ, уæлдайдæр го- 
рæтты, ныр дæр сæхиуыл тыххæй хæцынц, моймæ нæма ацæ- 
уынц, афтæмæй цалдæргай лæгтæ раивынц. Уыцы хостæ 
парахатæй фæзындысты, уæд сын уромæг уромын нал ба- 
фæразид, æхсæвæй-бонæй бæгъдулæг кæндзысты, сæхи нæ, 
фæлæ ма иннæ адæмы цард дæр сæнад, счъизи кæндзысты, 
æгъдау æмæ ’фсармæн йæ кой нал уыдзæн. 
Заретæмæ ма уыд æндæр хъуыдытæ дæр, фæлæ... Цы 
цæсгомæй хъуамæ дзырдтаид? Уайтагъд ын сылгоймæгтæ йæ 
дзых нæ ахгæдтаиккой? Чи, чи, фæлæ уыдæттыл хъуамæ уый, 
кæмдæр чи фæбæгъдулæг кодта, уый дзура? Цы хуызы? Цы 
цæсгомæй? Иннæ сылгоймæгтæй ничи ницы сдзырдта, 
зæгъгæ, уæддæр Сона бастæй дæр нæ фæлæууыдаид: йæ хъусы 
йын цыдæр хуызы бадзæнгæрæг кодтаид: ды та цæуыл дзу- 
рыс, дæхæдæг хуыскъæлы састы хуызæн æмæ дæ лæппу 
кæмæй у, уый дæхæдæг дæр куы нæ зоныс. 
Æмæ Заретæ йæ дзыхыл хæцыд, иу ныхас дæр дзы не схауд, 
йæ хъуыды зæгъа, уыцы бар æм нæ уыд. Нæ! Заретæ адæмы 
æмæ Хуыцауы раз дæр раст у, сыгъдæг у. Арвæрттывдау йæ 
сæры атахт: зæгъа, цæй æмæ зæгъа йæ зæгъинæгтæ. Фæлæ та 
йыл йе ’рвонг зонд фæуæлахиз: адæмы йæхиуыл цæмæн ар- 
дауы? Æмæ дзы иу сыпп дæр не схауд. Хатгай раст æмæ 
зылын, сыгъдæг æмæ чъизи кæрæдзимæ афтæ хæстæг 
вæййынц, кæрæдзийы æхсæн æддæг-мидæг афтæ ауайынц, 
82 

æмæ се ’хсæн цы арæн и, уый цæстæй нæ фендзынæ, æнцонæй 
сæ кæрæдзийæ нæ раиртасдзынæ. Зæрдæ... æрмæстдæр зæрдæ 
банкъары алцыдæр, зæрдæ алцыдæр зоны, æрмæст алкæй 
зæрдæ нæ. 
...Уæддæр уыцы фын... Дысоны фын... Охх... Рæстæг 
размæ куыднæуал æнкъуысы! Заретæмæ истæмæ бавиалын 
нæ, фæлæ фезмæлын дæр нæ цæуы. Амырхан æмæ Амыран 
куыд æрæгмæ зынынц? Æмæ сын нырма раджы у. Заретæйы 
дзаумæттæ æхсын бæргæ хъæуы, фæлæ йæ къух нæ тасы. 
Заретæ арæндоны фыццаг дыууæ-æртæ æхсæвы йæ 
цæстытæ кæрæдзиуыл не ’рæвæрдта. Хуыссæг æм хæстæг нæ 
цыд, æви йæ йæхæдæг нæ уагъта йæхимæ æмгæрон?.. Йæ 
цонгыл йæ сахат (Заретæ йæ цыфæнды сыгъзæрин сахатыл 
дæр нæ баивид, уал æмæ йыл уал азы дæргъы сахуыр) хатгай 
арвнæрдау фæнæры, йæ дзинг-дзинг йеддæмæ дунейыл ницы 
фæхъуысы, уæд, арæндоны ныммыр. Æрмæстдæр æм хъуыст 
сывæллæтты иугæндзон кæуын, се ’хсæн Амыраны хъæлæс 
бæрæг бæлвырд дардта. Уый афтæ нæ уыд, фæлæ йæм афтæ 
каст æмæ удхар кодта. Уæлдай диссаг та йæм, йе ’мбæлттæй 
чидæртæ куыд адджын фынæй кæнынц, уый каст. 
Уæд цы хабар у? Цыма сæ хæдзæртты хуыссæджы хъæстæ 
никæд фесты æмæ арæндоны сæ мондæгтæ уагътой. Заретæ 
рæдийы, уый зыдта, фæлæ йæм афтæ каст: цыма сæ палатæйы 
сылгоймæгтæ цыдæр æнæмæт, цыдæр стырзæрдæ сты сæ сы- 
вæллæттыл. Рæдыд, ай-гъай дæр, йæ хъæбулы цы мад нæ 
уарзы? Йæхицæн... йæхицæн цыдæр æбуалгъ хъуыды йæ сæры 
ныффидар, цыма куы афынæй уа, уæд исты бæллæх 
æрцæудзæн. Æрмæстдæр афынæй уæд, æмæ... Æмæ, чысыл 
уынæр фæцыд, уæддæр-иу хуыснæгау ныхъхъуыста. Аивæй, 
иннæтæ йæ куыд нæ бафиппайой, афтæ. Амырæн кæуы æви 
æндæр исчи, цалынмæ уый базона, уæдмæ-иу зæрдæ рацæй- 
тыдта, уæлдæф ын нал фаг кодта æмæ йæ сусæгæй дзыхæй 
ахста. Нæ! Уый йæ хъæбул нæ кæуы. Æмæ зæрдæ ’рсабыр. 
Куыд æрсабыр? Уæддæр-иу дзæвгар рæстæг йæ сонт гуыпп- 
гуыпп не ’нцад, дзæвгар рæстæг-иу йæ гаччы не сбадт, фæлæ 
уæддæр... Æрхуысс. Æрхуысс, зæгъгæ, сынтæджы бадæгау 
кæн: дæ баз бæрзонд сæвæр æмæ йыл фæстæмæ дæхи ауадз. 
Заретæ фылдæр йæ рахиз, кæнæ йæ галиу фарсыл фæхуыс- 
сы. Йæ синыл уæлгоммæ цасдæр рæстæг йæхи æруагъта, 
зæгъгæ, уæд ын риссын райдайы, афæллайы. Уæд рынчын- 
доны та канд йæ син нæ, фæлæ йе ’ппæт буар дæр рыст. Уæвгæ 
адæймаг алцæуыл дæр сахуыр вæййы. Заретæ йæ рыст нал 
æнкъардта: куыд рогæн-иу фестад, куыд рогæн-иу февзæрд 
палатæйы астæу, куыд рогæн-иу фæцæйуад, растдæр 
зæгъгæйæ та, куыд рогæн-иу фæцæйзгъордта. Сæ уæлныхты 
йæ хастой мады уæлмонц æнкъарæнтæ. Æвæццæгæн, адæй- 
83 

маджы тых æгæрон у, æрмæст æй ницытæ æмæ мацытыл ма 
баихсыйын кæн, фæлæ йæ иу хъуыддагмæ сараз æмæ хох 
дæр айгæрддзæн. 
Заретæ куыд рогæн змæлы, ууыл йæхæдæг нæ, фæлæ йе 
’мбæлттæ дæр дис кодтой. Уæдæ æстдæсаздзыд чызг дæр нæ 
уыд — йæ кары раджы бацыд. Æмæ сылгоймæгтæй æргом 
никæд ницы схауд. Чи-иу æм аивæй æрбакаст, чи æргомæй, 
чи цæсты тигъæй. Чи зоны, æнхъæлдтой: Заретæ къодах у 
æмæ нын нæ хъуыдытæн цы зоны? Уый та алцыдæр зыдта, 
фыццæгæм къласы ахуырдзауты чингуытæ цы стыр 
дамгъæтæй фыст вæййынц, ахæм дамгъæтæй фыст уыдысты 
сæ хъуыдытæ сæ цæсгæмттыл. Заретæ рынчындоны дыууæ- 
æртæ боны куы фæци, уæддæр банкъардта, йе ’мбал сыл- 
гоймæгтæ нæ, фæлæ дохтыртæ æмæ медицинон хотæй дæр 
чидæртæ, суанг æфснайджытæ дæр æм цыма æнæрвæссон 
хуызæй кæсынц. Æмæ уæд йæхимидæг скарста: чи цы кæны, 
уый кæнæд, кæй цы фæнды, уый дзурæд: Заретæйы семæ 
ницы хъуыддаг и. Уыимæ дæр никæй ницы хъуыддаг и. За- 
ретæ йæхæдæг дæр æмæ йæ фырт дæр, мæнæ палатæйы цы 
сылгоймæгтæ хуыссы, уыдоны фæндонæй нæ фæзындысты. 
Амыран кæйдæр ныфсæй нæ райгуырд ацы дунемæ, 
æрмæстдæр Заретæйæн йæхи ныфсæй, æмæ йыл уый 
кæддæриддæр дзуапп ратдзæн. Иу иннæйы дарæг, иннæйы 
удылхæцæг нæу. Сылгоймæгтæн нæдæр се ’мбæхст цæстæнгас, 
нæдæр сæ хинæйдзаг мидбылхудт, нæ сæ фæсномыг ныхас 
Заретæ ницæмæ дары. Ацы царды Заретæйыл цы уæззау уаргъ 
æрæнцад, уый йæхæдæг равзæрста, уый æрмæстдæр уымæн 
хæссинаг у, кæд фæхудинаг, уæд уый фæхудинаг, кæд фæкæуи- 
наг, уæд уый фæкæуинаг, æмæ мачи мацæуыл тыхсæд. Уыцы 
хъуыдытæ Заретæйæн уыдысты йæхимидæг ард бахæрæгау. 
Æмæ æнæуи дæр æрдзæй лæмæгъ чи рахаста, йæ сывæллоны 
ныййардыл цалдæр боны йеддæмæ кæмæн нæма цæуы, уыцы 
сылгоймаг йæхи цас хорз æнкъардтаид, фæлæ æппæт тыхтæй 
дæр архайдта: цыма сынтæгæй куы рахизы, уæд нæ фæцуды, 
йæ сæр нæ разилы... Йæ фæзылд, йæ цæстæнгас, йæ алы 
къахдзæфтæй дæр æмбарын кодта: палатæйы цы сылгоймæгтæ 
хуыссы, уый дæр ахæм сылгоймаг у. Æмæ сын уый кæмдæр 
хъыг уыд. Æмæ та-иу сылгоймæгтæ кæрæдзимæ бакастысты, 
сæ цæстæнгасæй кæрæдзийæн дзырдтой: ацы æрдæг, æнамонд 
цæмæй сæрыстыр у, йæ сины сæртыл цы ныххæцыд, 
дзæгъæлзад кæй ныккодта, уымæй? Æндæр исчи уый бына- 
ты адæммæ йæхи нæ равдисид, йæ цæстытæ зæххæй нæ си- 
сид, уыйта уыцы сæрыстырæй рацæйцæуы, йæ цæст дæр нæ 
фæныкъулы. Мæлæты мæлхъ, æмæ мын сывæллон йæ 
хъæбысмæ райсы! 
Æнæмæнг, ахæм, кæнæ уыцы хуызы ныхас цыд сылгой- 
84 

мæгты æхсæн. Уæлдай дзырдмондагдæр Сона уыд. Йæ 
цæстытæ йыл æдзухдæр гадзрахатæй цыдысты æмæ сæ 
фæстагмæ æмбæхсгæ дæр нал кодта. Уыцы дыууæ хин цæсты 
æргомæй Заретæйыл худтысты, дæлдзинæг æй кодтой, рæ- 
хуыстой йæ. Æмæ Заретæ иу рæстæг ахъавыд: цæй æмæ Со- 
найæн зæгъа: адæймаг æрмæст йе ’ддаг бакастæй адæймаг 
нæу, фæлæ, фыццаджыдæр, йæ миддунейы скондæй, йæ уд- 
варнæй, йæ удыхъæдæй. Адæймаджы хуызы сырдтæ чысыл 
и? Æмæ кæд Сона ахуыргæнæгæй кусы, æвзонг сабиты 
хъомылгæнæг у, уæддæр йæ уд афтид у, сывæллæттæ кæмæй 
фæхъазынц, уыцы пурти мидæгæй куыд афтид у, куыд тутт 
у, афтæ. Цымæ Заретæ рæсугъд, хæрзконд, æнæсахъат куы 
уыдаид, уый йæхи нæ фæндыд? Ахæм æмæ мæ ахæмæй 
сфæлдис, зæгъгæ, Хуыцаумæ йæхæдæг куывта? Æрдз дæ 
æххæст адæймагæй радта, уæд алы бон дæр Хуыцаумæ кув. 
Заретæйæн йæ конд, йæ уынд йæхицæй кæнгæ у, зæгъгæ, 
уæд уый уыдаид бæрзонд, нарæгастæу, хурдзæсгом, сауæр- 
фыг, сауцæст чызг. Мæйтæ æмæ хуртæ кæмæй фæкæсынц, 
ахæм чызг. Суанг ас адæмы дæр йæ рæсугъд, йæ аив бакаст 
æмæ хæрзконд уæнгтæ сæхимæ здæхтаиккой, усгур лæппутæ 
дзы сæ цæстытæ атонын нæ куымдтаиккой, йæ фæстæ зыл- 
даиккой, исты хуызы йæм дзырдæппарæн кодтаиккой, сæ 
зæрдæбын хъæдабæ ныхæстæн кæрон нæ уыдаид. Чидæртæ 
та-иу дзы хъæугæ ныхас нал ардтаиккой, æмæ Заретæмæ 
хъуыстаид сæ тыхст, сæ зæрдæбын улæфт, сæ катай. Ныр 
Заретæйыл цыфæнды рæсугъд, цыфæнды зынаргъ дарæс 
скæн, уæддæр цы? Уыцы дзаумæттæ йæ æндæр джиппы ауадз- 
дзысты? Бæрзонддæр фæуыдзæн? Йæ гæлиртæ гуыр æндæр 
гуыр фестдзæн? Куыд бирæ уарзта бæрзонд зæвæтджын туф- 
литæ! Йæ уд, йæ дзæцц — уыдон. Ныр уыйас модæйы нал 
сты, фæлæ раздæр, Заретæ ма æрыгон куы уыд, уæд чыз- 
джытæ уыдон йеддæмæ ницы дардтой. Къуырцц- 
къуырццгæнгæ-иу куы фæцæйцыдысты! Уыцы къахыдарæс 
чызджыты кодта ноджы рæхснагдæр, ноджы æлвæстдæр. 
Æмæ Заретæйæн дæр йæ мад балхæдта ахæм туфлитæ, ныр 
дæр ма сæхимæ сты. Хатгай сæм фæкомкоммæ вæййы, æмæ 
та уæд йæ хъуыдытæ йе ’взонджы бонтæм аивылынц, цыма 
дзы амонды минуттæ мæлæты бирæ уыд! Уыцы туфлитæ ны- 
мадæй цалдæр хатты скодта. Чысыл дæр сæ ауад, уæд-иу йæ 
къæхтæ фæцæйхаудысты, йæхицæй-иу нал уыдысты, йæ 
зæнгтыл-иу ризæг бахæцыд, сæ хæдзармæ ма-иу куыд ба- 
ирвæзт, уый нал зыдта. Уæвгæ сæ хæдзармæ уыцы туфлиты 
бацыд дыууæ-æртæ хатты: ничиуал æй уыны, уæд-иу сæ феп- 
пæрста æмæ бæгъæввадæй цыд. Афтæ-иу смæсты æмæ сæ 
бырæттæм фехс, кæннод сæ къодахыл авæр æмæ сæ лыстæг 
скæрдæнтæ кæн. Йæ къæхтæ йын кæдмæ тухæнæй мардзыс- 
85 

ты? Иннæ чызджытыл куыд рæсугъд фидауынц, афтæ йыл 
кæд сфидаудзысты. Иу хатт йæхи нал баурæдта æмæ зыв- 
вытт — йæ тых-йæ бонæй сæ кæртмæ фехста. Анусиат 
æнæдзургæйæ сыстад, æнæдзургæйæ сæ æрбахаста, æнæ- 
дзургæйæ сæ сынтæджы бын сæвæрдта. Заретæ цасдæр рæстæг 
йæ мидбынат лæугæйæ баззад, йæ цæстытæ доны разылдта: 
уый цы бакуыста? Йæ сæрызонд фæцыд? Йæ мадмæ бацыд 
æмæ цыма гыццыл чызг у, афтæ йын йæ уæрагыл йæ сæр 
æруагъта æмæ ныккуыдта. Ныххатыр, ныххатыр ын кæнæд 
йæ мад йæ сонт, йе ’нæрхъуыды ми. Заретæ уæды хуызæн 
йæхимæ никæд смæсты, фæлтау -зæххы скъуыды ныххау, 
фæлтау фесæф. Анусиат ыл йæ уырзтæ хаста, сабыр æй код- 
та: ма тыхсæд, ма тыхсæд, смæсты, æмæ мæсты чи нæ кæны... 
Æцæгдæр, смæсты. Раздæрты æрыгондæр ма куы уыд, уæд 
арæхдæр мæстджын кодта. Ныр цас гæнæн æмæ амал вæййы, 
афтæ йæ маст аныхъуыры. 
Уæд уыцы туфлитæ цæмæн балхæнын кодта? Хæрæг бæхты 
хъæрмæ сæпп-сæпп куыд кæна, уый та афтæ сыхæгты чыз- 
джытæм гæсгæ силлæг æмæ...’Æмæ йæхи цæуыннæ зоны? 
Нæ! Иу адæймаг дæр йæхи нæ зоны. Заретæ æрыгон чызг нал 
у æмæ ма суанг ныр дæр йæ бæллицты фæстæ йæхи арвы 
хъæбысмæ куы сисы, кæмдæр æгæрон тыгъдады фæтæхы, 
урс бæлон фесты. Хатгай уынджы куы фæцæуы, уæд устыты 
ныхас ацахсы: 
— Тæхудиаг æрбауа, ацы чызг кæй къæсæрæй бахиздзæн. 
Уый Заретæйæ фæзæгъынц. Уымæн æмæ уыцы уысм ус- 
тыты цур фæцæйцæуы хæрзконд, мæйтæ æмæ хуртæ кæмæй 
худы, ахæм æрыгон чызг. Цал æрыгон лæппуйы ныджджих 
вæййы йæ фæстæ? Фæлæ уый се ’хсæн фæуыны æрмæстдæр 
иуы — Алыбеджы, иннæтæ вæййынц йæ аууæттæ. 
Арæндоны сылгоймæгтæм рынчынфæрсæг чи æрбацæуы, 
уыдонæй алкæй фенд дæр — æнахуыр æхсызгон: цыдæр 
хæринæгтæ, сывæллонæн лæвæрттæ, фæлæ æрмæст уый 
тыххæй нæ — тыхсы дыл, дæ ’гæрон цин — уымæн дæр цины 
гуырæн. Фæлæ дзы уæддæр иу адæймаджы æрбацыд... Уымæн 
дзы æмбал нæй. Уый у дæ къай, дæ цардæмбал. Уый у дæ 
хъæбулы фыд. Æмæ Заретæ уый йæхиуыл нæ бавзæрста, фæлæ 
йæ зоны. Зæрдæ алцыдæр æмбары. Кæд сæрдыгон уа, уæд 
рудзынг байгом кæн æмæ дæ сывæллон, цыма кукла у, афтæ 
йæ рудзынгæй радар. Æрмæст ыл фидар хæц: ма дын фæбырæд, 
иуырдæм дын ма фæцудæд. Кæд зымæгон у, уæд рудзынг ма 
байгом кæн, афтæмæй йæ йæ фыдмæ равдис, æрмæст æй авгмæ 
æгæр хæстæг ма бахæсс: уазал авгыл йæ фындз куы аныдзæ- 
ва æмæ куы суазал уа. Йæ фыд худы,— цы æнахуыр рухс 
цæсгом ын и! Фыды цины фыццаг æнкъарæнтæ йæ риуы абу- 
хынц, уромы сæ, сæ бамбæхсыныл архайы, фæлæ хуры 
86 ч 

тынтæн бамбæхсæн ис? Йæ хъæлæсы алы мыр, алы зæл дæр 
зарæджы мыр, зарæджы зæл. Чи зоны, зæгъгæ дæр мацы 
кæна, фæлæ йæ ды хорз æмбарыс: дæ хъæбысы — хæзнаты 
хæзнадæр æмæ уый — йæ мидбылхудгæ, йæ цæстыты цин- 
дзинад кæмæн ивылы, сывæллонæй сæ атонын чи нæ уал 
фæразы, фæстæмæ фæкæс-фæкæсгæнгæ чи фæцæуы, уыцы 
лæппу, уыцы лæджы тугæй. Дæ риуыл æмбæлы йæ зæрдæйы 
цæф. Кæд дæ хъæбысы йæ фыццаг сывæллон и, кæд хъæбу- 
лы ад фыццаг хатт базыдта, уæд уый ныр æндæр адæймаг у. 
Уый ныр фыд у, æрæнцад ыл фыды æхсызгон уæззау уæз, 
æрæнцад ыл æхсызгон уæззау бæрнондзинад — ныр ды дæр 
æмæ уый дæр дзуапп дæттут сабийæн йæ алы сулæфтыл, йæ 
алы фæзылдыл, йæ алы къахдзæфыл... Ныр уыцы ног адæй- 
маджы хъысмæт аразгæ у сымахæй. Уæ къухты и ног тет- 
рад, иу дамгъæ дæр фыст кæм нæма и, ахæм сыгъдæгсыф 
тетрад æмæ йæ сымах — йæ мад æмæ йæ фыд, адæм, æхсæнад, 
уæ хорзæхæй, ма счъизи кæнут. Фæзынд ног дуне, уый хуы- 
зы ныр сымах æнусон стут, уæ гуырцы фæрцы уын мæлæт 
нал и æмæ йæ, уæ хорзæхæй, бахъахъæнут. 
Заретæмæ хъуамæ рынчынфæрсæг чи ’рцыдаид? Амыра- 
ны фыд чи у? Цыма кукла æвдисы, афтæ рудзынгæй Амыра- 
ны кæмæ радардтаид? Амыранæн фыд нæй. Ис, фæлæ нæй! 
Ничи йæ зоны, стæй йæ никуы ничи базондзæн. 
Заретæйы арæндоны бабæрæг кодта æрмæстдæр Анусиат. 
Уæддæр та мад... Цы фæндагыл рацыд, Заретæ уый нæ фед- 
та, фæлæ дæ фыдгул Анусиаты фæндагыл фæцæуæд. Ануси- 
ат цыд аууæтты, ныгъуылдтытæ кæнгæйæ, йæхи æмбæхсгæ. 
Мыййаг æй исчи куы фена, мыййаг æй исчи куы бафæрса: 
кæдæм... Фæлтау æнæхъæн бинонтæй дæр куы бабын уыда- 
иккой... 
Уæд Анусиат арæндонмæ ингæнмæ цæуæгау кæй цыд, За- 
ретæ ууыл иу уысм дæр гуырысхо нæ кæны, фæлæ... 
Фыццаг хатт æм куы æрцыд, уæд ын загъта: 
— Ныртæккæ хæдзары бирæ куыстытæ и æмæ мæм мауал 
æрцу. Тагъд мæхæдæг зындзынæн. Ды... 
Анусиатæн йæ чызджы ныхас цы бамбарын хъуыд, йæ 
цæстытæ доны разылдысты, йæ сæр банкъуыста: 
— Заретæ, уый цы бакуыстай? 
Мад йæ цæссыгтæ нал баурæдта, йæ хурсыгъд рустыл 
æрызгъæлдысты. Не ’фсæрмы кæны, уæд, æвæццæгæн, йæ 
хъæлæсыдзаг ныббогъ кодтаид. Йæ уæхсчытæ стъæлфыдыс- 
ты, фыртыхстæй йæ былтæ æхсыдта. Æмæ Заретæ йæхæдæг 
дæр скуыдта, æрмæст хъæрæй нæ. Уæды хуызæн йæ мадæн 
никæд фæтæригъæд кодта. Анусиат, цыма аххосджын уый 
уыд, сæ хæдзармæ худинаг уый æрбахаста, афтæ сæргуы- 
87 

бырæй, ныгъуылдтытæгæнгæ аууæтты-аууæтты, адæмы 
уынаг, адæмы цымыдис цæстытæй йæхи æмбæхсгæ, ацыд. 
Иу рæстæг, Заретæ Анусиатимæ куы ныхас кодта, уæд 
ахъавыд: цæй æмæ Амыраны рахæсса æмæ йæ рудзынгæй 
Анусиатмæ равдиса: палатæйы иннæ сылгоймæгтæ сæ 
лæгтæм, мæ мадæлтæм, сæ хæстæджытæм, се ’мбæлттæм сæ 
сывæллæтты сæрыстырæй куыд февдисынц, афтæ. Æмæ йæ 
мидбынат фезмæлыд, суанг иу къахдзæф дæр акодта, фæлæ 
йæ цыдæр тых æрурæдта: уый цы ми кæны?! Иннæтыл йæхи 
цæмæн бары? Уыдон æмæ Заретæйы æхсæн æгæрон тыгъд 
быдыртæ: уыдон... æгъдауджын, Заретæ та æнæфсарм, чъизи 
адæймаг; уыдон хъæбатыртæ, Заретæ та, зæххæй сисынмæ 
чи нæ бæззы, ахæм; уыдонæй алкæмæн дæр цардæмбал, йæ 
сывæллонæн — фыд... Æгайтыма Заретæ йæхи афоныл фæу- 
рæдта. Амыраны Анусиатмæ равдыста, уæд уый уыдаид æви- 
дауц, æнæрхъуыды ми: гъа, мæ мад, кæд цæфæй нæ мæлыс, 
уæд ма дын рæхуыст. Чи зоны, Анусиат, Заретæ йæ сывæл- 
лон рахæсдзæн, уый базыдта, уæд не ’рцыдаид, уымæ кæсгæ 
йæ исчи куы фена, уæд бæсты сæфт... 
Уæд Заретæ йæхиуыл кæй фæхæцыд, уый хорз уыд. Мады 
зæрдæ бараг у, фæлæ... Палатæйы сылгоймæгтæ йыл æргомæй- 
сусæгæй худæгæй сæхи схастаиккой: о, стыр хъæбатырдзинад 
равдыста æмæ йæ æппæт Ирыстоныл дæр ахъæр кæнæд. 
Заретæ арæндонмæ куы бахауд, уæд палатæйы цы сыл- 
гоймæгты баййæфта, уыдон боны æрбарухсмæ уыцы æхсæв 
куыд бæллыдысты, æвæццæгæн, афтæ никæд. Ай-гъай дæр, 
Заретæ сахъат кæй у, цыдæр дæлæмæдзыд кæй у, уый сын 
цы базонын хъуыд? Цæстытæ сыл нæ уыд? Уæдæ æнæ лæгæй 
кæй басывæрджын, уый дæр сыхæгты ус, йемæ чи æрцыд, 
уый ма загътаид, уымæн уæвæн нæ уыд. Ахæм ныхас та топ- 
пы нæмыгæй тагъддæр тæхы. 
Заретæ цъынддзæстæй æнцад хуыссыд. Цæй фынæй æмæ 
цæй цыдæр! Сывæллон дын райгуырæд, дæ фæрцы дунемæ 
ног адæймаг фæзынæд æмæ уæд куыд бафынæй уыдзынæ! 
Йæ риуы цы æгæрон цин тæлфыд, уый йæм хуыссæджы 
æмгæрон нæ уагъта! 
Бон куыд æрбацъæхтæ, куыд æрбарухс, Заретæ уый хорз 
æвзæрста, фæлæ йæ йæ цæстытæ байгом кæнын нæ фæндыд, 
æмæ афтæ зынд, цыма фынæй у. Æмæ палатæйы сылгоймæг- 
ты уый асайдта. Фыццаг сабыргай, стæй сæ куыд фæндыд, 
афтæ æнæфсæрмæй сæ ныхас кодтой, иу сæ иннæмæй ныхас 
скъæфта, базыртæ йыл сагъта. Сæ ныхас, ай-гъайдæр, рай- 
дайæнæй кæронмæ уыд — Заретæ. Æвæццæгæн æнхъæлдтой: 
ацы æнамонд æрдæг адæймаг цалдæр боны дæр нал райхъал 
уыдзæн, йæ гаччы рæхджы нал сбаддзæн, йæ цуры сарма- 
дзантæй куы æхсой, уæддæр ницы фехъусдзæн. 
88 

— Æмæ йыл, сахъат уæвгæйæ, цы мæгуыры бон акодта? 
— Æнæ лæгæй ахæм ми дæ сæрмæ æрхæсс! Худинаг æмæ 
амæлæт! 
— Æмæ ахæмæй чи цы кæны, цыкурайы фæрдыджы хуы- 
зæн чызджыты курæг куы нæ и. 
— Мæгуыр дæ æмæ æнцад дæхи нылхъив. 
— Æниу уый сывæллон схæсдзæн? Сывæллон схæссын 
родтæм цæуын нæу. 
— Афтæмæй, дам, библиотекæйы кусы. 
— Уæдæ йæ уыцы чингуытæ фехæлдтой. 
— Йæ туг ахæм у, æндæр чингуытæ иу адæймаджы дæр 
нæма фехæлдтой. 
— Сывæллон кæмæй у, уый та уымæй æвзæрдæр. Уый 
хæрæг у, хæрæг. Уымæ дæ хæлаф ралас! 
— Ахæм хъуыддаджы тыххæй, дам, нæлгоймаг авд хохы 
сæрты дæр ахизы. 
— Чи зоны, æцæг æй бауарзта. 
— 0, бауарзта йæ! Дæ-дæ-дæй, уый фарсмæ æрхуысс. 
— Куы йæ æрбаластой, уæд ын йæ цæстытæ ничи ауыдта? 
Уыцы ракæнон хуызæй каст, цыма цыдæр стыр хъæбатыр- 
дзинад равдыста, цыма зæхх ууыл лæууы. 
— Уый бынаты адæймаг хъуамæ зæххы скъуыды ных- 
хауид,уый та... 
— Йæ зæнгтæ цы лыстæг сты, карчы къæхты хуызæн, 
мæгуыр, сывæрджынæй йæ куыд урæдтой. 
— Æмæ дзы цас уæз уыдзæни, тынд уæрццы хуызæн, уæдæ 
йæ лæппу дæр... мыстæй теуа куыд райгуырдзæн, уыдисныйæ 
стырдæр нæ уыдзæн. 
— Йæхæдæг, гъа, авд дæлдзæх дæр ныххауæд, фæлæ йæ 
сывæллон... 
— Мæгуыр, æхсыр дзы исты ратæдза, уый мæ нæ уырны, 
риуы мур ыл куы нæ и. 
— Дыууæйæ дæр тухæн кæндзысты. 
— Æгæр æй ма ’фхæрут, æвæццæгæн ыл сайд æрцыд. 
— Нæ, мæ хур, уый сайд нæу, барвæндонæй йын уыд ал- 
цыдæр. 
— Йæ мад æмæ, дам, йæ фыд сæхи хуызæн нал сты. Хорз 
лæг æмæ хорз ус сæ хонынц. 
— Хорз куы уаиккой, уæд сæ сæ чызг нæ худинаг кæнид. 
— Охх, искæйы тыххæй куыд æнцон дзурæн у. 
Сылгоймæгтæ иу иннæйы дзыхæй ныхас скъæфтой. Со- 
найæн та йе ’фсæртыл куырой разылд. Заретæйы хъустæ сыгъ- 
дысты, йæхимидæг арт уагъта. Фæлтау куы бакъуырма уыда- 
ид, фæлтау ацы зæхмæ куы нæ рантыстаид. Иннæмæй та... 
Дæ хуыссæны рабад, дæ цæстытæ уæрæх байгом кæн, па- 
латæйы цы сылгоймæгтæ и, уыдоныл сæ, алкæуыл дæр куыд 
89 

афæстиат уой, афтæ ахæсс æмæ дæ хъæлæсы дзаг ныхъхъæр 
кæн: «Æз дæр адæймаг дæн! Æз дæр сылгоймаг дæн! Зæгъут- 
ма, кæмæй æвзæрдæр уæ дæн?» 
Йæ мидхъæлæс куы срæдува, уымæ йæ бирæ нал хъуыд, 
йæ улæфт къухцы кодта, йæ дæндæгтæ кæрæдзимæ ныл- 
хъывта. Нæ! Иæ маст хæрдмæ не суадздзæн. Палатæйы цы 
сылгоймæгтæ хуыссыд, канд уыдон нæ, фæлæ йын æппæт 
дунейы адæм дæр æнæуынон фестадысты. Суанг ын Аринæ,— 
къуымы цы сылгоймаг хуыссыд,— иу ныхас дæр дзы не сха- 
УД,— уый дæр уыцы уысм æнæуынон фестад. Диссаг, адæм 
афтæ æнæхатыр цæмæн сты? Кæрæдзийæн цæуыннæ барынц? 
Кæрæдзийæн цæуыннæ быхсынц? Адæймаг адæймаджы кæд 
бамбардзæн? Стæй уымæн уæвæн и? Акса-ма, Заретæ па- 
латæйы сылгоймæгтæм гæсгæ хъуамæ адæймаджы ном ма 
хæссид. Æмæ сын мацы зæгъа? Сонайæн йæ аккаг ныхæстæ 
ма зæгъ, уæд... Æмæ Заретæ базмæлыд. Фæлæ йыл йе ’вронг 
хъуыды фæуæлахиз: хъуамæ йæхи Сонайы онг ныллæг æруа- 
дза? Цасдæриддæр сæ фæнды, уыйбæрц дзурæнт. 
Заретæ, цыма ныр райхъал, афтæ йæ уæнгтæ айвæзта, 
барæй бахъынцъым кодта, ракаст. Йæ цæстытæ сылгоймæг- 
тыл ахаста æмæ йæ бон цас уыд, ахæм фидар хъæлæсы уагæй 
загъта: 
— Цы дзæбæх райсом у,— чи зоны, æгæр ныфсджын, æгæр 
сæрыстыр дæр уыд йæ хъæлæс. Мигъæй ацæуæн куы нæ уыда- 
ид, арв æмæ зæхх кæрæдзийы куы хостаиккой, уæддæр уыцы 
райсом уыдаид Заретæйæн йæ царды тæккæ хуыздæр, тæккæ 
райдзастдæр райсом, йæ царды тæккæ хуыздæр бон, уымæн 
æмæ уыцы бон ацы дунемæ фæзынд ног адæймаг — Амыран, 
йæ ныййарæг — Заретæ. 
Сылгоймæгтæ сæ ныхас дзыхъурæд фæкодтой, фæсыпп 
сты. 
— Тынг хорз райсом у,— ноджы фидардæр хъæлæсæй за- 
гъта Заретæ. Æнхъæлдæн æмæ ма суанг йæ мидбылты дæр 
бахудт. 
— Æвзæр райсом нæу,— дзуапп радта Сона æмæ сылгой- 
мæгтыл йæ цæстытæ ахаста, алкæй дæр дзы йæ цæстæнгасæй 
комкоммæ бафарста: нæ ног æмбалмæ нæ кæсут, цыма Хъар- 
сы фидар басаста, ахæм хъæлæс ын нæй? 
Сона æмæ йе ’мбæлттæ ныхас цæхгæр фæзылдтой, æмæ 
Заретæ бахудт: йæ цуры æргом дыууæ ныхасы зæгъын чи нæ 
фæразы, уыдонимæ фæнды дзур, фæнды ма. Æмæ ныр дæр 
афтæ хъуыды кæны. Амыран дзæбæх уæд, æндæр Заретæйы 
ницы хъæуы. Адæймаг ацы дунемæ хуымæтæджы нæ фæзы- 
ны, иу хорздзинад куы сараза, уæддæр фаг у. Уæдæ Заретæ 
дзæгъæлы нæ фæзынд. Амыран... Йæ фыды хæдхуызæн у, 
уæлдайдæр йæ цæстытæ. Чи зоны, искæд, Заретæйæн йæ цар- 
90 

ды фæстаг бонтæ куы æрхæццæ уой, уæд Амыранмæ фæдзу- 
ра æмæ йын, бирæ рæстæг йæ риуы æмбæхстæй цы стыр су- 
сæгдзинад фæхаста, уый рахъæр кæна. Алцыдæр ын бæлвырд 
æмæ æргом зæгъдзæн. Уадз зонæд æцæгдзинад. Уæд Алыбег 
æмæ Заретæ уыдзысты зæрæдтæ, уæлдайдæр Заретæ — урс- 
дадали зæронд ус. Алыбег афтæ зæронд нæма уыдзæн, ай- 
гъай. Цымæ куыд ацæудзæн йæ хъысмæт? Чи зоны, 
цæрæнбонтæм ахауд йæ бинонтæй, Ирыстонæй. Нæ лæппутæй 
иу æмæ дыууæ баззад Уæрæсейы? Æндæр рæтты? Фæхауæц- 
цаг вæййынц. Æмæ ма сæхæдæг — гъа, фæлæ сæ цотæн сæ 
фыдæлты зæхх, Ирыстон свæййы дард, æцæгæлон бæстæ, сау 
капеккæн дæр сæ нæ фæхъæуы. Дæхиуыл нæ хъуыды кæныс, 
фæлæ дæ кæстæртыл, дæ адæмыл уæд та ахъуыды кæн æмæ 
дæ уидæгтæ дæ фыдæлты зæххы ауадз, дæхи дæр æмæ дæ 
кæстæрты дæр дæ фыдæлты зæххы хъармæй æнæхай цæмæн 
кæныс. Уæвгæ, цыдæр æфсæнттæ ссарынц. Алыбегæн дæр 
хорз фадат фæци алидзынæн. Фæтарст æмæ алыгъд. Сæ фем- 
бæлды фæстæ Алыбег нал зынд, Заретæйæ йæхи иуварс лас- 
та, йæхи дзы æмбæхста. Æмæ канд уымæй нæ. Заретæмæ 
гæсгæ, Алыбег йæхи æмбæхста æппæт адæмæй дæр. 
Æвæццæгæн, йæхи æфхæрдта: уый цы бакодтон, мæ сæрмæ 
цы чъизи ми æрхастон? Заретæ йæ никæд ницæмæй бафарс- 
та, стæй йæ никæд бафæрсдзæн. Уыцы изæры фæстæ йæ куыд 
тынг фæндыд йемæ фембæлын! Уæд та йæ дардæй ауын, цæсты 
тигъæй, йæ хъæлæс ын дардæй уæд та фехъус... 
Хæрзсыхæгтæ, фæлæ йæ æнæхъæн æвддæс боны нæ федта. 
Цæмæй сæ абæрæг кæна, уый тыххæй мин æмæ мин аххосы 
ссардтаид, фæлæ цы цæсгомæй. 
Алмыран куы райгуырд, Заретæйы ма афтæ тынг фæндыд 
Алыбеджы фенын. Амыран йæ хъæбысы, афтæмæй иу ми- 
нут, минут нæ — иу секунд уæд та куы фестадаид йæ цуры. 
Мацы зæгъæд, иу ныхас дæр дзы ма схауæд, Заретæ йæм 
бакастаид æмæ алцыдæр базыдтаид. Базыдтаид, Алыбег, фыд 
кæй сси; уый банкъардта æви нæ?и 
...Æмæ йæм Алыбег æрбацыд. Йæхæдæг. Сæхимæ. Уыцы 
бон дæр Заретæйæ никæд ферох уыдзæн. Уыд цыппæрæм. 
Бибыты судзаггаг зиан. ...Уый нæ уыд, уæддæр уыцы бон 
æнæмæнг бахъуыды кодтаид. Цыкурайы фæрдыджы хуызæн 
лæппу. Мæскуыйы университеты фыццаг курсы студент,— 
чидæр æй кардæй цалдæр рæхуысты ныккодта. Цыма, дам, 
мæхъæлæттæ уыдысты. Уымæ дæ къух сис! Уыдон адæм нæ 
уыдысты, фæлæ лæгсырдтæ, лæгбирæгътæ, адæймагхортæ. 
Амыран æмæ Анусиат уыцы судзаггаг зианмае ацыдысты. За- 
ретæ Амыраны хæцъилтæ æхсадта æмæ сæ кæрты телыл 
хурмæ ауыгъта. Алыбег цалынмæ йæ хæдцур æрлæууыд, 
уæдмæ йæ нæ фæхъуыды кодта. Куыд æрбацыд? Кæрты дуа- 
91 

ры хъæр не ’рбайхъуыст, сæ куыдз Мила нæ базмæлыд. За- 
ретæ йæ мидбынат сагъдауæй баззад, йæ мидбынат бандзыг. 
Алыбег... Æмæ йæ цы хъæуы? Тагъддæр! Тагъддæр сæхимæ 
куы ацæуид! Алыбег... Иу ныхас дзы нæ хауы, æнцад лæууы. 
Йæ цæстытæ... цыдæр æгъуыз, цыдæр тарст, сæхи 
æмбæхсынц. Нæ. Сæхи не ’мбæхсынц. Уый... æнгуз бæласы 
бын авдæны Амыран хуыссы æмæ уый агурынц. О, уый йæ 
хъæбулы фенынмæ æрбацыд, Заретæ та... Алыбег... Алыбег 
фыццаг хатт уыны йæ фырты, уæд йæ цæсгом афтæ тар æмæ 
æнкъард цæмæн у? Йæ хъæбулы уындæй йыл базыртæ куыд 
не ’рзад? Уæлæрвты куыд нæ тæхы? Алыбег... Цæмæ сæм 
æрбацыд? Цы йæ хъæуы? Æмæ Заретæйы буары уазал риз 
ацыд, уазал гæртт-гæртт скодта. Алыбегæн йæ къухы цыдæр... 
Кæд... Кæд æй исты æвирхъау хъуыдытæ æрбахастой ардæм? 
Æмæ йæ Заретæ Амыранмæ хæстæг нæ бауадздзæн. Лæппу 
акъахдзæф кодта Амыраны ’рдæм. Заретæ фестъæлфыд, йæ 
къух ын ацахста, йæ ныхмæ цæхгæр алæууыд. 
— Кæдæм?.. 
Алыбег æрлæууыд. Заретæ уæд, æвæццæгæн, цъиуджын 
карчы хуызæн уыд. Нæ! Усбирæгъы хуызæн. Уæдæ йын 
хъуамæ йæ цæстыты цур йæ хъæбулæн чидæр цыдæр фыдбы- 
лыз ракæна? 
Алыбег йæ мидбылты бахудт. Тарст, æнæбон, аххосджын 
мидбылхудт. Æмæ Заретæ бамбæрста: Алыбег сæм æмбæхст 
сау хъуыдытимæ не ’рбацыд... 
— Æз... æз... — Алыбег ныссуйтæ, йе ’взаг хъæугæ ныхас 
нал ахста. 
— Ацу, исчи дæ ам куы æрбаййафа, уæд—... Уæд цы, За- 
ретæ уый нæ загъта, уымæн æмæ йын йæхæдæг дæр ницы 
зыдта. Алыбегмæ скаст, йæ армытъæпæн ын йæ цонгыл æрхас- 
та: ма тыхсæд, æппындæр мацæуыл тыхсæд. 0, уыцы ар- 
мытъæпæны хъарм, уыцы узæлд... 
— Æз... Заретæ-æ, макæмæн мацы схъæр кæн. Æз... — 
Æмæ йæм Алыбег бакаст, бирæ рæстæг нæ, æвæццæгæн уысм, 
цалдæр уысмы. Фæлæ уыцы хæрз цыбыр рæстæг цæйбæрц 
зæгъинæгтæ загъта Алыбег! Уыцы дыууæ цæсты... Хъæлæсы- 
дзаг хъæр кодтой. Нæ! Хъæр нæ кодтой: куырдтой, домдтой, 
доны разилынмæ сæ бирæ нал хъуыд. Æмæ Заретæ алцыдæр 
бамбæрста. Уый цæуыл тыхсы Алыбег? Иу ныхас нæ, фæлæ 
Заретæйæ сым дæр никæд схаудзæн. Дур исты зæгъдзæн? 
Уæд Заретæ дæр афтæ. Куыд тынг æй фæндыд Алыбегæн 
ныфсытæ авæрын. Бакъахдзæф æм кæн æмæ йын дæ уырзтæ, 
дæ армытъæпæнтæ йæ рустыл, йæ былтыл, йæ дæллагхъуыр 
ахæсс, йæ риумæ дæхи нылхъив, тынг, афтæ тынг æмæ йыл 
дæ цæсгом куыд баныхæса, йæ зæрдæйы цæфæй дæ буар куыд 
риза. Фæлæ... Заретæйы уæд скæуынмæ бирæ нал хъуыд. Уый 
цы бакуыста? Йæ цуры лæууы, цас æнхъæл уыд, уымæй бирæ 
92 

кæстæр лæппу, хæрзæрыгон лæппу æмæ... Æмæ йæ Заретæ 
раздæр нæ зыдта. Асæй, уындæй — гъæйтт-мардзæ лæппу, 
бæрзонд, фæтæнуæхск, саджы фисынтыл амад кæмæй 
фæзæгъынц, ахæм, фæлæ нырма хæрз æвзонг. Нырма хырыз 
лæппу. Æвзонг тала. Иу фыддымгæ, иу фыдуад, иу фыдты- 
мыгъ æмæ фæцуддзæн, фæтасдзæн... Нæ! Заретæйы аххосæй 
уый никæд æрцæудзæн. 
— Алыбег, æз никæд ницы зæгъдзынæн, ма тæрс. Никæд 
ничи ницы базондзæн. Æрмæст дæхæдæг...— Алыбег ын куы 
загътаид: ард бахæр, зæгъгæ,— бахордтаид. Куыйын загъ- 
таид: расомы кæн — расомы кодтаид. Заретæйæн Алыбег йæ 
Хуыцау у, уый Заретæйæн Лæгтыдзуар у, уымæ хъуамæ 
цæрæнбонты кувгæ кæна. Æмæ йæм кувы. 
Алыбег разылд. Акъахдзæф кодта æмæ æрлæууыд. Йæ 
цæстытæ Амыраныл ахаста, цыдæр уысм аджих, стæй тагъд- 
тагъд ацыд, цыма йæ фæсте исчи сырдта, цыма цæмæйдæр 
фæтарст. Уый... Йæ фырты, йæ хъæбулы цурæй йæ къах нæ 
хаста æмæ тыххæй атыдта, тыххæй йæхи размæ аппæрста. 
Туг зынаргъ у. Цымæ йæ уый дæр Заретæйы бæрц уарзы? 
Заретæйæн æй кæд йæ сæдæймаг, йæ минæймаг хайы бæрц 
уарзы, уæд уый дæр бирæ у. Уый уыйбæрц у, æмæ хъуамæ 
Алыбег йæ хъæлæсыдзаг æргом ныхъхъæр кæнид: «0, хорз 
адæм, кæм стут? Уе ’ппæт дæр мæ фехъусут: Амыран мæ 
фырт у!» Уымæн æмæ ахæм стыр цинæн риуы уромæн нæй. 
Нæлгоймаг цыфæнды куы фæуа, уæддæр нæлгоймаг у, уæл- 
дайдæр ирон нæлгоймаг: хиуылхæст, адæмы æфсæрмæй цыф- 
æнды æвирхъау зын, цыфæнды стыр цин дæр йæхимидæг 
бауромдзæн. Нæ! Уæддæр уыцы уарзт, уыцы æнкъарæнты 
ахæм æгæрон тых и, æмæ Алыбег æхсæвыгæтты æнцад хуыс- 
са, уымæн уæвæн нæй. 
— Æз цæуын,— Алыбег фæлæууыд, фæстæмæ фæкаст, йæ 
цæнгтæ хæрдмæ систа, цыма фæстæмæ разилынмæ хъавыд. 
Нæ! Кæртæй ахызт. Заретæйы сæры цæмæндæр, цæмæн, уый 
абон дæр нæ зоны,— йæ сæры уæд цæмæндæр февзæрд: цæй, 
Алыбеджы баурома æмæ йын зæгъа: 
— Ма тæрс, Амыран дæуæй нæу. 
Хуыцау хорз, æмæ йæ хъуыды ныхасмæ нæ рахызт, стæй 
нæ рахызтаид. Уымæй Заретæ æрмæст йæхи нæ сайдта, фæлæ 
сайдта Алыбеджы дæр, нырма йæхæдæг сывæллон чи у, 
афтæмæй æнæнхъæлæджы фыд чи ссис, уыцы сывæллон 
лæппуйы. Уыцы сыгъдæг уды зонгæ-зонын Заретæ хъавыд 
ныллæг кæнынмæ! Худинаг! Алыбеджы ныхас нæ, фæлæ 
цæстæнгасæй бафхæр, уый дæр стыр фыдраконд уаид. За- 
ретæйæн дунейыл æппæты стырдæр лæвар чи ракодта! Заретæйы 
ацы дунемæ ногæй чи райгуырын кодта? Алыбег. Æмæ уый 
бафхæр? Заретæ йæ фæстæ каст æмæ йæхицæн дзырдта: 
93 

— Ма тæрс. Ма тæрс, æз дæуыл гадзрахатæй никæд ра- 
цæудзынæн. Ма тæрс. 
Уæд Алыбег цæмæн фæлæууыд? Йæ цæнгтыл хæрдмæ 
цæмæн схæцыд? Кæд фæстæмæ фæзилынмæ хъавыд? Кæд 
Заретæйы æрбахъæбыс кæнынмæ хъавыд? Афтæ уыдаид. Чи 
зоны, йæхæдæг дæр æй нæ бамбæрста, афтæмæй фæлæууыд, 
цæнгтæ сæхи æгъдауæй сæхи хæрдмæ систой, æвзонг лæппуйы 
буар сылгоймаджы буармæ йæхи ивæзта, фæлæ зонд... Амы- 
ран куы фæзынд, Алыбег уæдæй фæстæмæ Заретæимæ баст 
у. Фидар баст. Æнæуынгæ тæгтæй, фæлæ уыдон цыфæнды 
рæхыстæй дæр фидардæр сты. Цасфæнды рæстæг рацæуæд, 
кæмфæнды дæр уæд, уæддæр уыцы тæгтæй йæхи нал суæгъд 
кæндзæн. 
...Уæддæр уыцы фын... Дысоны фын... Цы уыдаид? Ахæм 
ма дзы рох зæрдæ уа! Æмæ Заретæ рагæй фæстæмæ дæр йæ 
фынтæ йæ зæрдыл никæд дардта, нæ сæ рахæссы, кæд дзы 
искуы иу æрхъуыды кæны. Æмæ сæ бинонтæ дзæбæх уæнт, 
стæй... Кæд Алыбегыл исты æрцыд? Хуыцау æй дзæбæх 
уадзæд! 0 Хуыцау, табу дын æрбауæд, Заретæйæн йæ бинонтæ, 
йæ къабæзтæ кæмдæриддæр сты, уым æнæниз, æнæфыдбы- 
лыз уæнт. 
Заретæ, арæндонæн йæ кой нæма уыд, сывæллон ын ран- 
тысдзæн æви нæ, уый нæма зыдта, уæддæр ын иу хъуыды 
æнцой нæ лæвæрдта: мады æхсыр... уымæндзы æмбал нæй 
æмæ йæ хъæбул уымæй хайджын уыдзæн? Йæ хъæбул мады 
æхсыры хъæстæ фæуыдзæн? Сывæллонæн мады æхсыр æвда- 
дзы хос æмæ... Куы-иу æрхуыссыд, уæд-иу йæ риутыл аивæй 
йæ къухтæ æрхаста, æмæ цал æмæ цал хатты. Æмæ-иу сæ 
цыма кæйдæр уазал, кæйдæр æцæгæлон буарыл хаста, афтæ 
аскъæфта. Цæй риутæ, чысылæнæбары цыдæртæ, агъудтæ 
сыл нæ дары, зæгъгæ, уæд æвæццæгæн, нæ зыниккой. Дыу- 
уадæс, æртындæсаздзыд чызджы риутæ. Уæвгæ цæмæн, уыцы 
кары ахæмтæ вæййы, æмæ сæ риутæ сæхи æддæмæ фæива- 
зынц, суанг дзы ахæмтæ дæр разыны, æмæ сæ агъудтæй, сæ 
къабатæй риутæ æддæмæ фæтонынц, сæ хъæлæсыдзаг уыцы 
æдзæсгом, уыцы ракæнонхуызæй фæхъæр кæнынц: лæппутæ, 
мæнæ-ма нæм æрбакæсут, мæнæ цы рæсугъд стæм, мæнæ 
цæййæстæ стæм. Заретæйæн та... Æмæ Амыран фæзындзæн, 
зæгъгæ, Заретæ уый куы базыдта, уæд куыд катай кодта, 
куыд! Кæм и Хуыцау? Иугæр адæймаджы сфæлдыстай, адæй- 
маджы радтай, зæгъæм, сылгоймаджы хуызы, уæд æй 
æххæстæй цæуыннæ рантыстай? Заретæйы риутæ, уыдон 
риутæ сты? Æмæ йæ саби куы фæзына, уæд æнæ мады æхсыр 
куыд уыдзæн? Уыцы æвдадзы, уыцы дзæнæты тæнгъæдæй 
сывæллон нæ фæхъæстæ, уæд цæрæнбонты къахырæй нæ баз- 
зайдзæн? Æмæ æнæ мады æхсырæй иу æмæ дыууæ сывæлло- 
94 

ны схъомыл и? Бирæ сылгоймæгтæ сæ цотæн барæй нæ рат- 
тынц дзидзи: акса-ма, йæ гуыры аив æвæрд куы фехæла! Стæй 
дæ сывæллонæн дзидзи дæтт, уый уæлдай ракæ-бакæ нæу? 
Фæлтау ын авджы æхсыр ахъарм кæн æмæ йын æй йæ дзы- 
хыл сдар: ницы дæ риссы, ницæуыл тыхсыс. Уæдæ Заретæ 
та афтæ зæгъы: ис дзидзийæ йæ хъæбулы æнæ дзидзи чи 
кæны, уый мад нæу. Æппынфæстаг, уый фыдгæнæг у. Цы- 
фæнды диссаджы хæринæгтæ дæр æрхъуыды кæнæнт, уæддæр 
мады æхсырæн баивæн нæй. Æппынфæстаг, уый æрмæст 
хæринаг нæу, уый у мадæй сывæллоны æхсæн æнусон хид. 
Уарзондзинады дадзин, уарзондзинады хид. Æмæ Заретæ 
йæхимидæг куывта: кæд Хуыцау и, уæд æй йæ хорзæх уæд, 
уæд йæ хъæбулы æмæ Заретæйæн йæхи тæригъæды дæр ма 
бацæуæд. 0 Рухс сфæлдисæг, йæ хъæбулы йын мады æхсырæй 
æнæхай ма фæкæн! 
Заретæ иу чиныджы каст. Чызг лæппуйы афтæ тынг бау- 
арзта æмæ йын æнæ уый йæ цард ад нал кодта. Фæлæ йæм 
лæппу йæ хъус нæ дардта, уымæн уыд уарзон бинойнаг, сыв- 
æллон. Фæлæ уæддæр цалдæр хатты сæмбæлдысты. Чызг бам- 
бæрста — лæппуимæ нæ баиу уыдзысты, фæлæ уымæй йæ 
уарзондзинад нæ фæкъаддæр, нæ бамынæг. Уымæй йын сыв- 
æллон рынтысæд, æндæр æй ницы хъæуы. Чызджы риуы цы 
æнкъарæнты арт райгуырд, уый тынгæй-тынгдæр фæйлыд- 
та. Сывæллон... сывæллон ын уымæй рантысæд, æмæ уый 
уыдзæн дунейы тæккæ амондджындæр адæймаг. Æмæ... æмæ 
йæ куывд Хуыцаумæ фехъуыст. Уыцы чызгæй амонд- 
джындæр, æнхъæлдæн, ничиуал уыди. Ацы дунейы æппæты 
фылдæр кæй уарзы, уый туг ивылдзæн йæ сывæллоны да- 
дзинты, уый йæ сывæллоны хуызы уыдзæн йæ цуры. 
Æрхæццæ йæ арын афон. Тагъд æххуысы машинæ. Арæн- 
дон. Æмæ диссаг! Царциаты диссаг! Чызг сывæрджын нæ уыд. 
Æмæ ма иу хатт рабæрæг, адæймаджы æгæрон тыхтæ кæй 
ис, уый. Æмæ ма иу хатт рабæрæг, уарзондзинады 
æнкъарæнтæ æгæрон тыхджын кæй сты, уый. Чызгæн уыцы 
лæппуйæ цот кæй рацæудзæн, ууыл йæхи баууæндын кодта, 
уый йæ афтæ тынг фæндыд, æмæ сæ иу фембæлды фæстæ 
кæй басывæрджын, -ууыл йæ буары алы стъæлф дæр баууæн- 
дыд. Зындгонд профессор стыр дисгæнгæ фыста: арыны 
размæ сылгоймаджы буары цыдæриддæр ивддзинæдтæ 
æрцæуы, уыцы ивддзинæдтæ æрцыдысты чызджы буары. 
Æнахуыр диссаг! Заретæ бирæ алыхуызон чингуытæ бакаст, 
фæлæ уый... Хатгай-иу ахæм хъуыдымæ дæр æрцыд: кæд 
зындгонд профессор чиныгкæсæджы сайы? Кæд уыцы æна- 
хуыр цау йæхæдæг æрхъуыды кодта? Æмæ цæмæн? Цæй охыл 
хъуамæ фæлива адæмы? Нæ! Адæймаджы æгæрон тых и, уый 
абухгæ фурд у. 
95 

Иу хабар Заретæ йæхæдæг фехъуыста, суанг ма йын сæ 
нæмттæ æмæ сæ мыггæгтæ дæр загътой. Нæхи горæтæгтæ. 
Лæппу æмæ чызг кæрæдзийы уарзтой. Фæлæ афтæ рауад, 
æмæ лæппу æндæр чызджы ракуырдта. Райгуырд сын сы- 
вæллон. Цыдæр æнамонд низ, æмæ æртæ мæйы фæстæ 
лæппуйæн йæ бинойнаг ахицæн. Лæппу дыккаг ус æрхаста, 
йæ раздæры уарзоны. Уыцы чызгыл, дам, ма раздæр уыди 
дзурджытæ, фæлæ йæ уарзон бинойнаг куы æрхаста, уæд ын 
йæ цард ад нал кодта,ничиуал æй хъуыд, йæхимæ хъусыныл 
фæци. Лæппу уыцы чызджы æрхаста, чызгæн лæппу йæ 
зæрдæмæ афтæ хæстæг уыди, афтæ. тынг æй уарзта, æмæ йын 
уымæ гæсгæ саби йæхи сывæллоны хуызæн ссис, фæзынди 
йæм æхсыр. 
Уый дын уарзондзинады æнкъарæнты æгæрон тых! 
Заретæ, сывæллон ын рантысдзæн, уый куы базыдта, уæд 
ын æнцой нал уыд: иу фарста, иннæ... Æхсыр æм уыдзæн 
æви нæ? Уыдзæн! Уыдзæн æм æхсыр! Кæсæнт-ма-иу! Йæ 
хъæбул æнæ æхсыр, æнæ мады дзидзи нæ уыдзæн. Фæлæ 
риутæ уыцы тæбæккæй лæууыдысты, Заретæйы катай сæм 
нæ хъуыст, сусæгæй-иу сыл йæ къухтæ æрхаста, сусæгæй-иу 
сæм æркаст. Иу рæстæг æм чысыл Амыраны куы æрбахас- 
той, фенæм-ма, æхсыр дæм ис æви нæй, зæгъгæ, уæд фы- 
радæргæй, фыркатайæ йæхимидæг рызт. Цæй риутæ йын и? 
Сывæллоны райста. Йæ къухтæ куыд зыр-зыр кæнынц, уый 
хорз уыдта, палатæйы цы сылгоймæгтæ и, уыдон æй куыд 
нæ уыной, афтæ иуварс азылд æмæ йæ риутæ байгом кодта. 
Скæуынмæ йæ бирæ нал хъуыд, йæ цæссыгтæ ныхъуырдта. 
Цæмæн æй сфæлдыста Хуыцау ахæмæй? Уый ралгъыста, 
фæлæ йын йæ хъæбулы та цæмæн æнамонд кæны? Æви цард 
афтæ æгъатыр, афтæ тызмæг у æмæ иуы æнамонддзинад 
хъуамæ иннæмæ цæуа, ныййарæджы æнамондæй хъуамæ 
æнæмæнг йæ цот хайджын уой, уыцы æнамонддзинады иу 
хай æнæмæнг хъуамæ уыдоныл æрæнцайа? Ау, царды 
æцæгдзинад уый у? 
Медицинон хо, цыма мад йæ сывæллонæн æхсыр куыд 
дæтты, уый фыццаг хатт уыны, цыма хъалагъур у, Заретæмæ 
каст ахæм цымыдис цæстытæй. Зйретæ йæхи нал баурæдта: 
— Ацу уал, æз æй мæхæдæг ахæсдзынæн. 
— Мæныл ма тыхс,— ноджы йæм хæстæгдæр æргуыбыр 
медицинон хо,— æхсыр дæм ис æви нæй, сывæллон дзидзи 
куыд дæйы, уый хъуамæ æз дæр зонон. 
Заретæ Амыраны дзыхы дзидзи бакодта, уый йыл 
æрхæцыд, æрылхъывта йæ. Æмæ Заретæ йæ цæссыгтæ нал 
баурæдта. Æрмæст уыдон уыдысты æгæрон цины цæссыгтæ: 
йæ гуырдз, йæ хъæбулы былтæ фыццаг хатт аныдзæвыдыс- 
ты йæ риуыл. Рудзынгæй хур иууылдæр каст уымæ, сæ па- 
96 

латæ нæ, фæлæ æппæт дуне дæр ныррухс. Фæлæ уайтагъд 
бæстæ баталынг. Амыран-иу Заретæмæ скаст, хуымæтæджы 
каст нæ: цыма йæ цæмæйдæр аххосджын кодта. Йæ сæр-иу 
базмæлыд, дзидзи-иу йæ дзыхæй рахауд, бахъынцъым-иу 
кодта, скуыдта-иу, дзидзи йæ чысыл былтæй агуырдта, йæ 
чысыл былтæй йæ ахста, стæй йæ хъæлæсыдзаг ныккуыдта. 
Æмæ Заретæ бамбæрста: цæмæй тарст, уый йæ сæр баййæф- 
та: æхсыр æм нæй. Æмæ фыркатайæ, фырадæргæй йæ 
цæссыгтæ нал баурæдта. 
Медицинон хо йæм æргуыбыр: 
— Цы кæныс? Цæуыл тыхсыс? 
— Æнхъæлдæн, æмæ мæм æхсыр нæй,— йæ цæссыгтæ 
ныхъуырдта, йæ уæхсчытæ стъæлфыдысты, афтæмæй загъта 
Заретæ. 
— Æмæ уый тыххæй кæуыс? Бирæ мадæлтæ сæ 
сывæллæттæн барæй куы нæ раттынц дзидзи. Ныры сабитæн 
сæ фылдæр хъуджы æхсырæй хаст сты, ма тыхс. 
Медицинон хойы ныхас цы амыдта, уый Заретæ абон дæр 
нæ зоны. Ныфс ын æвæрдта, æви йæ æлхыскъ кодта: гæдыйы 
лæппыны хуызæн куы дæ, уæд дæ цæй арыны мæт уыди. 
Амыраныл схæцыд: 
— Æхсыр дæм ис æви нæй, уый изæры базондзыстæм,— 
æмæ медицинон хо йæ бæрзондзæвæтджын туфлитæй паркет 
пъолыл къупп-къуппгæнгæ ацыд. 
Заретæ цы чысыл уыд, уый дæр дзы нал баззад, бампылд, 
баруад, йæ хуыссæны бандзыг, йæ цæстытæ бахгæдта. Куыд 
уыдзæн йæ сывæллон æнæ мады дзидзи? Куыд цæрдзæн? Нæ! 
Кæд йæ хъæбул йæ дзидзийы хъæстæ фæуа, уый йæ фæнды, 
уæд уал, фыццаджыдæр, хъуамæ йæхи æрсабыр кæна. 0! 0! 
Заретæ, дæхи æрсабыр кæн. Æмæ хуыссæджы хос банызта: 
иу уæлдай хъуыды дæр йæхимæ æмгæрон нал бауадздзæн. 
Иу рæстæг ыл рæдзæ-мæдзæ бахæцыд, куыд афынæй, уый 
нæ базыдта. Иу афон райхъал æмæ бамбæрста: бон фæцæуы, 
изæры фæлм йæ базыртæ æруагъта. Хорз афынæй, бирæ 
рæстæг. Аивæй, куыд ничи йыл фæгуырысхо уа, афтæ хих- 
сæндонмæ бацыд. Йæ фæстæ дуар æрбахгæдта, ничи дзы уыд, 
уæддæр цалдæр хатты йæ алыварс акаст, цыма давæг уыд, 
цыма хуыснæг уыд. Йæ риутæ байгом кодта æмæ сæ агуыв- 
зæмæ лæмæрста. Æмæ, о Дунесфæлдисæг Стыр Хуыцау! Иу 
æртах, иннæ æртах, цалдæр æртахы. Уыдон хуымæтæджы 
æртæхтæ нæ уыдысты,— æвзист урс æртæхтæ. Æвдадзы хосы 
æртæхтæ. Царддæттæг æртæхтæ. Урс æртæхтимæ уадысты йæ 
къуыбар цæссыгтæ дæр, уыдонæй, цы чысыл агуывзæ йæм 
уыд, уый бæргæ байдзаг кодтаид. 
Æхсыр — æдæппæтæй цалдæр &ртахы, фæлæ Заретæ бам- 
бæрста, уыдзæн, уыдзæн æм æхсыр, йæ чысыл Амыран æнæ 
4 Дысопы фын 
97 

мады дзидзи нæ уыдзæн. Æхсыры хуыпп нæ акалдта. Йæ 
цин æй йæ уæлныхты систа æмæ аив у æви нæ, ууыл нæ 
ахъуыды кодта, йæ агуывзæимæ дохтырты уатмæ бацыд. 
— Мæнæ кæсут? 
Йæ дохтыр аджих, сæрæй къæхтæм ыл йæ цæстытæ æрхас- 
та, æвæццæгæн, йæхимидæг загъта: ацы сылæн йæ сæры зонд 
фæцыд, цы йæ хъæуы, цæуыл дзуры? 
— Æмæ уый цы у? 
— Æхсыр. 
— Æмæ цы? 
— Мæхи æхсыр у, мæхи дзидзи... 
— А-а-а,— дохтыр бахудт. — Æхсыр дæм кæй уыдзæн, æз 
ууыл иу мисхал дæр дызæрдыг нæ кодтон, уымæн æмæ ды 
тыхджын адæймаг дæ. 
Ныр та Заретæ бахудт: Заретæ тыхджын сылгоймаг у, уый 
фыццаг хатт хъусы, хъæмпы халæй лæмæгъдæр æмæ, дам, 
тыхджын адæймаг. 
— Æз дæн тыхджын адæймаг? 
— Ды,— дохтыры хъæлæс уыд фидар. Æмæ æцæгдæр, 
Заретæ уатæй рацыд фидар къахдзæфтæй, цыма æппындæр 
ницæуыл тыхст, цыма дзы æппындæр ницы рыст, цыма 
алцæмæй дæр æххæст адæймаг уыд. Иу бон, иннæ бон, иу 
къуыри, дыккаг къуыри, æртыккаг... Æмæ æртæ мæймæ 
чысыл Амыран дзидзихъуаг нал уыд. Нæ! Заретæ кæйдæрты 
хуызæн æхсыры суадон нæ фестад, йæ риутæ лæуу-лæуу нæ 
кодтой, фæлæ йæ хъæбул дзидзихъуаг нæ уыд. 
Ай-гъайдæр, Сонайы рафыстой, фæлæ дыккаг Сона ма уа, 
уымæн уæвæн куыд и? Æрмæст уый уыд ныллæджытæ, 
хæмпус сылгоймаг — йæ ном Зæринæ. Адæмæн Зæринæ, За- 
ретæйæн та — дыккаг Сона. 
Æмæ дыккаг Сона йæхи нал баурæдта: 
— Заретæ, ды цыдæр хингæнæг дæ. 
Заретæ бахудт æмæ загъта: 
— Уæхи мæ хъахъæнут. 
— Æз та, зæгъын, дæ сывæллон æнæ мады æхсырæй куыд 
уыдзæн? 
— Æппындæр мацæмæй тыхс. Хингæнæг дæн æмæ ма-иу 
кæс, кæддæра йæ цыбыр рæстæгмæ куыд алæг кæнин. 
Сылгоймæгтæй йæм чи йæ мидбылты бахудт, чи та йæм 
æнæууæнк каст æрбакодта, ома ацы дæлæмæдзыд æцæгдæр 
цыдæртæ зоны. 
Заретæ цæмæй тарст: æхсыр æм куыд æнæнхъæлæджы 
фæзынд, афтæ æнæнхъæлæджы куы æрбайсæфа! Уæвгæ, 
æнæнхъæлæджы фæзынд? Нæ! Æмæ нæ фесæфт, æнæхъæн 
дыууæ азы Амыран датта мады дзидзи. Йæ хъуыртт-хъуыртт- 
иу куы ссыд, дзидзи дæйгæйæ-иу куы афынæй, уæд Заретæйæн 
98 

уымæй хуыздæр мацы ратт. Сабыргай, æнæуынæрæй сыст, 
сабыргай, æнæуынæрæй йæ хуыссæны æрæвæр æмæ куыд 
адджын фынæй кæны, уымæ кæс æмæ кæс. Йæ цæнгтæ-иу 
фæйнæрдæм аппæрста æмæ-иу уый гыццыл Амыран нал уыд, 
фæлæ адæмæн зынг æрхæссæг Амыран. Нæ! Заретæ ацы ду- 
немæ дзæгъæлы нæ райгуырд. Амыран ацы дунемæ нæ 
фæзынд, зæгъгæ, уæд æрмæст йæ цард, æрмæст йæ бинонтæ 
нæ уыдаиккой къахыр, фæлæ къахыр уыдаид æнæхъæн дуне. 
Ацы дуне уыдаид Амыран хъуаг-. Сывæллон райхъал æви 
нæма, зæгъгæ, йæ райсомæй куы Заретæ абæрæг кæны, куы 
Анусиат. Æхсæвыгон дæр æм фестынц: хуыссæгхъæлдзæгæй 
сынтæгæй куы рахауа æмæ куы фæтæрса, цы нæ вæййы. Рай- 
сомæй фылдæр хатт йæхæдæг райхъал вæййы æмæ раз- 
гъоры: 
— Æз райхъал дæн! 
— Æмæ дæм фынæй нал цæуы? 
— Æз бирæ фæфынæй кодтон. 
Фидар сывæллон у, йæ бын ныххуылыдз кодта нымадæй 
цалдæр хатты. 
— Йæ быны чи адзысси кодта? 
— Ничи, уый хид сдæн,— гыццыл, уылынджы йас лæппу 
æмæ ныридæгæн йæхиуыл къæм абадьга нæ уадзы. Цымæ 
дзы цы адæймаг, цы лæг рауайдзæн? Йæ кары куы бацæуа, 
ссæдз, фондз æмæ ссæдзаздзыд куы суа, уæд цы хуызæн 
уыдзæн? Куыд ацæудзæн йæ хъысмæт? Æппæты хуыздæр — 
рæстзæрдæ у, макуы макæй хъыджы бацу, макæй бафхæр, 
суанг, дам, дур дæр зæрдæ зоны. 0 Стыр Хуыцау, сыгъдæг 
Лæгтыдзуар, рухс Мадымайрæм, йæ хъæбулы йын гуыр- 
гъахъ, бырынцъаг фæндæгтæй бахизут. Æнæниз, æнæфыд- 
былыз уæд. Уæ хорзæх æмæ адæмы хорзæхæй хайджын уæд, 
йæ фыдæй амондджындæр разынæд. 
Æмæ цæмæй æнамонд у, фæлæ уæддæр... 
Алыбег цалынмæ Уæрæсемæ ацыд, уæдмæ æртæ азы 
дæргъы сыгъд дывыдон арты. Заретæ йæ хорз æмбæрста. 
Хæрзсыхæгтæ, фæлæ цас арæх æмбæлдысты. Куы амбæлой, 
уый тæссæй сæ иу дæр æмæ иннæ дæр йæхи хъахъхъæдта. 
Æхсгæ фембæлд. Æхсгæ каст. Æхсгæ ныхас. Нæ фæлæ Алы- 
бег кæй ацыд, уымæй тынг зондджын ми бакодта: ам сæ иу 
дæр æмæ сæ иннæ дæр уæлхъæдæй бахус уыдаид. Æрмæст 
уыцы бурхил хæйрæджы уацары кæй бахауд, уый Заретæмæ 
хорз нæ кæсы, фæлæ... 
Дыууæ-æртæаздзыд лæппуйæн уынджы азгъорын — йæ уд, 
йæ дзæцц, уый дымгæ у. Ахæм лæппу, сæ хæдзæрттæ фæрсæй- 
фæрстæм кæмæн сты, сæ цæхæрадоны арæнты æхсæн кау быд 
дæр кæмæн нæй, уыдонмæ куыд нæ бауайдзæн, стæй бон иу 
нæ, фæлæ цалдæр хатты. Заретæмæ афтæ дæр фæкæсы, цыма 
99 

Амыранæн Алыбегты хæдзарæй сæхи хæдзарæй уæлдай нæй. 
Тыххæй йæ куыд бауромдзынæ? Сынтæджы къахмæ йæ ба- 
бæттой? Æмæ йæ Алыбеджы мад Олга, кæнæ йæ фыд Цы- 
мырзæ куы сисы, йæ хъæбысы йæ куы æрбакæны, гъай мæхи 
гыццыл лæппу у, зæгъгæ, уæд Заретæйыл хъарм æхсызгон 
уылæн æрбакæлы, скæуынмæ йæ бирæ нал фæхъæуы. Олга 
дæр æмæ Цымырзæ дæр цæмæй хæйрæг сты, æмæ æцæгæй 
дæр сæ хъæбулыл кæй фæцин кæнынц? Амыран сæхи у, сæ 
туг, се стæг. Олга æмæ Цымырзæ, Амыран сæ хъæбулы 
хъæбул у, уый базыдтой, уæд æй цыма сæ хæдзарæй нал ра- 
уадзиккой, Заретæмæ цæмæндæр афтæ кæсы. Æвæццæгæн, 
æцæгдæр туг туг у; æвæццæгæн, цыфæнды куы фæуа, уæддæр 
туг хи агуры, æндæр Амыран Алыбегтæм афтæ арæх цæмæн 
базгъоры? Цыма сæхи хæдзары и, йæхи афтæ сæрибар цæмæн 
фенкъары? Куы иу къуымæй ракæсдзæн, куы иннæ къуымы 
смидæг уыдзæн. Куы Олгайы хъæбысы февзæры, куы Цы- 
мырзæйы уæрджытыл абады. Сæхи лæппу у, æндæр цы. 
— Олга, акки мæ хъæуы. 
— Дæхиуыл дыууæ аккийы. 
— Уыдон хæлынмæ нæ бæззынц, уыдон гæбылатæн 
дæттын.— Æмæ та æхсызгон хъæлдзæг худтæй хæдзар бай- 
дзаг вæййы. 
— Цом-ма, цом, æз дын ныртæккæ бирæ аккитæ сфыц- 
дзынæн,— æмæ йæ Олга хæдзармæ бакæны. 
Алыбегæн ахæм лæппу кæй и, уый йын, ай-гъайдæр, 
æхсызгон уыд, æмæ уымæй æнæхай у, уый та зæрдæйæн у 
мæлæтдзаг цæф. Æмæ ма дард кæмдæр куы уаид, фæлæ дæ 
цуры, дæ цæстыты раз. Нæ, фæлæ уæдмæ дæр куыд ныф- 
фæрæзта? Уал азы дæ хъæбул дæ цуры, фæлæ йæм цыма 
æппындæр ницы бар дарыс, дæхи афтæ дар. Æмæ уый æнцон 
у? Сойын цырагъау куыд нæ батад? Заретæ тынг тарст: Алы- 
беджы риуы цы æнкъарæнтæ сцæнд, уыдон иу бон куы срæду- 
вой. Æнæнхъæлæджы. Æвиппайды. Лæппу аназын дæр зоны 
æмæ уæд йæ сусæгдзинады дуар куы фегом уа! Æмæ За- 
ретæйæн цы у; донласт хуылыдзæй нал фæтæрсы, фæлæ Алы- 
бег... Йæ сусæгдзинад куы рахъæр уа, уæд куыд уыдзæн? Цы 
зæгъдзысты йæ бинонтæ, хæстæджытæ, сыхæгтæ, адæм? 
...Алыбег лæууыд сæ кæрты. Чысыл раздæр æм Хъулон, 
дынджыр, здыхтсыкъа фыркъа йæхи æрбайста. Сысмыста 
йæм, йæхи йыл ахафта, йæ цуры цасдæр алæууыд, стæй 
иуварс ацыд. Æвæццæгæн, Хъулоны афтæ фæндыд æмæ йыл 
Алыбег куы баузæлдаид, йæ сыкъаты рæбынтæ йын куы 
аныхтаид, йæ хъулон ныхыл ьга йе ’нгуылдзтæ куы ахаста- 
ид. Фæлæ йæм уый йæ хъус не ’рдардта æмæ фыркъа смæсты. 
Уыцы иу тахт ракодта æмæ Алыбегæн — гуымс! Лæппу фæцу- 
дыдта, чысыл ма æмæ ахаудаид. 
100 

Уыцы фыркъайы Олга дæр æмæ Цымырзæ дæр Амыраны 
фыркъа хонынц. Цыма йæ бæхыл сæвæры, афтæ йæ Цымырзæ 
уыцы фыркъайыл сæвæры. Уый дæр ыл мæлæты лæгау 
бæхбадт скæны, йæ бæрзæйыл ын ныххæцы, Цымырзæ йæ 
фарсмæ фæцæуы, æмæ афтæмæй кæрты дыууæ-æртæ зылды 
æркæнынц. Амыран фæхуды, хатгай, цыма æцæгæй дæр 
бæхыл бады, афтæ йын йæ зæнгтæй йæ фæрстæ æрбатъæпп 
кæны, йæ зæнгтæй фысы фæрстæ æрбалхъивы, йæ цæнгтæ 
хæрдмæ сисы, йе ’хсызгон сыгъдæг, æнæхин кæл-кæл кæрт 
нæ, фæлæ æнæхъæн уынджы дæр нал фæцæуы. Олга æмæ 
Цымырзæ дæр фæхудынц. Алыбег... Заретæ цалдæр хатты 
бафиппайдта: цыма йæ Амыран æппындæр не ’ндавы, йæхи 
афтæ фæиуварс кæны. Фæлæ Алыбегæн йæ зæрдæ æппын- 
æдзухæй дæр Амыранимæ кæй уыд, ууыл Заретæ иу минут 
дæр гуырысхо нæ кæны. 
Иухатт... Заретæ йæ йæхæдæг федта. Алыбег хæдзармæ 
бацыд æмæ... æмæ рудзынгæмбæрзæны зыхъырæй æддæмæ 
каст Амыранмæ, йæ цæстытæ дзы атонын нал куымдтой. Цы 
хъуыдытæ зилдух кодтой уæд йæ сæры? Цавæр æнкъарæнтæ 
абухтой уæд йæ зæрдæйы? Заретæимæ фемдзаст сты, æмæ 
Алыбег йæхи амбæхста, рудзынгæмбæрзæн æрбассыдта. 
Бæргæ, Заретæ йæм куы нæ фæкомкоммæ уыдаид, фæлæ... 
Амыран фыркъайæ рахизын нал фæкомы. Иухатт... Йæ 
зæрдæмæ цы нæ фæцыд, Хуыцау йæ зонæг. Уыцыиу тахт 
акодта, Амыран ма йæм йæхи бæргæ нылхъывта, йе ’нгуыл- 
дзтæй фыркъайы бæрзæйы хъуынтыл бæргæ ныххæцыд, 
фæлæ уæддæр зæххыл йæ тъæпп фæцыд. Кæрты чидæриддæр 
уыд — Олга, Цымырзæ, Заретæ йæхæдæг — иууылдæр æм 
базгъордтой. Ай-гъайдæр, фæразæй Заретæ, мад мад у. Йæ 
хъæбысмæ йæ фелвæста. Лæппу ныккуыдта. Заретæ йын йæ 
сæр асгæрста, йæ синтæ йын федта. Цъæррæмыхст дæр нæ 
фæци. Амыран куыд æваст ныккуыдта, афтæ æваст банцад, 
æмæ Заретæ сулæфыд, сулæфыдысты иннæтæ дæр. Æмæ За- 
ретæ æрмæстдæр уæд бафиппайдта Алыбеджы. Сæ цуры куыд 
февзæрд? Кæд сæм разгъордта?! 
— Фæтарст, æндæр ницы,— загъта Олга. 
Заретæйы фæндыд сæхимæ ацæуын, фæлæ, марадз-зæгъай, 
Амыран йæ къæхтæ ныссагъта, фыркъамæ та йæхи ивæзта. 
Нæ, Заретæ абон йæ лæппуйы «бæхыл» бадын нал бауадздзæн, 
иу тарст ын æгъгъæд у. 
— Алыбег, Хъулоныл-ма мæ сбадын кæн.— Амыран Алы- 
беджы къухыл ахæцыд. 
— Абон æгъгъæд у,— загъта Алыбег, йæ хъæлæс куыддæр 
къæзыд, æви Заретæмæ афтæ фæкаст... 
— Æмæ мæн та афтæ фæнды,— барджынæй йæм скаст 
Амыран. 
101 

Алыбег бахудт, Амыраны йæ хъæбысмæ систа. Сывæллон 
ын йæ цæнгтæ йæ бæрзæйыл æрбатыхта, йæхи йæм нылвæс- 
та. Цæмæй зыдта, æмæ йæ фыды зæрдæйы сонт тæлфт æмбæлы 
йæ риуыл? Алыбег, диссаг, Олга æмæ Цымæрзæйæ та куыд 
нæ фефсæрмы, Амыраны йæ хъæбысмæ куыд систа? Заре- 
тæимæ цыдæр уысм фемдзаст сты, æмæ Заретæ бамбæрста: 
Амыран фыркъайæ куы рахауд, уæд ын Заретæ куыд фæтарст, 
Алыбег дæр ын афтæ фæтарст. Заретæ бамбæрста, Амыран 
уый зæрдæйæн куыд хæстæг у, Алыбегæн дæр афтæ хæстæг 
у. Бамбæрста: Алыбеджы фыды æгæрон æнкъарæнтæ сæ уæл- 
ныхты хæдзарæй раскъæфтой. Уыдон... Уыдон сисын код- 
той Амыраны Алыбеджы хъæбысмæ. 
— Лæппуйыл та цæфтæй фылдæр цы цæуы, лæппу ностæй 
фидауы,— загъта Цымырзæ. Чысыл раздæр афтæ ницы хуы- 
зы загътаид, фæлæ Амыран цъæррæмыхст дæр нæ фæци, уый 
базыдта æмæ... Алыбег æм бакаст, куыддæр æнахуыр каст. 
Нæ! Æнахуыр цæмæн: йæ цæстытæ йæ фыдæн комкоммæ 
дзырдтой: «0, цъæррæмыхст дæр нæ фæци, фæлæ йæхи дæр 
нæныццавта?» 
Уыцы цæстæнгасмæ Заретæйы буары уазал риз ацыд. 
Тагъддæр! Тагъддæр сæхимæ куы ацæуиккой! Алыбег йæхи 
куы нæ баурома æмæ... сæ сусæгдзинад рахъæр уыдзæн. Чи 
зоны, рæдийы, фæлæ Заретæмæ уыцы уысм афтæ каст: чы- 
сыл цыдæр ма Алыбеджы уромы, цыдæр бындзыг, æмæ уый 
атыдта, уæд Алыбег алцыдæр схъæр кæндзæн. 
— Мах цæуæм,— загъта Заретæ, фæлæ марадз-зæгъай, кæд 
Амыран Алыбегæй куымдта. Йæхи йæм нылхъывта, йæ 
цæнгтæ йын йæ бæрзæйыл стыхта. Æмæ, дам, туг нæй. Ис! 
Заретæ йæ мин хатты дæр зæгъдзæн. 
— Амыран, цом,— фæлæ уый йæ мады хъуыды дæр нæ 
кодта. 
Æмæ йыл уæд Заретæ тыхæй рахæцыд. Алыбеджы цæсгом 
сырх-сырхид афæлдæхт. Цымæ уæд цы хъуыдытæ ивылд йæ 
сæры? Кæд йæ миднымæр Заретæмæ хыл кодта: цæмæн ын 
исы йæ фырты? Амыран Заретæйы хъæбул куыд у, Алыбе- 
джы хъæбул дæр афтæ у. 0, фæлæ... 
Заретæ Амыраны къухыл ныххæцыд æмæ сæхимæ рацы- 
дысты. 
Амыран уайтагъд хъазыныл фæци. Æцæгдæр, сывæлло- 
ныл цæфтæй фылдæр цы цæуы, фæлæ мады зæрдæ... Нæ сын 
быхсы. Уæвгæ та, алы адæймаг дæр хъуамæ цыдæр фæнда- 
гыл рацæуа, уадз, цæлхдуртæ дæр дзы уæд, бафæллайæд-иу. 
Æмæ уæд цардæн хуыздæр аргъ кæндзæн. Уæдæ хъуамæ 
Амыран Заретæйы дæлфæдджи схъомыл уа? Æмæ дзы уæд 
цæй лæппу, цæй лæг рауайдзæн? Йæ размæ цы цæлхдуртæ 
уа, уыдоны сæрты ахизын бафæраздзæн? 
1о:> 

Чи зоны, Заретæ рæдийы, фæлæ йæм афтæ кæсы: зæххыл 
фидар нæ лæууыс, дæ гуыр де ’мбæрц размæ нæ хæссыс, уæд 
дыл иннæтæ бацæудзысты, сæ къæхты бын дæ ассæнддзыс- 
ты. Бæргæ, хорз нæу, фæлæ... цард агъатыр у. 
... Уæддæр уыцы фын... Дысоны фын... Цыдæр æбæрæг, 
цыдæр æнахуыр тас æвзæрын кæны зæрдæйы. Ахæм тыхст 
фын уыд, æмæ Заретæ фыркатайæ фехъал, йæ уазал хид 
акалд, йæ зæрдæйы тыхст гуыпп-гуыппæй йæ буар рызт. 
Фыццагдæр цæуыл ахъуыды кодта, уый — Амыран. Йæ 
цæстытæй дæр нæма ракаст, талынджы, куырмæджы сгарæ- 
гау лæппуйы рустыл, йæ ныхыл, йæ хъуырыл цалдæр хатты 
йе ’нгуылдзтæ æрхаста. Амыран йæ зæрдæйы дзæбæхæн æнцад 
хуыссыд. Æмæ Заретæ сулæфыд. Фæлæ уый уыд иу уысм, 
стæй та йæ зæрдæ ныссæххæтт кодта. Мад æмæ фыд... Хъуы- 
зæгау иннæ уатмæ бацыд. Анусиат æмæ йæ Амырханыл дæр 
фæндыд йæ уырзтæ, йе ’нгуылдзтæ ахæссын, фæлæ куы фе- 
хъал уой æмæ куы фæтæрсой, зæгъгæ, нæ бауæндыд. Æмæ 
сæ иумæ дæр, сæ иннæмæ дæр хæстæг бацыд, байхъуыста 
сæм: мад æмæ фыд сæ сынтæджы æнцад хуыссыдысты. Æмæ 
зæрдæ йæ сонт гуыпп-гуыпцæй фæсабыр, фæлæ... 
Кæд Алыбегыл исты æрцыд? Æмæ уæд уый Заретæйы ах- 
хос уыдзæн, æмæ уæд уый йæхицæн никæд ныббардзæн. 
Алыбег сæ хæдзарæй, сæ хъæуæй, æппынфæстаг, Ирыстонæй 
кæй фæхауæццаг, уым Заретæ дæр тынг аххосджын у. 
— 0! Амыран куы нæ рантыстаид, уæд Алыбег иу 
къахдзæф дæр никæдæм акодтаид. 
Кæимæ дзуры Заретæ? Йæхæдæг йæхиймæ? 0, фæлæ... 
— Уый Амыранæй алвдчьд. Растдæр зæгъгæйæ та, алыгъд 
йæхицæй. . * 
— Нæ, Заретæ, уый дæуæй алыгъд. 
— Мæнæй?! 
— Дæуæй! Цал азы хистæр дзы дæ? Ноджы — сахъат. 
Уый та æрыгон лæппу у... 
— 0, зонын æй, саджы фисынтыл амады хуызæн лæппу. 
— 0! 
— Æмæ уæд, уыцы изæр, Бæдинæ æмæ Алыккайы чын- 
дзæхсæвы цæуыл хъуыды кодта? 
— Ха-ха-ха! Цæуыл! Цыма дæхæдæг æрыгон никæд уыдтæ? 
Стæй, ды—сылгоймаг, сылгоймаг та æдзухдæр хиуылхæстдæр 
вæййы. Уый та лæппу, æрыгон лæппу, йæ туг пæлхъ-пæлхъæй 
кæмæн фыцы, ахæм лæппу, æмæ йæ уыцы туг йæ уæлныхты 
систа, лæппуйы сонт туг зондыл фæуæлахиз. 
— Нæ-æ... 
— Цæмæй хæйрæг уыд æмæ уæ иу фембæлдæн ахæм фæстиу- 
джытæ уыдзæн? Æрмæстдæр иу изæр æмæ... 
— Æмæ фæзынд дунейы фидауц Амыран. 
103 

— 0. Æмæ фæзынд дунейы фидауц Амыран. Уый нæ рай- 
гуырд, уæд Алыбег никæдæм ацыдаид. Æвæццæгæн, фæтарст: 
иу бон йе ’нкъарæнтæ, æрыгон фыды æнкъарæнтæ æруро- 
мын куынæуал бафæраза æмæ... 
— Æмæ мæнæн, сылгоймагæн, æнцондæр уыди æмæ у? 
Мæныл æнæдзургæйæ бинонтæ æмæ адæм хъоды куы бакод- 
той. Цалынмæ цæрон, уæдмæ æз уыдзынæн къæмдзæстыг. 
Æмæ æрмæст æз нæ, Амыран дæр; Æнæ фыд кæй у, уый 
цæрæнбонтæм сау стъæлфæй баззайдзæн йæ зæрдæйы, йемæ 
æмдзу кæндзæн. 
— Æмæ ды дæхæдæг та чи дæ? Дæхиуыл къæм абадын нæ 
уадзыс, фæлæ... 
— Æз?.. Адæймаг. Сылгоймаг. Йæ хорз æмæ йе ’взæр ми- 
ниуджытимæ. Растдæр зæгъгæйæ та — æлгъыст сылгоймаг. 
— Æлгъыст? 
— Нæ! Æлгъыст сылгоймаг нал дæн. Амыраны хуызæн 
лæппу кæмæн й, уый æлгъыст у? 
Æцæгдæр. Заретæ æлгъыст нæ, фæлæ амондджын у. Æмæ 
йæм уыцы амонд йæхæдæг не ’рбатахт. 
Заретæйы фыды мад зæронд Нагъуæ, бинонтæ йæ 
иууылдæр Гыцца хуыдтой, йæ кæстæр лæппуимæ цард, Амыр- 
хантæй авд хæдзары фалдæр. Куыд бирæ йæ уарзта Заретæ! 
Ныр дæр ма цæстыты раз февзæры, ныр дæр йæ цардæй нæма 
ацыд, стæй, æвæццæгæн, никæд ацæудзæн. Кæд Заретæйы 
исчи æмбæрста, уæд Гыцца. 
Зæронд ус æррынчын, æруатон, æмæ ахæм бон нæ уыд, 
Заретæ йæ иу кæнæ дыууæ хатты кæд нæ абæрæг кодта. 
Зæронд усæн ныфсытæ авæр, йæ цуры сынтæгыл сбад æмæ 
йын дæ уырзтæй, де ’нгуылдзтæй йæ ных, йæ дæллагхъуыр 
сæрф, йæ сæр ын дæ хъæбысы бакæн æмæ йын йæ дзыккутæ, 
куыд нæ фæриссой, афтæ ныффас, афтæ сæ ныллæгъз кæн. 
Цы ма хордта, фæлæ йын уæддæр исты æфсæнттæй акомдзаг 
кæнын кæн, дон ын йæ дзыхыл сдар. Бирæ уарзта зæронд 
Нагъуæ Заретæйы. Ноджы фылдæр та йæ Заретæ уарзта. Уый 
амардимæ йæ цардæй ацыд йæ царды иу хай. Нагъуæимæ 
ацыд цыдæр хъарм, цыдæр ныфс, цыдæр æхсызгондзинад. 
Фæсахсæвæрты Амырханы æфсымæры ус Заретæтæм 
сызгъордта. 
— Заретæ. Гыцца дæ агуры, тагъд-ма рауай. 
— Æмæ æвзæрдæр фæци? 
— Нæ, фæлæ дæ агуры. 
Заретæ, цас йæ амал уыд, афтæ азгъордта. Цæмæ йæ агу- 
ры йæ фыды мад? Цы дзы кæны? Мацы йын уæд, æндæр... 
Хионтæ, сыхæгтæ рынчыны цур бадтысты. Алыбеджы мад 
Олга дæр уым уыд. Нагъуæ Заретæмæ разылд, йæ цонг æм 
104 

райвæзта, йæ къух ын йе ’нгуылдзты æхсæн бакодта æмæ 
арф, уынæргъæгау, йæ хæр-хæр райхъуыст, афтæмæй ныу- 
улæфыд. Заретæмæ æдзынæг каст, йæ цæстытæ дзы нал иста. 
Заретæ, æнхъæлдæн, уæды хуызæн никæд фæтарст, уазал 
гæртт-гæртт ыл бахæцыд. 
— Гыцца, мæнæ дын хостæ æрбахастон. 
Зæронд ус йæ мидбылты бахудт: 
— Мæн хостæ нал хъæуы,— æмæ ныссабыр. Заретæмæ 
джихæй каст. Уаты цалдæр адæймаджы, фæлзе дзы бындз 
атахт, уæд йæ базырты дыв-дыв хæдтæхæджы хъæрау 
райхъуыстаид: иу сыбыртт, иу стыф никæцæй хъуыст, дзыр- 
дмондаг устытæ сæ бынæтты бандзыг сты, цы уыдысты, 
уымæй цæстытæ æмæ хъустæ фестадысты. Æмæ сæ Заретæ 
хорз æмбæрста: зæронд Нагъуæ йæ фырты чызгмæ мæлæты 
размæ хуымæтæджы нæ фæдзырдта. 
Нагъуæ адæмыл йæ цæстытæ ахаста, йæ мидхуыссæны 
базмæлыд, æмæ йæм чидæр йæ къухтæ байвæзта, ома раба- 
дынæн ын феххуыс кæна, схæца йыл, фæлæ уыййæ цæстытæй 
ацамыдта: ницы хъæуы, нæ йæ фæнды бадын. Йæ былтæ баз- 
мæлыдысты. Цыдæр зæгъын æй фæнды, фæлæ цы?.. Заретæ 
йæ бамбæрста: йæ гыццыл чызгæн хъуамæ цыдæр ныхас 
зæгъа, æрмæст сусæгæй, æрмæстдæр æй уый йеддæмæ хъуамæ 
мачи фехъуса. Æмæ иннæ адæм... Устытæ уый не ’мбæрстой, 
æмæ Нагъуæ йæхимидæг тыхст, йæхимидæг катай кодта, ирон 
æфсармы сæрты йæ ахизын нæ фæндыд. Йæ алыварс уыдон 
та... Зæронд ус фæстагмæ йæхи нал баурæдта. Йæ хъæлæс 
къæзыд, æрхæцыд, хатт-иу бынтондæр нал хъуыст, йæ улæфт 
йæ хъуыры бадт, йæ ныхас скъуыд, уæддæр загъта: 
— Бахатыр кæнут. Заретæимæ мæ цыдæр...— æмæ адæ- 
мыл йæ мигъбадт цæстытæ ахаста, ома, гормойнæгтæ, ныр 
дæр мæ нæма бамбæрстат? 
Уыдон сыстадысты, чи æнæбары, чи та æхсызгонæй. 
Чидæртæ дзы кæрæдзимæ фæрсæджы каст бакодтой: уагæры 
Нагъуæ йæ фырты чызгæн цы зæгъынмæ хъавы? Уагæры 
Нагъуæмæ йæ хорз къабæзтæ æмæ сыхæгтæй цы сусæгдзи- 
над и? Уыйас сæ цы æмбæхсы? 
Сылгоймæгтæ æнæдзургæйæ иннæ уатмæ ацыдысты, æмæ 
Заретæйыл цыдæр уæззау уæз æрæнцад, йæ быны йæ ’фсæрста, 
цъист æй кодта. 
— Хæстæгдæр-ма мæм æрбабад,— загъта Нагъуæ. Æмæ 
йæм Заретæ ноджы хæстæгдæр бабадт. Зæронд усы мæллæг 
цæнгтæ йæм æрбайвæзтысты, Заретæйы къухтæ йæ къухты 
æхсæн бакодта. Цы æнахуыр уазал уыдысты! Заретæйы къух- 
тыл адæймаджы армытъæпæнтæ, адæймаджы æнгуылдзтæ 
не ’ндзæвыдысты, фæлæ ихы къæрттытæ. Заретæ бамбæрста 
— йæ уарзон, йæ зынаргъ фыды мады ма æгасæй фæстаг 
105 

минуттæ уыны æмæ йæ кæуындзæг йæ хъуырмæ схæццæ, йæ 
цæссыг йæхимидæг ныхъуырдта. 
— Мæ хъæбул,— загъта зæронд ус æмæ йыл йе ’гъуыз, йæ 
мигъбадт цæстытæ æрæвæрдта, зцна-нæзына йæ сæр 
банкъуыста æмæ ма йæ ныхасмæ бафтыдта.— Æз мæлгæ 
кæнын. 
Заретæ æдзæмæй бадт, йæ мидбынат ныддур. Цæмæй ма 
скæуа, уый тыххæй йæ бинаг был йæ дæндæгты æхсæн нылхъ- 
ывта. Фæлæ цæстытæ... доны разылдысты, йæ цæссыгтæ 
кæрæдзийы фæстæ æрфæд кодтой. 
— Ма ку,— загъта Гыцца,— уымæй ницыуал пайда и. 
Мæнæй уæ къаддæр мачи фæцæрæд. 
— Ма тæрс, адзæбæх уыдзынæ. 
— Мæ кары адæймаг дзæбæх нал фæкæны. 
Æмæ Заретæ æцæгдæр хорз зыдта: йæ Гыцца нал сдзæбæх 
уыдзæн, йæ Гыцца йе ’нусон дунемæ фæндагыл æрлæууыд, 
фæлæ уæддæр... Цы нæ вæййы... 
— Мæ хъæбул, æз мæлгæкæнын æмæ...— зæронд Нагъуæ 
йæм куыддæр ныдздзагъыр æмæ Заретæ фæтарст: йæ Гыц- 
цайы цард ма ацы дунейыл цы халыл хæцыд, уый фескъуыд. 
Фæлæ нæ. Зæронд усы былтæ базмæлыдысты.— Мæ хъæбул, 
хъусыс мæ? Мæ гыццыл лæппу Амыран хъуамæ йæхи мыг- 
гаг хæсса, адæймагæн йæ мыггаг байс, уый раст нæу, уый 
стыр тæригъæддзинад у. 
Заретæ йæ армытъæпæнтæй йæ цæсгом амбæрзта: цы? Цы 
дзуры йæ зынаргъ Гыцца? Цы дзы агуры? Нæ! Уымæн уæвæн 
нæй! 
— Лæппу хъуамæ ис фыдæи æнæ фыд ма уа. Чи у? Чи у 
йæ фыд?— Æмæ зæронд ус йæ мидхуыссæны рабадæгау код- 
^а, разылд æм. Æмæ йæм уыцы хъару кæцæй æрцыд?-— Мæнæн 
æй зæгъ, уыцы сусæгдзинад мæн йеддæмæ ничи базондзæн, 
мæрдтæм æй мемæ ахæсдзынæн. 
Цы? Цы агуры Заретæйæ йæ фыды мад? Нæ! Ницы 
зæгъдзæн. 
Зæронд ус дзырдта сабыргай, йæ хъæлæс-иу нал хъуыст, 
йæ ныхас-иу фескъуыд, фæлæ йæ Заретæ уæддæр æмбæрста 
йæ былты базмæлдæй. Нагъуæйæн улæфт нал фаг кодта æмæ 
уæлдæф йæ дзыхæй ахста. Заретæ зыдта; уымæн дзуапп рат- 
тын куыд зын у, йæ фыды мадæн та-Заретæйы фæрсын афтæ 
зын у. Чи зоны, ноджыдæр зындæр. Цас рæстæг фæхаста йæ 
зæгъинаг йæ риуы? Уый... Уый хуымæтæджы курдиат нæу. 
Уый у мæлæг адæймаджы фæстаг курдиат. Зæронд ус йæ алы 
ныхас, йæ алы сулæфт, йæ буары алы стъæлфæй дæр куырд- 
та, домдта дзуапп. Æмæ Заретæ удæгасæй зьшдоны арты 
сыгъд. Фæлтау йæхæдæг куы амардаид! Нæй! Йæ Гыццайы 
фарстæн æм дзуапп нæй! Зæрдæ риуыгъта. Цыдæр уысм-иу 
106 

Заретæйы цæстытæ атартæ сты æмæ-иу æм хатт ахæм хъуы- 
ды дæр фæзынд: кæд Гыццайы бæсты уый мæлы? 
Зæронд ус та базмæлыд, йæ мæллæг их къух ын йæ зæнгыл 
æрæвæрдта: 
— Æз уый куы нæ базонон, уæд мæлын нæ бакомдзынæн 
æмæ мæ цæмæн удхарæй марыс?.. 
Заретæ йæхи нал баурæдта æмæ ныккуыдта. Цыма гыц- 
цыл сывæллон уыд, афтæ йæ сæр йæ Гыццайы риуыл бакъул 
кодта. Цы кæна? Зæгъа йын æй, æмæ... Ма йын æй зæгъа 
æмæ... Æмæ уыцы тæригъæддзинад... Нæ! Уыцы тæригъæддзи- 
над йæхимæ нæ райсдзæн. Æмæ Заретæ, йæхимидæг цæрæнбон- 
ты цы сусæгдзинад хæссынмæ хъавыд, суанг ма йæхицæн дæр 
стыр сусæгдзинад цы сусæгдзинад ссис, уый схъæр кодта. 
— Хорз фыд ын ис, хорз бинонтæ сты, хорз мыггаг сты,— 
зæронд ус æхсызгонæй ныуулæфыд, куыддæр бахудæнбыл, 
йæ мигъбадт цæстытæ фæрухсдзаст сты. 
Уый фæстæ Заретæ йæхи мин æмæ мин хатты фарста: На- 
гъуæйы, Амыраны фыд чи у, уый базонын афтæ тынг цæмæн 
фæндыд? Æвæццæгæн, тарст: кæд, мыййаг, Амыраны фыд 
цыдæр расыггæнаг, цыдæр дзæгъæл у, цыдæр æвзæр мыггагæй 
у. Йæ туг, йæ хъæстæ кæмæн нæ бæззы, ахæм цыдæр ни- 
цæййаг. Æнæмæнг, уымæй тарст. Æмæ Алыбеджы ном куы 
фехъуыста, уæд сулæфыд. Йе та кæд уымæй тарст, æмæ Амы- 
ранæн фыд нæй, дурæй иу адæймаг дæр нæма равзæрд, фæлæ... 
Æмæ зæронд Нагъуæ Алыбеджы ном куы фехъуыста, уæд ыл 
хур ракаст, йæ мæрдтæм фæндаг ныррухс: йæ чысыл Амыран 
æнæ фыд нæу, иу бон, иу бон æнæмæнг фыд æмæ фырт 
кæрæдзийы базондзысты. 
Цыдæр уысм Заретæйы сæры атахт: ныртæккæ сыхæгты 
устытæ мидæмæ куы æрбахизой, уæд Гыцца йæ цин куы нæ 
баурома, йæхиуыл куы нæ фæхæца, Олгамæ куы разила æмæ 
куы зæгъа: 
— Мах хæстæджытæ стæм, мæ гыццыл лæппу Амыраны 
фыд дæ фырт Алыбег у, Алыбег нæ сиахс у. 
Уыцы æнахуыр хъуыдымæ Заретæйы зæрдæ ауазал, йæ 
буар ныззыр-зыр кодта, йæ уæнгтæ афтæ адон сты, æмæ уыцы 
уысм цыдæр æнахуыр тыхулæфт, цыдæр æнахуыр хуыр-хуыр 
нæ райхъуыста, уæд пъолмæ æрхаудаид. 
Заретæ фестъæлфыд: зæронд Нагъуæ йæм дзагъырцæстæй 
каст, æмæ Заретæ ныхъхъæр, ныцъцъæхахст кодта, дуары 
’рдæм йæхи аппæрста. 
Адæймаг, дам, йæ мæлæт фæзоны, фæлæ Нагъуæйы 
хуызæн бæлвырдæй... Рухсаг у, рухсаг у, Гыцца!.. 
Дысон... Дысон Заретæ цыма Нагъуæйы федта йæ фыны... 
Нагъуæ... 
107 

...Уæддæр уыцы фын... Дысоны фын... Заретæ йæ йæ 
зæрдыл куыд нæ бадардта. Сæ хæстæджытæ, сæ къабæзтæ — 
иууылдæр дзæбæх. Æнæнхъæлæджы фыдбылыз ма ’рцæуæд, 
æндæр... Æмæ фыдбылыз æнæнхъæлæджы æрцæуы, арвæй дур 
æрхауæгау. Хуыцау, табу дын уæд, Алыбег йæ къам куы 
сæрвыста, цымæ ууыл цал боны цæуы? Алыбег мацы кæнæд!.. 
Амыранæн йæ райгуырды бон алы аз дæр æртæ чъирийы 
акæнынц, сыхæгты устытæ æмæ лæгтæй цалдæрмæ фæдзу- 
рыкц. Фыццаг аз Анусиат æмæ Амыраны нæ фæндыд, фæлæ... 
Æртæ чъирийы йын акодтой ацы аз дæр. Анусиат фæсте 
ницыуал ныууагъта. Сыхаг устыты æнæкæрон арфæтæ... Амы- 
раныл уыдонæй сæ сæдæймаг хай, сæдæймаг цæмæн?— минæм 
хай æрцыд, уæддæр хъæуы нæ, фæлæ комы аргъ лæппу 
уыдзæн. 
Сылгоймæгтæ æддæмæ рацыдысты, уæддæр ма сæ ныхас 
Амыраны тыххæй уыд. Нагъуæ йæ мæлæты размæ Заретæйæн 
цы загъта, уый тыххæй устытæ, чи æргомæй, чи фæсномыг 
ныхасæй Заретæйы иу æмæ дыууæ хатты нæ бафарстой. Ны- 
хас-иу уыцырдæм аздæхтой, къахтой йæ, фæлæ Заретæйæ 
никæд ницы схауд. Уыцы сусæгдзинад ацы зæххыл зыдтой 
æртæ адæймаджы, ныр ма йæ зонынц æрмæстдæр — дыууæ, 
æртыккаг — Нагъуæ, æмæ йæ мæрдтæм йемæ ахаста. 
Сылгоймæгтæ ныхас кодтой. Алыбеджы мад Олга Амыра- 
ны йæ хъæбысмæ систа, сывæллон ын-иу куы йæ хъус рай- 
вæзта, куы йæ фындз. 
Раст уыцы рæстæг Алыбег æрбацæйцыд. Ауыдта сæ æмæ 
йæ къахайст фæсабыр. Æмæ Заретæмæ афтæ фæкаст: сыл- 
гоймæгтæ ам лæууынц, зæгъгæ, Алыбег уый зыдта, уæд ницы 
хуызы æрбацыдаид, хъæуы иннæ уынгты æрзылдаид. Йæ 
фырты йæ мады хъæбысы куы ауыдта, уæд цы хъуыдытæ 
февзæрд йæ сæры? Заретæ ма суанг афтæ дæр ахъуыды кодта: 
«Чи зоны, Алыбег сæ цурты тагъд-тагъд згъорæгау ацæуа. 
Тагъддæр, тагъддæр аирвæза Амыранæй». Æмæ йыл уæд ус- 
тытæ нæ фæгуырысхо уыдзысты? Кæдæм лидзы, цæмæй 
тæрсы? Фæлтау куыд цæуы, афтæ цæуæд æмæ зæгъæд: 
— Уæ изæр хорз. 
Сылгоймæгтæй йын æнæмæнг исчи зæгъдзæни: 
— Хорз амонд дæ хай,— кæнæ йыл уыцы хуызы 
сæмбæлдзæн æндæр арфæ. 
Цыфæнды хæстæг дæм чи у, цыфæнды хорз кæй зоныс, 
суанг уый хъуыдытæн дæр базонæн нæй. Чи зоны, уæд Алы- 
бегмæ афтæ фæкаст: Заретæ æмæ йе ’хсæн цы æрцыд, уый 
адæм иууылдæр хорз зонынц,. мæнæ ныр дæр устытæн сæ 
ныхас ууыл у, фæлæ йын йæхицæн исты зæгъой, уый сæ сæ 
ирон æфсарм нæ уадзы. Фæлæ æрцæудзæн рæстæг æмæ ал- 
цыдæр зæгъдзысты. Ноджы Амыран Олгайы хъæбысы, æмæ... 
108 

Æыæ Олга Амыраны йæ хъæбысмæ иу æмæ дыууæ хатты сис- 
та? Заретæ Олгайæ иу æмæ дыууæ хатты фехъуыста: 
— Амыран мæхи гыццыл лæппу у. 
Сывæллон бахуды: 
— Æз дæу дæр дæн, мамæйы дæр дæн... Анусиаты, Цы- 
мырзæйы...— æмæ ма ноджы сыхæгтæй цалдæр усы æмæ 
лæджы ранымайы. Заретæйы уæнгты ихæн риз ацæуы: цæмæй 
фæтæрсы: Алыбеджы дæр куы ранымайа, уый ном дæр куы 
зæгъа. Æмæ уæд Заретæ йæ мидбынат æхсидав фестдзæн. 
...Алыбег устытæм æрбахæццæ, йæ къахайст бынтондæр 
æрсабыр, афтæмæй загъта: 
— Уæ изæр хорз. 
— Хорз амонд дæ хай. 
— Хорз изæртæ дыл кæнæд. 
Олга йæ фыртмæ разылд, йæ цæстытæ йыл ахаста, йæ 
къæхты бынæй ныуулæфыд, Амыраны рус сивæзта æмæ загъта: 
— Мах кæртæй та ахæм лæппу кæд разгъордзæн? 
— Æцæгдæр, æцæг, Алыбег, афон дын у. 
— Иунæг лæппу дæ æмæ рагацйу хъуыддаг бакæн. 
— Кæсыс, дæ мад хи зæнæджы зæнæг мондагæй Амыра- 
ныл куыд цин кæны!.. 
— Æмæ мын Амыран дæр исчи нæу, фæлæ... 
— Уæддæр дзы хи хъæбулы хъæбулæн æмбал нæй, уый 
магъз у, уый æндæр ад кæны, уый хи хъæбулæй дæр ад- 
джындæр у. 
— Æмæ бæргæ, исты хъуыддаг куы бакæнид, мæнæ афтæ 
дæ гыццыл лæппуйы дæ хъæбысмæ ма сис! 
— Цæй, чызг дæр фæуæд, Олга. 
— Чызг дæр фæуæд. 
— Хæрзизæртæ,— Алыбег фезмæлыд. Æгæр бирæ дæр ма 
бафæрæзта уæлæуон зындоны. Устытæн — се ’взæгтæ алмаси 
кæрдтæ, Алыбег ма афæстиат, уæд сæ чи цы загътаид, Хуы- 
цау йæ зонæг. Чи зоны, исчи сæ загътаид: «Алыбег, мæ 
мæрдтыстæн, Амыран дæу хуызæн у, дæуæй ма уæд». Хорз, 
æмæ кæй ацыд. Æцæгдæр, сылгоймæгтæй исчи афтæ загъ- 
та,— æмæ уымæн та гæнæн уыд, уæд Алыбег цы фæуыдаид? 
Заретæйы хъуыдымæ гæсгæ йæ бон дзурын нæ, фæлæ улæ- 
фын дæр нал уыдаид. Чи зоны, цыма хынджылæг кæны, уыцы 
хуызы загътаид: «Æмæ та уый дæр æвзæр у?..» 
Нæ! Афтæ ницыхуызы загътаид. Чи зоны, йæ улæфт 
æрхæцыдаид, йæ хъæлæс скъуыдаид, афтæмæй ныхъхъæр 
кодтаид: «О, Амыран мæ фырт у, фехъуыстат?! Æмæ мæ 
ныхъхъуытты уадзут!» 
Æмæ уыцы дзуапп Заретæмæ диссаг нæ фæкастаид. Адæй- 
маг дур нæу. Кæдмæ хъуамæ фæраза? Иу бон ма срæдува, 
уымæн гæнæн нæй. Алыбег цæстыты цур тад, смæллæг, баих- 
109 

сыд. Æмæ æппынфæстаг алыгъд. Æмæ уым æппындæр аххос- 
джын ничи у. Дæ хъæбул дæ фарсмæ, стæй хуымæтæджы 
хъæбул нæ — фырыхъулы хуызæн лæппу, сыгъзæрин коцо- 
раджын лæппу. Алы бон дæр æй уыныс, алы минут дæр дæ 
фæнды: сис æй дæ хъæбысмæ æмæ йæ дæ зæрдæмæ нылвас, 
нылвас æй афтæ, уæ зæрдæйы цæфтæ куыд сиу уой, сæппар 
æй хæрдмæ, стæй та йæ ацахс... Фæлæ... Ис хъæбулæй æнæ 
хъæбул дæ. Æмæ уый æнцон у? Иу бон ын бабыхс, мæй, аз, 
фæлæ кæдмæ?.. Нæ! Алыбег ма æгæр хорз дæр ныффæрæзта. 
Заретæ цæмæй тарст: Алыбег* нозтырдæм куы фæуа, куы 
адзæгъæл уа. Æрыгон адæймаджы фæрæдийынæн бирæ 
хъæуы? Æмæ уæд Заретæ йæхæдæг ацыдаид сæхицæй, сæ 
хъæуæй йæ сæр искæдæм фæхастаид. Уымæн æмæ дæ лæппуйы 
фыды ахæмæй уын, уымæн нæ ныббыхстаид. Стæй, Алыбег 
ахæм уавæры кæй бахауд, уый æппæты фыццаг Заретæйы 
аххос уыдаид. Æмæ аххосджынæй цæрын зьга у, тынг зын. 
...Уæддæр уыцы фын... Дысоны фын... Йæ зæрдыл дзы 
æппын куыд ницы баззад, мигъвæлмæй зынæгау æм дзы уæд 
та исты куы разынид... Кæд, мæнæ ныр Заретæ Алыбегыл 
кæй хъуыды кæны, уыимæ баст уыд? Æмæ-гъа, æмæ-гъа. На- 
гъуæ... Цыма Нагъуæйы уыдта... 
Алыбеджы зæрдæйы фыды æнкъарæнтæ бонæй-бын тых- 
джындæр кæй кодтой, уый Заретæйæн иу уысм дæр гуырыс- 
хойаг нæу. Олга æмæ Цымырзæ дæр цыма цыдæр æмбарынц, 
Заретæмæ афтæ каст, æппынфæстаг, зæрдæйæ исты ма 
æнкъарой, уымæн гæнæн нæй. Фарон Амыран куы æрбарын- 
чын, уæд сæм æппæты фыццаг фæдисы уадæй чи æрбауад? 
Олга. Амыраны горæтмæ рынчындонмæ куы аластой, уæд æм 
дыууæ хатты дзаг хызынтимæ чи фæцыд? Олга. Сыхæгты 
устытæ дæр Амыраны бирæ уарзынц, фæлæ йæ Олга æмæ 
Цымырзæ цыма хъулон уарзтæй уарзынц, Заретæмæ афтæ 
кæсы. Олга йæ йæ гыццыл лæппу хоны. 
Амыранмæ рынчындонмæ Алыбег дæр ссыд. Иу адæймагæн 
иннæ адæймаджы буары бацæуæн нæй, фæлæ Алыбег Амы- 
ранмæ цы зæрдæйæ цыд — Заретæ уый хорз æмбары. Уый 
уыд Алыбегæн йæ царды æппæты зындæр фæндаг. Уый уæд 
цыд карды комыл цæуæгау. Уый уæд цыд æрдуйæ хидыл. Йæ 
алы къæхайст дæр — сæрсæфæнмæ цæуæгау. Фæлæ йыл ацыд. 
Заретæйы цæстытыл арæх ауайы: мæнæ Алыбег автобусмæ 
бахызт. Бахызт хъуызгæ, хуыснæгау, йæхи æмбæхсгæ, тæккæ 
къуымдæр, иуварсдæр, адæм æй къаддæр кæм уыной, уым 
сбадт, уым йæхи нылхъывта. Бæ^гæ, адæмы цæст кæй нæ 
уыны, ахæм цыдæр куы фестид. Йæ цæстытæ бæлццæттыл 
сусæгæй ахæссы, йæ цæстытæй сусæгæй автобусы адæмы сга- 
ры: кæдæм цæуы, уый сæ исчи зоны? Æмбарынц æй? Æмæ 
йæ исчи куы бафæрса, уæд ын дзуапп дæр цæттæ уыд: сæ 
110 

радиоприемничы цырагъ басыгъд æмæ æлхæнынмæ цæуы. 
Уæддæр кæдæм цæуы, цыма адæм уый зонынц, афтæ йæм 
кæсы æмæ йæ бадæны нынныгъуылд. Рынчындоны цур æрлæу- 
уæны нæ рахызт, фæлæ иннæйы: цы нæ вæййы, адæм ыл куы 
фæгуырысхо уой. Цыдæртæ алхæдта. Рынчындонмæ нарæг 
къахвæндагыл цыд тæрсгæ-ризгæ. Сæ хъæуккæгтæй йæ, мый- 
йаг, исчи куы фена, уæд... уæд бабын, уæд фæлтау зæххы 
скъуыды ныххау. Рынчындоны дуары къæсæрæй бахизын — 
хохы сæрты хизæгау. Нæ! Хохы сæрты ахизын цы у? Цы- 
фæнды фæллад дæр бакæн, уæддæр цы? Зæгъæм, рынчындо- 
ны йыл цыдæр зонгæ амбæлд, уæд... Æмæ йын уымæн дæр 
дзуапп цæттæ у: сæ хæстæджыты чызгмæ цæуы. Дзуапп бæргæ 
цæттæ у, фæлæ... Æмæ лæппу дуары тарвазыл банцой кодта, 
баныхæст ыл. Уый цы ми кæны, адæм?.. Æмæ фезмæлыд, 
цыдæр стæвдтæ урс халатджын сылгоймагæн афæдзæхста: 
уыцы æмæ уыцы палатæйæ Заретæмæ нæ фæдзурдзæн? 
— Иу лæппу дæм дзуры,— загъта сылгоймаг Заретæйæн. 
Æмæ Заретæ кæм лæууыд, уым- лæугæйæ баззад. Иу лæппу... 
Чи у? Чи?.. Нæма йæм рацыд, нæма йæ федта, фæлæ йæ ба- 
зыдта: уый Алыбег у. Æмæ йыл цыдæр хъарм уылæн æрба- 
узæлыд, йæ цæстытæ цинæй доны разылдысты: Амыранмæ 
йæ фыд рынчынфæрсæг ссыд. 0 Дунесфæлдисæг Стыр Хуы- 
цау, табу дын уæд. Заретæ йæ къæхтæ паркет пъолæй атыдта: 
кæм и йæ лæппуйы фыд? 
Алыбег лæууыд къулæнцой. Цы цæсгом ын уыд! Фæлурс. 
Тарст. Æмæ Заретæйы сæры атахт: фæлтау куы не ссыдаид. 
Тæригъæд у. Лæппу йæм æрбакъахдзæф кодта: 
— Куыд у Амыран? 
Цы йын хъуамæ загътаид? Нæма фæхуыздæр, нæма 
фæдзæбæхдæр, фæлæ йын зонгæ-зонын йæ зæрдæ куыд сæтта?.. 
— Нæма фæдзæбæхдæр? 
— Чысыл цыма фæдзæбæхдæр. 
Алыбег йæ сæр иуварс азылдта. Æмæ Заретæ фæтарст: 
цыма скæуынмæ хъавы. Æмæ уый худинаг у, нæлгоймаг 
хъуамæ кæддæриддæр хиуылхæст уа. Лæппу йæм æрбакаст. 
Йæ цæстытæ... Уыдон куырдтой, домдтой: «Амыранæн фенæн 
нæй? Исты хуызы. Заретæ, дæуæн куыд зынаргъ у, мæнæн дæр 
афтæ зынаргъ у. Дуары зыхъхъырæй йæм уæд та бакæсон». 
— Æмæ уæддæр цы зæгъынц? 
— Фæдзæбæх, дам, уыдзæн. 
Хъæбул... Хъæбул цы ад кæны, цæмæй уый базонай, уый 
тыххæй дын хъуамæ хъæбул рантыса. Æмæ йæ уæд бамбар- 
дзынæ. Цымæ цотæй зынаргъдæр ацы зæххыл исты ис? Цымæ 
цотæй зынаргъдæр æрдз исты сфæлдыста? 
Æмæ Заретæ загъта: 
111 

— Дуар базыхъыр кæндзынæн, æмæ-иу уырдыгæй бакæс, 
астæуæй, уый Амыраны сынтæг у, фынæй у, ма фæтæрс,— 
æмæ палатæмæ ацыд. Йæ фæстæ йæ аууоны хуызæн цыд Алы- 
бег, æнæ уынæр, æнæ стыфæй. Заретæ йæ фæстæ дуар зыхъ- 
хъырæй фæуагъта æмæ рудзынджы цурмæ бацыд, цыма ницы 
зоны. Цас алæууыд афтæ? Бæргæ, сахат дæр нæ фезмæлыда- 
ид,,уадз, Алыбег йæ фыртмæ кæса, фæлæ исчи исты куы бам- 
бара. Æмæ палатæйæ рацыд, йæ фæстæ дуар рахгæдта. 
— Заретæ, Амыран адзæбæх уыдзæн, кæс-ма-иу. 
— Бæргæ. 
—Адзæбæх уыдзæн,— цыдæр ныфсджынæй загъта Алы- 
бег. Йæ дæларм газеты цыдæр тыхт. Заретæмæ йæ дæтты. 
Æмæ цы у? 
— Айс. 
— Ницы хъæуы. 
— Айс, афтæ уæддæр...— Алыбег йæ ныхас кæронмæ нал 
загъта. 
Заретæ тыхтон райста. Уым цы уыд, уымæн ницыма зыд- 
та, фæлæ дзы хъæмпы гуцъула куы уыдаид, уæддæр За- 
ретæйæн уыдаид æппæты зынаргъдæр. Уымæн æмæ уæд фыц- 
цаг хатт райста ахæм лæвар, æнахуыр лæвар, лæвар йæ 
лæппуйы фыдæй, лæвар... Æмæ йæ зæрдæ æрбауынгæг. Уæд 
фыццаг хатт бамбæрста: йæ лæппу æнæ фыд нæу, иннæ 
сывæллæттæн фыд куыд ис, Амыранæн дæр афтæ фыд ис. 
— Ацу. 
— Фæцæуын,— æмæ Алыбег асинтыл бынмæ азгъордта. 
Цыхъуыдытæзылдыстыйæсæры? Цы æнкъарæнтæабух- 
той йæ зæрдæйы? Заретæ сæ зоны: уыдон уыдысты фыды 
æнкъарæнтæ. 
...Уæддæр уыцы фын... Дысоны фын... Алыбег дзæбæх куы 
уаид. Уый... Заретæ æдзæмæй баззад, йæ цæстытæ уæрæх бай- 
гом сты, нал сæ ныкъулы, йæ улæфт ныссабыр. 
...Уыцы фын... Дысоны фын... Нагъуæ!.. Зæронд Нагъуæ... 
Заретæйы фыды мад Нагъуæ хæцыд... 0, хæцыд... Нагъуæ 
хæцыд Амыраны къухыл æмæ йæ йемæ фæцæйхуыдта. 
— Кæдæм æй хоныс?— йæ фæстæ азгъордта Заретæ, фæлæ 
йæ уый нæ фехъуыста, æви йæхи ’нæхъусæг скодта — фæстæмæ 
нæ ракаст. Уыцы барджын цыдæй фæцæйцыд. 
— Кæдæм æй кæныс?!— Заретæйы хъæлæс ныййарыдта. 
Нагъуæйы фæстæ ноджы тагъддæр азгъордта, йæ улæфт йæ 
хъуыры бадт, ахауынмæ-иу æй бирæ нал хъуыд. 
— Æрлæуут! Кæдæм æй кæныс?!—- Амыран зæронд усы 
къухæй йæхи тыдта, фæлæ йæ уый нæ уагъта, афтæ фцдар ыл 
хæцыд, æмæ йæхи атонын нæ фæрæзта. 
— Мемæ йæ кæнын,— фæстæмæ нæ ракаст, афтæмæй загъ- 
та Нагъуæ. Æмæ Заретæ сырхзынг фестад. Цы ’рцыд йæ фыды 
112 

мадыл? Зæронд Нагъуæ йæ ныхасæй нæ, фæлæ цæстæнгасæй 
дæр никæд никæй бафхæрдта, уæд ныр... 
— Уый мæ хъæбул у, демæ йæ нæ ауадздзынæн, нæ дын æй 
ратдзынæн! Хъусыс мæ?!— Заретæ ноджы тагъддæр азгъорд- 
та æмæ сæ баййæфта. Куыддæртæй Амыраны къух ацахста. 
Цы фидар ыл хæцыд зæронд Нагъуæ! Заретæ, Амыранæн йæ 
цонг фæрисдзæн æви нæ, уый мæт дæр æй нал уыд — йæ тых- 
йæ бонæй лæппуйы зæронд усæй ратыдта, йæ хъæбысмæ йæ 
фелвæста æмæ алыгъд. Уыцы рæстæг фехъал. 
Заретæ цыдæр уысм, цыма сонт фæци, йæ цæстытæ ныдз- 
дзагъыр сты, æваст цæхгæр фæзылд æмæ йæ хъæлæсыдзаг 
ныцъцъæхахст кодта: 
— Нагъуæ, уый цы бакуыстай!— Æмæ се ’ртæ уаты дæр 
æрзылд, цыма Нагъуæ Амыраны уым искæм æмбæхсы. 
Кæртмæ йæхи раппæрста, уынджы февзæрд. Йæ хъæбул... йæ 
фырт... Амыран... Цыдæр бæллæхы бахауд, цыдæр ыл 
æрцыд... Уыцы фын... Дысоны фын... Хуымæтæджы фын нæу. 
— Амыран!..— Заретæ быдырмæ, йæ фыд Амыраны му- 
сонгмæ йæ ных сарæзта. Тагъддæр! Тагъддæр уырдæм! Уым... 
цыдæр... цыдæр... бæллæх æрцыд!.. Амыраныл! Тагъддæр! 
Æмæ згъоры Заретæ, йæхи размæ æппары, фæкæлы, ахауы, 
уæлдæф ын нал фаг кæны, йæ риу æрбахгæны, цыдæр уысм 
ницыуал ауыны. Фæлæ... Нæ! Не ’рлæудзæн! Цалынмæ йæ 
зæрдæ тæлфы, йæ къах айсынхъом у, уæдмæ не ’рлæудзæн. 
Амырханы мусонгмæ фæндаг ацы хатты хуызæн даргъ никæд 
уыд, нал æмæ йæм нал хæццæ кæны, æнæкæрон ссис. 0 Хуы- 
цау, Амыраны фыдбылызæй бахиз! 0 Лæгтыдзуар, дæ рахиз 
базыры бын æй бакæн! 
Æмæ та Заретæ ахауд. Йæхæдæг амæлæд, фæлæ йæ 
хъæбул... Сыстад. Йæ цыппæртыл дæр фæцæудзæн, йæ фа- 
зыл дæр фæбырдзæн, уæддæр Амыранмæ бахæццæ уыдзæн. 
Мигъвæлмæй зынæгау Амырханы мусонг æрбазынд. 
Аууоны хуызæн фæзынд Амырхан йæхæдæг дæр... Йæ хъæбы- 
сы... Йæ хъæбысы уый... уый?.. 
— Цы?— хъуамæ Заретæйы хъæлæсæй дуне нырризид, 
хæхтыл зæйтæ рацæуид, фæлæ йæ хъæр йæхимæ дæр нæ 
фехъуыст: йæ хъæлæс фесæфт. Амырханы хъæбысы... Амы- 
ран. Уый... Заретæ, аив у æви нæ, æмбæлы æви не ’мбæлы, 
ууыл дæр нал ахъуыды кодта, йæ фыды хъæбысæй сывæлло- 
ны раскъæфта. Йæ зæнгтæ... фæдонзоныг сты, фæцудыдта. 
Йæхи хауын нæ бауадздзæн. 
— Цы... Цы кодта?.. 
— Калм... калм ын йæ цонгыл фæхæцыд. 
Заретæ цыдæр уысм дзагъырæй аззад, цыма йыл ихдон 
æрбакалд, афтæ ныррызт, йæ уæнгты уазал риз агуылф код- 
та. Цыдæр уысм ницыуал ауыдта. Калм... Калм... Æмæ... 
— Æмæ йæ раджы... 
113 

— Мæнæ ныр, чысыл раздæр,— Амырхан къæзы, йæ 
цæсгом — мæрдон фæлурс. Уый... Æмæ Заретæ æдзæмæй 
цæмæн лæууы? 
— Дохтырмæ. Æз—... Æмæ лæппуйы кæрдæгыл æрæвæрдта. 
Калм кæм фæхæцыд, уым цонг дыууæрдыгæй йе ’нгуылдзтæй 
нылхъывта, æмæ туг сцъырдта. Йæ тых-йæ бонæй. Иу хатт. 
Иннæ хатт. Лæппу йæхи тоны. Нæ! Заретæ йæ не суæгъд 
кæндзæн... Амырхан... Уый йæ бæхыл абадт æмæ дохтыртæм 
фæдисы фæцæуы. 
Нæ! Заретæ йæ лæппуйы мæлын нæ бауадздзæн. Заретæйы 
удæгасæй йæ хъæбул ацы дунейæ нæ ацæудзæн. Æмæ та 
Амыраны цонг, калм кæм фæхæцыд, уый йæ тых-йæ бонæй 
сцъиры. Кæмдæр чиныджы каст, æви кинойы федта: калм 
куы фæхæца, уæд æм йæ хæдцæфыл куы фæцарæхсай, уæд 
адæймагæн аирвæзæн ис: кæм фæхæцыд, уый дыууæрдыгæй 
истæмæй абæтт, дыууæрдыгæй йæ æрбалхъив æмæ йæ сцъир. 
Мæлæтхæссæг марг тугимæ буары нæма апырх, буары нæма 
ахъардта, æмæ... 
— Амыра-а-а-н... 
— Мамæ, цы мын кæныс?— Лæппу йæхи тоны, йæхи 
суæгъд кæныныл архайы. 
— Амыран...— цæмæндæр нырмæ Заретæйæ иу цæссыг дæр 
не ’рхауд, фæлæ ныр... Йæ цæссыгтæ гæр-гæрæй æрызгъæлдыс- 
ты. Йæ лæппу... О Хуыцау, табу дын уæд! Амыран, фæстæмæ 
рацæуæн кæцæй нал и, уырдыгæй раздæхт. Фæлæ... Уый, 
Заретæ... Алы уысм дæр зынаргъ у... Æмæ та йæ былтæ, калм 
кæм фæхæцыд, уым андæгъдысты... 
Йæ фыд Амырхан, фæдисæттæ... Сæ хъæуы дыууæ дохты- 
ры... Йæ цурмæ куыд æрбацыдысты, уый нæ базыдта. Чидæр 
ынйæ цонгыл рахæцыд, æмæ уæд... Æмæ уæддæр нæ сыста- 
даид, фæлæ бамбæрста; Амыран раздæхт... раздæхæн кæцæй 
нал и, уырдыгæй æмæ йæ хъæлæсыдзаг хъæрæй ныккуыдта. 
— Ма тæрс. 
— Ма тæрс, ницы йын у. 
— Ныр ын мауал тæрс. 
— Ма тæрс,— хъуыст Заретæмæ дард кæцæйдæр хъуысæ- 
гау. Фæлæ уæддæр куыдта, йæ цæссыгтæ гæр-гæрæй згъæлдыс- 
ты. Чидæр æй æрбахъæбыс кодта. Йæ мад Анусиат... 
1971—1996 азтæ 
114 

ДАРГЪ 
ФÆЗЗЫГОН ФÆНДАГ 
1\Дашинæ фезмæлыд. Сабыргай, хъавгæ. Махар фæстæмæ 
• ..1У1фæкасТ) æХсгæ каст. Ахæм миниуæг æм и: йæ хæд- 
тулгæ цалдæр метры ацыд, уæд хъуамæ машинæйы чи бады, 
уыдоныл йæ цæст ахæсса. Зоны йæ: ницæмæн æй хъæуынц, 
уыдоны та уый ницæмæн хъæуы, уæддæр сæм ракæсы. Чи 
сты? Цы сты? 
Мæрддзыгой æнцад бадынц. Æнкъард. Æдзæм. Кæуын- 
дзаст. Уæдæ зиан чи ласы, уыдон хъуамæ цы ми кæной? 
Кафгæ? Заргæ? Уæлдайдæр... Цы йæ хонынц? 0, Дзибус. Дзи- 
бус ныртæккæ йæ чырыны рабаддзæн æмæ йæ къахфындзтæ 
æрсадздзæн. 
— Уæдæ фæцæуæм. 
Мæрддзыгойæ ничи ницы сдзырдта. Æрмæст асдæр сыл- 
гоймаг ракаст, йæ сæр банкъуыста, ома, о, фæцæуæм. 
Æвæццæгæн, йæхи дæр æмæ йе ’мбæлтты дæр Лæгтыдзуарыл 
бафæдзæхста. 
Хæдтулгæ уæрæх асфальт фæндагмæ рахызт. 0 бæрзондыл- 
бадæг Уастырджи, фæндараст сæ фæкæн, сæ даргъ фæндагыл 
æнæкъуылымпыйæ куыд ацæуой, сæ хæдзæрттæ æнæмастæй 
куыд ссарой, уыцы хорзæх сын ракæн. Шофыр йæ бадæнæй 
йæхи зына-нæзына фæиртæста. Рулыл фыццаг хатт кæд æмæ 
кæд æрхæцыд! Æнæхъæн фондз æмæ ссæдз азы размæ. Æмæ 
уæдæй фæстæмæ алы райсом дæр Хуыцау æмæ йе сконд зæдтæн 
сæ ном ма ссара, йæхи сыл ма бафæдзæхса, уый нæ хъуыды 
кæны. Уæлдайдæр фæстаг рæстæг. Азтæ йыл цас фылдæр 
цæуы, афтæ йæ, æвæццæгæн, Хуыцау æмæ йæ зæдты æххуыс 
тынгдæр хъæуы. Суанг изæры ногитувæрд крахмалгонд урс 
фæлмæн хуыссæны йæхи куы æруадзы, уæддæр скувы: «0 
Уастырджи, хорз райсом ныл скæн». Æхсæвæй райсоммæ дæр 
бирæ тыгъд быдыртæ и. Изæры хъазгæ, худгæйæ схуыссыд, 
фæлæ райсомы рухс нал федта, хур ыл нал скаст — ахæмтæ 
иу æмæ дыууæ уыди, стæй ма иу æмæ дыууæ уыдзæн? 
115 

0 Уастырджи, фæндараст сæ фæкæн! Даргъ фæндагыл цæу- 
ынц. Ростовæй Дзæуджыхъæумæ хæстæг у? Ноджы фæззы- 
гон даргъ æхсæв. Фæззыгон даргъ фæндаг. Гæнæн ис, æмæ 
сын бæзджын мигъ сæ фæндаг æрцахса, пъæззыйы хуызæн 
ныббада. Æмæ уæд дæ развæндаг уырзæй сгар, хæдтулгæйы 
цырæгътæй кардæй кæрдæгау сау бæзджын мигъ кæрд. Ахæм 
фæндаг карды комыл цæуæгау у. Иу уысм дзы дæ цæстытæ 
фæиртæстысты, уæд дæ кæдæм аскъæфдзæн, Хуыцау йæ зонæг. 
Æмæ дæ цæстытæ ныйирд кæн, размæ кæс. Ахæм фæндаджы 
фæстæ Махар уырды хосты хуызæн вæййы, йæ уæнгтæ 
кæрæдзиуыл нал фæхæцынц. Сынтæгмæ баирвæз, ахау æмæ 
цалдæр сахаты, цыма мард дæ, афтæ де ’нгуылдз дæр нал 
базмæлдзæн. Æнцонæй ницы ис, алы бон дæр — хæсты цæхæр. 
Хæдтулгæ размæ тындзы. Мардласæн машинæйыл æгæр 
тагъд цæуын нæ фидауы. Уæвгæ, цы уæлдай у? Ноджы 
æцæгæлон горæты. Кæй хъæуынц? Кæй ласы, уыдон... 
Уыдонæй ныртæккæ алкæмæн дæр йæ бæллиц у Ирыстоныл 
тагъддæр сæмбæлын. Махар фыццаг хатт нæ цæуы ахæм 
фæндагыл æмæ йæ бæлццæтты хъуыдытæ хорз зоны. Ар- 
гъæутты куыд вæййы, афтæ гауызыл куы абадиккой æмæ 
цæсты фæныкъуылдмæ сæ хæдзæртты куы февзæриккой, уый 
дæр сæ бæргæ фæнды. 
Хæдтулгæ нæ æгæр тагъд цæуы, нæ æгæр сабыр. Махар ахæм 
даргъ фæндагыл тагъд никæд фæкæны, æрмæст æй Хуыцау 
мигъæй бахизæд, уыцы æвзæр цъæх бæзджын мигъæй. Уæд 
фæндаджы кæронмæ дæхи нылхъив, уымæ гæсгæ дæ развæн- 
даг агур. Кæд исты фæзына, уæд дæ амонд. Уый дæ фæстæмæ 
йæхи æппардзæн, фæлæ ды исты хуызы дæхи йæ фæстæ фæкæн 
æмæ йæ уæгъд мауал суадз, дæхи йæм нылхъив, цыма йæм 
баст дæ. Икарус, кæнæ «Камазы» фæстæ куы бафтай, уæд 
хуыздæр. Уый дын уыдзæн уарт. Нæ! Шофырмæ цы капеч- 
чытæ æрбафты, уыдон æм уæларвæй цæттæйæ хауынц, зæгъгæ, 
чи хъуыды кæны, уый тынг рæдийы. Шофырæй хæдтæхæг 
скъæрæгæй цы уæлдай ис? Сæ иу дæр æмæ иннæ дæр цæуы 
мæлæт æмæ царды арæныл. Æмæ хæдтæхæг скъæрджытæ 
æхцайы сæхи найынц, шофыртæ та? 
Махар, рудзынджы авджы сæрмæ цы айдæн и, уымæй 
хæдтулгæйы чи бады, уыдоны хорз уыны. Афтæ йæ сарæзта, 
æмæ йæм йæ цæсты тигъæй куы скæса, уæддæр сæ фендзæн. 
Мæрдджынтæ куыд фæбадынц, афтæ бадынц: æнкъардæй, 
сæргуыбырæй. Сæ рухс сын ахуыссын кæнид æмæ... Цы дзы 
кæнынц? Электрон тых дзæгъæлы хардз цæуы, æндæр... Куы 
сын фæхъыг уа. Фондз адæймаджы! Нæ! Æхсæз. Чырыны, 
уый... О, Дзибус... Сæйрагуыйкуыу, йæалыварс — йæфæнда- 
растгæнджытæ, йæ салдæттæ, йæ хъахъæнджытæ. Куы сын 
алидза! Æхсæз бæлццоны. Дыууæ сылгоймаджы æмæ цыппар 
116 

нæлгоймаджы. Сæ иу йæ зæрдæйы дзæбæхæн æнцад хуыссы, 
битъыры хъазы уагъд йæхи акодта. Хуыцауæн табу,— Ма- 
хар сæ бонивайæнтыл Ирыстоныл сæмбæлын кæндзæн. 
Цы уа, уый уæд: шофыр цырæгътæ ахуыссын кодта. 
Фæндаг — даргъ, уадз, йæ бæлццæттæ арæдзæ-мæдзæ кæной. 
Рухсмæ кæрæдзийы æфсæрмæй сæ цæстытæ ныйирд кæндзыс- 
ты, кæрæдзийы æфсæрмæй сæ хъынцъым хъуысдзæн, чи зоны, 
рæстæгæй-рæстæгмæ-иу сæ кæуын, сæ хæкъуырцц дæр 
райхъуыса. Махар ирон кæнгæ митæ хорз зоны. 
— Цы талынг у! Цырæгътæн ссудзæн нæй? 
Сылгоймæгтæй иуы хъæлæс. Шофыр цырæгътæ ссыгъта. 
Табуафси, уый та сын рухс. Æвæццæгæн, кæрæдзийы уындæй 
не ’фсæдынц æмæ... Разæй, Дзибусы сæры ’рдыгæй цы сыл- 
гоймаг бады, æрыгондæр, уый хъæлæс. Махармæ йæ сæр куыд 
разылдта,— куыддæр курæгау, лæгъстæгæнæгау, уымæй 
бæрæг у. Марды рустыл йæ уырзтæ ахаста. Йæ хъæлæс—кæ- 
уынæввонг, ризы. Чысыл æй фæцагай æмæ нырдиаг кæндзæн. 
Цымæ Дзибусæн чи у? Йæ хо? Йæ бинойнаг? Сæ дыууæйæ 
чидæр у. Йæ бинойнаг уыдзæн. Иннæ, асдæр сылгоймаг, уый 
та, æвæццæгæн, йæ хо у. Бæрæг уыдзæн... Сæ фæндаг — даргъ, 
уый сæ Махарæн æгæр дæр ма базонын кæндзæн. 
Сылгоймаджы хъæлæс — скæуынæввонг. Ехх, уый цины 
фынджы уæлхъус фен, чысыл æм нозт куыд хæццæ кæна, 
афтæмæй, йæ къухы шампайнаджы кæнæ коньячы агуывзæ 
— йæ хъæлæс хæрзаг рæсугъд зæлид, денджызы фæлмæн 
уылæнтæ дæ куыд рæвдауой, афтæ дæ рæвдауид. Уый уаид 
зæрдæйæн æхцон зарæг. 
Сылгоймаг æрыгон нал у, къаддæр уæддæр ыл цæудзæн 
фондз æмæ дыууиссæдз азы, уæддаер ма рæсугъд у, хæрзконд, 
гуырвидауц. Шофыры цæстытæ йæ цыдæр уысм айдæны ацах- 
стой. Æрыгонæй хæрзаг рæсугъд уыд. Æвæццæгæн йæ фæстæ 
иу æмæ дыууæ лæппуйы нæ аджих. Махар йæ хæдтулгæ рын- 
чындоны цур куы æрурæдта, уæд æм цы цалдæр адæймаджы 
раздæхтой се ’ргом, уыдонæй фыццагдæр фæкомкоммæ ацы 
сылгоймагмæ. Зæрдæйæн зынаргъ адæймаджы зиан зæрдæ 
дыууæ дихы кæны. Зæрдæ æцæг куы рисса, уæд, дам, сохъыр 
цæстæй дæр цæссыг кæлы, уæдадæймаг цалдæр боны æндæр 
адæймаг вæййы: фæлурс, æнцъылдцæсгом, былтæ куыддæр 
æрзæбул, æргæлиртæ вæййынц, хъæлæс — фæсус. Цыдæр 
’нæзæрдæмæдзæугæ. Адæймаджы йе ’рдзон хуызæй ницыуал 
вæййы. Уæддæр сыгъзæрин сыгъзæрин у, цыфæнды цъыф æмæ 
фаджысы йæ сæвдул, йæ хуыз нæ аивдзæн. Афтæ адæймаг 
дæр. 
Сылгоймаг бæрзонд, æлвæст, йæ дзыккутæ — уæхсчыты 
онг, уырынгтæ-уырынгтæ, сæнтсау. Йе ’рфгуытæ дæр афтæ 
— сæнтсау! Йæ дзыккутæ ахорæд, фæлæ йе ’рфгуытæ дæр 
117 

ахора? Нæ! Цæсгом — фæлурс, лæгъз, уый кары бирæ сыл- 
гоймæгтæн ахæм пух былтæ нал вæййы. Ссæдзаздзыд чыз- 
джы пух былтæ. Ризынц, стъæлфынц... 
Махар сын сæ зиан аласдзæн, сылгоймаг уый куы базыд- 
та, уæд йæ былтæ сæ тыхст стъæлфтæй фæсабыр сты, йæ цæсго- 
мыл цыдæр уысм дыдзы хуры тынау рухсы тæпп аныдзæвыд. 
Махар нæлгоймагимæ куы ныхас кодта, уæд сылгоймаг 
цалдæр хатты йæ армытъæпæнтæй йæ цæсгом амбæрзта, йæ 
цæстытæй згъæлд ставд цæссыгтæ. Æвзист урс рæсугъд 
æртæхтæ фæдгæнгæ тылдысты йæ дæллагхъуырмæ, уырдыгæй 
дыууæ риуы æхсæнмæ сæ фæндаг скодтой. Адæймаг диссаг у: 
цы хъуыды йæм нæ февзæры! Сæйрагдæр та, цæмæн, цæй 
тыххæй, уый бирæ хæттыты базонæн нæ вæййы. Æмæ 
’нæнхъæлæджы сæ азары бахаудтæ, сæ уацайраг фестадтæ. 
Ставд цæссыгтæ сылгоймаджы дæллагхъуыртæй уадысты... 
Махар ахъуыды кодта: тæхуды, уыдонæй фест! Дыууæ хъарм 
риуы æхсæн йæхи ауагътаид, се ’хсæн атадаид... Æмæ цыдæр 
уысм фестад æртæхы йас, цыдæр уысм фестад дыууæ хъарм 
риуы æхсæн. Йæ хъуыдытыл йæхинымæр бахудт: адæйма- 
джы сæры цы нæ февзæрдзæн! Йæ мидбылты куы бахудта- 
ид, уæддæр æй ничи бафиппайдтаид. Иуæй ууыл нæ уыдыс- 
ты, иннæмæй та сын æнæнхъæлæджы машинæ фæци æмæ 
сæ тыхст фæкъаддæр. 0, мæрдджыныл дæр, суанг йæ су- 
дзаггаг марды уæлхъус куы лæууа, ууыл дæр цины уысмтæ 
акæны. Зæгъæм, зианы бон хорз рæстæг скодта, адæм ыл 
зæрдæбынæй фæхъыг кодтой. Фæлæ, зæгъæм, арв æмæ зæхх 
кæрæдзийы хойынц. Уый дыккаг мард у бинонтæн дæр æмæ 
адæмæн дæр. 
Диссаг, Махар сонт, æнæрцæф стдæс-ссæдзаздзыд лæппу 
куы нæ у, уæд æм уыцы æнахуыр хъуыды цæмæн фæзынд? 
Уæдæ сылгоймаг дæр, хуртæ, мæйтæ кæмæй кæсы, дунейы 
рæсугъд æй схон, зæгъгæ, ахæм нæу. Рæстæмбис кары 
хæрзконд ирон сылгоймаг. Фæлæ цыдæр зæрдæисгæ у. 
Махармæ айдæнæй йæ бæлццæттæ хорз зынынц. Шофырæн, 
йæ дæсныйад дзы цы сæрмагонд миниуджытæ домы, уыдонæй 
иу у: иу хатт цы фенай, уый хъуамæ бахъуыды кæнай, цæсты- 
тигъæй дæр æй фен, уæддæр æй дæ зæрдыл бадар. Иннæ ми- 
ниуæг — цырддзаст, уымæй хайджын нæ фæдæ, уæд дæ 
куыст цас раздæр ныууадзай, уыййас хуыздæр. 
Сылгоймаджы уæхсчытæ ризынц, стъæлфынц. Мардмæ 
æргуыбыр, йæ ризгæ æнгуылдзтæ йын йæ ныхыл ахаста, йæ 
риуыл ын йæ къухтæ æруагъта, цыма тынг бафæлладысты 
æмæ сæ нал фæразы, афтæ, йæсæр банкъуыста: 
— Дз-и-и-б-у-ус...— Йæ хъæлæс ризы, уæддæр рæсугъд у. 
Цы зæрдæмæдзæугæ хъæлæс ын и, уый цымæ йæхæдæг зоны? 
118 

Иннæ сылгоймаг — асдæр, уымæн дæр йæ хæкъуырцц 
райхъуыст. Йæ кæуын куыддæр хъинцгæнæгау, хъыллисты 
хуызæн. Адæймагæн йæ алы хъуыддаг дæр хъуамæ рæсугъд 
уа, йæ кæуын дæр. Ацы сылгоймаг ам уæлæмæ афтæ куы 
фæхъинц кæна, уæд бæллæх уыдзæн. Йæ хъæлæс мартъийы 
гæдыйы уасты хуызæн. Иуæй-иу мæрдджынтæ мæлæты 
дзæбæх вæййынц, иу ныхас, иу сым сæ нæ фехъусдзынæ, 
æнцад фæбадынц. 
Æрыгон сылгоймаг дæр кæуын райдыдта, цыма иннæмæ 
’нхъæлмæ каст. Кæд ма кæуынæй исты ис, уæд кæуæнт. Ма- 
хар тæхудийаг у: «музыкæ» йемæ æмдзу кæны. Кæуынæй, 
хъарæг кæнынæй, хи тонынæй, уæрджытæ хойынæй ма исты 
куы уаид, уæд бæргæ. Дæхи æрцауындз, уæддæр марды нал 
раздахдзынæ. Уырдæм фæндаг ацу æмæ ма ’рцуйы фæндаг у, 
уырдыгæй здæхæн нæй. Æмæ уый чи æмбары, уый йæхиуыл 
хæцы. Уæддæр зæрдæ, зæрдæ... Æмæ зæрдæ адæймагæй нæу?.. 
— Дæхиуыл фæхæц. 
Нæлгоймæгтæй кæйдæр хъæлæс. Цымæ кæй? Уæвгæ 
кæйфæнды дæр уæд, Махарæн цы уæлдай у? Лæгты хистæр 
йæ армытъæпæнтæ сылгоймаджы къухтыл æрхаста. Йæ ра- 
хиз къух ын йæ армы æхсæн бакодта, цыма йæ хъарм кæны. 
Фæстæмæ йын æй йæ уæрагыл эерæвæрдта. Сылгоймаджы 
æнгуылдзтæ æрзæбул, æрдзедзыкка сты. Ног мардæн дæр афтæ 
æрхауы йæ къух, йе ’нгуылдзтæ ауыгъдæй аззайынц. Чысыл 
ма æмæ ахъæбæр уыдзысты, нал тасдзысты, цы фæлурс сты, 
уымæй ноджы афæлурсдæр уыдзысты, ацъæхтæ уыдзысты. 
Ацы сылгоймаг Дзибусæн йæ хо уыдзæн, йæ хистæр, къаддæр 
уæддæр дзы дæс азы хистæр уыдзæн. Иннæ та — йæ биной- 
наг. Цымæ йыл чи тынгдæр тыхсы, кæй зæрдæ йыл тынгдæр 
риссы? Хойы æви усы? Уый, кæмæй сæ цы фесæфт, уымæ 
гæсгæ у. Кæмæн сæ цы пайда уыд, чи йæм цы æнхъæлмæ 
каст. Сæ цæугæ мæсыг, сæ ныфсы мæсыг акалд æви æмбыд, 
бутъро бæлас, Махар уый нæ зоны, стæй йæ хъæугæ дæр нæ 
кæны. Махар — хæдтулгæ скъæрæг у æмæ мæрддзыгойы Хуы- 
цау æмæ Уастырджийы фæрцы сæ хæдзæрттыл æнæ фыдбы- 
лызæй сæмбæлын кæнæд, уый дын йæ хæс. 
Асдæр сылгоймаг цыма тынгдæр тыхсы æддаг бакастæй, 
афтæ зыны. Уый æддаг бакастæй, фæлæ зæрдæйæ та цыма 
иннæ тынгдæр риссы. Хо дæр хо у, фæлæ бинойнаг... Кæд, 
Дзибус, хæдзар кæуыл лæууыд, ахæм лæг, ахæм фыд уыди, 
уæд йæ мæсыг усæн ныккалд, уый бабын. 
Чырын машинæйы куы æвæрдтой, уæд Махар Дзибусмæ хорз 
нæ бакаст. Уæддæр æй ауыдта. Йæ цæсгом цикъæфæлурс нæ, 
фæлæ ихфæлурс. Цыдæр уысм Махармæ ихы хуызæн фæкаст. 
Мæллæг, йæ царм стджытыл баныхæст. Æвæццæгæн, бирæ 
фæсад, цыдæр джауыр низы амæттаг фæци, æмæ йæ цыбыр 
рæсгæгмæ баууылдта, стджытæ æмæ ма дзы царм фæуагъта. 
119 

Хæдтулгæ йæхи размæ æппары. Æмæ æгæр тагъд нæ цæуы? 
Горæтæй куы ахизой, уæд табуафси -- автобус уæлдæфы йæхи 
хæрдмæ дæр сисæд. Нæ. Æгæр тагъд кæнын никæм хъæуы. 
Æхсæвыгон æнцондæр цæуæн у, фæндаг дæхи бар. Мигъ ма 
’рбадæд, æндæр... Æмæ Махары цæст ницыма ахсы. 
Хæдтулгæмæ зæрдæ не ’хсайы. Сахатæй цы кæныс. Фæстаг 
дæс-фынддæс азы Махар зæронд машинæйыл нал сбадт. Æмæ 
цæмæн хъуамæ сбада? Æрыгон чи у, машинæйæ тракторæй 
уæлдай кæмæн нæу, кæрæдзийæ сæ чи не ’взары, уыдон сыл 
бадæнт. Æрыгонæй дæр, йæ хæдтулгæ рæвдз нæу, искæд æй 
фæсайдта, уый нæ хъуыды кæны. «Мæ машинæ æрдæг фæнда- 
гыл æрлæууыд, асаст, афтæ* уфтæ, иннæрдæм. Мæ машинæ 
нæ бæззы». Уый дæхæдæг нæ бæззыс, уый йæ ды фæсайдтай, 
гадзрахатæй йыл ды рацыдтæ. Машинæ йеддæмæ ма исты у?! 
Æмæ йæ хъуамæ дæ фондз æнгуылдзы хуызæн зонай. Йæ 
сулæфтæй, йæ уынæрæй йын диагноз сæвæр. 
Махар цал æмæ цал шофыры федта, æмæ æрмæст æрыгæт- 
ты нæ — йæ кары чи бацыд, ахæмты дæр — йæ хæдтулгæ 
æрлæууыд æмæ йæ алыварс хуыссæгхъæлдзæджы хуызæн 
зилы, сæрзилæджджыны кæстытæ йæм кæны. Уæд, гормон- 
фæуинаг, фынæйæгуырд, кæд машинæ нæ зоныс, уæд рулыл 
бæгуылæгау цы æрхæцыдтæ, дæхй дæр æмæ уый дæр цы ту- 
хийæ марыс, уымæн дæр уд и, алцыдæр æнкъары æмæ йын 
фæтæригъæд кæн. Хуыцауыстæн, хæдтулгæ куыд æнкъары 
къух, афтæ йæ сылгоймаг не ’нкъары. Махармæ афтæ кæсы, 
æмæ ма суанг ныхас дæр æмбары. Æмæ Махар йе ’фсургъмæ 
æнæджелбетт ныхас никæдма скодта. Бацу йæм, дæ цæстытæ 
йыл фæлмæн ахæсс, дæ уырзтæй йæ æрсæрф. Хуыцауыстæн, 
Махармæ хатгай йæ зæрдæ афтæ дæр сдзуры: бацу æмæ дæ 
машинæ, мæнæ цыма сылгоймаджы æрбахъæбыс кодтай, афтæ 
’рбахъæбыс кæн, афтæ йыл ныттыхс. Махарæн йæ хæдтулгæ 
удгоймаг у, æгас, йæ удылхæцæг æмæ йæ цæуыннæ рæвдауа, 
цæуыннæ йæ дара буц? Иу уæлдай, иу æнæрхъуыды сым дзы 
нæ хъуысы. Моторы уынæр æхсызгон зарæгау дард кæцæйдæр 
хъуысæгау хъуысы, зæрдæйыл æндзæвы. Махар хæдтулгæ не 
скъæры, фæлæ аргъæутты æнæуынæрæй арвы хъæбысмæ йæхи 
цы гауыз сисы, ахæм. 
Асфальт лæгъз фæндагыл машинæты нымæц къаддæрæй- 
къаддæр кæны, сахат æмæ æрдæг, дыууæ сахаты фæстæ ма- 
иу кæд искуы иу фæзына, мæнæ Махары хуызæн æхсæвдзу 
чи кæны, ахæм, æндæр фæндагыл цæуæг нал уыдзæн. Уымæн 
дæр райсоммæ банхъæлмæ кæсын йæ бон уыд, кæдæм тагъд 
кæны, фæлæ мæрдджынæн алы минут дæр зынаргъ у. Уыдо- 
ны тыххæй йе ’хсæв йæхицæй тоны. Æмæ цымæ уый æмба- 
рынц? 
Махар ацы фæндагыл иу æмæ дыууæ хатты нæ ацыд. Алы 
120 

афон дæр. Æмæ йыл суанг æмбисæхсæв дæр цæуæг ма уа, 
уымæн гæнæн нæй. Ныйих уæд; уæддæр ыл цæудзысты, 
пъæззы сау мигъ фæндаг ныхгæнæд, фæрæтæй лыггæнæгау 
æй лыг кæнын бахъæуæд, уæддæр машинæтæ цæудзысты. 
Махар дынджыр, сау кæддагæй æмбæрзт гуыффæджын ма- 
шинæйыл куы куыста, Камазыл, уæд ацы фæндагыл тынг 
арæх цыди. Уыцы Камаз машинæ нæ уыд, фæлæ вагон, по- 
езд. Махар æй заводæй йæхæдæг стардта, йæ гуыффæмæ йын 
базылд, ноджы хуыздæр та, йæхæдæг цы гуыффæ сарæзта, 
уый рауад. Лæгъз, фидар, аив. Дыууæ гуыффæйы дæр 
æмбæрзæнд — дыгай метртæ. Хуыцауыстæн, дон дзы лас — 
иу æртах дзы нæ рахъардтаид. Махар цыдæриддæр кæны, уый 
бæстон, йæ къахдзæф хъуамæ бæрæг дара. Камазыл куы бадт, 
уæддæр йæ куыст æвзæр нæ цыд, стæй цæмæн хъуамæ цыда- 
ид, фæлæ алцæмæндæр йæхи рæстæг и. Дыууадæс æмæ дыу- 
уиссæдз азы кæуыл цæуы, уый зноны лæппу нал у. Æмæ уыцы 
кары, мæй цалдæргай бонтæ, цалдæргай бонтæ цæмæн—дыу- 
уæ, æртæ къуырийы дæ хæдзар, дæ бинонтæй иппæрд у, дæ 
цард фæндæгтыл æрвит, уый нал æмбæлы. Хатгай-иу сæ хæдза- 
ры, цыма уазæг у, йæхимæ афтæ каст. Хæдцæугæ цард, даргъ 
фæндæгтæ æмæ — йæ зæрдæ фæцъæх. Куы æххормаг, куы 
æфсæст, куы æхсад, куы — æнæхсад. Уæддæр Махар, цы амал 
уыд, уымæй йæхи æнæзылд никæд ныууагъта. Иу бон йæхи 
нæ адаста, уæд æм афтæ фæкæсы, цыма æнæхсад у, йæ рус- 
тыл цыдæр чъизитæ ныхъхъæбæр æмæ та сæ аных, æмæ та 
сæм февнал. Уыцы даргъ фæндæгтыл дæр йæхи дæлæмæ 
никæд æруагъта. Æдзухдæр иф.тонг, æдзухдæр æлвæст. 
Йæхимæ хæстоны хуызæн каст, арты цæхæры чи бахауы, 
карды комыл чи фæцæуы, ахæм салдаты хуызæн. Æмæ цы? 
Хæстон уыд, æдзухдæр ифтыгъд. Ныр дæр хæстон у. Адæй- 
маг æдзухдæр хæстон у. Цард тæккæ хуыздæр скъола у æмæ 
йæ уый иу хатдзæгмæ раджы æркодта: кæд лæг дæ, æцæг 
лæг, уæд хъуамæ æдзухдæр ифтыгъд уай, æргъæвд, фехсын- 
æввонг — цæттæ. Уый нæй, уæд дæм иннæ фæразæй æмæ 
æрхаудзæн уый нæ, фæлæ ды. • 
Махар æнæ хæцæнгарз балцы никæд ацыд. Нйф дæр æм 
ис. Бахъуаджы сахат, уæд йæ къухы февзæрдзæн, цард æмæ 
мæлæты арæн куы сиу уой, уæд йе знагæй йæхи нæ разилдзæн. 
Хæцæнгарз ныр ноджы тынгдæр хъæуы, кæм дыл цы 
æрцæудзæн — Хуыцау йæ зонæг, къахдзæфæй къахдзæфмæ 
фыдбылызмæ æнхъæлмæ кæс. Æрмæст Махар ахæм сæртæг 
зондыл хæст нæу æмæ йæ хæцæнгарз — дзыхъхъынног дам- 
баца—дзæгъæлы фæцъипп кæна. Иæ кард дæр дамбацайæ 
æвзæрдæр нæу, йæ фистоныл сау бицъи — нылхъив æй æмæ 
сæрдасæны хуызæн цыргъ урс æвзаг топпы нæмыгау алиуырд- 
та. Дæ фыдгулмæ уый фæцарæзтай — айгæрддзæн æй, уромæг 
121 

æй уромын нал бафæраздзæн, адæймаджы иннæрдæм ахиз- 
дзæн. 
«Волгæ» асыффытт ласта. Сонт, сæртæг сыффытт. Маха- 
ры автобусмæ афтæ хæстæг уыд æмæ чысыл ма, уæд ыл йæхи 
ахафтаид. Уæд, гормонфæуинаг, кæдæм фæдис кæныс? Чи 
зоны, уый йæ цард нал хъæуы, фæлæ Махары та? Йæ 
бæлццæтты та? Кæдæм тагъд кæны? Фыдбылызмæ? 
Мæлæтмæ? Æмæ уый кæдфæндыдæр баййафдзæн, уымæй нæ 
лидзæн и, нæ æмбæхсæн. Цыма æрра куыдз у æмæ йæ 
бæттæнæй феуæгъд, æви йæ фæсте сурджытæ ис? Чифæнды 
дæр уæд, Уастырджи сæ дзæбæх фæндагыл ауадзæд, йæ рахиз 
базыры бын сæ бакæнæд. Махары цæст æвзæр никæмæн 
зæгъы... 
— Дзибус, æнæ дæу ма куыд цæрдзыстæм!— асдæр сыл- 
гоймаджы хъæлæс. 
Шофыр фæстæмæ фæкаст. Айдæнæй йæм алцыдæр хорз 
зыны, фæлæ уæддæр... Сылгоймаг йæ къухтæ марды ныхыл 
æрхаста. Æваст, цыма йæ уырзтæ сырхзынг къæйыл аны- 
дзæвыдысты — йе ’нгуылдзтæ аскъæфта æмæ сæ цæмæндæр 
йæ дæлæрмтты атъыста. Æвæццæгæн сæм уым дæр хорз нæ 
фæкаст, æвæццæгæн, уым дæр йæ къухтæн сæ бынат нæ уыд 
— йæ армытъæпæнтæй йæ цæсгом амбæрзта: 
— Дзибус, куыд ма цæрдзыстæм æнæ дæу? 
Сылгоймаг йæхи æгæр куыддæр дары, цыдæр кæнгæ, 
æнæрдзон митæ. Алчидæр — хицæн дуне, ацу æмæ йæ базон. 
«Куыд ма цæрдзынæн æнæ дæу?» «Цы фæуыдзыстæм, дæ- 
дæ-дæй». «Мæнæ мæ бон куыд бакалд!» «Мæнæ куыд бабын 
стæм!» «Мæнæ нæ зынг куыд ахуыссыд»... Ахæм æмæ ахæм 
ныхæстæ Махар цал æмæ цал хатты фехъуыста?! Алы 
хъæлæсыуагæй, алы кары адæмтæй. Стæй сæ нырма цал хат- 
ты фехъусдзæн! Хатгай йæм афтæ фæкæсы, цыма магнитофо- 
ныл фыст сты. Æниу, цы, магнитофоныл сæ ныффысс æмæ 
мæрдджынтæ зианы алыварс сæркъултæ æмæ кæуындзастæй 
куы ’рбадой, сæ сым-сым куы райхъуыса, уæд магнитофон 
аскъæр æмæ дын хъарæг—цæттæ. Æвæджиауы хорз æрхъуы- 
ды. Махар æй йæ хицауадæн куы бамбарын кæнид. Аргъ дæр 
ын скæн. Иу туман, чи зоны, ноджыдæр фылдæр, ныры æхца 
ма цы ахады. Уадындзæйцæгъдджытæн куы фидынц. Магни- 
тофоны лент аскъæр æмæ дæ бæсты хъарæг кæндзæн. Цæйбæрц 
æнцойдзинад у уый? Ноджы бирæтæ, бирæтæ цæмæн — 
фылдæр адæм æфсоны куыд фæкæнынц æмæ-иу фервæзик- 
кой. Махар сын сæ мæнг, фæлывд ныхæстæ нал хъусид. Хуы- 
цауыстæн, хорз æрхъуыды у. Махарæн цас пайда уаид? Цыдæр 
капеччытæ, фæлæ мæрдджынтæн — удæнцой. Æвæдза, адæй- 
маг æрхъуыдыйæн райгуырд. 
122 

— Дзибус, мæнæ куыд бабын дæн!— æрыгондæр сылгой- 
маджы хъæлæс. 
Йæхи ма ’рбамарæд. «Бабын!» Махар уыцы иугæндзон 
ныхæстæй сфæлмæцыд. Цыма иу мæрдджын иннæимæ дзырд 
бакæны, йæ ныхæстæ йын йæхимæ ныффыссы, чысыл исты- 
иу сæм уæддæр куы бафтауиккой, чысыл-иу сæ уæд та куы 
фендæрхуызон кæниккой. Уыцы ныхæстæ æндæр адæм, æндæр 
адæймæгтæ нæ фæкæнынц, зæгъгæ,— Махар-иу сæ кæрæдзийæ 
нæ раиртасид. Цæйбæрц, цæйбæрц мæнг зæлтæ сæ фæхъуы- 
сы! Цыма уыцы ныхæстæ, уыцы хъарджытæ, уыцы ризгæ 
хъæлæс сæ зæрдæйы арфæй сыскъуыддзаг кæнынц, æвæлтæрд 
адæймагмæ афтæ фæкæсдзæн. Фæлæ зæронд цъиуы зыгуымы 
муртæй нæ асайдзынæ — йæхи хъыггæнæг чи скæны, уыдб- 
ны Махар фыццаг сулæфтæй базоны. Лæмбынæг сæм цæмæн 
хъуамæ кæса, цæстытигъы иу фæзылд дæр ын фаг у. Сæ урс 
итувæрд къухмæрзæнтæ цæстытæй былты æхсæн дыууæрдæм 
байдайынц, цыма сæ цæстытæ суадæттæ фестынмæ хъавынц. 
Æцæгдзинадæй та сæ иу цæссыг дæр нæ рахъары. Барæй дæ 
хъæлæсыл ризæг бахæцын кæн, иваз æй æмæ исчи 
банхъæлдзæн: ацы адæймаг фырзæрдæрыстæй ныртæккæ 
йæхæдæг йæ уд сисдзæн. Æцæгдзинадæй та, чи зоны, сахаты 
фæстæ кæл-кæл кæна, хъæбæрхор æмæ цæкуыйæхаст бæхы 
хуызæн йæ мыр-мыр райхъуыса. Зæрдæ куы фæриссы, уæд 
сохъхъыр цæстæй дæр цæссыг кæлы, уæд зæрдæ дойнаг дур 
кæны, фæйнæрдæм тæгæлтæ хауы, уæд сонт хъыллистытæ 
æмæ сонт цъæхахстытæн бынат нал вæййы. Хатгай Махармæ 
афтæ фæкæсы: мард нæ ласы, зæххыл стыр бæллæх не ’рцыд, 
фæлæ бахауд театрмæ, уыны, сæдæ æмæ сæдæ хатты кæй фед- 
та, ахæм спектакль, æцæгдзинадæй дард, кæрæй-кæронмæ 
мæнг бындурыл амад спектакль. Кæнгæ хъарæг, кæнгæ 
цæссыгтæ, кæнгæ цъæхахст, кæнгæ хъæбыстæ æмæ батæ... 
Махар цал æмæ цал адæймагæй фехъуыста: «Дæ фæстæ мæ 
цард цард нал у. Дæ фæстæ мæхи марын». Фæлæ диссаг, дыу- 
уадæс.æмæ йыл дыууиссæдз азы цæуы, ацы куыст куы кæны, 
адæмы хуыздæрты тъæпæн хъæумæ куы ласы, ууыл та авд 
азы, æмæ иу хатт дæр нæма фехъуыста æмæ йæ зианы фæстæ 
чидæр йæхи амардта, ингæны фарсмæ йæ мардæй ссардæуыд, 
иу ахæм адæймаг ма йын исчи бацамонæд! 
Нæ фыдæлтæ зондджын уыдысты, раст дзырдтой: мард 
æгасæн хæринаг. Уый дын царды тызмæг, æнæхатыр æцæгдзи- 
над! Цы у мард? Ницы. Фаджыс. Хъацæн. Махар афтæ дæр 
хъуыды кæны, æмæ суанг зæрдæбынæй чи фæтыхсы, уый дæр 
мардыл нæ фæкæуы, ууыл нæ фæхæры йæхи, фæлæ йе ’хцайы 
суадон æхгæд кæй æрцыд, пайдахæссæг æм кæй нал уыдзæн, 
æхсæвы бæгъдулæг кæимæ кодта, уымæй кæй фæхицæн, ууыл. 
Дыууæ сылгоймаджы куы ныссабыр вæййынц, куы кæуæ- 
123 

гау сæ ныхас райхъуысы, куы хъарæгау фæкæнынц, куы сæ 
иуы хъынцъым райхъуысы, куы сæ иннæйы... Нæлгоймæгтæ 
ницы дзурынц. Махар ахæм даргъ фæндагыл фыццаг хатт нæ 
ласы мард, фыццаг хатт нæ сæмбæлд ахæм бæлццæттыл æмæ 
сæ иуцасдæр зоны: чысыл фæстæдæр нæлгоймæгтæ дæр дзу- 
рын райдайдзысты, чи зоны, кæрæдзийæн ныхасы бар дæр 
мауал дæттой, кæрæдзийæ ныхас скъæфой. 
— Мæнæ мæ иунæг æфсымæрæй афтидæй куыд аззадтæн!— 
асдæр сылгоймаджы хъæлæс. Уæдæ уый Дзибусæн йæ хо у. 
Æмæ Махар дæр йæхинымæр афтæ хъуыды кодта, нæ 
фæрæдыд. 
— Мадызæнæг зынаргъ у, фæлæ цы гæнæн и, дæхиуыл 
фæхæц. 
Уый дын æрвонг, царды тызмæг æмæ æнæхатырдзинад чи 
зоны, ахæм лæджы ныхас. 
— Фæразын хъæуы, цы гæнæн и. Дзибус нæ алкæмæн дæр 
зынаргъ уыди. 
Уый та иннæ лæджы хъæлæс. Сабыргай-сабыргай иууылдæр 
фæкъæртт уыдзысты, даргъ фæззыгон æхсæв, даргъ фæззы- 
гон фæндаг сæ сдзурын кæндзæн. Махар, раст цыма иу уын- 
джы схъомыл сты, афтæ базондзæн се ’ппæты дæр. Æмæ йæ 
хъæугæ цæмæн кæнынц, фæлæ йæхи куыд ныкъкъуырма 
кæна, йæ хъусты бæмбæджытæ куыд батъысса? Бæлццæттæй 
фылдæр цы федта? Абон—иутæ, райсом—иннæтæ... Цæрæнт 
сæхи фæндиаг. Хистæр сылгоймаг — Дзибусы хо. Æвæццæгæн, 
йе ’фсымæр куы æрæвзæр, æцæг дунемæ йæ хъус куы адард- 
та, уæд йæхи нал баурæдта æмæ йæм æрмидæг. Чи зоны, йæ 
цуры амард. Иннæ сылгоймаг та Дзибусы бинойнаг у. Бæрæг 
у, Дзибус чызг æвзарын зыдта, Цыфæнды дæр фæуæд, фыц- 
цаг цæф йæ къайыл æрцыд, уый цæджындз ныккалд. Но- 
джы, кæд Дзибус хорз лæг уыд, бинонты фарн кæмæй гуыры, 
кæй алыварс зилы, хæдзар кæуыл лæууы, тыппырдзыпп чи 
уыд, ахæм лæг, уæд ай-гъай дæр, бæрзæйсæттæн цæф æрцыд 
сылгоймагыл. Йæ цæугæ мæсыг ныккалд, йе ’хцаты 
дзæкъулæй фенæхай. Æвæрæнтæ сæм куыд нæ уыдзæн, фæлæ 
уæддæр... Цæуыннæ кæуа къуыбар цæссыгæй,— кæд æмæ йæ 
бæрæгбоны цардæй фæхауд. Бирæтæ, æвæццæгæн, фенхъæ- 
лынц: зианы цур къуыбар цæссыгæй чи фæкæуы, уыдон зиа- 
ныл кæуынц. Бæргæ, афтæ-иу куы уаид, фæлæ афтæ кæй нæ 
у, уый Махар хорз зоны. Уыдон сæхиуыл фæкæуынц, æнæ 
дарæг, æнæ фæкæсæг, æнæ пайдахæссæг, æнæ сылыстæгæй 
кæй баззадысты, ууыл. 
Дзибусæн йæ бинойнаг йемæ уыдаид. Куы æрмæлæтдзаг, 
уыцы сау лæг, кæстæр-хистæр чи нæ зоны, уый йæ цурмæ 
куы æрбацыд, уæд, æвæццæгæн, зын сахат йæ цуры чи æрбалæу- 
дзæн, уыдонмæ фæдисы дзæнгæрджытæ ныццагъта. Бæргæ 
124 

ма æрхæццæ сты, фæлæ цы? Ласинаг сын фæци. Хуыцау хорз 
æмæ Махары Уастырджи ардæм рахаста, æндæр кæд æмæ кæд 
рацыдаиккой? Сæрмагондæй сын ничи бакуымдтаид. Уæдæ 
цалынмæ Дзæуджыхъæумæ дзырдтаиккой, уым машинæ агуыр- 
дтаиккой, уый ардæм цыдаид, уæдмæ цæйбæрц рæстæг 
аивгъуыдтаид? Хуыцауыстæн, Махарæн дывæр-æртывæр ба- 
фидын хъуыд. Ай-гъайдæр, Дзибус ам нæ баззадаид, ирон 
лæг йæ фæстаг капекк дæр схардз кæндзæн, уæддæр йæ мард 
йæ фыдыбæстæм фæласдзæн. Цыма дзы цы уæлдай и, мард у 
æмæ йæ кæмфæнды дæр баныгæн, кæмфæнды дæр зæххыл 
сæмбæлæд. Басудз Йй, уæд та ноджы хуыздæр. Къаддæр 
хæрдзтæ, къаддæр ракæ-бакæ. Мæнæ Дзибус Ирыстоны 
зæххыл сæмбæлдзæн. Æмæ цы уыдзæн? Исты æрцæудзæн 
уымæй йæ бинонты царды? Ирыстоныл? Æгайтма йæ ласынц, 
æппынфæстаг уый сæхи хъуыддаг у, фæлæ уæддæр... Мæнæ 
сын сахаты хуызæн машинæ. Нæ фæлæ амондджын разын- 
дысты. Махар сæ тæккæ фындзы бынмæ ’рбацыд, цыма сын 
сæ тыхст уавæр зыдта. Табу Уастырджийæн, хорз сын æх- 
хуыс кæны. Дыууæ хистæр лæджы йæм комкоммæ æрбацыдыс- 
ты. Машинæ Ирыстонæй кæй у, уый, æвæццæгæн, номыртæм 
гæсгæ базыдтой. Иу ныхас дæр сæ нæма схауд, фæлæ сæ Ма- 
хар уæддæр бамбæрста: адон ын сæ мард ласын кæнынц. Уæдæ 
хъуамæ мардласæн автобус цæмæ агурой, чындз дзы хæссынц? 
Махар йæ сæр бакъул кодта, иуырдæм акаст, иннæрдæм 
акаст. Горæты ма йæ цыдæр хъуыддæгтæ ис, фæлæ...зиан... 
Уый алцæмæй дæр хистæр у... Хорз, ирæттæ нал стæм! Дыу- 
уæ лæгыл хур ракаст, хистæр йæ цин нал баурæдта æмæ ба- 
худт. Æмæ куыннæ! Дыууæизæрастæу дын æнæнхъæлæджы 
æцæгæлон горæты ахæм машинæ фæуæд! 
Мард моргмæ нæ бахæццæ, палатæйæ йæ æмраст машинæмæ 
рахастой. Бæрæг у, дохтыртæн сæ зæрдæ алхæдтой, сæ былтæ 
сын цæмæйдæр айсæрстой. Æмæ сæрст сæмæн хъист нæ кæны, 
сæрст цалх алырдæм дæр хорз тулы. Цас сын радтой? Дæс 
туманы? Ссæдз? Ныр алы æргътæ дæр хæрдмæ гæпп кæнынц. 
Хъуамæ сын бæлвырд аргъ уа. Кæд дæ къух амоны, уæд, та- 
буафси — фылдæр дæр авæр. Кæд исты æвæлтæрд дæ, хъæук- 
каг, уæд дын стырдæр аргъ дæр ныкъкъуырдзысты æмæ цы 
дæ бон у? Уый тыххæй искæйы фæрсдзынæ? Ноджы ахæм 
рæстæг адæймаг алцæуыл дæр—разы. 
Уæддæр, цымæ, цæмæй мард моргмæ ма баирвæза, па- 
латæйæ æмраст йæ хæдзармæ ласт æрцæуа, уый тыххæй цас 
фидын хъæуы? Уыцы хъуыды Махары сæры куыд тагъд 
февзæрд, сæфгæ дæр фæкодта афтæ тагъд. Цы йæ хъуыддаг 
и? Кæй кæм хæры, уым ныхдзæн. Æмæ кабинæмæ схызт. 
125 

Машинæ горæтæй ахызт. 0 Уастырджи, фæндараст сæ 
фæкæн. Дæ бонтæ уыдысты, ирон адæм дыл хистæрæй 
кæстæрæй сæхи бафæдзæхстой, Махар дæр дæ номыл кусарт 
акодта, йæ сыхæгтæ, йæ уарзон адæмимæ æмбисæхсæвмæ йæ 
хæдзары фæбадтысты, фæкуывтой дæм æмæ йын баххуыс кæн. 
Махар ныр æнцой куыст кæны, пенсиисæджы куыст, йæ 
ацыд æмæ йе ’рбацыд дæр афоныл, рæстæгыл. Æнæмæт, æдас. 
Уæвгæ цæлхытыл чи тулы, уый æдас кæм уыдзæн, фæлæ 
уæддæр. Галстук ма куы бабæттид, уæд профессор æмæ про- 
фессор. Æмæ профессоры ном чи хæссы, уыдон уымæй лæгдæр 
сты? Уыдон дæр арвæй стъалытæ не скъæфынц. Профессор 
æнæхъæн мæй йæ къухтæ куы нæ ныхса, уæддæр ын не счъизи 
уыдзысты. Махар та сæ бон цалдæр хатты æхсы, ноджы ду- 
хийы хуызæн тæфгæнаг сапонæй нæ, фæлæ гæрстæхсæнæй. 
Йæ царм ын куы фелваса, уымæ йæ бирæ нал фæхъуы. Бон 
ын иу хæдон нæ фаг кæны. Профессор та... Кæд ручкæйыл 
хæцынæй бафæллайы, кæд йæ къухтæ кърандасы аппæй 
счъизи вæййынц, æндæр цы? Махар та ардыгæй райсоммæ 
хъуамæ машинæ фескъæра. Æмæ æнцон у уый? Нæ! Уæддæр 
«Камазыл» зындæр уыди. Дæ алы рейс дæр тархъæды æбæрæг 
фæндагыл цæуæгау, кæм дыл цы ’рцæудзæн, цы фæуыдзынæ 
— Хуыцау дæ зонæг. Нæ! Мæнг ныхас у уый. Сæрсæфæнмæ 
цæуы, зæгъгæ, уæд иу къахдзæф дæр никæд акодтаид. Æды- 
лы у? Йæ зæрдæ цæуыл нæ дардта, амондджын цы фæндагыл 
нæ фæуыдзæн, ууыл никæд ацыд. Йæ сæры дымгæ кæмæн 
къуыввитт кæны, ахæм лæппу ма уыди? Цæуы, уæд ахæм 
æмбалимæ, йæ алы миниуæг дæр хорз кæмæн зыдта, цыфæн- 
ды зын, цыфæнды тыхст, цыфæнды æнæнхъæлæджы уавæр- 
ты дæр фæндаг чи ссардтаид; ныхас кæнын куы бахъæуа, 
уæд йæ ныхас топпы фатау адæймаджы кæмæн хиза, хыссæйы 
хуызæн æй чи æрфæлмæн кæна, тых куы бахъæуа, уæд йæ 
тыхы фæстæ чи алæгæрда. Æмæ йын ахæм æмбæлттæ 
цæттæгæнджытæ уыди цалдæр. Семæ арвы кæронмæ дæр ацу 
— дæ фæндагæй райгонд уыдзынæ. Шофыртæй дæр æмæ 
цæттæгæнджытæй дæр хæрæг бæхты къæхты хъæрмæ сæпп- 
сæпп куы кæна, хыссæйæ конды хуызæн чи уыд, ахæмтæ иу 
æмæ дыууæ нæ федта. Бæгуылæгтау-иу Стъараполы крайы æмæ 
суанг Псковы дæр балæууыдысты. Æмæ цы? Фæстæмæ- иу аф- 
тидæй тыдтытæ æмæ бырæгътæй схæццæ сты, сæхæдæг-иу ласи- 
наг фесты. Гогызы цъиуæн йæ бон цæргæсимæ тæхын кæд уыди?! 
— Æмæ дæхæдæг ныхас кодтай семæ?— нæлгоймæгтæй 
хистæры хъæлæс. 
— Мæхæдæг. Тел дæр ма сæм радтон,— лæгтæй æрыгондæр 
чи у, уый хъæлæс. 
— Дæ-дæ-дæй, мæ лæппу æмæ мæ чызг уый куы фе- 
хъусой,— Дзибусы бинойнаг кæуы.— Дæ-дæ-дæй, мæ бон куыд 
бакалд. 
— Дзи-и-бус, мæ иунæг æфсымæр. 
126 

Табу Хуыцауæн, нæлгоймæгтæй уæлдай сым-сым, уæлдай 
футт-футт.нæ хъуысы. Махардзы ахæмтæ фены æмæ сыл- 
гоймæгтæй фæфыддæр вæййынц, сæ мыхъ-мыхъæй нал фен- 
цайынц, сæ згæхæрд, хъисæмбæрзт рустæ тонынмæ куы бав- 
налой, уымæ сæ бирæ нал фæхъæуы, сæ богъ-богъæй бæстæ 
сæ сæрыл сисынц. Уæд цы хабар у, цы ’рцыд?! Лæгтæй дæр 
бирæтæ цæстмæ фæкæуынц. Махар сæ хорз зоны. Ирон лæг 
кæддæриддæр æмæ кæмфæнды дæр уымæй хицæн кодта æмæ 
йæхиуыл хæцын кæй зыдта. Мад кæнæ фыды зианæй ма адæй- 
магæн зындæр цы уыдзæн, зæрдæ уыдонæй тынгдæр кæуыл 
фæрисдзæн, фæлæ цæф арсы богътæ æмæ футтытæ кæн, уæд 
уымæй исты рауайдзæн? Уый зæрдæйы риссыл дзуры? Ма- 
хар йæ фыды зианы не скуыдта, зæрдæ йæхимидæг ныддур. 
Иу цæссыг дзы нæ рахъардта. Стæй кæмдæр йæ мидхъуы- 
дыйы, йæ мидзæрдæйы æмбæрста: иугæр адæймаг куынæуал 
уа, уæд кæуынæй ницыуал и, кæд дæ бон исты у, уæд адæмæн 
æгъдау ратт,— алы хъуыддаг дæр æгъдауæй фидауы. Ноджы 
хуыздæр та у, удæгас ма куы уыд, уæд ын кæд исты фæдæ 
хорзæй, уæд дæ хæс сæххæст кодтай. 
Бæргæ, адæймаг æнусон куы уаид. Цардæй ничима бафсæст, 
сæдæаздзыд дæр мæрдтæм йе ’взонг уд ахæссы. 
Махар фæндагæй йæ цæстытæ нæ исы. Æрмæст хатгай зи- 
анджынтæм ракæсы, фæлæ уый вæййы хæрз цыбыр рæстæг. 
Ахæм цыбыр рæстæг æмæ фæндаджы Таг йæ цæстытæй нæ 
аскъуыны, нæ фæиртæсы. Дæхæдæг дæхи куы нæ хъахъхъæ- 
най, уæд дын Хуыцау дæр нæ баххуыс кæндзæн, уæд дæ Уас- 
тырджи дæр нæ бахъахъæндзæн, табу йын æрбауа. 
Чысыл фæстæдæр фæндаг фæсаджил уыдзæн. Махар 
фæзилдзæн рахизырдæм. Ацы бынат... Шофыр йæ мидбылты 
бахудт. Ацы бынат ын хорз зонгæ у, никæд дзы ферох уыдзæн. 
Ныр ма даргъ балцыты кæд вæййы? Аз нымадæй цалдæр хат- 
ты, фæлæ раздæр, КамаЗыл куы куыста, уæд йæ цард фылдæр 
фæндагыл æрвыста. Æмæ йын æрмæст уымæн хорз зонгæ нæу 
ацы бынат. 
Йæ КамаЗы стуртæ сцæйластой. Хæдтулгæйы гуыффæ 
хæрзхаст, æвзаргæ уæнгуытæй афтæ дзаг уыд, æмæ зындыс- 
ты æрмæстдæр сæ сæртæ, цыма стуртæ нæ, фæлæ кæсæгтæ лас- 
той. Хорз сыл фæхæст сты, асламæй, æмæ дзы дзæвгар ал- 
хæдтой. Ахæм даргъ фæндагыл фос нæ, фæлæ æппын куы 
ницы ласай, уæддæр дæ хъалонисджытæ цалдæр хатты ма 
æруромой, уымæн гæнæн нæй. Æмæ цæттæ уыдысты. Цалдæр 
ранæй æнцонæй аирвæзтысты, фæлæ ацы фæзилæны... Уый 
хæдразмæ сæ дыууæ милиционеры æрурæдтой. Сæ 
гæххæттытæм сын æркастысты. Цымæ сæ цы хъæуы, уый 
Махар æмæ йе ’мбал нæ зыдтой,- Се ’хца раттынæввонг— 
цæттæ, нымад. Дæс туманы. Ныр, ай-гъай дæр, фылдæр 
127 

уыдзæн аргъ, фæлæ уæд асламдæр уыд. Тынг хорз æхца сын 
лæвæрдтой. Цалдæр минутмæ дæ дзыппы гæркъæраг дæс ту- 
маны авæр, уый æвзæр у? Дæ былтæ асæрф — æмæ фæндараст. 
Ацы фæндагыл Махар æмæ йе ’мбалы хуызæттæ цал æмæ 
цал цыд! Хъалонисджытæ æнæ æруромгæ, æнæ басгаргæ искæй 
ауагътаиккой, уый та, сармадзаны дзыхмæ йæ æрæвæр, 
уæддæр æй нæ бауырндзæн. Æмæ æрвонгæй ахæм æхцатæ исын 
чи сахуыр, уый дын йæ фæтк халы? Ай-гъай дæр, хъалонис- 
джытæ фæндаггæттæй цы астигъынц, уый иууыл сæхи дзып- 
пытæм нæ хауы, æнæмæнг, цалдæрырдæм фæкъабаз вæййы, 
фæлæ йæ фылдæр сæхимæ кæй баззайы, уый дызæрдыггаг 
нæу. 
Махар стигъджытæй иуы, сержанты дзыппы æмхæст дæс 
туманы атъыста. Уый йæм, раст цыма йæ мызд у, йæ сурхид 
ыл акалд, афтæ æркаст æмæ йæ йæ хæдоны риуы дзыппы 
иннæ æхцаты æхсæн арæхсгæ сæвæрдта. Бахудт æмæ загъта: 
— Фæндараст. 
— Бузныг. 
Сæ къухтæ дæр ма кæрæдзимæ батылдтой, кæрæдзимæ ба- 
худтысты. Цыма кæрæдзийы рагæй зыдтой, кæнæ рагон 
хæлæрттæ уыдысты. Æмæ цы? Сæ иутæ дæр æмæ иннæтæ дæр, 
цы сæ кæнын хъæуы, уый зыдтой æмæ æнæ иу уæлдай ны- 
хасæй сæ хъуыддаг ахицæн. Æмбаргæ адæмы фембæлд. 
Ацы зæххыл алцæмæн дæр аргъ и. Фæндагыл цас раттын 
хъæуы, уый ды куыд зоныс, æхца чи исы, уый та йæ ноджы 
хуыздæр зоны. Нæ! Уæддæр ма радзур-бадзур кæндзысты, иу 
дзы иннæйы къахдзæн, иу дзы иннæйы куыд асайа, ууыл 
архайдзæн. Дцзæлгъæд, рæстæгсафæн ныхас. Уæлдайдæр пад- 
дзахадон автоинспекцийы кусджытæ... тынг сæдзæсгом сты, 
æфсарм нал зонынц. Сæ сæйрагдæр куыст шофырты стигъын 
кæй у, уый алчидæр зоны, фæлæ алцæмæн дæр бæрц и, фæтк, 
æгъдау. 
Иу аз сæ ацы ран, дыууæ фæндаджы кæм фæсаджил 
вæййынц, уым ацахстой. Ацы бынат къæппæджы хуызæн у. 
Ныр дзы куыд ничи лæууы. Æрталынг, стæй, æвæццæгæн, 
сæ хæс сæххæст кодтой, сæ мызд бакуыстой æмæ ацыдысты. 
Радзур-бадзур, раууил-баууил, сæ гæххæттытæм сын 
иуырдæм кастысты, иннæрдæм сæ зылдтой. Уæд цы сым-сым 
кæныс, æхца уæ хъæуы æмæ зæгъ: «Æриут æхца»,— æмæ 
ахицæн. Махар лейтенанты дзыппы цыппар гæххæтты фондз 
æмæ ссæдзгай сомтæ нытътъыста. Уый сæ систа, æркаст сæм, 
йæ цæстытæ ферттывтой: 
— Уыдон цы сты? 
Махары уæнгты цыдæр риз ацыд. Кæд æхца нæ исынц æмæ 
дзæгъæл æхст фæци? Уæдæ йын уый цы ныхас у! Уай уысм 
йæхи æрæмбæрста, æхца ма исой, уымæн уæвæн нæй! Ми- 
128 

лицæйы дарæсы фæндаггæрон сахат чи алæууа, уый дæр 
фæндаггонты стигъыныл ма ныллæууа, уымæн уæвæн нæй. 
Уыцы куыстмæ сæрмагондæй уый тыххæй куы бацæуынц. 
— Ома, куыд цы сты?— Махар æм йæхи нал баурæдта. 
Кæд, бæгуылæгау йæ цуры цы хистæр лейтенант лæууы, уый 
афтæ ’нхъæлы æмæ Махар ацы фæндагыл фыццаг хатт цæуы, 
уæд рæдийы. 
— Æз зноны шофыр нæ дæн. * 
— Уый мæнмæ нæ хауы. 
Сылгоймæгтæй ма вæййы ахæмтæ. Зоныс æй — сразы 
уыдзæн, чысыл фæстæдæр дæ хъæбысы абырдзæн. Нæ! Уæддæр 
ма хъуыддаг иваздзæн, цас у, уымæй йæхи зынаргъдæр 
кæндзæн. Хисайæн митæ. Æмæ, чи зоны, уыдон кæйдæртимæ 
фидауынц, æрмæст Махаримæ нæ. Махар хъæмпы хос нæ 
хоны, дзыккайы сиримæ нæ фæивддзаг кæндзæн. 
Хистæр лейтенант æхца Махары æмбалмæ æппарæгау ба- 
кодта: 
— Дæс æмæ ссæдз туманы хъæуы. 
— Цавæр дæс æмæ ссæдз туманы?— Махары цæстытæ 
фырдисæй рацæйтахтысты, цæхæртæ акалдтой. Ацы хомбыл 
сæ, æвæццæгæн, сывæллæттæ ’нхъæлы, æдылытæ сæ хоны. 
0, фæндаггæтты стигъ, фæлæ алцæмæн дæр уаг и. Сæ удтæ 
куы схауой, уæддæр сын дæс туманæй фылдæр нæ ратдзыс- 
ты. Абон сын дæс æмæхсæдз туманы ратт æмæ дæ райсом 
минырдæг бацагурдзысты. Æмæ Махар фидарæй загъта: 
— Махмæ дзæгъæл æхцатæ нæй. 
Æхца сæм уыд, фæлæ дзæгъæл æхца — нæ. Акæс-ма уыцы 
дыууæ хомбылмæ, милицæйы дарæс скодтой, уæд хъуамæ 
Махар æмæ йе ’мбалыл сæ сæт калой? 
— Уæдæуæд... 
— Махмæ æндæр æхца нæй,— Махар æмæ йе ’мбал 
цæстæнгасæй кæрæдзийы бамбæрстой. Удæгас æрхъуыдыйæн 
у, исты амал кæндзысты. Цыфæнды куы уа, уæддæр сын дæс 
туманæй фылдæр нæ ратдзысты. 
— Уæдæ уæд немæ цомут. 
— Ацæудзыстæм. 
Цæмæндæр Махар æмæ йе ’мбал ницæмæй тарстысты, 
цыдæр ныфс сæ уыд. Ныхас цыд, чи сæ лæгдæр у, ууыл. Æмæ 
табуафси — бавзарæнт. Цы сæм æнхъæлмæ кæсы, уымæн ницы 
зыдтой, фæлæ цæуылдæр сæ зæрдæ дардтой. 
Бакодтой сæ дынджыр кæрт?мæ. Хъæды хæдзарады къан- 
торы кæрт. Хистæр лейтенант сæм уыцы сæрыстыр, уыцы 
æнæрвæссонхуызæй сæ гæххæттытæ баппæрста, ома ардыгæй 
уын аирвæзæн нал и. Æмæ кæртыл йæ цæстытæ ахаста. 
Бæрзонд, дурын быру, йæ сæрты сындз тел уагъд. Æфсæйнаг 
бæрзонд кулдуар. 
5 Дысопы фып 
129 

— Райсом сæмбæлдзыстæм,— загъта хъалонисджытæй иу. 
Æмæ йе ’мбалимæ æфсæйнаг кулдуары гыццыл дуарæй ахызт, 
Махаритæм бахудт. Тызмæг, æдзæсгом, налат худт. Кулдуар 
цы дынджыр гуыдырæй ныхгæдта, уый дæгъæлтæ цалдæр 
хатты амонæн æнгуылдзы алыварс æрзылдта. Цалдæр хатты 
йе ’мбалимæ фæстæмæ ракастысты. Чи зоны, æнхъæлдтой: 
ныртæккæ Махаритæ сæ фæстæ разгъордзысты, сæ цуры сæ 
зонгуытыл æрхаудзысты æмæ сæ хатыртæ курдзысты, цы æхца 
агурынц, уый цингæнгæ сæ иуы дзыппы атъысдзысты. Ма- 
хар дæр æмæ йе ’мбал дæр сæ бынатæй нæ фезмæлыдысты. 
Нæ! Бынтон æдыхст нæ уыдысты, фæлæ цыдæр ницæйæгты 
бын атулой, рагацау сæ къухтæ сдарой, уый дæр нæ уыдзæн. 
Адæймаг уавæртæй аразгæ кæй у, бирæ уавæртæ та адæй- 
маг йæхæдæг кæй аразы, Махар ууыл дызæрдыг никæд кодта 
æмæ ууыл ныр дæр дызæрдыг нæ. кæны. Адæймаг æрхъуы- 
дыйæн у. Суанг, чи зоны, мæлæтæй дæр аирвæзæн и. 
Дынджыр, уæрæх кæрты электрон цырæгътæ рухс дард- 
той, спичкæйы къопп дзы нæ бааууон кæндзынæ. Æмæ йыл 
Махар дæр, йе ’мбал дæр цалдæр хатты аивæй сæ цæстытæ 
ахастой: ацы цъысымæй цы мадзалæй ис алидзæн? Æддаг 
бакастæй та сæхи афтæ ’вдыстой, цыма ахсæв æнæмæнг ам 
æрфысым кæнынмæ хъавынц, цыма сæ цагъары хъысмæтыл 
разы сты. 
Цъысымæй аирвæзын хъуыд, фæлæ куыд? Иу мадзал: 
гæсмæ фæлæбур, дæ быны йæ афсæр, йæ дзыхы йын исты 
псул атъысс, йæ цæнгтæ йын фæстæмæ æрыздух, æрбæтт сæ, 
къæхтæ дæр афтæ. Кулдуарыл мæцъистæй схæц — æмæ размæ! 
Фæлæ нæ! Дуар чи арæзта, уый Махар æмæ йе ’мбалæй хиндæр 
разынд. Бинаг æвдузæнтæ пъланыл—лулæтæ дзы хæрдмæ 
тъыст, фæлæ уæллæгтæ... Уыдоны лулæтæ бынмæ конд... Æмæ 
ацу, афтæмæй дуар раппар. Уыцы дыууæ стигъæджы 
дзæгъæлы цин кодтой. 
Райгуырд ног фæнд: цы кæнын хъæуы, уый сабырæй, æу- 
уæнкæй. Æмæ гæсмæ, кардзыд зæронд лæгмæ сæхи баластой. 
Фæлмæн ныхас, уæздан ныхас. Раст цыма сæ рагон хорз зон- 
гæйыл сæмбæлдысты, кæнæ сæ тугхæстæг уыди. Ахæм æхсыз- 
гон фембæлд, ахæм уарзон æхсæв фæйнæ арахъхъы баназ, 
уæд æвзæр нæ уаид. Адæймаг кæмфæнды дæр адæймаг куыд 
уа, цæмæй дуне сабыр уа, уый тыххæй. 
Хуыцауы сконд зæронд лæг сæм хъуыста, йæ былтæ-иу 
базмæлыдысты, йæ цæстытæй хуДт, йæ лæдзæгæй-иу пъол 
æрхоста, цыма афтæ зæгъынмæ хъавыд: цæй, кæд уæм исты 
ис, уæд æй рахæссут, цы мын мæ комыдæттæ уайын кæнут. 
Йæ бакастæй бæрæг уыд: Чермены цæссыгæй «нæ» нæ 
зæгъдзæн. Уæвгæ, ахæм æхсæвгæс ис, æмæ аназын чи нæ уар- 
зы? Хорз ныххуыф æмæ æхсæв-бонмæ фæхуыррытт кæн, дæ 
130 

къах дæр ма атил. Райсом тыххæйты рабад, тыххæйты дæ 
цæстытæй ракæс. Уый дын æхсæвгæс. 
— Уæд та фæйнæ сыкъайы баназиккам?.. 
Æхсæвгæс бахудæндзаст, йæхиуыл схæцыд. Акæс-ма, 
цахæм парахатзæрдæ уазджытæ йæм æрфысым кодтой. 
— Æмæ цы кæны. 
— Уæддæр мах никæдæм тагъд кæнæм, бафæлладыстæм 
æмæ райсоммæ баулæфдзыстæм,— Махар машинæмæ ацыд, 
æртæ авджы æрбахаста, газеттæй æмбæрзт чысыл стъолыл 
сæ æрæвæрдта. 
— Æртæ авджы? Æмæ æгæр нæ уыдзысты?— зæронд лæг 
сыстад, фарсты нысаны хуызæн размæ ракъæдз.— Цыдæр 
акомдзаг кæнинæгтæ мæм уыди. 
Стъолы лагъзæй дзулы æрдæг, салæ, къалбасы карст æмæ 
хъæдындзтæ райста. Стъол фæфынгхуыз, фæцардхуыз. 
Иу гаджидау иннæйы ивта, иуæй иу — зæрдиагдæр, иуæй 
иннæ—ахсджиагдæр. Æнæбаназгæ кæмæн нæ уыд, иууылдæр 
ахæм. Ноджы кæрæдзийы сырдтой, иу сæ иннæйы æййæфта. 
Цыма сæ фæсте исчи сырдта, цыма кæрæдзиуыл цæгтæй баст 
уыдысты. Æмæ сæ, æцæгдæр, сырдта рæстæг. Вагоны йас 
машинæйы гуыффæ барæвзар хæрзхаст уæнгуытæй йæ тæккæ 
дзаг. Алы сæрæй дæр цас ахаудзæн суткæмæ? Æххормаг, æнæ 
дон, цыма ауыгъд сты. Цас зиан сыл æрцæудзæн? Æмæ 
цæмæн? Махар æмæ йе ’мбал Уæрæсейы къуымты æххормаг, 
æнæдаст æмæ æнæхсадæй уый тыххæй рахау-бахау кæнынц, 
цæугæ цард уый тыххæй кæнынц, цæмæй сæ фæллой, се ’хца 
цæттæйæ сæ дзыппытæй фесæфой? Нæ! 
Æхсæвгæсыл арахъ уайтагъд фæбæрæг, йæ быны йæ 
афсæрста. Махар иу хъуыддаг раджы бафиппайдта: карз 
нозтмæ æнахуыр миниуæг и: цас дзы фылдæр нуазай, уыййас 
дзы зæрдæ ноджы фылдæр агуры, иу агуывзæ иннæ агуыв- 
зæйы йæ фæстæ ласы. Нæ! Скъæфы, цыма рæхысы цæгтæ 
сты, кæрæдзийæ ратонын нал фæкомынц. Махар æртæ 
сыкъайы банызта, уæд æгъгъæд, иу æртах дæр нал, алыг. 
Цыфæнды гаджидау дæр рацæуæд, цыфæнды хатыд æм 
æркæнæнт, уæддæр — нал! Йæ фыд йæ цуры куы рабадид, 
уæддæр нал баназид. Алкæйы бон уыцы рæхыс афоныл фæлыг 
кæнын нæу, æмæ сæ быны мизынмæ æрцæуынц, 
пъолтæсæрфæн псултæ сæ рауайы. Фæлæ уыцы изæр Махар 
æмæ йе ’мбал иу агуывзæ дæр нæ аздæхтой. Æмæ сыл зынд, 
Махары ’взаг къæзыд, суйтæ кодта, йæ рустæ, йæ былтæ куыд 
æргæлиртæ, куыд æрзæбултæ сты, уый æнкъардта. Уæдæ йе 
’мбал дæр хуыздæр уавæры нæ уыд. 
— Хорз нозт у,— загъта йæ былтæ æууилгæ æхсæвгæс. 
— 0,— загъта Махар.— Махмæйы хуызæн нозт никæм и, 
131 

сыгъдæг хорæй конд, адæймаг дзы нæ риссы. Нæ поезды размæ 
Мæскуыйы цы адæм рацæуы, уыдонæн сæ фылдæр арахъагур 
вæййынц. 0, о! Арахъагур. Ирон арахъ сой у, сой,— æмæ та 
агуывзæ йæ былтыл сдардта, цыма дзæм-дзæмы суадонæй 
анызта, афтæ æхсызгонæй сулæфыд. Уыцы уысм йе ’мбалимæ 
фæкомкоммæ сты, æмæ сæ ныххудынмæ бирæ нал хъуыд. 
Тыхамæлттæй сæхиул ныххæцыдысты. 
Æцæгдæр, уыцы æвæджиауы дзæнæты нозт Махар æмæ йе 
’мбал Дзæуджыхъæуæй семæ раластой. Дæс даргъæлвæст, 
рæсугъд урс авджы, фæйнæ балоны та ирон арахъ. Махар 
фæндагыл цæуы, уæд æдзухдæр йемæ арахъ ласы, цалдæр 
авджы ма сæвæр, уымæн гæнæн нæй. Цард æй бирæ цæуыл- 
дæрты сахуыр кодта. Хатт афтæ вæййы æмæ дæ дæс-фынддæс 
туманæй ницы сараздзынæ, иу арахъы авгæй—сараздзынæ. 
Нæ дæ бахъуыдысты,— фæстæмæ сæ слас, сæ бынат дын— 
цæттæ. Махар йæ хæдзары иу агуывзæ тыххæй куы баназы, 
уæд ма дын искæм... Уæлдайдæр фæндагыл. Хуыпп дæр нæ! 
Мæнæ йæм ныр дæр фондз авджы ис. Дæлæмæ цæугæйæ нæ 
бахъуыдысты. Табу Хуыцауæн, кæд æй ныр дæр сæ сæр нæ 
бахъæуид. Дыууæ авджы ма йæм, Ирыстоны хуыздæр цы нозт 
ис, уымæй — хуымæтæджы къранты дон. Æрмæст сæ арахъы 
æвгтæй нæ раиртасдзынæ — сæ сæртыл арахъхъы сæртæ, 
бæстон æхгæд, сæ фæрстыл, æцæг арахъытæ кæй сты, уый 
æвдисæндартæ—этикеткæтæ. Æнæ нуазгæ дын нал и, уæд 
уыдонæй дæр æрæвæр, куыд арæхсыс, афтæ сай, цыма æцæг 
карз нозт нуазыс, афтæ-иу ныккæрз, дæ цæстытæ фæцъынд- 
гæнæгау кæн, дæ былтæ æрбанцъылдтæ кæн. Æрмæст дыл дæ 
уазæг ма фæгуырысхо уæд. 
Уыцы изæр дæр æнæдаст къуылых зæронд лæгимæ уыцы 
æвæджиауы нозтæй нуæзтой, æхсæвгæс—æцæг арахъхъ, уыдон 
та къранты дон, алы хæдзары дæр сæх-сæхæй цы дон кæлы, 
бирæтæ сæ цæхæрадæттæм парахатæй цы дон фæуадзынц, 
уымæй. Æхсæвгæсы æмхуызон се ’взæгтл уымæй къæзыдыс- 
ты, æхсæвгæсы хуызæн сæ рустæ уымæй фæсырх сты, 
æхсæвгæсы æвзаджы хуызæн се ’взæгтæ дæр суйтæ уымæй 
кодтой. Ныхас зæгъын уымæй нал фæрæзтой. Æрмæст-иу 
кæрæдзимæ сæ цæст куыд æрныкъуылдтой, цæстæнгасæй-иу 
кæрæдзийæн куыд ацамыдтойг-хъуыддаг хорз цæуы, уымæн 
æхсæвгæс ницы зыдта. Махар æмæ йе ’мбал куыддæр 
æхсæвгæсы федтой, афтæ йæ бамбæрстой — сæхи у. Уыдон 
уыдзысты судзин, æрцындз, уый та — æндах æмæ сæ куыд- 
дæриддæр фæнда, афтæ йæ сæ фæстæ ласдзысты. Куы сбад- 
тысты, уæд иу ныхас дæр иронау не скодтой, уымæн æмæ сæ 
ныхасы сæр нæ хъуыд. Цæстæнгасæй, мидхъуыдыйæ кæрæ- 
дзийы æмбæрстой: сæ уазæгуарзон фысым цас фылдæр æмæ 
тагъддæр баназа, афтæ ардыгæй æнцондæр æмæ тагъддæр 
аирвæздзысты, алы агуывзæ дæр дуаргомгæнæг уыд. 
132 

Æмæ нæ фæрæдыдысты. Æхсæвгæс Махары фæстаг га- 
джидау нал фехъуыста, æррæдзæ-мæдзæ кодта, йæ сæр ауыгъ- 
дау æрзæбул, зæронд, чъизи хуыссæныл æрдыдагъ æмæ йæ 
хуыр-хуыр райхъуыст. Сæ уазæгуарзон фысымæн ма бæргæ 
арфæтæ кодтой: хорз фынтæ куыд фена, Хуыцауы уазæг куыд 
уа, фæлæ уый ацы мæнг дунейы цæрæг нал уыд. Иу арахъы 
авг баназ, уæд уый чысыл у! Йæ цуры сармадзантæй куы æхста- 
иккой, йæ цуры атæмон бомбæ куы срæмыгътаид, уæддæр æй 
нæ фехъуыстаид, уæддæр æй нæ базыдтаид. 
Махар, цыма йæхи дзыпмæ нывнæлдта, афтæ æхсæвгæсы 
дзыпмæ барджынæй нывнæлдта, иумæ, иннæмæ æмæ æппын- 
фæстаг дæгъæлты бастыл фæхæст. Кулдуар цы гуыдырæй 
æхгæд уыд, уый дæгъæл дзы нæ разынд. 0, налат, хинæйдзаг 
стигъджытæ, афтæ у, уæдæ?! Æхсæвгæсыл сæ зæрдæ нæ дард- 
той. Хорз. Дæгъæлтæ чи ахаста, кæд уый йæхи рувас æнхъæ- 
лы, уæд Махар та йæ къæдзил у. Æмæ æфсæйнаг лыггæнæн 
чысыл хырх гуыдыры хъусыл æруагъта. Дыууæ, фылдæр- 
фылдæр цыппар минуты æмæ гуыдыры хъус, кæстæр æнгу- 
ылдзы стæвдæн æфсæйнаг адзæнгæл. Гуыдыр иуварс фæцæй- 
æхста, фæлæ нæ — æхсæвгæсы бынатмæ згъорæгау бацыд, 
зæронд лæджы цур æрлæууыд, цыма марды цур лæууы, æмæ 
загъта: 
— Рухсаг у, нæ хæларзæрдæ фысым,— Цæхгæр фæзылд, 
гуыдыр ын йæ дуары рахæцæныл æрцауыгъта — æмæ ма- 
шинæмæ! Махар ницæмæй тарст, уæддæр кæртæй рацыд са- 
быргай, æнæ уынæрæй. Йе ’мбал кулдуар рахгæдта. Цыдæр 
уысм Махары сæры февзæрд: æхсæвгæсыл æдде дуар æрæхгæн, 
фæлæ цæмæн? Уый райсом сихорафонмæ дæр нæ рай^ъал 
уыдзæн. Дыууæ хъалонисæджы куыд фæфыдæнхъæл уыдзыс- 
ты, уый йæ цæстытыл уад. Цы рамбылдтой? Алцæмæн дæр 
бæрц и. Æгæр хæлоф нæ хъæуы, æнæууылд комдзаг хъуыры 
ныхсы. 
Махар кæртæй чысыл куы рацыд, уæд йæ КамАЗ афтæ 
тагъд аскъæрдта æмæ сæ уæлдæфы стæхынмæ бирæ нал хъуыд. 
Ныр сын сæ фæстæ цæхх кæнæд... 
Нæ! Уыцы къорд азы æвзæр нæ бакуыста, йæхиуыл уæд 
фæхæцыд. Æнцон ын нæ уыд, фæлæ æнцонæй кæм цы ис? 
Уæд йемæ даргъ балцыты чи цыди, уыдон ма йæ абон дæр 
æрымысынц. Цæмæн сыстырзæрдæ йæ КамАЗ-ыл? Алчи ахæм 
куыст куы агуры. Æгъгъæд фæуæд, алцæмæн дæр йæхи рæстæг 
и. Стæй йын ныр æнцондæр у, уæдæ йæ пайда дæр... Табу 
Хуыцауæн. Йæ зæронд æмбæлттæ ма йæ æрæджы дæр абæрæг 
кодтой. Фæстæмæ КамАЗ-ыл кусынмæ нал сразы уаид? Бар- 
æвзар машинæ йын ссардзысты. Махаримæ-иу сын æнцон 
уыди, уыимæ кæрæдзийы хорз æмбæрстой, йемæ арвы 
кæронмæ дæр ацу — фæстæмæ æрыздæхтаис дзагармæй. Уæ- 
133 

лдайдæр та ныр — фæндæгтæ дын алырдæмдæр — уæрæх, 
лæгъз. Куыддæриддæр арæхсыс, дæ куыст цæудзæн афтæ. 
Фæндагыл фæзыны искуы иу хæдтулгæ. Райсом ыл 
сæдæгай æмæ сæдæгай æви мин æмæ мингай машинæтæ дыу- 
уæрдæм тын нывæндæгау кæндзысты, иу дзы иннæйы разæй 
фæуыныл йæ быцъынæг тондзæн. Махар тагъд никæд кодта. 
Кæдæм фæндæгтæ дæ сæрыл хæссыс? Кæд тагъд кæныс, уæд 
раздæр рацу. Ацы машинæйыл кусын куы райдыдта, уæд та 
бынтондæр, тагъд цы у, уый нал зоны. Æнæхъæн бон раздæр 
ын — кæдæм æй цæуын хъæуы, цал сахатмæ, уый бæрæг. 
Æмæ æдыхстæй дæ хæдтулгæ фезмæлын кæн. Мард куы фæла- 
сы, уæд цыма йæ машинæ дæр мæрдджын вæййы: æнкъард, 
йæхимæхъусгæ фæтулы. Хатгай Махармæ афтæ фæкæсы: 
ныртæккæ йæ машинæ скæудзæн, йæ къуыбар цæссыгтæ 
æркæлдзысты. Æмæ уый искæйы бауырндзæн æви нæ — Ма- 
хар йæ машинæйæн, адæймагæн куыд тæригъæд кæнай, афтæ 
фæтæригъæд кæны. Бауром æй æмæ йыл дæ уырзтæ фæлмæн 
ахæсс, дæ цæнгтæ йыл æрбатух. Уыцы хъуыдытæ уæлдай 
арæхдæр йæ сæры февзæрынц, зиан машинæйы куы февæ- 
рынц, цалынмæ машинæ иу дыууæсæдæ-æртæсæдæ метры 
ацæуы, уæдмæ. Цæмæндæр уыцы рæстæг нытътъанг вæййы. 
Раиваз-баиваз байдайынц, иуйрдæм, иннæрдæм æмæ... Зиан 
машинæйы æвæринаг у æмæ йæ сæвæр, сбадут æмæ фæци. 
Мард йæ зæххы хайыл сæмбæлын кæнын хъæуы æмæ йæ 
сæмбæлын кæн. 
Махар йæ машинæ тагъд никæд фескъæры. Уæддæр... Иу 
хатт ын бауайдзæф кодтой: æгæр тагъд нæ кæны? Тагъд не 
скъæрдта, фæлæ, æвæццæгæн, мæрдджынтæм афтæ фæкаст. 
Мард ласы, зæгъгæ, уæд хъуамæ уæртджын хæфсау быра 
размæ. Ноджы, судзаггаг зиан куы уыдаид, фæлæ фыдæлтык- 
кон зæронд ус, ичъынайы калмау уæлæуыл чи баззад, ахæм. 
Уæддæр Махар загъта: «Куыд уæ фæнды, афтæ. Æз сымах 
тыххæй тагъд кæнын, æндæр...»’ Хъуамæ сын загътаид: æндæр 
уæ зæронд хæррæгъ уæ фæды-фæдмæ дæр ма баныгæнут. 0, 
цæуыннæ, загътаид сын афтæ! Махар рагæй дæр хиуылхæст 
у. Æнæууылд, раздæр цалдæр хатты кæй не скæрда, ахæм 
ныхас дзы кæд схауд? 
Тагъд хъуамæ уыдон кодтаиккой, цалынмæ чырын æмæ 
чырыны сæр машинæйæ исой, цæмæндæр автобусы чи фæба- 
ды, уыдон зæхмæ фæхизынц, мæнæ-мæнæ чи кæны, ахæм 
сывæрджын устыты хуызæн. Веноктæ æмæ дидинджытæ 
исгæйæ адæмыл сым-сым бахæцы. Цалынмæ уыцы къуып- 
пытæ-дзыхъхъытæ, калм дæр тыххæй кæм абырдзæн, уыцы 
къæдзтæ-мæдзтæ нарæг фæндагыл чырын хæссой, уæдмæ 
цæйбæрц рæстæг аивгъуыйдзæн? Уæлдай диссаг та, уæлмæр- 
134 

ды цы даргъ ныхас кæнынц, уый у. Се ’фсæртæ феуæгъд 
вæййынц, куырой сыл разилы. Мæгуыр, æгас ма куы уыд, 
уæд йæ тъымы-тъымайы дæр цы нæ уыд, йæ фыны дæр цы 
нæ федта, ахæм цыдæртæ дзы фæдзурынц. Дыууæ ныхасы 
зæгъ æмæ ахицæн, адæмы ауадз. 
Мæнæ Дзибусы йæ ингæны цур куы æрæвæрой, уæд та уым 
дæр ныхас ивылдзæн, кæрæдзийы дзыхæй дзырд скъæфдзыс- 
ты. Цы кусæг уыд? Цавæр адæймаг уыд? Æнæмæнг æй 
рæсугъд, кæркæ-мæркæ ныхæсты стухдзысты, фæлæ сæм исты 
бар дардзæн? 
Махар Дзибусы цæсгоммæ дзæбæх не ’ркаст. Æмæ йæм 
цæмæ кастаид? Чи йын у? Цы йын у? Алы бон дæр цал амæ- 
лы! Минтæ. Æвæццæгæн, милуантæ. Æмæ цы? Ницы. Адæй- 
маг чырыны йæхицæн фынæй кæны æмæ фынæй кæнæд. 
Махар марды цæсгоммæ кæд бакæсы, цы йæ хъуыддаг и? Йæ 
хæс у зиан афоныл, æнæкъуылымпыйæ уæлмæрдмæ фæхæццæ 
кæнын, æхца уый тыххæй исы, æмæ йæ куыст ахицæн. 
Уæддæр адæймаг адæймаг у, кæй ласы узгæ-узгæ йе ’цæг ду- 
немæ? Нæлгоймаджы? Сылгоймаджы? Æрыгон, зæронд? Æмæ 
хатт, чырыны уыцы æнцад-æнцойæ йæхицæн чи хуыссы, 
уымæ ракæсы. Цал азы йыл цæуы, уый цæстыты иу ахастæй, 
иу фæкастæй базоны. Фæрæдийы аз, аз æмæ ’рдæг дæр фæуæд, 
фылдæр-фылдæр дыууæ азы. Уый бæрц стæм хатт фæрæдийы. 
Кæддæра мардæн йæ кар базонид æви нæ, æрмæст уый тыххæй 
дæр ыл йæ цæст ахæссы. Æмæ цыдæр æфсонæй искæй афæр- 
сы: цал азы цыд ацы æнамондыл? Фылдæр хатт, куыд- 
дæриддæр йæхæдæг фæхъуыды кæны, рауайы афтæ, цыма йын 
сахаты ’рдæджы размæ йæ паспортмæ æркаст. Йæхæдæг 
йæхиуыл дисæй амæлы. Æвæццæгæн ын уыцы æвæджиауы 
миниуæг Хуыцауæй лæвæрд у, табу йын æрбауа. Марды 
цæсгоммæ æркæсгæйæ, æгас ма куы уыд, уæд цæуыл хæст 
уыд, цы куыст кодта, цавæр адæймаг уыд, уый ма-иу куы 
базонид. Æмæ уый дæр иуцасдæр базоны. Цал азы цыд Дзи- 
бусыл? Мæнæ Махары æмгар. 0, æмгæрттæ сты, иу азы гу- 
ырдтæ. Æви дзы Дзибус чысыл хистæр у. Æвæццæгæн, иу 
азы бæрц. Нæ, уыйбæрц хистæр дзы нæ уыдзæн. Куы схæццæ 
уой, уæд истыхуызы искæй афæрсдзæн. Кæддæра, фæрæдыд? 
Æнхъæл нæу, фæлæ цы нæ вæййы. Уæдæ адæймаг дæр... 
Æвæццæгæн, æвзæр адæймаг нæ уыд, зæрдæхæлар, уарзон 
адæймаджы цæсгом ын и. Саукусæг кæй нæ уыд, уый бæлвырд 
у, ууыл Махар йæ сæр лыгмæ дæтты. Мæнæ интеллигенцийæ 
кæй хонынц, ахуыргæнæг, дохтыр, ахæм цыдæр... Заводы иу 
дзæнгæрæгæй иннæ дзæнгæрæгмæ чи фæкуыста, кæнæ колхо- 
зы хуры уа, къæвдайы уа, йæ уыргтæ чи рафтыдта, уыдонæй 
нæу. Уæд йæ цардвæндаг йæ цæсгомыл Æрфæныфæдау бæрæг 
дарид: æнцъылдтæ, раст ыл цыма згæхæрд гутонæй ауæдзтæ 
135 

ауагъдæуыд, афтæ: æнкъард, æрхæндæг. Уæвгæ, мæлгæйæ 
исчи йæ мидбылты худт? Нæ! Уæддæр фыдæбонгæнæг, адæй- 
маджы цæсгом мардæй дæр хицæн кæны: рухсы тæпп ыл нæ 
фæзыны, фæлмаст, фæллад, æгасæй куыд ссæст æмæ æргъæвст 
уыд, мæрдтæм дæр уыцы хуыз ахæссы. ¦-& 
Цардæй бухъ чи кодта, цардæн, уæлибæхæн йæ дзадж- 
джынтæ хæрæгау йæ хъаймагъ кæй хъуыры ацыд, лиардæй 
ма|уый цæсгоммæ бакавс! Æвæццæгæн, амæлдзæн, уый йæ нæ 
фæуырны æмæ йæ цæсгом — уыцы ракæнон хуыз^ныфс- 
джын, уæлахизгæнæджы цæсгом, цыма ныртæккæ мæлæты 
•дæр æрбырсдзæн, æрфæлдахдзæн, афтæ. Суанг мардæй дæр 
йе ’фсæст хуыз нæ фесæфы. Уадз, сынтæгæй цалдæр мæйы ма 
рахизæд, стджытæ æмæ дзы царм йеддæмæ мацыуал баззайæд, 
уæддæр йæ цæстæнгас|~ ёæрыстыр. Махар сæ хорз зоны. 
Хуыцауыстæн, мардмæ фæкæсь1 æмæ ды кусæг уыд, уый ба- 
зоны. Махар бирæ нæ фæрæдийы... ^§|| ¦;$!&,¦ 
Æмæ æрцыд иу æвæджиауы х&щзфгмæ: фылдæр адæм 
мæрдтæм сæ уæлæуон цард ахæссынц.Щавджытæ, фæлитойтæ, 
фыдгæнджытæ... æркæс сьга сæ цæс^æйттæм æмæ?сын айдæ- 
ны уынæгау фендзынæ сæ ивдъуыд цард. Махары сæры бирæ 
хæттыты февзæры: чырыны Шрд нæи, фæлæ æгас адæймаг, 
хинæй йæ тæккæ дзаг ’адæймаг. Ныртæккæ р^аддзæн, йæ 
хъæлæсыдзаг ныккæл-кæл/кæндз|ен. æмæ зæгъдзæн: «Æз уæ 
сайгæ кодтон, чи мæмцы зæрд&лдары, уьщ мæ базонын 
фæндыд». Цыма, чи йæм цы зæрдæ дары, уый нæ зоны! Зоны, 
фæлæ йæ хъуамæ комкоммæ фена. Æцæгдæ^ цыдæр уысм 
мард базмæлæгау кæны, йæ мйдбылты бахуды. Æмæ Махар 
иæ сæр банкъусы: цы æдылы^у^ Иугæр адоимаг чырынмæ 
æрхауд, тъæпæнхъæумæ йæ фæласынц, /у^бд дзы дзæгъæл 
змæлдтытæ æмæ мидбылхудтытæ нал и^фæд уый зæххæн 
хъацæн у. Цымæ ныр, чырыны фæйнæфкрс цы дыууæ сыл- 
гоймаджы æмæ æртæ лæДжы бадынц, уыдон æхсай-æвдай 
килограммы хъацæн кæй лаяьгац, уый зонынц? Дзибус тынг 
мæллæг у, карз низимæ иу æмæ дыууæ боны кæй нæ фæтох 
кодта, уый бæрæг у: баихсыд. Æхсад^æвдай килограммæй 
фылдæр ницы хуызы ласдзæн. Æхсац*æвдай килограммы бар- 
æвзар хъацæн. Æмæ уый, йæ фæйнæ фарс цы адæм бады, уый 
нæ зонынц? Æгæр дæр ма. Уæддæр.сæхи тъизæг æмæ кæуæг 
скодтой. 
— Дзи-и-бус, Дзи-иубуу-ус,— йæ бинойнаджы хъæлæс. 
Къæзы, ризы.— Куыд ма уыдзынæн дæ фæстæ? 
Махар йæ был акъуырдта. Куыд ма уыдзæн йæ фæстæ! Кæд 
æхцаджьга лæг уыд, уæд дæ ’хцаты суадон фескъуыд, фесæфт, 
царды бæркæдтæ, царды хорздзинæдтæ дæм цы нукыл цы- 
136 

дысты, уый ауæзт æрцыд. Нæ! Бынтон гаффуттæй нæ баззай- 
дзынæ, æвæрæнтæ ма дæм уыдзæн. Мыст дæр ма фæстауæрц 
кæнын куы зоны, уæд адæймаг... 
Махар афтæ хъуыды кæны æмæ Дзибус æхцаджын адæй- 
маг, къæркъæраг сырх гæххæттытæ йæ дзыпмæ æнцонæй 
кæмæн цыдысты, æнæ нымадæй-иу сæ йе ’хцадоны чи аф- 
сæрста, уыдонæй нæ уыд, æхцатæй хъулæй хъазæгау нæ 
хъазыд. 
Дохтыр уыдаид æви... Æмæ дохтырмæ ницы хауы? Иу 
операци скæн æмæ æхцайы гуцъула дæ дзыппы ауадз. Суанг 
поликлиникæйы цы дохтыртæ кусы, уыдон дæр сæхицæн 
знæгтæ не сты. Къуыри дыууæ-æртæ адæймагæн рынчыны 
гæххæттытæ сараз æмæ дæ цыппар, дæ фондз туманы цæттæ. 
Ныр та, æвæццæгæн, ноджы фылдæр. Æмæ мæй ахæм гæххæт- 
тытæ цал саразæн и? Æмæ йæм уæдæ мæй йæ мыздæй уæлдай 
цас æрбахауы? Ныртæккæ ахæм кусæг зын ссарæн у, цы ба- 
куса, уымæй уæлдай æфтиаг кæмæ нæ хауы, чысыл цыдæр 
æм уæддæр хъуамæ ма хауа, уымæн гæнæн нæй. 
Ахуыргæнæг... Институты, техникумы чи кусы, ахæм ахуыр- 
гæнæг нæ,— уыдон æхцайы дзæкъултæ сты. Скъолайы 
ахуыргæнæг... Суанг уый дæр йæхи æнæпайда нæ уадзы. Дæ 
чызг, кæнæ дын дæ фырты бæр&ггæнæн фæбæрзонддæр кодта 
— туман, фынддæс сомы, кæнæ йын дыууæ туманы,— дæ 
къух цы амоны, уый йæ дзыппы атъысс, урс гæххæтты 
рæсугъд тыхт чысыл лæвар ын йæ дæларм акæн. Уый дæм 
бахуддзæн æмæ дарддæр ацыд. Фæлварæнты рæстæг... Уæд 
хорз бæрæггæнæн, ай-гъай, зынаргъдæр у. Нæ! Ацы цард афтæ 
ссис æмæ хъуамæ исты тонай. Мард мыст дæ хæдзармæ куы 
æрбахæссай, уæддæр хорз у, гæды йæ бахæрдзæн. Ницы дæм 
хауы, уæд сæфты фæндагыл цæуыс, уæд гаффутт кæныс. Но- 
джы, цæмæндæр фæрсæй æрбахаугæ капекк бæркадджындæр 
у, цæсты тынгдæр ахады. 
— Уæддæр ма Дзибус ацы рæстæджытæ кæй æрæййæфта,— 
уый та, астæуæй цы лæг бады, уый хъайлæс у«% 
Æртæ лæджы, раст цыма дзырд бакодтрй, афтæ бадынц. 
Хистæр уæле, кæстæр — кæронæй. Бæрæг у: иронау кæй дзу- 
рынц, сæ паспортты ирæттæ фыст кæй и, ирæттæ æрмæст 
уымæй не сты, фæлæ се ’гъдауæй, сæ фарнæй.^Иу уæлдай, 
æнæджелбетт ныхас сæ никæмæй" схауд. Сæ ныхас уæззау, 
æнкъард. Кæронæй чи бады, сæ кæстæр,’ цыппар æмæ ссæдз, 
æхсæз æмæ ссæдзаздзыд лæппу,— уый та бынтон мадзура у. 
Æвæццæгæн, хъæуæй æрæджы рафтыд, йе та, чи зонь1, хъæуы 
цæры, йæ фыдæлты фарнæй сидзæрæй нæма баззаД; Горæтаг 
у, зæгъгæ, уæд афтæ æфсæрмдзаст æмæ уæздан нæ уаид, йæхиу- 
137 

ыл цыфæнды тынг куы хæцид, уæддæр дзы цыдæр æнæджел- 
бетт æмæ ракæнондзинад хъарид. Чизоны, афонмæ йæ тама- 
ко систаид. Систаид, фæлæ йæ Махар*иу пъæртт скæнын дæр 
нæ бауагътаид. Судзаггаг зианы.уæлхъус бад æмæ тамако дым, 
уый гæнæн куыд ис! Æппынфæстаг Махары автобус тамако- 
дымæндон нæу. Бабыхсæд. Нæ амæлдзæн. Кæд амæла, уæд 
æй Махар йæхæдæг Дзибусы фарсмæ æрæвæрдзæн, йæхæдæг 
æй лæвар уæлмæрдмæ аласдзæн. 
Махар ахæм даргъ фæндагыл фыццаг хатт нæ ласы зиан. 
Вæййы афтæ, æмæ йæ фарсмæ чи фæбады, уыдонæн се ’фсæртæ 
феуæгъд вæййынц, банцайыны хъомыс сын нал вæййы. Сæ 
ныхас хъæлдзæг ныхасмæ рахизы, суанг ма сыл худæг дæр 
бахæцы. Ноджы Чермены цæссыгæй куы ахуыпп кæнынц, 
уæд сыл базыртæ базайы, куы ныззарой, уымæ сæ бирæ нал 
фæхъæуы. Ныффынæйтæ вæййынц, сæ хуыррыттæй ма- 
шинæйы уынæр нал фæхъуысы. 
— Æцæг рæстдзинад нæ сæфы, иу бон ма фæуæлахиз уа, 
уымæн гæнæн нæй,— хистæр лæджы хъæлæс. 
— Уый афтæ у, фæлæ... Цæйбæрц зындзинæдтæ бавзæрста 
Дзибус!— дыккаг, астæуæй чи бады, уыцы лæджы хъæлæс. 
Чифæнды дæр дзурæд, Махарæн цы уæлдай у. Уæддæр... 
Куы сæмбæлдысты, мард машинæйы куы æвæрдтой, уæд сæ 
ныхас цас даргъ ахаста, фæлæ дзы алкæмæн дæр йæ хъæлæс 
ацахста. Хистæр кæны ивазгæ ныхас, сабыргай, цыма йæ алы 
ныхас дæр дард кæцæйдæр ласы. Астæуæй чи бады, уымæн 
ис цъæхснаг сыгъдæг хъæлæс, æвæццæгæн зарынмæ хорз 
арæхсы. Кæронæй чи бады, æрыгон, уый хъæлæс — сабыр, 
фæлмæн. 
— Хъуамæ йын дыууын æвдæмы йæ райгуырæн бон бæрæг 
кодтаиккам, фæндзай дыууæ азы йыл сæххæст уыдаид, æмæ 
дын уый бæрæгбон. Куыд бабын стæм, куыд! 
— Цы чындæуа. 
— Дыууадæс æмæ дыууиссæдз азы дæр ма ацæр! О, мæ бон 
бакæла, гъе! 
— Дæхиуыл фæхæц. Æвæццæгæн, адæймаг нæма райгуы- 
ры, уæддæр йæ цардвæндаг, йæ хъысмæт бæрæг вæййы. 
Дыууæ сылгоймаджы хæкъуырцц хъуысы. Сæ кæуындзæг 
та ма фæкъæртт уæд. Алцæмæн дæр уаг и. Махар иу хъуыд- 
даг раджы рахатыдта: адæм зианы уæлхъус тынгдæр кæрæдзимæ 
гæсгæ фæкæуынц* кæрæдзийы цæстмæ хъарæггæнæг æмæ къуы- 
барцæссыг згъалæг свæййынц. 
— Æмæ ма цардæй исты куы федтаид. 
— Цæрæнбонты йæхи бахордта. 
— Æнæраст хъуыддаг никæмæн барста. 
— Фыццаджыдæр йæхицæн. Æмæ бабын. 
138 

Æнхъæлдæн, Махар зæххон лæджы мард нæ ласы, фæлæ 
зæды, адæмæн зынг чи самал кодта, "уыцы Амыраны. Уагæр 
цы сарæзта ахæмæй? Цæуыл бахордта йæхи? Уæвгæ, искуы 
мардæй æвзæр загъдæуыд? Æгасæц йæ быны чи мызта, уый 
дæр чырыны хъæбатырæй агæпп кæны, ахæм адæймаг дзы 
ацаразæм, æмæ арвæй стъалытæ фескъæфы. 
Даргъ фæндаг зæрдæйы дæгъæл у. Раст цыма Дзибусимæ 
иу сыхы схъомыл сты, рагæй фæстæмæ дæр дыууæ хорз хæла- 
ры уыдысты, æфсымæрты цард фæкодтой, Махар æй афтæ 
базондзæн. Æмæ æрмæст уый нæ—мæнæ йæ фæйнæфарс цы 
фондз адæймаджы бады, суанг ма уыдон дæр сæ зæрдæйы 
дуæрттæ байтындздзысты. Даргъ фæндаг æмæ арахъмæ иу 
миниуæг и: зæгъынмæ цы нæ хъавай, уый дæр дын зæгъын 
кæндзысты, сæ сусæгдзинæдтæм дын дуар базыхъыр кæндзыс- 
ты, чи зоны, гом дæр æй бакæной. Акæс-ма... Махар цыдæр 
уысм аджих. Гъе, лæппу, дæ фæндагмæ кæс, науæд дын 
йæхæдæг йæхи дæ зæрдыл æрлæууын кæндзæн. Хуыцау ба- 
хизæд уымæй. 
Уæддæр, Дзибус ацы дунемæ кæд фæзынд, зæгъы, йæ 
рæсугъд? Иуæндæс æмæ дыууиссæдз азы размæ. 0! Иу азы 
гуырдтæ сты Махаримæ. Тагъд, дыууын æвдæмы хъуамæ Дзи- 
бусыл дыууадæс æмæ дыууиссæдз азы сæххæст уыдаид. Цар- 
циаты диссæгтæ! Æрмæст иу азы гуырдтæ не сты, фæлæ ма 
суанг иу боны гуырд дæр сты, ацы мæнг, æлгъыст дунемæ иу 
бон фæзындысты. Махар бонивайæнтыл рантыст. Дзибус та 
кæд, цымæ? Æгас куы уаид, уæд æй афæрсид, фæлæ ныр ни- 
цьтуал зæгъдзæн. Ахæм ма дзы диссаг уа! Иу азы, иу боны 
гуырдтæ æмæ сæ иу нал и, йæ цард фæци, иннæ хæдтулгæйы 
рулыл фидар хæцы æмæ йын йæ мард фæласы, фæндаджы 
сау тагæй йæ цæстытæ нæ исы. Хъысмæт — тæрхонгæнæг, 
кæмæн цы скæрддзæн, Хуыцау йæ зонæг. Уæдæ Махармæ та 
афтæ кæсы, цыма цард нырма ныр райдыдта, цыма йæ цард 
нырма разæй и. Æмæ цы? Йæ цард нырма разæй и. Цы сты 
дыууадæс æмæ дыууиссæдз азы? Дæс æмæ æртиссæдз азы дæр 
ницы сты. Адæймаг хъуамæ фондзыссæдз азы уæддæр фæцæра. 
Махар, низ цы у, уымæн ницы зоны, æхснырсгæ дæр никæд- 
ма æркодта. Адæмы фылдæр грцппæй ахауынц, уымæ æввахс 
нæ цæуы. Æрыгон ма уыд, уæд йæхицæн фидарæй загъта: 
«Иу низ дæр нæ!» Æмæ йæм, æвæццæгæн, æмгæрон уымæн 
нæ уæндынц. Чысыл цыдæр банкъардта, уæд йæхи бафистæг 
кæны, цыма бон, дыууæ боны йæ цыфыддæр знагмæ хъæбыс- 
хæсты бацæудзæн, йæ мидуавæр афтæ скæны. Уæд йæхи 
æрдæгæй уæлæмæ их доны фехсы, йæ буар ссырх вæййы. Æмæ 
низ лидзæг фæвæййы. Махар, рынчыны гæххæтт цы у, уый 
нæ зоны. Дзибус та, йе ’мдæндаг, мæгуыр... Æвæццæгæн, 
æрдзæй лæмæгъ рахаста, тæдæссонд. Чи зоны, йæ организм 
139 

ахæм лæмæгъ уыд æмæ низтæ йæхæдæг агуырдта, магнит куыд 
уа, афтæ сæ йæхимæ ’лвæста, афтæ сæ йæхиуыл ныхæста, 
йæхимæ сæ цъырдта. Æмæ иугæр афтæ у, уæд хъуамæ сæ 
ныхмæ ноджы хъæддыхдæрæй æрлæууыдаид, семæ карз хæсты 
бацыдаид, фæлæ... Æвæццæгæн, цæргæ-цæрæнбонты гогызы 
цъиуы хуызæн уыд, зæххыл тыххæй хылд æмæ ныр сулæ- 
фыд, йæ бирæ низтæй ссæрибар. Махары хъуыды Хуыцаумæ 
хъыг ма фæкæсæд, фæлæ ахæм цардæй нæ цæрын хуыздæр у. 
Дæхи дæр æмæ дæ алыварс чи ис, уыдоны дæр тухæнæй мар. 
Дæ бон дæ къæхтыл фидар цæуын куы нæ уа, дæ гуыр де 
’мбæрц размæ куы нæ ахæссай, уæд уый цæй цард у! Мæгуыр, 
ныр дзы йæ ус, йæ цот æмæ йæ хæстæджытæ фервæзтысты. 
Йæ бинойнаг йæ цæссыг нæ уромы. Кæд ын кæнгæ цæссыгтæ 
сты, кæд былалгъæй кæуы? Хуры æмæ дзы мæйы тынтæ нæ 
хъазынц, фæлæ... цыдæр зæрдæмæдзæугæ адæймаг у. Цымæ 
æрмæст иу лæджы рæвдыдта? Ахæм хæрзуынд æрмæст иу 
адæймагæн хастаид æхсызгондзинад, уый тæригъæддзинад дæр 
у. Де ’ргом æм разил, уæд цыма «нæ» нæ зæгъид, цыма 
æрфæлмæн уаид, æртасид... Ныр та уал йæ цæстытæ доны 
зилы, кæуы. Чи зоны, афтæмæй Дзибусимæ кард æмæ фыд 
уыдысты, чи зоны, афтæмæй цæрæнбонты гæды æмæ куыдзы 
хуызæн кæрæдзийы фæратон-батон кодтой, иу æхсызгон, иу 
хъарм бон сыл никæд скодта, чи зоны, Дзибус-иу сылгойма- 
джы фарсмæ йæхи куы æруагъта, уæд-иу сылгоймаджы уд 
йæ хъуырмæ схæццæ, йæ буар-иу ыл куы аныдзæвыд, уæд-иу 
йæхи цы фæкодтаид, уый нал зыдта. Чи зоны, Дзибус-иу йæ 
хæдзармæ ахæстонмæ цæуæгау цыди, йæ зæрдæйæ æндæр 
кæмдæр уыди. Чи зоны, Махар рæдийы... Бæргæ, иу адæймаг 
иннæуыл гадзрахатæй куы никуы цæуид. Бæргæ... 
— Йæ куыстмæ йын телеграммæ радтай? 
— Раттон, телефонæй дæр сдзырдтон. Ректормæ. 
— Тынг хъыг сын уыдзæн, иууылдæр æй бирæ уарзтой, 
стыр аргъ ын кодтой. 
— Дзибус кæй нал ис, уый искæмæн æхсызгон уа, уый мæ 
нæ уырны. 
— Нæ мыггаджы æз ахæм цин кæнæ зиан нæ хъуыды 
кæнын, Дзибус кæм нæ сæмбæлд. 
— Нæ бинонты хъуыддаг дæр-иу ныууагъта. Уæлдайдæр 
зиан, уæд ын æнæ цæугæ нæ уыд. Зонут æй, арахъ, сæн нæ 
нозта, æмæ-иу зымæгон ныцъцъæх, гæртт-гæртт-иу кодта, 
афтæмæй æрбацыд, цыма тæфсæгæй фæрынчын, афтæ-иу ыл 
уазалæй ризæг бахæцыд, нал-иу тæфст. 
— Нæ иунæг æфсымæр цæрæнбонты йæхи бахордта. 
— Дыууæ хатты диссертацитæ ныффысс... 
— Стыр хъаруйы хицау уыд. 
140 

— Фыццаг хатт æй куы бакъуылымпы кодтой, уæд æндæр 
искæмæн йæ ныфс асастаид æмæ чиныгмæ нал æркастаид, 
фæлæ Дзибус... 
— Цыфæнды зын уавæрты дæр йæ ныфс никæд саст. 
— Дзибус наукæты доктор раджы суыдаид, профессоры 
ном раджы райстаид, фæлæ... Чи йæ къуылымпы кодта, 
уыдонæн цы загъдæуа. Дыууæ ныхасы кæрæдзиуыл бабæт- 
тын чи нæ зоны, уыдон дæр профессортæ æмæ доктортæй агæпп 
ластой. Уыцы сæрыстырæй куы рацæйцæуынц. 
— Æгас ма нын куы уаид æмæ кандидат нæ, фæлæ дæс 
къласы дæр каст куы никуы фæуыдаид. 
— Фæстаг азты алцыдæр йæ гаччы сбадт. Йæ куысты йын 
хорз аргъ скодтой, кафедрæйы сæргъы алкæй нæ сæвæрдзыс- 
ты. 
— Уый ныр, фæлæ раздæр... Фондз азы размæ, авд азы 
размæ, дæс азы размæ... Уыцы азтæн мын сæ кой дæр 
зæрдæцæф у. 
Уæддæр Махар кæй ласы, уый цымæ ахæмæй цы сарæзта? 
Арвæй стъалытæ скъæфта? Æмæ йæ уæд Махар дæр зонид, 
Ирыстон ахæм дынджыр нæу æмæ нæ хъæбатырты ма зонæм. 
Уæвгæ, мардæй мах æдзухдæр зæд аразæм. Хъæбатыр. Чи 
зоны, карчы цъиу йæ хъуздж:ы куыд цъиу-цъиу фæкæны, 
афтæ дзы цыдæр сым-сым хъуыст, æмæ дзы йæ бинойнаг æмæ 
йæ хæстæджытæ та адæмы сæрхъуызой аразынц. Чи зоны, 
уый мæнæ ныр Дзибус йæхи фæстæмæ уæздан ауагъта, фæлæ 
йæ хъаруйыл куы уыд, уæд йе ’взаг æрынцой нæ зыдта, дыу- 
уæрдæм карста, нæмыг дыууæ кодта. Чи зоны, йæ цæстытæ 
уыцы уæзданæй бахгæдта, фæлæ йæ тыхы куы уыд, уæд æрын- 
цой нæ зыдтой, тæлфыдысты, дыууæ хуыснæджы хуызæн 
къуымты зылдысты, æнæсгæрст ницы уагътой. Чи зоны, мæнæ 
ныр Дзибус йæхи фæстæмæ ауагъта, фæлæ йæ туг пæлхъ- 
пæлхъæй куы фыхт, уæд къæбылайы хуызæн уыд, сусæгæй- 
иу куы иумæ фæлæбурдта, куы иннæмæ. Æмæ дзы ныр йæ 
рæсугъд зæд аразы, йæ хорз хæстæджытæ — тохгæнæг. Ма- 
хар университетæй сау сæрак папкæимæ нæ рацæйцæуы, ахуыр- 
гонд лæг нæу, фæлæ уæддæр, адæймаг цы у, уымæн 
цыдæртæ æмбары. Æмæ чи зоны, Дзибус æцæгдæр æнцой нæ 
зыдта, тохгæнæг уыд. Тох — адæмы сæраппонд, адæмы хъыс- 
мæтыл, тох—рæстдзинады сæраппонд, рæстдзинады сæрвæлтау. 
Æмæ та-иу йе ’мбæрц размæ абырста. Фæлæ цымæ æцæгдæр 
адæмыл тыхсти, æцæгæй дæр æй цымæ искуы рæстдзинад 
æндæвта? Зын зæгъæн у тынг. Махар уыцы тохгæнджыты 
хорз æмбары. Рæстдзинад æмæ адæмы сæраппонд тохгæнгæйæ 
уыдон тох кæнынц сæхи сæраппонд, рæстдзинад æмæ сын 
адæм уарт сты, уыдон сын æмбæхсæндонтæ сты, уыдоны 
номæй аразынц сæ бухъ цард, æмæ æрмæст сæхицæн нæ, фæлæ 
141 

ма сæ цоты цоты цотæн дæр. Махар ацы зæххыл иу æмæ дыу- 
уæ боны нæ цæры æмæ цыдæртæ бамбæрста. Æмбаргæ адæм 
дæсны сты. Кæсыс æмæ дын дæ дзыппы йæ къух ауагъта, 
æмæ йæ ды нæ алхъывтай, нæ фæлæ, дæ дзыппы къуымты ма 
цы капеччытæ аззад, уыдон æм дæттыс, цыма афтæ æмбæлы. 
Уымæн æмæ дæм ахæм фæлмæн, лæгъз æмæ уæздан æвзагæй 
дзуры æмæ тайыс, йæ иннæ къухы армытъæпæн дыл рæвда- 
угæ ахæссы æмæ йын дæ мидæггаг хæдон раттынмæ дæр цæттæ 
дæ. Махар адæмы хорз æмбары. Чи зоны, рæдийы, фæлæ иу 
ахæм адæймаг нæ зоны, æцæгæй дæр адæмыл чи тыхсы æмæ 
тыхст. Рæсугъд радзурынц æмæ цы? Махар ныхасыл рагæй 
нал æууæнды. Цардмæ кæсæнцæстытæй нæ кæсы. Дæхæдæг 
кæд дæхицæн исты фæуай, уæд хорз. Кæй хъæуы адæймаг? 
Паддзахады? Мурæн дæр нæ! Адæймагмæ йæхионтæ куы 
ницæмæ ’нхъæлмæ кæсой, уæд суанг уыдоны дæр нæ хъæуы. 
Кæд искæй истæмæн хъæуыс, уæд дæ ис, дæ хъаруйы, дæ 
бандоны тыххæй. Уыдонæй æнæхай дæ, уæд дыл сæ къæхтæ 
ныссæрфдзысты, ассæнддзысты дæ. Кæд искæмæн уæлæмæ 
схизæн къæпхæнæн бабæззай, уæд дыл хъуыды дæр нæ 
акæндзæн, афтæмæй дыл слæудзæн, дæ сæрты ахиздзæн. 
Махар, йæ машинæйы кабинæйы цы айдæн и, цыдæр уысм 
уымæ скаст. Мæнæ хорз адæм, кæд Дзибусæй уыцы æппæлæн 
ныхæстæ Махары цæстмæ кæнут, æвæццæгæн нæ хъусы, 
зæгъгæ, уæд рæдиут: хъусгæ уæ хорз кæны, фæлæ уыл 
æппындæр не ’ууæнды, стæй йæ мисхалæн дæр нæ хъæуынц. 
Кæд сæ уæ кæрæдзийы цæстмæ кæнут æмæ сыл æууæндут, 
уæд сæ кæнут—бар уæхи. Ноджы хуыздæр та — ныууадзут 
уæ мæнг ныхас. Æнæдзургæ дзы нæй? Рæдзæ-мæдзæ кæн æмæ 
дыл фæндаг исты хуызы аивгъуыйдзæн. Марды цур фæлывд 
ныхас не ’мбæлы, уый тæригъæддзинад у. 
Машинæ размæ тындзы, уæрæх лæгъз асфальт фæндаг æй 
йæ фæстæ скъæфы. Фæстаг рæстæг фæндæгтæ бирæ фæхуыздæр 
сты, Дзæуджыхъæуы комы сæр айк рауадз æмæ Ростовмæ 
фæтулдзæн, йæхи ницæуыл бакъуырдзæн. Фæлæ суанг ам 
фæндагыл дæр машинæ скъæрын зонын хъæуы. Хæрзхуы- 
мæтæг куысты дæр сæр хъæуы, уасæджы сæр нæ, фæлæ 
хъуыдыгæнæг адæймаджы сæр. 
Махар йæ хъæуккаг Сафонкайы арæх æрымысы. Мæгуыр, 
шофыры курсытæ цыдæр амæлттæй фæци. Иу мæйы бæрц 
уæзласæн машинæйыл кусгæ дæр акодта. Уымæн машинæ йæ 
къухы чи бакодта, уый дæр уый хуызæн. Уæд уал, хорз æй 
чи зоны, ахæм искæйты афæрс: куыд арæхсы, машинæйæн 
исты зоны æви нæ,— хæдтулгæ хæрæгуæрдон нæу. Æппын- 
фæстаг кабинæйы йæ фарсмæ сбад æмæ иу-цалдæр километ- 
ры æрзил, ныууайæнты æмæ йæ хæрдты бавзар, цæхгæрмæ 
фæзилæнты йæ ауадз. Адæймаджы куыстмæ исыс — цыдæр 
142 

фæлварæнтæ йын дæхæдæг сараз, макæуыл æууæнд. Махар 
афтæ кæнид. Æвдисæндартæ æмæ гæххæттытæ хорз сты, фæлæ 
уыдоныл фаг æууæнк нæй. Куыдæй сæ райсынц, куыдæй сæ 
къухы бафтынц, уый нæ зонæм? Æхцайы фæрцы, гæртæмтты 
фæрцы, хионты æмæ хæлæртты фæрцы. Æхцайæ алцыдæр 
балхæнæн ис. Кæд Махар, зæххы алыварс цалдæр минутмæ 
цы нау æрзилы, уымæн исты зоны, уæд Сафонка дæр ма- 
шинæйæн исты зыдта. Уымæн йæхицæн дæр æмæ адæмæн 
дæр цы Хуыцау баххуыс кодта, уымæн табу æрбауæд. 
Йæхицæн дæр æмæ адæмæн дæр ницы фыдбылыз сарæзта. 
Фыдбылыз та, куыддæр-иу рульмæ баныдзæвыд, афтæ йæ йемæ 
хаста, йемæ æмдзу кодта. Уæвгæ дзы адæм дæр æмæ шофыртæ 
дæр сæхи емынæйæ хъахъæнæгау хъахъхъæдтой. Сафонка æд 
машинæ ссæуы, уæд-иу йæ разæй æндæр хæдтулгæ рацыд æмæ 
сигнал лæвæрдта, адæмæн æмбарын кодта, уæхи хъахъхъæнут, 
уæхи æмбæхсут, цæттæ фыдбылыз ссæуы. Æмæ-иу адæмæй 
чи куыд арæхст, афтæ йæхи æмбæхста, сæ сывæллæтты 
уынгæй мидæмæ скъæфтой, сæ фос сæ кæртытæм здæхтой. 
Уæд машинæтæ цас арæх уыдис — искуы иу, æмæ-иу цалынмæ 
Сафонка ацыд, уæдмæ хæдзæрттæм сæхи нылхъывтой. Ца- 
лынмæ Сафонка сивгъуыдта, уæдмæ-иу уынг уыди афтид, 
цъиуызмæлæг дзы нæ зынд. Уымæн æмæ Сафонка машинæ 
афоныл фæуромын æмæ фæзйлын нæ зыдта. Æппæты зындæр 
та йæм каст машинæ фæстæмæ тæрын. Махар размæ куыд 
хорз цæуы, фæстæмæ дæр афтæ. Цалдæр километры дæр 
ацæудзæн æмæ фæндагæй иу уыдисны нæ ахиздзæн. 
Сафонкайы машинæ фæстæмæ тæрын хъæуы, метр дæр уæд, 
уæд-иу ыл æгæнон бахæцыд, йæ дæндæгты къæс-къæс-иу иу 
уынгæй иннæ уынгмæ хъуысти. Машинæ фæстæмæ цæуы, 
уый чи æрхъуыды кодта, уымæн-иу мард-дзуар нал ныууагъ- 
та, æлгъыста йæ. Махар æй йæхæдæг никæд федта, уæд ма 
гыццыл лæппу уыд, фæлæ иууылдæр афтæ дзырдтой. Иухатт, 
дам, йæ машинæ æрдæг фæндагыл æрлæууыд. Фæкаст æм, 
моторы, дам, цыдæртæ^ здыхта, фæлæ уæддæр машинæ йæ 
бынатæй не змæлыд. Йæ алыварс цалдæр хатты æрзылд, 
иуварс ацыд, стæй разгъордта æмæ капотыл дыууæ къухæй 
ралæууыд. Машинæ рис зоны, зæгъгæ, уæд, дам, къуыбар 
цæссыгæй фæкуыдтаид, афтæ æнæхатырæй йæ надта. Фæлæ 
йæм уый дæр фаг нæ фæкаст, машинæйы раззаг цалхыл, дам, 
дæндагæй ныххæцыд. Æмæ диссаг! Хæдтулгæ схуыфæгау кодта 
æмæ фезмæлыд, ацыд. Уыцы хабар дзырдмондаг адæм 
сæхæдæг æрхъуыды кодтой, æви æцæг уыд, Хуыцау йæ зонæг. 
Сафонкайæн йе стæг дæр нал и, фæлæ йæ адæм арæх æрымы- 
сынц. Цыфæнды дæр уæд,— йæ ном ныууагъта... 
— Æмæ уæд Дзибус скарста: партийæ мæ рацæуын хъæуы. 
Æз ын, бæргæ, дзырдтон, бæргæ йæ къуылымпы кодтон: пар- 
143 

ти цы аххосджын у, уый йæ иуæй-иу уæнгтæ чъизицæсгом 
кæнынц, фæлæ Дзибус йæ фæндон чи аива, уыдонæй нæ уыд. 
— Ныр сæ партион билеттæ мингай æмæ мингай адæймæгтæ 
дæттынц, фæлæ æвдайæм, æстайæм азты райдианты, уый стыр -\ 
политикон хъуыддаг уыд. Иугæр партийæ цæуыс, уæд ды 
адæмы ныхмæ дæ, уæд ды советон цардарæзты цыфыддæр 
знаг дæ, уæд ды уæйгæнæг дæ. Æмæ афтæ дарддæр. 
— Нау фæдæлдон уыдзæн, уый, дам, уырытæ цæмæйдæр 
базонынц æмæ сæ сæртæ сæ кой свæййынц, алырдæм фæли- 
дзынц. Партийы фæрцы цæргæ-цæрæнбонты бухъ цард чи 
фæкодта, галуантæ дзы чи аскъæрдта, уыдонæй дæр ныр 
бирæтæ йæ ныхмæ дзурæг систы. 
Дзибус йæ партион билет æмæ курдиат бахаста иумæ. 
Æрмæст уый институты æмæ партион организацийы разамон- 
джытæм арвæй дур æрхауæгау фæкаст. Уымæн æмæ дзы уый 
размæ партийæ рацæуыны тыххæй иу ныхас дæр никæд 
схауд. Ныр дæр ма йын йæ курдиат хорз хъуыды кæнын. 
Уый партийæ йæхи иуварс кæны, уымæн æмæ дзы æнæраст 
хъуыддæгтæ бирæ ис, æцæг рæстдзинадæн дзы бынат нал ис. 
Уый партийæ цæуы, уымæн æмæ дзы цæстфæлдахджытæ, 
фæлитойтæ, æрмæстдæр йæхи гуылы бын чи æндзары, ахæм 
адæмтæ сбирæ сты. Уый партийæ цæуы уымæн, æмæ парти 
слакъон, нал ыл æууæнды. Дзибус йæ курдиат бакаст, уæддæр 
институты æмæ партион организацийы разамонджыты фæстаг 
минуты онг нæ уырныдта. Уый та куыд?.. Уыцы рæстæг ин- 
ституты ахуыргæнæгæн партийæ рацæуын уыд зонгæ-зонын 
хи сæрсæфæнмæ æппарæгау, зонгæ-зонын дæ цардыл, дæ фи- 
дæныл дæ къух сис, дæ бинонты цард фехал, уыдоны дæр ма 
фенамонд кæн. Æмæ йæ зонд йæ бынаты кæмæн и, уый афтæ 
куыд бакæндзæн? Дзибус не ’рлæууыд. Уыцы хъуыдымæ иу 
æмæ дыууæ æгъуыссæг æхсæвты фæстæ не ’рцыд. Уый уыцы 
уæззау бонмæ цыд цалдæр азы. 
Институты разамонджытæ йæм цалдæр хатты фæдзырд- 
той. Фæрæдыд, фæтагъд кодта æмæ йæ курдиат фæстæмæ 
райсæд. Уый сæ куы райхъуыса, уæд институт нæ, фæлæ 
æнæхъæн район, æнæхъæн горæт, æнæхъæн республикæйæн 
дæр — худинаг. Сæ ныхас фæстагмæ рахызт æртхъирæнтæм, 
карз æртхъирæнтæм. Уый гæнæн куыд и æмæ рæзгæ 
фæлтæримæ, советон æхсæнад, советон цардыуаг æцæгæлон 
кæмæн у, ахæм адæймаг куса?! 
— Дзибус никуы ницæмæй тарст. Партийы рæнхъытæй 
йæхи куы раиуварс кæна, уæд ыл цы ном сбаддзæн, йæ 
фæндæгтæ æхгæд кæй æрцæудзысты, чи зоны, суанг æй æмраст 
ахæстонмæ куы бакæной, уымæй тæссаг кæй у, уый дæр зыд- 
та. Фæлæ йын йæ рæстдзинад æппæтæй зынаргъдæр уыд. 
— Сæ хъуыды дардмæ цавта. Дзибус — Ленины бæстæйы 
144 

знаг, коммунистон æхсæнад ын æнæуынон у. Хъуамæ йæ ахæм 
аркъауæй алхъивой, сулæфæн дæр ыи куыднæуал уа. 
— Цыма Ленин, мæнæ ныр раууатмæ чи æрцыд, æддæг- 
мидæг чи ауад, йæхимидæг чи рыссуйтæ æмæ бамбыд, уыцы 
социализммæ, уыцы коммунизммæ бæллыд, йæ быцъынæг ахæм 
царды ацæрынмæ тырныдта, иуæй-иутæ йæ афтæ æвдисынц. 
— Дзибус дæр-иу æдзух уый дзырдта. Адæймаг адæймаг кæм 
нæ у, адæймаг адæймагыл нымад кæм нæ цæуы, фосы хуызæн 
æбар кæм у, уыцы æхсæнад цыфæнды дæр хуинæд, коммунизм 
æй хонай, зæххон дзæнæт æй хонай, уымæй ницы аивдзæн, 
адæймаджы цард дзы хуыздæр нæ фæуыдзæн. Ахæм æхсæнад 
цыфæнды дæр хуинæд — аразын æй хъæуы, дзæбæх кæнын æй 
хъæуы. Аразын æй чи нæ уадзы, уыдоны та цардæй иуварс 
ассонын хъæуы, адæмы æмæ ’хсæнады знæгтæ уыдон сты. 
— Арсимæ кæрдо цæгъдæн нæй. Дзибус сæ ныхмæ слæу- 
уыд æмæ дзы басыгъд. 
— Нæ басыгъд, йæ тох нæ фæдзæгъæл. 
— Адæм Дзибусы хуызæн адæмæй адæм сты. 
— Дзибус йæ уд бахордта æмæ ныр цыфæнды дæр уæд. 
— Фондз, дæс, фынддæс азы размæ хорз чи цард, уыдон 
ныр дæр тынг хорз цæрынц, нæ фæлæ ныр бынтондæр сæ 
рохтæ суагътой. Ныр та рацарæзты прорабтæ сты, ног рево- 
люцийы тырысахæсджытæ. 
— Цыфæнды æхсæнад куы уа, уæддæр уыдон никæд фе- 
сæфдзысты. Райсом фашистон диктатурæ куы ’рлæууид, уæд 
та уымæн æмдзæгъд кæниккой. 
— Дзибус йæ курдиат фæстæмæ нæ райсдзæн, партион 
æмбырды уæвджытæ уый куы базыдтой, уæд æм фæлæбурд- 
той æмæ ма дæ хъæуы, нал. Чи у чъизи? Чи кæны цæстфæлдахæн 
хъуыддæгтæ? Декан? Институты ахуыргæнджытæ? Ректор? 
Обкомы хайады разамонæг? Обкомы секретарь? Нæ! Чъизи 
æмæ цæстфæлдахæг Дзибус у! Дзибус — раст, сыгъдæг адæ- 
мыл цъыфкалæг. 
Цæмæй тарст, уыцы нæмттæ йыл æххуырстой. Дзибус — 
советон цардыуаг чъизигæнæг. Дзибус — буржуазон идеоло- 
гихæссæг, Дзибус... 
— Америчы кæнæ йæ Англисы пайдайæн сусæгкустгæнæг 
куыд нæ схуыдтой! 
— Æмæ йæ схуыдтой. Рæстæгæй-рæстæгмæ-иу фæсарæй- 
наг радиохъæлæстæм байхъуыста æмæ йæ нæ сусæг кодта. 
Æмæ ма сæ хуыздæр цы хъуыд! Уайтагъд ын æй йæ ныхмæ 
æрæвæрдтой. 
— Паддзахадон Æдасдзинады Комитетмæ йæм цалдæр хат- 
ты фæдзырдтой. Нæхимæ дæр уыдысты. Сусæгæй дæр, 
æргомæй дæр. Цы нæм хъуамæ ссардтаиккой? Æрмæстдæр 
уыцы радиоприемник. Акæс-ма, фæсарæнтимæ йын цы баст- 
дзинад и. 
145 

Æз ай-уый нал фæкодтон, ныр та ма цы зæгъдзыстут, æмæ 
радиоприемникыл фæхæцыдтæн, хæрдмæ йæ систон æмæ мæ 
хъару цас уыд, афтæ йæ пъолыл ныццавтон. Æз уыдтæн сон- 
ты хуызæн. Нæ кадджын дыууæ уазæгæй мæм исчи исты 
сдзырдта, уæд ыл, æвæццæгæн, цъиуджын каркау мæхи ныц- 
цавтаин. Фæлæ уыдон, кæд æмæ кæм цы дзурын хъæуы, уый 
хорз зонынц. Иу ныхас дæр сæ нал схауд, ацыдысты. Æз 
куыдтон, мæ зæрдæйы сонт дзæхст-дзæхст мæ улæфын нæ 
уагъта. Дзибус мæм бахудт, йæ хъæбысы мæ æрбакодта, йæ 
уырзтæ мын мæ цæсгомыл, мæ дæллагхъуыр хаста, цыма йæ 
сывæллон уыдтæн. Цæйбæрц зындзинæдтæ нын бавзарын 
кодтой, цæ! 
— Ме ’фсымæры мын æнафонæй мæрдтæм барвыстой. 
— Робæттæ нæ арæзтой. Æртæсæдæмилуанмæ æввахс адæй- 
маджы хъуамæ хъуыды кодтаиккой иухуызон, хъуамæ нæ 
ауагътаиккой иу джиппы. 
— Партион æмбырды иууылдæр хъæлæс кодтой йæ ныхмæ. 
Уыдон—æцæг коммунисттæ, Дзибус — партийы цæсгом 
чъизигæнæг, уæйгæнæг, буржуазон идеологийы хызы чи ба- 
хауд æмæ йæ бæстæйыл иуахæмы гадзрахатæй чи рацæудзæн, 
ахæм адæймаг. Нæ! Иуахæмы цæмæн? Рацыд ыл. Æмæ ахæм 
адæймаг хъуамæ институты куса? Ахæм адæймаг хъаумæ 
рæзгæ фæлтæры хъомыл кæна? Нæ! Уыцы бон уынаффæ ра- 
хастой: Дзибусæн институты кусыны бар нал и. 
— Йæ раст уды тæригъæды чи бацыд, уыдоны Хуыцауы 
азар басудзæд. 
— Уыцы изæр нæхимæ æрбацыд расыджы хуызæнæй. Йæ 
зæнгтæ йæ нæ урæдтой, ныффæлурс, фæцудыдта-иу. Зыдта 
йæ: йæ ныхмæ дзурдзысты, фæлæ иууылдæр, ноджы афтæ 
карзæй, афтæ æнæхатырæй, уый æнхъæл нæ уыд. 
— Бæтæйы фырттæ хатыр нæ зонынц. 
— Йæ миднымæр йæ фарс иу æмæ дыууæ адæймаджы нæ 
уыдаид, фæлæ зонгæ-зонын йæхи чи сафы? Дзибусы сæрыл 
рахæц æмæ ды дæр знагæй агæпп ласдзынæ. 
— Æз æнхъæлдтон: йæхимæ хъуысыныл фæуыдзæн. Нæ 
фæлæ, уыцы бонæй фæстæмæ фæхъæлдзæгдæр, куыддæр 
фæзæрдæрухсдæр. Цыма йæ уæхсчытæй уæззау уаргъ ахауд, 
йæ риуыдзаг æхсызгонæй сулæфыд. 
— Æмæ йæ уæхсчытæй уæззау уаргъ ахауд. Партион билет 
уымæн уды сыгъдæг æмæ зæрдæйы рæстдзинад æвдисæг би- 
лет уыди æмæ йæ алыварс бирæтæн æгæр счъизи сты. Се 
’хсæнæй раирвæзт æмæ сулæфыд. 
— Дзибус, мæ иунæг æфсымæр, куыд ма цæрдзынæн дæ 
фæстæ... 
Махар йæ сæр банкъуыста, нæ загъта: зæххон хуымæтæг 
146 

лæджы нæ ласы, фæлæ Хъæбатыры. Уæвгæ, Махар тъæпæн 
хъæумæ кæйдæриддæр фæласы, уыдон хъæбатыртæ вæййынц, 
дыууæ хатты хъæбатыртæ. Æрмæст сыл сæ хъæбатыры æвди- 
сæндартæ нæма сæмбæлынц, мард куы баныгæнынц, уæд ма 
æрбахæццæ вæййынц, фæлæ ма уымæй цы?.. Диссаг, æдзухдæр 
адæмы хуыздæртæ мæлынц. Æдзухдæр адæмы хуыздæртæ 
лидзынц ацы дунейæ. Мæнæ та дзы иу фæлидзы. Йæ ном 
Дзибус. Йæ мыггаг... Мыггаг дæр ын уыдзæн. Дзибус... Йæ 
партион билет мын баппæрста. Æмæ уымæй цы зæгъынмæ 
хъавыд? Раст бакодта? Уæдæ Махар та афтæ зæгъы: Дзибус, 
кæд институты нæ, фæлæ академийы куыста, уæддæр æмбаргæ 
адæймаг нæ уыд. Стыр бынаты чи кусы, иу нæ, фæлæ дыгай 
дипломтæ кæмæ и, уыдонæй æнæмбаргæ, æнæсæрфат митæ 
чи кæны, ахæмтæ иу æмæ дыууæ и? Æнхъæлдæн, мæнæ сæ иу 
æдзæмæй хуыссы. Дзибус чъизи, фæлитой, давæг кæй хуыд- 
та, парти уыдонæй парти у? Нæу! Æмæ уæд æнæхъæн парти 
цы аххосджын кæныс? Æмæ уæд æрмæст сæныччы гæппытæ 
цы кæныс? Æмæ, Дзибус, нæ мæ хъусыс, фæлæ уæддæр 
фæрсын: бахатыр кæн, фæлæ дæхæдæг та, чысыл сывæллоны 
митæй фæстæмæ партийæн хорзæй цы сарæзтай? Цы сарæз- 
тай, цæмæй раст æмæ сыгъдæг уа, уымæн? Рæсугъд ныхæстæй 
исты аразæн куы уаид, уæд бæргæ. Бухъхъытæ кæнын æнцон 
у. Ноджы æнцондæр та — дæ партион билет баппар, дæ иу 
къах иннæуыл сæвæр æмæ æнцад дæхицæн сбад, ссæрибар 
дæ, ницыуал хæс дыл ис. 
Мингай æмæ, дам, мингай адæймæгтæ сæ партион билеттæ 
дæттынц. Уый тынг хорз у. Парти ссыгъдæг уыдзæн æнæу- 
уæнк, дыдзæсгом, фæлвых адæмæй; ссыгъдæг уыдзæн, исты 
пайда æнхъæл æм чи бацыд, уыдонæй. Сæ билеттæ чи дæтты, 
уыдон нырмæ кæм уыдысты? Куы бафсæстысты, уæд сæ нал 
хъæуынц, ныр та сæ æндæр цыдæр хъæуы. Уæдæ Махар та 
афтæ зæгъы: уыдон æцæг коммунисттæ никæд уыдысты. 
Уæдæ, Хетæджыстæн, Махар та партийы рæнхъытæм ныр 
бацæуынмæ хъавы, йæхи бирæ коммунисттæй коммунистдæр 
хоны. Æмæ нæ рæдийы. Фиддонтæ... Æмæ уыдон дæр фиддзæн. 
Мæй уыцы æртæ-фондз сомæй нæ фæмæгуырдæр уыдзæн. 
Бацæудзæн партимæ! Фæстæмæ! Уыцы æвзæрты фыдæнæн. 
Нæ йæ раиуварс кодтой, уæд хъуамæ ныр партийы рæнхъыты 
цал азы уаид? Æнхъæлдæн, фондз æмæ ссæдз азы. Цæйбæрц 
æхца бафыстаид! Нырмæ дæр партийы рæнхъытæм фæстæмæ 
мин æмæ мин хатты бацыдаид, уæлдайдæр ацы рацарæзт куы 
райдыдта, уый размæ. Йæ хицауад ын цал æмæ цал хатты 
загътой: бацу партимæ, дæлæ дын уый рекомендаци ныф- 
фысдзæн. Æз дæр дын ныффысдзынæн. Партийы уæнгтæ чи- 
дæриддæр уыд, уыдон ын рекомендацитæ ныффыссынмæ цæттæ 
уыдысты. Хъуамæ йын йæ размæ гауызтæ байтыгътаиккой, 
147 

хъуамæ йæ партимæ сæ хъæбысы бахастаиккой. Махар йæхи 
иу æмæ дыууæ хатты нæ бафарста: цæмæн ыл афтæ тыхсынц 
йæ разамонджытæ, партимæ йæ тыххæй цæмæ ласынц? Æви 
уый партимæ куы нæ бацæуа, уæд партийыл исты æрцæудзæн, 
фесæфдзæн. Æнæ уый парти уæнг хъуаг у. 
Махар, цалдæр хатты йын йæ дæлæрмтты йæ цæнгтæ чи 
бакодта æмæ йæ тыххæй партимæ чи ласта, уыдонæн цалдæр 
хатты загъта: уый партийæ цух ракодтой, нал æм цæуы. Нæ! 
Ма тыхсæд, уый кæд æмæ кæд уыди. Махары хорз зонынц 
æмæ партийы уый тынг хъæуы, парти ахæмтæй фидауы, сра- 
зы уæд, нæ фæрæдидзæн. Æмæ чысыл ма, уæд курдиат 
фæцæйфыста. Фæлæ куы ахъуыды, куы асагъæс кодта, уæд 
йæ сæр нынкъуыста: йæ разамонджытæ йыл афтæ цæмæн 
батыхстысты, уый бамбæрста. Махар партимæ цæугæйæ йæ 
фæстæ фæндаг гом кодта сæ инженерæн дæр. Уый та уый 
амыдта, æмæ инженер партийы уæнг куы суыдаид, уæд ын 
ноджы стырдæр, ноджы уæрæхдæр кабинетмæ бацæуын фен- 
цондæр уыдаид, уый йын уыд æссон. Нæ! Ницы хуызы. Йæ 
куыстæй йæ куы сурой, уæддæр партимæ нæ бацæудзæн. Æмæ 
нæ бацыд. 
Уæд уыцы азты кусæг адæм партимæ нал цыдысты, хъарм 
бынæттæм чи хъавыд, уыдон та йæм сæхи æппæрстой. Æмæ, 
дам, уæд уæлдæр хицауад рахаста ахæм уынаффæ: разамонæг 
дæ æмæ афтæмæй партийы рæнхъытæм бацæуынмæ хъавыс, 
уæд фондз кусæджы дæ разæй бакæн. Æмæ сæ хомбыл инже- 
нерæн партимæ дуæрттæ уæрæх чи байтыгътаид, уыдонæй 
хъуамæ иу уыдаид Махар. Æмæ Махар та къæхтæ сæрфæн 
никæд уыд. Уыди ахæм ныхас дæр: партимæ бацæуын дæ 
фæнды, уæд сусæгæй æхца бакал. Æмæ сæ хомбыл инженер 
сфæнд кодта æхцайы бæсты Махары баппарын. Цæмæ ныв- 
нала йæ дзыпмæ? Партийы хъуамæ ахæмтæн бынат уа? Ницы 
хуызы! 
Махар уæд партийы рæнхъытæм бацæуыныл не сразы, 
кæсаджы хуызæн фæцъыввытт ласта. Фæлæ ныр... Цæмæн 
æй хъæуы? Уый кусæг лæг у, кусын зоны æмæ цыфæнды 
рæстæг, цыфæнды æхсæнад куы æрцæуа, уæддæр æй кусын 
хъæуы æмæ кусдзæн. Раздæр, æрыгон ма куы уыд, царды 
бирæ цыдæртæ куы нæма æмбæрста, уæд... уæд æм цыдæр 
бæллицтæ, цыдæр фæцдтæ, цыдæр хъуыдытæ уыди, фæлæ 
фæстæдæр йæ цæстытæй куы ракаст, уæд бамбæрста: æнæ 
базыртæй уæлæрвты тæхæн нæй. Махар, мæгуыр лæг дæ æмæ 
æнцад кус, дæ цард, дæ бинонты кой кæн, дæ фындз макæм 
тъыс. Æмæ тынг раст уыд! 
Цыдæр рог хæдтулгæ... Цыдæр цæмæн? «Волгæ». Махар 
машинæтæм афтæ сдæсны æмæ сæ сæ хъæрæй базоны. 
Ныртæккæ йæ рæзты цы машинæ асыффытт кодта, уый уыд, 
148 

тæккæ фæстагдæр цы «Волгæ» уадзын райдыдтой, уыдонæй. 
Цыма ракетæ уыд, талынджы æрбацыдæр. Кæдæм афтæ тагъд 
кæны? Йæ фыдбылызмæ? Æмæ уый кæдфæнды дæр бай- 
йафдзæни. 
Махармæ талынджы ницы зыны, фæлæ кæм сты, уый 
зæрдаивæй æмбары. Фондз-авд километры дарддæр Паддза- 
хадон Автоинспекцийы мæсыг. Махар Уæрæсейы, уæлдайдæр 
Цæгат Кавказы фæндæгтæ йæ фондз æнгуылдзы хуызæн зоны. 
Фæндаггонты стигъджытæ æхсæвыгон дæр цырддзаст сты: уæд 
фæндаггонты дзыппытæм ныфсджындæрæй, æдзæстхиздæрæй 
нывналынц. Раст цыма сæхи дзыпмæ нывналынц. Ничи сæ 
уыны, æвæццæгæн, уый фæзонынц æмæ æдас вæййынц. Уæвгæ 
боныгон дæр сæ ахуыр нæ халынц, æнæфсæрмæй æхца сæ 
дзыппыты афсæрынц, адæймагæн йæ цæстыты бынæй йæ 
фындз фелвасдзысты. Куы нæ йæ æруромиккой. Æмæ йæ 
хъуамæ цæмæ æруромой? Куыд æмбæлы, уымæй тагъддæр 
нæ цæуы, фæндаггонты æгъдау никæм фехæлдта. Уæддæр æй 
æруромдзысты. Æхсæвыгон арæхдæр чи цæуы? Давæг, 
цæстфæлдахæг, фыдбылызгæнæг. Æмæ уыдон—хъалонис- 
джытæн агургæ мæ ’наргæ хæзнатæ, æхцайы гуцъулатæ. Æмæ 
цæттæ æхца йæ фындзы бынæй чи нæ сисдзæн? Ноджы 
æхцамæ йæхимæ цыдæр æнахуыр миниуæг и: дзыпмæ быры 
йæхæдæг æмæ ахæм хъару кæмæ разындзæн, æрхæца сыл, 
иуварс сæ алидза, иуварс сæ фехса. 
Нæ загъта,— хъалонисджытæ йæм амонынц: æрлæуу! 
Æрлæудзæн. Кæд Дзибусы сыгъзæрин æнхъæлынц, уæд сын 
æй ратдзæн йæ фароны фистимæ. Цавæр машинæ у, уый куы 
базоной, мидæмæ куы æрбахизой æмæ чырыны мард куы фе- 
ной, уæд кæй фæфыдæнхъæл сты, уый тыххæй Махармæ, раст 
цыма сæ цыфыддæр знаг у, афтæ æрбакæсдзысты. Чи зоны, 
кæд бынтон æдзæсгом уой, уæд æм исты аиппытæ агурдзыс- 
ты. Дзæгъæлы! Махар фæндаджы æгъдау, ныр нæ, фæлæ цал 
æмæ цал азы кусы, æмæ иу хатт дæр нæма фехæлдта, стæй йæ 
нæ фехалдзæн. Уый дæр ахуыр у. 
Махар йæ машинæ æрурæдта, йæ бæлццæттæм радзырдта: 
— Ам ГАИ-ы пост ис. Уромынц нæ. 
— ГАИ? Æмæ нæ цæмæ уромынц?— Дзибусы хойы хъæлæс. 
Сылгоймаг æдзухдæр тæппуддæр у, цымыдисдæр. 
— Куы нæ нæ къуылымпы кæниккой. 
Цы скатай сты? Æгас адæймаг куы никæй хъæуы, уæд сæ 
мардæн цæмæй тæрсынц? Цæуыннæ, ныртæккæ Дзибусы се 
’ккой акæндзысты æмæ лидзгæ! Æхсызгон сæ хъæуы. 
Махар æддæмæ рахиза æви... Рахиздзæн. Гæххæттытæ йæ 
къухы. Табуафси, æркæсæнт сæм. Микроскопæй сæм куы 
фæкæса, уæддæр æм аипп не ссардзысты. Махар, йæ 
гæххæттытæ фæстаг стъæлфы онг рæвдз ма уой, афтæмæй дæс 
149 

метры дæр нæ ацæудзæн. Хъуымыздзых сержант дамгъæгай 
кæсы. Уый никæдæм тагъд кæны æмæ ай-гъай. Уæдæ мард 
ласы? Судзаггаг мард. Æмæ кæцæй? Кæдæм? Æдзæлгъæд, 
æхцаисæн фарстытæ. Йæ сæрыл хъен куы слæууа, уæддæр 
Махарæй иу капекк дæр нæ фендзæн. 
Бæлццæттæй иу — нæлгоймæгты хистæр æддæмæ рахызт. 
Куы ницы сдзурид. Сержант, нырма æрыгон у, фæлæ сти- 
гъæджы дæсныйад хорз чи базыдта, йæ туджы кæмæн и, гуы- 
рдзæй йæ чи рахаста, ахæм. Йæ цæстытæ Махары иннæрдæм 
хизынц. Махар дæр былтæасæрфæн фæлмæн гæххæтт нæу. 
Цы? Махар, цас æмбæлы, уымæй тагъддæр скъæрдта йæ ма- 
шинæ? Ныр та йæм Махар ныккаст. Куыдзы хъæвдын. Ныр 
та йæ хъуамæ Махар айгæрда йæ цæстытæй, иннæрдæм дзы 
хъуамæ ахизой. Дæ бон у, нæ тæрсыс бафхæрынæй, уæд дæ 
къух дард фæхæсс æмæ йын йæуадул ахæм гæрах фæкæн, йæ 
мидбынат цъилау куыд ныззила. Фæлæ Махары къухтæ баст 
сты. Цъаммар, Хуыцау дæр сын нал ис æмæ мард дæр. Цы 
машинæ æрурæдта, уый нæ зоны? Куыдз! Бæлццæтты хистæр, 
æддæмæ чи рахызт, уый сержантыл иуварс рахæцæгау кодта. 
Æнæууылд, схуыст ныхас дзы ма схауæд, нырма ахæм 
ныхæстæ нæма хъæуынц, Махарæн уал æй йæхи бар уадзæнт. 
Лæг сержанты дзыппы цыдæр атъыста. Кæй зæгъын æй 
хъæуы, æхца. Æмæ сержант иуварс ацыд, фидар, сæрыстыр 
къахдзæфтæй. Иу сым дæр дзы нал схауд. Куыдз, уæддæр йæ 
хæс сæххæст кодта. 
— Цас ын радтай? 
— Туман. 
— Капекк дæттын дæр ын нæ хъуыд. 
Лæг æнæдзургæйæ машинæмæ схызт æмæ йæ бынаты сбадт. 
Хæдтулгæ фезмæлыд. Уыцы куыдзæн туман æгæр бирæ уыд. 
Диссаг, мæрдджынтæ афтæ цæмæн спарахатзæрдæ вæййынц? 
Уæвгæ, æппæт нæ. Ахæмтæ вæййы æмæ йæ бинонтæй цалдæр 
куы амæла, уæддæр уæлдай капекк не схардз кæндзæн. Сер- 
жантæн æхца чи радта, уый, фæлтæрдджын кæй у, фæндæгтыл 
кæй ауæдтытæ кодта, кæм цы кæнын хъæуы, уый кæй зоны, 
уый бæрæг у. 
Хæдтулгæ йæхи размæ æппары. Махар машинæйыл цал 
азы кусы æмæ фылдæр æхсæвдзу кодта, уæлдайдæр раздæр- 
ты, фæлæ хуыссæг йæхимæ æмгæрон никæд æрбауагъта. 
Цалдæр суткæйы æхсæвæй-бонæй фæцæуæд, иу сахат дæр ма 
арæдзæ-мæдзæ кæнæд, уæддæр хъоппæг цæстæй кæсдзæн. 
Цыма машинæйыл сахаты размæ сбадт, афтæ уæнгрог уыдзæн. 
Æвæццæгæн, йæ организмы цыдæр сусæг тыхтæ ис æмæ уыдон 
бозитæ сæхимæ райсынц, скусынц, хуыссæджы сæ быны аф- 
сæрынц. Æвæццæгæн, Махар æхсæвыгон куы фæцæуы, уæд 
йæ уды иу ахæм стъæлф нæ вæййы, фæндаджы бæрнондзинад 
150 

чи нæ фенкъары. Æниу, æхсæвыгон цæмæн? Алы минут дæр. 
Иугæр рулыл æрхæцыдтæ, уæд ифтыгъд дæ, сахат цæуай, 
фондз суткæйы цæуай, дыууæ къуырийы цæуай. Иу уысм дæр 
дын æрлæмæгъ кæныны бар нæй. Фæлæ сынтæгмæ куы баир- 
вæзы, йæ сæр базыл куы аныдзæвы, уæд ыл йæ фæллад æртых- 
сы, хуыссæг æй уайтагъд йæ быны афсæры. Уæд ахæм тарф 
фынæй кæны æмæ йæ цуры сармадзантæй дæр æхс — нæ дæ 
фехъусдзæн, нæ райхъал уыдзæн. 
Махар афтæ хъуыды кæны æмæ иугæр машинæйы ка- 
бинæмæ бахызтæ, уæд хъримаг æлвæст салдат дæ. Ахæм шо- 
фыртæ зоны, æмæ нырма æрыгон лæппутæ — ссæдз, фондз 
æмæ ссæдзаздзыд — æмæ сахат нæма ацæуынц, афтæмæй сыл 
рæдзæ-мæдзæ бахæцы, хыссæйы хуызæн æргæлиртæ, 
æрдыдæгътæ вæййынц. Уыдон хæдтулгæмæ хæстæг уадзгæ 
бæргæ не сты, сæ фыдбылыз сæ разæй хæссынц. Махар сæ 
машинæмæ æмгæрон дæр нæ бауадзид, фæлæ гъа, уымæй 
аразгæ ницы у. Техникум каст куы фæуыдаид, уæд чи зоны, 
исты бæрнон бынаты куыстаид. Цæуыннæ куыстаид? Чи зоны, 
уый фæстæ институтмæ дæр бацыдаид. Цæуыннæ бацыдаид? 
Ныртæккæ цыдæр къæлæтджынтæ чи æрцахста, уыдон уымæй 
лæгдæр сты? Уыдон арвæй стъалытæ скъæфынц? Уæвгæ, 
бæрнон бынат æрцахста, уæд цы? Амондджындæр уыдаид? 
Махар, йæ удыскондмæ гæсгæ, бæрнондзинад йæ буары алы 
стъæлфæй дæр чи æнкъары, ахæм адæймаг у. 0, йæ куыстмæ- 
иу бацыдаид æмæ-иу изæры сæхимæ рацыдаид галстучы. 
Дарддæр та? Дарддæр та — цæрæнбонты йæхи бахордтаид. 
Æмæ афтæмæй хуыздæр цардаид? Йæ къæбиц дзагдæр уыда- 
ид? Хуыцау æй дзæбæх уадзæд, æндæр ныр дæр ницæмæй 
хъаст кæны, йæ цард йæхицæй аразгæ у æмæ йæ аразы. Уый, 
адæймаг æфсис нæ зоны, æмæ Махар та уыдонæй нæу. Мæнæ 
ныр кæй ласы, Дзибус, уый дæр, чи зоны, æфсис нæ зыдта, 
кæд æхцатæ нæ, уæд та — хицаудзинадæй. Адæмæн зонд куы 
амыдтаид, уынаффæтæ æмæ сын бардзырдтæ куы лæвæрдта- 
ид, чи зоны, цæрæнбонты йæ бæллиц уый уыд. Æмæ федта? 
Махаримæ иу азы, иу боны гуырдтæ, æмæ йын Махар йæ 
мард фæласы. Нал и. Махар та нырма — цардбарæг, нырма 
тъæпæнхъæумæ йæхæдæг цал æмæ цал аласдзæн? Цымæ ласгæ 
та цал акодта? Би-и-рæ. Ноггуырдæй райдай æмæ фыр- 
зæрондæй чи ныкъкъозо, чи ныссæмпæл, ахæм устытæ æмæ 
лæгтæ. Иу ус, æвæццæгæн ыл дыууæ фондзыссæдз азæй 
къаддæр нæ цыд, æвæццæгæн, ичъынайы калмау уæлæуыл 
баззайынмæ хъавыд. Афтæ бампылд, афтæ баруад, афтæ ныз- 
зокъо æмæ чырынæй нæ зынд. Махар суанг афтæ дæр ахъуы- 
ды кодта: кæд афтид чырын ласынц. Æмæ сцымыдис. Чыры- 
ны хуыссыд хъазæн куклайы йас цыдæр. Махар, марды фæйнæ 
фарс цы цалдæр адæймаджы бадт, уыдонмæ радзурынмæ 
151 

хъавыд: цы ма дзы ласут, машинæ дзæгъæлы цы ратæр-батæр 
кæнут; уæ иу æй йæ дæларм фелвæстаид æмæ йæ ахастаид. 
Фæлæ йæхиуыл фæхæцыд. Уый... Махармæ сармадзантæ куы 
ныддардæуыдаид, уæддæр афтæ нæ загътаид. Цы йæ хъуыд- 
даг и? Кæй мард у, уыдон ын уынаффæ кæнæнт. Уымæн, 
Махарæн, цы уæлдай у, чырыны дуртæ куы сæвæрой, уæддæр 
сæ аласдзæн, уый йæ хæс у æмæ йæ сæххæст кæндзæн. Мæнæ 
ныр Дзибусы ласы. Æмæ цы? Гæнæн уыд æмæ æндæр кæйдæр 
ластаид, машинæйы цы дыууæ даргъ бандоны и, уыдоныл 
бадиккой æндæр чидæртæ. Махар хъусид æндæр хъæлæстæ, 
æдзæмæй чи хуыссыд, уымæй æппæликкой, Дзибусæй куыд 
æппæлынц, афтæ, йе та ноджыдæр тынгдæр. Диссаг, ахæсто- 
ны лæгмарды тыххаей кæй бантъæрдтой, кæнæ цæрæнбонты 
адæмы чи фестыгъта æмæ ахæстоны чи ныммарди, уыдонæй 
дæр афтæ феппæлынц. Гæнæн ис, уæд-иу сын хъæбатыры 
кадджын нæмттæ радтиккой... 
— Дзибусимæ иумæ схъомыл стæм, иу хъæуы, иу сыхы, 
нæ хæдзæрттæ фæрсæй-фæрстæм. Скъоламæ дæр иу къласмæ 
цыдыстæм, чи-иу нæ раздæр сыстад, уый-иу иннæмæ ба- 
дзырдта, фаззæттæ нæ хуыдтой. 
— Æцæгдæр, сымах æфсымæрты цард кодтат. 
— Нæ иу скъоламæ не ’рбацыд, уæд иннæйы фарстой. Æмæ 
кæм и уый, цы кодта?.. 
— Дæ цæрæнбон бирæ, Дзибус ссæстыты куы бахаудта, 
уæддæр ыл ды дæ зæрдæ не сивтай. Фæлæ йæм уæд бирæтæ 
сæхи фæтигъ кодтой. Йæ хорз æмбæлттæ, зонгæтæ æмæ æмкус- 
джытæ, кæй зыдта, уыдонæй-иу бирæтæ йæ иувæрсты ацы- 
дысты, цыма уый размæ æндæр адæймагимæ æмбæлдысты, 
къæссавæлдæхт фесты, сæхи дзы иуварс ластой. 
— Хорзæй йын ницы фæдæн, фæлæ йыл гадзрахатæй дæр 
никæд рацыдтæн. Цыма иу институтмæ цæудзыстæм, бирæтæм 
афтæ каст. Фæлæ Дзибус истори афтæ бирæ уарзта, æмæ йæ, 
Мæскуыйы дипломаттæ кæм цæттæ кæнынц, уыцы институтмæ 
æнæ фæлварæнтæй куы истаиккой, уæддæр не сразы уыдаид. 
— Дзибус скъолайы дæр комкоммæ ныхас уыди, суанг уæд 
дæр æнæраст ныхас никæмæн барста. 
— Фарæстæм къласы географийы урочы чидæр ахуыр- 
гæнæджы бандоны зæгæл скъуырдта. Нæ ахуыргæнæг — 
хæмпус, сæвджын, бæрзонд сылгоймаг — цы зыдта? Æмæ 
сбадт. Хæрдмæ афтæ фæхауд, цыма пурти уыд, цыма нартхо- 
ры нæмыг зынг къæйыл апуси æмæ уый фесхъиудта. Йæ 
уæзæй дзы ницыуал аззад. Скъоладзауты кæл-кæл нал æнцад, 
къласы къултæ фæйнæрдæм рæдывта. Ахурыгæнæг зынг фес- 
тад, йæ комæй судзгæ æхсидæвтæ хауд. Æмæ сæ цæмæндæр 
сарæзта мæнмæ. Цæмæн, уый абон дæр нæ зонын. 
152 

— Ды уыдтæ! 
— Æз ницы уыдтæн. 
— Ды уыдтæ! 
Мæ рæстдзинад æй нæ уырныдта. Йарæби, уый размæ ахæм 
къулбадæг ми никæд сарæзтон. 
— Уый нæ уыд,— йæхи нал баурæдта Дзибус.— Мысгæ 
йыл кæныс. 
Ахуыргæнæг къæрттæй цъула не ’ппæрста, йæ ныхтæ мæ 
ныссагъта. Дзибусы цæсгом сырх-сырхид афæлдæхт, ахуыр- 
гæнæгыл йæ цæстытæ æрхаста, сабыр, цыма йæхæдæг 
йæхицæн дзырдта, ахæм хъæлæсы уагæй загъта: 
— Бæлвырд цы нæ зонай, уый æцæг хуызæй дзур, уый иу 
адæймагыл дæр нæ фидауы, уæлдайдæр та ахуыргæнæгыл. 
Сылгоймаг уыцы цалдæр ныхасмæ æррæввонг, цасдæр 
рæстæг дзы иу ныхас дæр не схауд, сагъдауæй баззад. Æрæ- 
джиау загъта: 
— Дзибус, хорз урок мын раттай. Бузныг!— Æмæ ацыд, 
йæ урок æрдæгыл ныууагъта. 
— Охх, мæ бон, цы æфсымæрæй æнæ æфсымæр кæнын, 
цы. 
Махар йæ сæр банкъуыста. Бахудид æмæ йæхинымæр худы. 
Дзибусы кæддæры æмсыхаг, кæддæр фаззæтты хуызæн кæимæ 
уыдысты, уый радзырдта, нæ бæстæйы нæ, фæлæ æнæхъæн 
дунейы дæр чи никуыма уыди, ахæм диссаджы хабар — ис- 
торион сгуыхтдзинад. Кæддæр, Дзибус географийы ахуыр- 
гæнæгмæ цы цалдæр ныхасы сфæрæзта, уыдон хъуамæ 
сыгъзæрин дамгъæтæй фыст æрцæуой чингуыты. Уæдæ æмæ 
иуæй-иутæ бындзæй дæр пыл аразынц. Уæдæ кæд ахуыр- 
гæнæгæн дыууæ ныхасы зæгъын стыр хъæбатырдзинад у, 
уæд Дзибусы разæй уыцы кадджын ном Махарæн раттын 
æмбæлы. Махар та йæ ахуыргæнæгæн, комкоммæ йын йæ 
цæстытæм каст, афтæмæй, æдылы дæ, зæгъгæ, загъта. 
Фарæстæм къласы. Дзибусæн дæр, дунейы историйы сыгъзæ- 
рин дамгъæтæй цы дзырдтæ фыст æрцæудзæн, уыдон 
фарæстæм къласы схаудысты • йæ дзыхæй. Сæ хъысмæттæ 
цасдæр иухуызон сты? Иу азы, иу боны гуырдтæ. Сæ иу æмæ 
сæ иннæйы царды дæр фарæстæм къласы æрцыд... Махары 
Хуыцау Дзибусы хъысмæтæй бахизæд. Æмæ хызт у! Махар 
— цардæгас, йæ хъаруйы, йæ зонды тæккæ тыхыл. Дзибус та 
сыджытмæ фæцæуы, райсом кæнæ иннæбон сау ингæны хай 
бауыдзæн. 
Уæд Махар ахуыргæнæгмæ цæмæн фæныхмæ? Цæмæн æм 
афтæ смæсты? Диктант фыстой ирон æвзагæй. Махарæн йæ 
фарсмæ чи бадт, уымæн йæ диктанты уыд æртæ рæдыды. Æмæ 
ахуыргæнæг уымæн «цыппар» сæвæрдта, Махарæн та «æртæ». 
153 

Цæмæн? Махар сывæллонæй фæстæмæ дæр хиуылхæст уыди 
æмæ у, фæлæ уæд йæхиуыл нал фæхæцыд. Æмæ ахæм æнæраст 
хъуыддагмæ дур дæр йæхи нæ баурæдтаид. Махар дыууæ тет- 
рады хæрдмæ систа, къласы сæ алчидæр куыд уыдтаид, афтæ, 
æмæ загъта: 
— Кæм и рæстдзинад? Ахуыргæнæг хъуамæ ахæм хæрам, 
ахæм хъулон митæ кæна? Æмæ цæмæн? Æз дæр йæ хæстæг 
куы уаин, уæд мын «æртæ» нæ, фæлæ «цыппар» сæвæрдта- 
ид.— Махар афтæ мæстджын уыд æмæ йæ дзыхы ныхас нал 
бадт, йе ’взаг ныссуйтæ. Ахуыргæнæг æдзæмæй лæууыд. Æмæ 
уæдæ хъуамæ цы кодтаид? Цы хуызы хъуамæ сраст кодтаид 
йæхи? Скъоладзаутæ сæ сæртæ æруагътой. Æнхъæлдæн, сæ 
къласы уæды хуызæн сабыр никæд уыд. Ахуыргæнæг йæхи 
сраст кæныны оххыл цыдæртæ зæгъын фæлвæрдта, фæлæ йæм 
Махар нæ хъуыста. Æнæхъæн къласы дзаг скъоладзауты раз 
ын йæ гамхуд систа, йе цæг цæсгом ын байгом кодта. Æмæ 
кæд уый стыр сгуыхтдзинад у, уæд Махарæн хъæбатыры ном 
цалдæр хатты раттын æмбæлы, Мæгуыр, Дзибус йæ ахуыр- 
гæнæгмæ цалдæр ныхасы сфæрæзта æмæ йæ уый тыххæй 
арвмæ сисынмæ куы хъавынц. Уыцы хабар хъуамæ æппæт 
дунейы дæр апырх уа, мæнæ уал ам Ростовы облæсты 
айхъуыст. 
... — Охх, Дзибус, мах афтæ ’нхъæлдтам, адзæбæх уы- 
дзынæ, нæхимæ сæрæгасæй, æнæнизæй сыздæхдзынæ æмæ нæ 
куы фæсайдтай... 
— Мах афтæ ’нхъæлдтам, куы ссæуай, уæд æртæ чъирийы 
скæндзыстæм æмæ нын сæ ды дыууæ кæрдзынæй куы раивын 
кодтай. 0, мæ бон куыд бакалд, Дзибус! 
— Уæхиуыл фæхæцут. 
Æцæгдæр, куы фæсабыр уаиккой, сæхиуыл фæхæцæнт. 
Никуы ницы æрцыд? Ацы даргъ фæндагыл ам уæлæмæ афтæ 
куы фæкæуой, уæд ма сæ цы баззайдзæн? Райсоммæ сæ 
хъуыртæ ныффæсус уыдзысты. Уæвгæ, сылгоймаг гæдыйы 
хуызæн фидар у, æвдудон. Æмæ уыдонæн бар сæхи, фæлæ 
Махары дæр хъуыды хъæуы. Мардласæг, зæгъгæ, уæд адæй- 
маг нæу? Ардыгæй райсоммæ хъуамæ уыдоны мароймæ хъуса? 
Хъыгдаргæ йæ цы кæны? Фæлæ адæймаг зарæг æмæ фæнды- 
ры цагъдæй дæр стыхсы. 
Уый хорз, фæлæ йæ бæлццæтты æппын хуыссæг нæма 
ахсы? Æвæццæгæн, кæрæдзимæ гæсгæ сæхи ныффидар код- 
той, æндæр куыннæ! Удæгас адæймæгтæ не сты? Æрдæбон 
фæндаггонты стигъджытæ машинæ куы æрурæдтой, уæд 
иууылдæр базмæлыдысты. Цæмæй фæтарстысты, Хуыцау сæ 
зонæг. Уыцы дыууæ гæлхæрды автобусы къуымты куыд не 
’рзылдысты, бандæтты бынтæ куыннæ басгæрстой: кæд Ма- 
хар мард нæ ласы, уæд та? Кæд чырыны æндæр исты ис? 
154 

Махарæн йæ иу зонгæ... Адæм диссаг сты, цы не ’рхъуы- 
ды кæндзысты, цы не ’рымысдзысты. Тæрсгæ та куыд нæ 
кодта! Махарæн милуантæ куы фидиккой, уæддæр ахæм бал- 
цыл никæд сразы уаид. Уый карды комыл цæуæгау у, зонгæ- 
зонын дæхи сæрсæфæнмæ æппар. Æмæ цæмæн? Æппынфæс- 
таг, Махар цæмæй цæра, уый йæм ис. Цымæ йæ уыцы зонгæ 
цы фæци? Фæстаг рæстæг æй никуал федта. Кæд къæппæгмæ 
бахауд, уæддæр раирвæздзæн, ахæмтæ мæрдтæй дæр фæстæмæ 
фæндаг ссардзысты, дуры абырдзысты. Аз цалдæр хатты Баку, 
Астрахæн æмæ Махачкаламæ цыд. Барæвзар сау еугæф-иу 
сласта æмæ иу æмæ дыууæ килощэаммы — нæ, путгæйттæй, 
уæдæ кæсаджы дзæбæх дæр афтæ. Йæ алы балц дæр — цалдæр 
мины аргъ: фараст, дæс мины-иу йæ дзыппы ауагъта. Ныр 
хорз гæххæтт æмæ ’хца æмаргъ сты, фæлæ фондз — дæс азы 
размæ æхца æхца уыди. Æвæццæгæн, амонд дæр ис: иу хатт 
дæр æй никуы ничи бакъуылымпы кодта, иу хатт дæр ыл 
никуы ничи фæгуырысхо, куыд ацыд, афтæ-иу сыздæхт. Æмæ 
йæ куыд хъуамæ æрурæдтаиккой,-куыд æм баджигул кодта- 
иккой? Дæ машинæйы сау чырыны судзаггаг мард куы ла- 
сай, йæ хъæбулы рыстæй йæ зæрдæ дзедзырой кæмæн кæны, 
уæдæ ныр, уæдæ чысыл фæстæдæр æрхаудзæн, зæгъгæ, уыцы 
зæронд саударæг мад чырыны фарсмæ куы бада, йæ къуыбар 
цæссыгæй йæхи куы æхса, уæд кæй зæрдæ бакомдзæн чырын 
басгарын? Кæй цæсгом бахъæцдзæн «марды» сæрыл схæцын? 
Йæ фæйнæ фæрсты йе ’нгуылдзтæ ауадзын? Фæлæ искуы искæй 
зæрды æрæфтыд уыцы судзгæ «марды» сæрыл схæцын, уæд 
йæ зæрдæ атыдтаид. Уымæн æмæ «сæр» уыдаид æнæ гуыр. 
Уыцы æнамонд йæхимæ куы æрцыдаид, уæд базыдтаид: йæ 
уд кæмæй ауад, уый адæймаджы сæр нæу: уый у хиконд, 
цæмæйдæрты арæзт сæр, фæлæ адæймаджы сæр куыддæриддæр 
уа, афтæ. Æрмæст мард адæймаг, æдзард адæймаг. Фыр тæссæй 
йæ туг кæмæн ныллæууыд, йæ зæрдæ атъæпп кæныны онг 
кæмæн ссис, уый дарддæр куы басгæрстаид, уæд марды гуы- 
ры бæсты йæ уырзтæ аныдзæвыдаиккой целлофан голлагыл, 
æмæ иуыл нæ, фæлæ дыууæйыл, æртæйыл. Лæмбынæгдæр 
асгæрста, уæд голлæгты федтаид еугæф. Барæвзар сау еугæф. 
Гъеуый дын хъуынджынриу лæппу! Гъеуый дын æцæг лæг! 
Æндæр дын мæнæ Махар дæр сым-сым кæны. Нæ! Махары 
ахæм æхцатæ ницæмæн хъæуынц. Уый комкоммæ 
сæрсæфæнмæ фæндаг у, цардæй мæлæты æхсæн арæныл цæуæ- 
гау. Мæнæ дын Махары куыст—куыст, æдас, дæхи нæ фæрис- 
сын кæндзынæ, дæ ацыд дæр æмæ де ’рбацыд дæр—дæхи бар. 
Æваст æхцайы бын нæ фæвæййы æмæ цы? Даргъ фæндагыл 
фæцу æмæ дæ нысаныл сæмбæлдзынæ. Мæнæ Дзибусы фæла- 
сы æмæ йæм исчи сармадзантæ ныддардта? Нæ? Йæ 
гæххæттытæ — рæвдз, иу аипп дæр æм ничи æрхæсдзæн. Дзи- 
155 

бусы куы нæ сæвæрдтаид, афтидæй куы рацыдаид, уæддæр 
æм иу ныхас скæнынхъом дæр ничи уыдаид. Мард аласта, 
ныр фæстæмæ здæхы. 
Нæ фæлæ Дзибус æмæ йе ’мбæлттæ — Дзибус ма цы, уый 
къодах у, уæвгæ мардæй дæр амондджын вæййы: йæ 
хъуыддæгтæ хорз ацæуынц, хорз бонтæ йын скæны, æмæ ма 
уыдонæн Дзибус цы зоны, фæлæ йе ’мбæлттæ амондджын 
разындысты, Уастырджи сæ йæ рахиз базыры бын бакодта. 
Цыма Махар Ростовмæ уыдоны тыххæй æрцыд. Дзибус кæм 
амард, уыцы рынчындонмæ цæмæ базылд, уый цæмæн рав- 
зæрста? Æнæнхъæлæджы? Уæдæмæ ацы дунейы цыдæр ис, 
æндæр æм йæ зæрдæ цæмæн сдзырдта, уыцы рынчындоны цур 
æрлæууон?.. Ахæм хъуыды йæм цæмæн сæвзæрд? Нæ. Ком- 
коммæ йæм ахæм хъуыды не ’взæрд, фæлæ фæлмæй зынæгау 
цыдæр ахста. Кæд æм, цы сæ хонынц — биотоктæ йæм кæд 
ис æмæ сæ нæ зоны. Цы бæрæг и. Кæд ын Хуыцау ахæм стыр 
хорзæх нæ радта, уæд æмраст, Дзибус кæм амард, уыцы рын- 
чындонмæ цæмæ бацыд? Ростовмæ мард куы фæцæйласта, 
уæддæр цалдæр хатты йæ сæры февзæрд: фæстæмæ куыд ра- 
цæудзæн, ахæм хæдтулгæ — ривадæй фæтæр, уый тæригъ- 
æддзинад у. Фæстæмæ дæр дзы исты ралас... Йе бæлццæттæ, 
йе исты, мард дæр уæд... Чырын куы райстой, хæдзарæй куы 
фæаууон, уæд Ростовы цал рынчындоны ис æмæ кæмыты сты, 
уымæй иу бурдзалыг сылгоймаджы афарста. Равзæрста дзы 
иу — Дзибусы рынчындон. Махар машинæ æрурæдта æмæ 
кабинæйы æнцад бадт, газет «Известия» фæлдæхта, рæстæгæй- 
рæстæгмæ-иу рудзынгæй ракаст. Йæ зæрдæ йæ æнкъардта: 
ныртæккæ йæм чидæр æрбацæудзæн æмæ... Йæ хъуыдытæ нæ 
фæдзæгъæл сты. Æппæты фыццаг йæ цуры алæууыд, æртæ 
лæгæй разæй чи бады, хистæр чи у, стæй канд хистæр нæ, 
фæлæ, Махармæ гæсгæ, фендджындæр чи у, уый. Йæ тыхст 
нæ урæдта, йæ улæфт йæ хъуыры бадт, афтæмæй загъта: 
— Ирон дæ? 
— Ирон. 
Уæдмæ нæлгоймæгты кæстæр, кæронæй чи бады, уый дæр 
æрбахæццæ. Йæ кæуындзæг цæстытæ цалдæр хатты Махарыл 
æрцыдысты æмæ ма йын сæ цыды сæр цы бамбарын хъуыд: 
Ирыстонмæ ривæдæй нæ ацæудзæн. Ис алцыдæр, ис Хуыцау 
дæр, зæдтæ дæр. Æмæ уый афтæ кæй у, ууыл гуырысхо никæд 
кодта. Уастырджийæн табу æрбауæд. 
— Дæ машинæйы номыртæм гæсгæ дæ базыдтон. Нæхимæ 
цæуыс? 
Махар цалдæр уысмы ницы сдзырдта. Уæдæ афтæ загъта- 
ид: мæнæ ам кæд исчи амард æмæ йæ Ирыстонмæ ласын 
хъæуы, уый тыххæй лæууын, зæгъгæ? Хъуамæ алы рай дæр 
дæ ныхас аив уа, зæрдæмæдзæугæ. 
156 

— Цæудзынæн, æрмæст чысыл фæстæдæр, хъуамæ ам мæ 
иу зонгæимæ сæмбæлон æмæ... 
— Ардыгæй нæ зиан ласын хъæуы æмæ ма базивæг кæн. 
— Æмæ... 
— Мацæуыл тыхс. 
— Ахæм сахат адæймаджы цур балæууын удыбæстæ у. Æмæ 
тагъд уыдзыстут? 
— Тагъд. Ныртæккæ. 
Æрыгондæр нæлгоймаджы цæсгом барухс. Æмæ куыннæ! 
Æцæгæлон стыр горæты цырагъы рухсæй кæй агурыс, алы 
минут дæр дын сыгъзæрины хуызæн зынаргъ кæм у, уым 
дæм машинæ йæхæдæг æрбацæуæд! Ахæм рæстæг адæйма- 
джы сæры вæййы æрмæстдæр иу хъуьвды: цы амалæй тагъддæр 
фæхæццæ кæна зиан йæ бынатмæ. Раст зæгъын хъæуы, Ма- 
хар æндæр зондыл хæст у. Гъ-а, сыскъæфтай йæ, фæтухæнтæ 
кодтай, зæгъæм, Владивостокæй зиан æнцон ласæн у? Йæ фы- 
дæлты зæххыл æй сæмбæлын кодтай æмæ дарддæр та цы? 
Уымæй мардæн фенцондæр? Къодах у, æмæ уыцы къодах 
кæмфæндыдæр аппар, кæмфæндыдæр æй зæххы хай бакæн. 
Фæлæ, дам, фыдæлты зæхх... Æмæ уый æндæр зæхх у? Адæм 
кæрæдзимæ гæсгæ сæрра сты. Æмæ иутæ хæрзхаст, æфсæст 
бæхты хуызæн, фырхъалæй цы кæной, уый нал зонынц, 
бадгæйæ дæр афтæ кæнынц, иннæтæ та, уыдонмæ гæсгæ, хæрæг 
бæхты къæхты хъæрмæ сæпп-сæпп куыд кæна, афтæ сæ фæстæ 
сæпп-сæпп кæнынц. Хæфс йæхи галы йас кодта æмæ атъæпп 
ласта. 
Лæджы цæстытæ цины æрттывд фæкодтой. Уастырджий- 
ыл сæхи кæй бафæдзæхстой, уый бæрæг у. Ахæм даргъ фæнда- 
гыл ацæуынмæ дын чи сразы уыдаид? Уæлдайдæр æхсæвдзу. 
Дыууæ-æртæ миныл дæр дын ничи ацæудзæн. Цалынмæ Ирыс- 
тонмæ дзырдтаиккой! Уæдæ сын уым дæр машинæ рацæуын- 
æввонгæй кæм лæууыдаид, цалынмæ ардæм хæццæ кодтаид, 
стæй фæстæмæ... Къаддæр-уæддæр фесæфтаиккой суткæ, но- 
джыдæр фылдæр. Уæдæ Махар та афтæ зæгъы: ацы æнамонд 
адæмæн сæ Уастырджи, мæнæ автобусы рулыл чи хæцы, уый 
у. Ис уæларвон Уастырджи, табу йын æрбауа, фæлæ ма уымæй 
фæстæмæ ис зæххон Уастырджитæ дæр, æмæ уыдонæй иу 
мæнæ Махар у. Аласдзæн сæ. Цас тагъддæр ацæуой, уыйас 
хуыздæр. 
— Афæстиат ма мæ хъуыд, фæлæ... 
Куы йæ афарстаиккой: цæмæн, цæй тыххæй, уæд сын цы 
загътаид? Æвзаг ыл нæй? Исты загътаид. Уыцы уысм куыд- 
дæр йæхицæй дæр фефсæрмы, æнхъæлдæн, асырх. 
— Æмæ цас, куыд?.. 
Цасыл сæ аласдзæн? Цас ын бафидой æхца? Махар иу 
хъуыддаг йæхицæн раджы скарста: раздæр алцæуыл дæр 
157 

бæлвырд бадзур, уый фæстæ дзы уæлдай ныхас куыд нæ уа, 
афтæ. Цы капеккыл бадзурой, уый раздæр райс. Науæд куыд 
вæййы, цы вæййы. Афтæ дæр рауайы: куы сæ схæццæ кæнай, 
уæд цы æхцайыл баныхас кодтой, уый цыма æгæр бирæ у, 
афтæ ахъуыды кæнынц. Æмæ райваз-байваз, æххæстæй йæ 
нал фæдæттынц. Æфсымæртæ не сты, æмæ хъуамæ се ’хсæн 
бæлвырд ныхас уа, комкоммæ ныхас. Афтæ, афтæ æмæ алыг... 
Уæддæр—зиан. Куыд сын хъуамæ загътаид, уый бæрц æмæ 
мын уый бæрц раттут? Сæ цæсгом куыд хъæцы, афтæ. Уый 
сын сæ марды лæвар дæр аласдзæн. Ау, ирон нæу? Æмæ 
хъуамæ ирон лæджы мард æцæгæлон горæты ныууадза æмæ 
йæхæдæг рафардæг уа? Æмæ ма уæд цæй ирон лæг у? Уæд ма 
ирон лæджы ном цæмæн хæссы? Уæд ма Ирыстоны зæххыл 
йæ къах куыд æрæвæрдзæн? 
Уæддæр сын бамбарын кодта: Дзæуджыхъæуæй Ростовмæ 
мард мин æмæ æрдæгыл æрласта. Уадз æмæ аргъ зоной. Гæнæн 
уыд æмæ сæ фылдæр райстаид, фæлæ... Дæ фыдгул Махары 
куысты фæкусæд. Алы бон мæрдтæ ласын æнцон у? Алы бон 
уыдонмæ кæсын æнцон у? Цард æнæуи дæр тыхст æмæ уырыд, 
цæстысыг æмæ хъарæг. Æмæ доа ды та афтæмæй судзаггаг 
мæрдты лас, алы бон мароймæ хъус. Цы гæнæн и? Уыцы 
куыст дæр хъуамæ исчи кæна. 
Хистæр лæг йæ дзыппæй æхца систа: «Мæнæ мин сомы 
æмæ...» Куыддæр ныкъкъæмдзæстыг, цыма исты давта кæнæ 
Махарæн гæртам лæвæрдта. Чи зоны, фаг кæй не сты, уый 
зыдта æмæ уымæн ныфсæрмы, ныддыдæгътæ. Махар ын 
зæгъынмæ хъавыд: цы дæм ис, уыдон æри æмæ алыг. Уæдæ 
сылгоймаджы сым-сым цы кæны? Мард ласынмæ рацыдтæ, 
уæд хъуамæ дæ дзыппы исты уа. Æппынкъаддæр — æртæ 
мины. Æмæ ма саби уыдзæн, фæлæ алчидæр йæ капеккыл 
фæстæмæ хæцы, ауæрды йыл. 
— Хорз. Цомут. 
Æцæгдзинадæй сын фылдæр раттын æмбæлд. Дæ мард мама 
æруазал уæд, афтæмæй дын машинæ фæуæд йæ аласынæн, 
уый кæуылты удæнцой у! Æмæ сын бамбарын кæнын хъуыд. 
Дæс туманы дæр æхца у, дæс æмæ ссæдз туманы та ноджы 
фылдæр æхца сты. Цæй, цы ис, уый хорз. 
Махар æхца йæ дзыппы сæвæрдта. Дæсгай тумантæ. Уым 
сæ сæ цуры куыд нымадтаид? Уæддæр йæ зæрдæ ’хсайдта: 
мæрдджын-мæрдджын, фæлæ адæймаг адæймаг у — сайын 
дæр зоны. Æмæ машинæ рынчындоны кæрты куы æрлæууыд, 
дыууæ нæлгоймаджы куы фæаууон сты, уæд йе ’хца баны- 
мадта. Мин сомы. Йæ уырзтæй сæ асгæрста: кæд мæнг æхцатæ 
сты. Мæнг æмæ æцæг æхцаты æхсæн цы хицæндзинал ис, 
уымæн цы зоны, фæлæ уæддæр... Стæй сæ йæ пинджаччы 
дзыппы нæ, фæлæ йæ хæдоны Дзыппы нывæрдта. Махар йæ 
158 

сæрыл хъен куы слæууа, уæддæр не схаудзысты. Фылдæр сæ 
райсын хъуыд æмæ-гъа. Ныры рæстæджы мин сомы цы сты? 
Сæ цæсгом се ’вдисæн. Дзибус амондджын разынд. Моргмæ 
нæ бахæццæ. Æвæццæгæн, дохтыртæн æхца радтой, æндæр 
сын æй афтæ тагъд раласын нæ бауагътаиккой. Цымæ йæ 
цасæй балхæдтой? Хъуамæ сын бæлвырд аргъ уа. Ныртæккæ 
æнæ æхца иу къахдзæф дæр нæ акæндзынæ, уазæгдонмæ цæ- 
уыс, уæддæр æхца бафид. Тагъд афтæ суыдзæн, æмæ ус йæ 
лæджы æнæ ’хца ратгæ йæхимæ хæстæг нал уадздзæн. 
Цæстфæлдахджытæй къах размæ айсæн нал и, райсом та бын- 
тондæр сбирæ уыдзысты. Кæйдæр судзаггаг мардæй дæхицæн 
æхца кус — худинаг! Уыцы капеччытæ адæймагæн йæ фар- 
сыл дæр нæ бахæцдзысты. Æви уыдон тынгдæр хæцынц? 
Махар кусæг у, сау кусæг æмæ уыдæттæн ницы зоны. Цы 
йæм хауы, уый йæ сыгъдæг фæллойæ, йæ сурхидæй. 
— Æмæ мын искуы мæхицæн кæнæ мæ цотæн уæд та маст 
куы скодтаид... 
— Цал азы йæ зонын æмæ дзы иу æнæууылд, иу æнæрхъуы- 
ды, иу æнæджелбетт ныхас никæд*фехъуыстон. 
*— 0, мæ бон куыд бакалд, мæ мадызæнæг! 
— Цæрæнбонты йæхи бахордта. Фæлтау скъолайы хуы- 
мæтæджы ахуыргæнæгæй куы куыстаид, фæлтау заводы 
зæгæлтæ куы арæзтаид, фæлтау шофыры дæсныйад куы рай- 
стаид. Цæй кандидат æй хъуыди? 
— Адæймаг йæхицæй æндæр адæймаг сараза, уый гæнæн 
нæй, дæ туг нæ раивдзынæ. Дзибус цыфæнды куыст куы код- 
таид, уæддæр уыцы Дзибус уыдаид. 
— Институты кусын куы райдыдта, уæд ын бæргæ дзырд- 
тон: цалынмæ фæфидар уай, кандидаты диссертаци бахъ- 
ахъхъæнай, уæдмæ дæхиуыл фæхæц, мацы дзур. 
— Æнæраст хъуыддæгтæм дын йæхи урæдта! 
— Институты дыууæ мæйы дæр нæма акуыста, афтæ йæм 
декан æмæ кафедрæйы хицау фæдзырдтой: дыккаг курсы ахуыр- 
гæнæг иу къуыри нæ уыдзæн æмæ йæ бæсты лекцитæ куы 
бакæсис. Бæгуыдæр — бакæсдзæн. Адæймаг фæрынчын дæр 
зоны, командировкæйы цæуын дæр бахъæуы. Ау, Дзибус адæй- 
маг нæу? 
Уыцы къуыри ахаста дыууæ мæйы. Афоныл æй не ’рурæд- 
та, уæд цалдæр азы дæр ахастаид. Уыцы ахуыргæнæджы бæсты 
цалдæр боны куы акуыста, уæд йæ цæстытæ сабыргай гом 
кæнын байдыдтой æмæ йæ сæр нынкъуыста: цы ми кæны? 
Чи у, къæхтæсæрфæн псул? Ахуыргæнæг — партийы обкомы 
бæрнон кусæг. Акæса, æхца йын нæ фаг кæны æмæ ма инсти- 
ХУты дæр акусы, мæгуыр. Иу командировкæйы дæр нæ уыд. 
-. Цæй рынчын æмæ цæй цыдæр — æхснырсгæ дæр не ’ркодта, 
159 

саг-сырды хуызæн æнæниз лæг у. Æмæ уæд уый цы хабар у, 
йæ куыстмæ цæуыннæ цæуы? Дзибус хъуыддаг бамбæрста: 
уый хицау у, партийы бæрнон лæг, æмæ хъуамæ æнцад-æнцойæ 
йæхицæн фæлмæн къæлæтджыны бада, æхца иса, Дзибус та 
йæ бæсты лекцитæ кæса. Цæмæн?^Цæй охыл? Уыцы бæрнон 
лæг æм уæд та дзургæ куы фæкодтаид: мæ хур, Дзибус, иу 
цасдæр рæстæг мын мæ сæйраг куыстæй мæхи атонæн нæй 
æмæ уал мæ бæсты бафыдæбон кæн. Куыннæ! Уый дын йæ 
сæрмæ хæссы! Йæ цуры Дзибус чи у? Цæмæн хъуамæ дзура 
уыимæ? Дзибус алцыдæр хорз бамбæрста. Æмæ декан æмæ 
кафедрæйы хицауæн загъта: сæ мидбынаты ризæджы кæмæй 
ризынц, уый бæсты абонæй фæстæмæ иу сахат дæр нал ба- 
кусдзæн. Æгъгъæд! Дзибус цагъар нæу. Декан æмæ кафед- 
рæйы хицау ницы дзырдтой, кæрæдзимæ-иу бакастысты, 
уынæргъæгау-иу ныуулæфыдысты. Рæдийы, тынг рæдийы 
Дзибус. Цæмæй йæ цард нывыл сараза, йæ цард нывыл ацæ- 
уа, уый тыххæй йын замманай фадат и æмæ йæ йæхæдæг 
йæхи къухтæй халы, йæ амондæй лидзы. Партийы бæрнон 
„лæджы бæсты дыууæ мæйы нæ, фæлæ аз, дыууæ азы куы 
бакуса, уæддæр хъуамæ ма батыхса, нæ фæлæ цин кæна. Нæ! 
Ницы хуызы! 
— Сразы йæ хъуыд. 
— Дзибус йæ цæсгомы ныхмæ никæд рацыд. 
— Никæд рацыд æмæ йæ цард фехæлдта. 
— Уый йæхæдæг афтæ нæ хъуыды кодта. 
...Уыцы стыр ныхæстæ: йæ цæсгомы ныхмæ никæд рацыд, 
афтæ, уфтæ... Махар уыцы рæсугъд ныхæстæ куы фæхъусы, 
уæд æм худын фæцæуы, стæй йæ мидбылты нæ, фæлæ йæ 
хъæлæсы дзаг. Фæлывд, мæнг ныхæстæ! Махар дзы иу ныха- 
сыл дæр нæ феууæнды. Æмæ сыл куыд æууæнда? Нæ фæлæ, 
уыцы бæрзонд, стыр ныхæстæ чи кæны, уыдон æм фæлывддæр 
æмæ мæнгарддæр кæсынц. Се ’цæг цæсгом æмæ удыхъæд уыцы 
рæсугъд ныхæсты бын бамбæхсынмæ фæхъавынц. Æмæ сæ 
æмбæхсгæ дæр бакæнынц. Æрмæст Махарæй ницы бам- 
бæхсдзынæ: адæймаг нæма сулæфы, афтæ йын йæ хъуыды 
бамбары. Махары цард бирæ цæуылдæрты сахуыр кодта. Уæдæ 
уый та афтæ зæгъы: адæймаг алы бон дæр йæ цæсгомы ныхмæ 
цæуы. Мæнæ Махар Дзибусы ласы æмæ уый тыххæй æхца 
райста. Æмæ йын уыцы æхца райсын æхсызгон уыд? Тынг 
зын! Фæлæ цæрын хъæуы, бинонтæ дары. Æмæ бинонтæ го- 
рæты сæрмæ комæй цы дымгæ радымы, уымæй нæ фæдардзынæ: 
уый нæ бахæрдзысты, уый дæ сабийы уæлæ не скæндзынæ. 
Æрыгонæй, дæ туг пæлхъ-пæлхъæй куы фыца, уæд хъыл- 
липпытæ æмæ схъиудтытæ кæнын æнцон у, фæлæ дыл царды 
уæз куы æрæнцайа, уæд та? Чи зоны, Дзибус æрыгонæй исты 
160 

æнæууылд ныхæстæ сæппæрста; чи зоны, уæд йæхицæй 
рæстдзинадыл тохгæнæг арæзта, æцæгдæр. Фæлæ йæм цымæ 
фæстæдæр фæсмон не ’рцыд? Æрдæгмардæй, йæ зонд ма цыдæр 
æцæгдзинад куы ахста, уæд йæ хъуыды нæ аивта? Кæд нæ, 
уæд йæ зонд йæ гаччы нæ уыд. Чи зоны, йæхи равдисынмæ 
хъавыд, чи зоны, йæхицæй цыдæр арæзта. Акæс-ма, уый 
рæстдзинадыл тохгæнæг у, иннæтæ та мыстыты хуызæн сæ 
хуынчъыты ныббырыдысты. Йе та никуы ницы федта, чин- 
гуытæ фæкаст æмæ йæ уыдон сæ фæстæ асайдтой. Уæдæ Ма- 
хар та афтæ зæгъы: æппæты стырдæр, æппæты зондджындæр 
ахуыргæнæг цард у. Кæд дæ исты базонын фæнды, кæд, ма 
фæрæдийай, уый дæ цæст дæхицæн уарзы, уæд алы бон дæр 
дæ алыварс цы цæуы, ууыл хъуыды кæн, дæ алыварс цы адæм 
и, уыдоныл ахуыр кæн. Уæдæ ма цард, чысылæй фæстæмæ 
мæнæ Махары æууæрдгæ куыд рацыд, Дзибусы афтæ куы аууæр- 
стытæ кодтаид, уæд æндæр зарæг нæ зарыдаид? Акæса, обко- 
мы кусæджы бæсты цалдæр лекцийы цæмæн бакæса? Уый 
сæрмæ æрхæссинаг у? Æмæ дыккаг курсмæ иу къахдзæф дæр 
нал бакодта. Обкомы кусæгмæ бамидæг, хъуамæ йын йæ хъуын 
ацæгъда: дыууæ раны цæмæн кусы, иу дзы суæгъд кæнæд. 
Кæд ын институты лекцитæ кæсынæи фадат нæй, уæд йæ курс 
искæмæн раттæд, цалдæр ахуыргæнæджы мызды æмбисыл 
куы кусынц: институты куы вæййы, куы нæ æмæ студентты 
сайын тæригъæддзинад у. Хицау дæ, зæгъгæ, уæд дæ цы 
фæнда, уый хъуамæ кæнай? Ахуыры аз куы райдыдта, ууыл 
цал мæйы рацыд? Æмæ цал хатты æрлæууыд студентты цур? 
Лæвар æхца дæ дзыппы æфсæр, уый сæрмæ æрхæссинаг нæу, 
йæхи коммунист куы хоны. 
Хицау æм хъуыста, хъуыста, йæ сæр, дам-иу банкъуыста, 
йæ уæрæх, райдзаст уаты къуыммæ дам-иу нымдзаст, аджих. 
Иу афон сыстад, йæ къæхты бынæй ныуулæфыд æмæ, дам, 
загъта: «Æз дын æмбаргæдæр æнхъæл уыдтæн». Æмæ рацыд, 
Дзибусы уым сым-сымгæнгæ ныууагъта, ома дæ ныхас дæр 
æмæ дæхæдæг дæр — ницы. Уый та, мæгуыр, афтæ æнхъæлдта: 
йæ пакъуы йын акалдзынæн, сбæгънæг æй кæндзынæн æмæ 
йæ горæты сæйраг уынджы афтæмæй рарвитдзынæн. 
Æвирхъау рæдыд! Дæхи къахæй къæппæгмæ бацу, дæхи 
къахæй сæрсæфæн фæндагыл æрлæуу. 
— Дзибус, цы стыр бæллæхы бахауд, уый уæддæр нæма 
æмбæрста. Донмæ фæрæтæй лæбур!.. 
...Уый чи загъта? Чифæнды уæд,— раст у. Дзибусы фæйнæ 
фарс цы адæм бадынц, уыдон æй зондджын хонынц. Махар 
та йæ æдылы хоны. Æмæ Махар раст у. Дынджыр, хæхтæ чи 
фæлдахы, хæхтæ чи гæрды, ахæм трактор æрбацæуы 
уынæргъгæ, ды йæ ныхмæ дæхи сарæзтай: хъуамæ йæ мæ 
С Дысоиы фын 
161 

быны аууæрдон, фæнык æй фестын кæнон. Уымæн гæнæн и? 
Дæ развæндаг ма уын, афтæмæй дæхи размæ аппар, уый зон- 
дыл дзуры! Уасæгæн йæ сæр атæхын кæн, феуæгъд æй кæн 
æмæ ма уæддæр азгъордзæн æмæ ма суанг уый дæр, ахæм 
уавæры фæндаг фесгары. Уæдæмæ, Дзибус æнæсæр уасæгæй 
дæр æдылыдæр уыди. Афтæмæй дыгай, æртыгай институттæ 
каст фæвæййынц, кандидаттæ æмæ доктортæй агæпп ласынц. 
Фосы дохтыртæ. Махар астæуккаг скъола дæр каст нæ фæци, 
æмæ ма уый дæр цыдæртæ куы æмбары: мадимæ хъæбысæй 
ма рахæц, куы рахæцай, уæд та йæ абырс. Обкомы кусæг, 
хайады хицау — уый уæйыг уыди, Дзибус та — мæлдзыг. 
Æмæ уыдонæн иумæ быцæугæнæн и? 
— Дзибус æууæндыд: иу бон æнæмæнг рæстдзинад 
æрцæудзæн, фæуæлахиз уыдзæн. 
— Æмæ йæ рæстдзинад æрцыд. 
— Рацарæзт. Уый Дзибусы уæлахиз дæр у. 
Ха-ха-ха! Æмæ, дам, ма ныххуд. Махар йæхимидæг худы, 
Æдылы у! Хъæрæй кæдæм худы. Акæс-ма, рацарæзт Дзибусы 
фæрцы райдыдта, уый базмæльга кодта ацы стыр паддзахад. 
Æмæ ма уæд Горбачев æмæ йæд... Сахаров та цы сты? Стæй 
рацарæзт цы у? Æцæг рæстдзинад? Цавæр рæстдзинад? Иу 
адæймаджы, цалдæр адæймаджы æви æппæт адæмы рæстдзи- 
над? Стæй, ацы зæххыл æцæг рæстдзинад и? Махар йæхи цас 
зоны æмæ нырма æцæг рæстдзинад хæстæгмæ нæ, фæлæ 
дардмæ дæр нæма федта. Скъолайы ахуыргæнджытæн цалдæр 
хатты фæлварæн сарæзта. 0, фæлварæн. Рæстдзинад æвзарæц 
фæлварæн. Алгебрæйы хынцинаг, йе ’мбалы, колхозы сæрда- 
ры фырты тетрадæй сфыста. Иу стъæлфы онг, куыддæриддæр 
уыд, афтæ. Æмæ уымæн — фондз, рæсугъд, пæр-пæр кодта, 
уæларвмæ стæхынмæ йæ бирæ нал хъуыд, ахæм фондз. Ма- 
харæн та — цыппар, хæдмæл, цыма ныртæккæ йæ уд сисдзæн, 
ахæм цыппар. Кæд Махар йæ хынцинаг раст не сфыста, кæд 
дзы исты ауагъта? Нæ! Уæдæмæ Махар колхозы фермæйы 
æхсæвгæсы фырт уыд, уымæ хъуамæ ахуыргæнæг цы 
æнхъæлмæ кæса? Цы пайда йын дзы ис? Колхозы сæрдар та... 
Махар дыууæ тетрадимæ ахуыргæнæджы стъолы цур куы 
æрлæууыд, уæд æнхъæлдта: цыртæккæ ахуыргæнæг 
фырæфсæрмæй сырх-сырхид афæлдæхдзæн, зæххы скъуыды 
ныххауынмæ цæттæ уыдзæн. Куыннæстæй! Иу нуар дæр дзы 
нæ фезмæлыд, йæ цæст дæр нæ фæныкъуылдта. Нæ фæлæ 
Махар фæаххосджын. Йæ фыстытæм нæ кæсы? Уыдон цавæр 
дамгъæтæ æмæ нымæцонтæ сты? Карчы къæхтæй фыстыты 
хуызæн, зылынтæ-мылынтæ, равзарæн сын нæй, чъизи. 
Уымæн та, колхозы сæрдары фыртæн йæ алы дамгъæ, йæ алы 
162 

нымæц дæр аив, рæсугъд, джиппæй уагъды хуызæн, адæймаг 
сæм кæсынæй не ’фсæды. Махарæн «цыппар» нæ, фæлæ 
«æртæ» æвæрын хъуыд. 
Махар тетрæдтæ райста, алы дамгъæмæ дæр лæмбынæг 
фæкаст. Уырзæй басгарæн сын куы уыдаид, уæд сæ уырзæй 
дæр басгæрстаид. Фæкаст сæм æмæ сæрдары фырты дамгъæтæй 
æмæ нымæцонтæй иу дæр джиппæй уагъды хуызæн нæ уыд. 
Нæ фæлæ Махары куыст аивдæр, рæсугъддæр фыст уыд. Уæд 
кæм и рæстдзинад? Рæстдзинад кæй нæ и зæххыл, Махар ууыл 
дызæрдыг кæнын райдыдта. Уæд фырмæстæй йæ цæстытæ 
доны разылдысты. Цыдæр уысм йæ сæры атахт: дæ тетрад 
дард фæхæсс æмæ дзы ахуыргæнæджы бырынчъытæ 
ныкъкъæрцц кæн. Æмæ йæм зилгæ дæр ракодта, фæлæ йæхиу- 
ыл фæхæцыд. Уæддæр æй исты хуызы йæ маст суадзын хъуыд. 
Йæ бон цыд æрмæстдæр йæ тетрадыл æмæ уымæ фæлæбурдта, 
лыстæг æй апырхæнтæ кодта, цæхгæр фæзылд æмæ къласæй 
разгъордта. Цæмæй хъæрæй ма скæуа, уый тыххæй йæ бинаг 
былыл дæндагæй ныххæцыд. Афтæ тынг ыл ныххæцыд æмæ 
йæ туг ракалд. 
Нæ! Рæстдзинады кой мачи кæнæд! Уымæн æмæ никæд 
уыд! Нæй! Стæй нæ уыдзæн. Адæймаг йæхи рæстдзинадæй 
иннæ адæмы рæстдзинад нæ зоны, уыдоны рæстдзинад ын 
æцæгæлон у, уыдоны рæстдзинад æм дард у. Æз! Æз! Æз!.. 
Алцыдæр уый алыварс зилы. Владимир Асланбекович, Вало- 
дя, Ладемыр... Уымæй арæхдæр чи дзырдта рæстдзинадыл, 
адæймаджы сыгъдæгдзинадыл. Æцæгдзинадæй та... Махармæ 
фыццаг рæстæг афтæ каст, цыма сæ бинойнаг у, Ладемыры 
кæстæр æфсымæр у. Фыццаг дыууæ-æртæ мæйы, æвæццæгæн, 
Владимир Асланбекович цалынмæ Махары базыдта, баууæн- 
дыд ыл, уæдмæ дзы иу æвзæр ныхас, иу æнæууылд ныхас 
никæд схауд, цыма бындзыл дæр никæд аныдзæвыд, йæхи 
афтæ дардта. Стæй, Махар дуры хуызæн фидар кæй у, уый 
куы базыдта, кæронмæ йыл куы баууæндыд, уæд байгом, уæд 
райхæлд. Ай-гъай, уый размæ Махары куыстмæ райсыны 
агъоммæ дæр æй хорз зыдта, лæгæй-лæгмæ нæ, фæсаууонмæ. 
Махар чи у, цавæр адæймаг у, уый тыххæй иу æмæ дыууæ 
лæджы нæ бафарстаид. Уæдæ дын ахæм бæрнон кусæг 
йæхицæн æнæзонгæ, æнæнхъæлæджы адæймаджы исы шо- 
фырæй? Ницы хуызы! Уый Махар нæ, фæлæ авдæны сывæл- 
лон дæр зоны. Гаражы хицауы цæрæнбон бирæ уæд, уый 
фæрцы бахауд Махар уыцы куыстмæ. Хъавджытæ йæм цалдæр 
уыд, фæлæ схауд Махары хал. Æмæ хуымæтæджы нæ — га- 
ражы хицау ыл æууæндыд, нæ йæ фæсайдзæн, йæ хæдтулгæ 
æдзухдæр уыдзæн чындздзон чызджы хуызæн сыгъдæг, 
рæсугъд æмæ, кæй зæгъын æй хъæуы — æдзухдæр рæвдз, 
цæттæ. Цыфæнды афон дæр Махармæ бадзур, æмæ машинæ 
163 

расыххуытт кодта, зивæг сывæллонæй фæстæмæ дæр нæ зоны. 
Иæ машинæйы уынæрæй дæр, цы дзы «риссы», уый фыццаг 
сулæфтæй дæр базоны. Йæ цæстытæ йын бабæтт æмæ ма- 
шинæйы цыфæнды хай дæр рафтаудзæн æмæ йæ фæстæмæ 
сæвæрдзæн. Æмæ ахæм шофыр цæмæй æвзæр у? Ай-гъай, 
æрмæст уый тыххæй не схаудта Махары хал. Гаражы хица- 
уæн чысыл цыдæр авæрдта. Чысыл цыдæр цæмæн? Уæд мины 
æрдæг кæуылты æхца уыд! Гаражы хицауæн йæ сæмæн ай- 
сæрста, æмæ уæд цæлхытæ хорз тæхынц, хорз зилынц. Уыцы 
мины æрдæг ын дзыхъхъынног «Волгæйы» дуæрттæ байтыгъ- 
той. Æмæ Махары зæрдæ кæд Ладемырыл тынг фæхудт, 
уæддæр уыцы мины æрдæгыл фæсмон никæд кодта. Йæ 
къæхтыл уыцы куысты фæрцы слæууыд. Ноджы ма дæ дæ 
хицауы хорзæх куы фæуа, уæд дын алырдæм дæр — фæндæгтæ. 
Æмæ уый тыххæй арвæй стъалытæ скъæфын нæ хъæуы. Хорз 
кæстæр у. Уисæн кæн, уисæн кæнын нæ уарзыс,— æмæ йæ 
уарзгæ та чи кæны, фæлæ уавæр афтæ у, уæд шофыры 
куыстмæ дзæгъæлы бахъавыдтæ, цалынмæ дæ хицау дзæгъæл 
куыдзы тард нæ ракодта, уæдмæ дæхæдæг ацу. 
Владимир Асланбекович æмæ Махары ныхас кæрæдзиуыл 
хорз бадт. Ладемыры Махаримæ зул ныхас скæныны сæр 
никæд бахъуыд. Цы йæ кæнын хъæуы, уый-иу ын йæ 
цæстæнгасæй, йæ фыццаг сулæфтæй, йæ къухты фезмæлдæй 
ацахста. Æнхъæлдæн, Владимир Махарыл куыд æууæндыд, 
афтæ иуыл дæр нæ. Æви йæм уый кæсгæ афтæ кодта? 
Æвæццæгæн. Уыцы изæр ын хорз фæлварæн уыди. 
Ладемырæн йæ уд, йæ дзæцц — машинæ скъæрын. Горæтæй 
ахызтысты, уæд-иу Махармæ æрбакаст, ома мæ бынат мын 
суæгъд кæн. «Хорз»,— бахудт-иу æм Махар æмæ-иу Владимир 
Асланбекович шофыры бынаты сбэдти.Æддаг бакастæй афтæ 
зынд, цыма машинæ хорз зоны, алы хай дæр дзы суанг чы- 
сыл винты онг уырзтæй басгæрста. Æцæгдзинадæй та... Ницы 
йын зыдта. Махары космосон науы æрбадын кæн, уæд дзы 
уый исты зонид? Æмæ ма дзы уый цыдæр прибортæ раир- 
тасдзæн, фæлæ йæ хицау... Уæддæр-иу — уыцы ныфсджынæй 
рулыл æрхæцыд. Диссаг, хицауадмæ, цыма алцыдæр тынг 
хорз зонынц, уыцы ныфс кæцæй цæуы? Хъуыддагæн мурдæр 
ницы æмбардзæн, уæддæр йæхи афтæ æвдисдзæн, цыма йæ 
уымæй хуыздæр ничи зоны. Æвæццæгæн сын уый Хуыцауæй 
лæвæрд у, гуырцæй йæ семæ рахæссынц. 
Ладемыр-иу машинæ скъæргæйæ йæхи фæстæмæ ауагъта. 
Уымæ бакæсын диссаг уыди — бæсты бикъ, комы дæгъæл. 
Гæнæн уыд, уæд-иу хæдтулгæ уæлæрвты аскъæрдтаид, 
хæдтæхæг-иу дзы рауайын кодтаид. Махармæ-иу æрбакаст, 
ома хорз не скъæрын? Уый-иу æм бахудт: хорз, тынг хорз! 
Уæдæ йын афтæ загътаид: «Руль суæгъд кæн. Æддæмæ ра- 
хиз!» Æмæ æдылы уыд? Кусын æй нал хъæуы? 
164 

Ладемыр-иу куыддæр шофыры бынаты сбадт, афтæ-иу 
Махары зæрдæ ницæуылуал хæцыд. Иу цæстæй размæ 
фæндагмæ каст, иннæмæй йæ хицаумæ, йæ фезмæлдмæ: чы- 
сыл цыдæр, уæд хъуамæ цæттæ уа, руль ацахса, фыдбылыз 
ма æруадза. Махар тынг хорз æмбæрста: халы, тынг халы 
æгъдау, йæ бынат хъуамæ Владимир Асланбекович нæ, 
бæстæйы паддзахæн дæр ма радта, фæлæ... Фыдæлтæй нын 
замманайы æмбисонд баззад: дæ бæх, дæ ус æмæ дæ ма- 
шинæ макæуыл баууæнд. Зондджын, хъуыдыйæ йемыдзаг 
æмбисонд... 
Валодя... Уæд æм Махар Владимир дæр, Ладемыр дæр, Ладе 
дæр, Валодя дæр никæд сдзырдта. Владимир Асланбекович. 
Йе ’мбæлттæ, иу хæдон дæр ын уæрæх кæимæ уыд, уыдон æм 
куыд дзырдтой, афтæ йæм цæмæн хъуамæ дзырдтаид? Стæй 
йæ æмбæрста: йæ ном æмæ йæм йæ фыды номæй куы фæдзу- 
ры, уæд ын æхсызгон вæййы. Ныр ма цæй Владимир Аслан- 
бекович у! Ладемыр у. Нæхи ирон Ладе. 
Фæсизæр, фæсахсæвæр искæцæй æрбацæуынц, Ладемыр 
уæлдай арæхдæр уæд уарзта машинæ скъæрын. 
Уыцы изæр æрбацæйцыдысты Хъобангомæй. Махар кæса- 
джы хуызæн — сыгъдæг, æвронг. Æнæуи дæр мæлæты аназаг 
куы нæ у, уæд ма дын машинæйыл бадгæйæ нуазы? Ницы 
хуызы! Йæ мад æмæ йæ фыд мæрдтæй куы рацæйцæуиккой, 
уæддæр иу хуыпп не скæнид. Машинæйыл бады æмæ афтæмæй 
искæд бæгæныйæ дæр ацахуыста, уый нæ хъуыды кæны, стæй 
нæ уыдзæн. 
Ладемыр дзæбæх анызта. Æмæ йын тайгæ дæр хорз кодта. 
Иу арахъы авг йæ хъуыртты дæр нæ зынд, дыккаг авгæй-иу 
чысыл бацардхуыз. Уæвгæ, цардхуыз кæд нæ уыд! Æниу, ай- 
гъай йын тади. Уæдæ ма къабускатæ æмæ дзулы къæбæримæ 
афтæ банызтаид! Хуыцауыстæн, йæ цыппæртыл бырыдаид, йæ 
быны мызтаид, йæ хæдзары йыл никæд сбон уыдаид. Фæлæ 
хæринаджы дзæбæхæй дæ фынг куы «сæтта», къуыдырфых 
дзидза, физонæг, фыдджынтæ, карк духовкæйы фыхæй, уæ- 
либæхтæ, халсартæ æмæ кæрдæджыты дзæбæхтæ, уæд 
афтæмæй цæуыннæ ис нуазæн. Нозт та дзы ногираг арахъ, 
карбит кæнæ карчы фаджыс фæхъ’æбæрдæр кæныны тыххæй 
кæмæ бафтауынц, ахæм куы нæ уыд, мыййаг. Барæвзар конь- 
як, барæвзар уырыссаг арахъ, сыгъдæг хорæй конд ирон арахъ, 
чехаг бæгæны, Зæрæмæгæй ласт дон. Дæ зæрдæйы дзæбæхæн 
нуаз, дæ зæрдæйы дзæбæхæн цæл кæн. Уæдæ-иу сæм кусæр- 
тытæ дæр куыд нæ уыд! Сæ ацыдмæ-иу аджы пæлхъ- 
пæлхъæй фыхт, кæнæ-иу сæ хæдфæстæ æрбахæццæ. Махар 
йæхæдæг цал кусарты акодта, уал.хорзы йæ уæд. Фыс ссæдз, 
дæс æмæ ссæдз минутмæ акой кæндзæн, цæсты 
фæныкъуылдмæ йын йæ царм астигъы. Тымбыл къухæй. 
165 

Ладемыр æппæты фылдæр цы уарзта: ног æргæвст кусæртта- 
джы хуылфыдзаумæттæй физонæг. Сæ хъарм тæф ма фын- 
дзыл æмбæлы, афтæмæй дзы цæхæрыл авæр. Ахæм фи- 
зонæгæй-иу æдзухдæр æхсызгонæй ахордта, зæрдиагæй. 
Уыцы изæр дæр фæсвæд абадынæн цыдæриддæр æмбæлы, 
цыдæриддæр хъæуы, уыдонæй хъуаг нæ уыдысты. Уæле исгæ 
— бынæй ахадгæ фынг сæ рацыдмæ алцæмæйдæр — цæттæ. 
Æрбад æмæ гаджидау рауадз. Ладемыр куыддæр рахызт, афтæ 
хуылфыдзаумæттæй физонæг æртæ чъирийы уæлæ февзæрд. 
Шофыр дæр кæд лæгыл нымад у, уæд уыимæ цыппар лæджы 
иууылдæр уазæгæн лæггад кæнынмæ цæттæ уыдысты. Махар 
уайтагъддæр бамбæрста: йæ хицау æмæ фысымты цыдæр ны- 
хас и, хъуыддаджы ныхас, æмæ йæхи иуварс айста, иннæ 
шофыр дæр йæ фæстæ рацыд, сæхицæн фынг ацарæзтой. 
Æрмæст-иу куы сæ иу, куы сæ иннæ фынгмæ æхсгæ уад ба- 
кодта: кæд хистæртæн исты авæрын хъæуы, кæд исты хъуаг 
сты, сæ дзидза сын хъармæй хъарммæ ивтой, афтид æвгтæ 
иуварс авæр æмæ фæзил. Ладемыр æмæ йæ фысымты ныхас- 
иу дард кæцæйдæр хъуысæгау æрбайхъуыст æмæ Махар 
æппындæр дызæрдыг нал кодта: дзурынц тынг ахсджиаг 
уæрæх, бæрзонд, гауызæй æмбæрзт пъол уаты чи не сфида- 
удзæн, ахæм хъуыддæгтыл. Сæ фембæлд, æвæццæгæн, хорз 
ацыд: фæстæмæ иууылдæр здæхтысты хъæлдзæгæй, 
зæрдæрухсæй, уæнгрогæй, сæ цæсгæмттæй рухс калд. Ар- 
гъæутты бæстæйæн уал рæстæгмæ хæрзизæртæ, хæрзæхсæвтæ 
загътой, сæхи фæндагсар Уастырджийыл бафæдзæхстой — 
æмæ машинæтæм. Алцæмæн дæр бæрц æмæ афон и. Ладемыр 
йæ цæстытæй ацамыдта: æри-ма дæгъæлтæ. Æмæ йæм сæ 
Махар радта. Бæргæ йæ нæ фæндыд, ноджы нозтджын æмæ... 
Зæгъын æм ницы сфæрæзта, фæлæ йæм йæхи бакъул кодта: 
Махар йæхæдæг сбаддзæн рулыл. Зыдта йæ — нæ бакоммæ 
кæсдзæн, исты йæм куы сдзура, уæд ма йын, чи зоны, фæхъыг 
уа æмæ фæлтау дæ дзыхыл хæц* Раздæр ын цалдæр хатты 
загъта, фыццаг фæсномыгæй, дæлгоммæ ныхасæй, курæгау, 
стæй комкоммæ, фæлæ дзæгъæлы, æмæ йыл уæд йæ къух 
ауыгъта: цы уа, уый уæд. Æппынфæстаг, дзуапп уый дæтдзæн. 
Фæлæ куыд рабæрæг, афтæмæй дзуапп Махар лæвæрдта, 
кæройнаг уый разынд. 
Горæтмæ фæзылдысты, æмæ сау «Волгæйы» цыд ноджы 
фæтагъддæр. Цыдæвдисæг чысыл фатæг сæдæйæ ахызт — æмæ 
Махар йæхи нал баурæдта: 
— Æгæр тагъд кæныс. 
— Æз?!— æмæ Ладе бахудт: ома сæдæ километры мæнæн 
цы сты. 
Хæдтулгæйы цыд ноджы фæтагъддæр. Уæд Махары цæхгæр 
зæгъын хъуыд: «Æруром. Шофыр æз дæн, машинæ хъуамæ æз 
скъæрон». Зæгъын æй хъуыд: «Алчи хъуамæ йæхи куыст кæна». 
166 

Сæ фæстæ цы машинæ цыд, уый фæразæй. «Æмæ мах 
хæрæгуæрдоны бадæм, æнхъæлынц?-— бахудт Ладемыр.— Ам 
дæр лæппутæ и». 
Машинæйы цыд бæлвырд фæтагъддæр. Уыцы хиуарзон- 
дзинад! Уыцы сæрыстырдзинад! Ноджы ма иу арахъ куы ана- 
зай, уæд... Ирон лæджы йæ сæрыстырдзинад сафдзæн. 
Махар ма йæ ныр дæр хорз хъуыды кæны — йæ уæнгты 
цыдæр риз ацыд, йæ зæрдæ цыма куыддæр суæгъд æмæ змæлгæ 
бакодта, æрхауынмæ хъавыд, афтæ йæм фæкаст. Æвæццæ- 
гæн... Æвæццæгæн нæ, фæлæ æнæмæнг—иннæ машинæ кæй 
фæразæй, уый Ладемырмæ хардзау æркаст. Гъа, ныр æй бай- 
йафа, йæ иу фæрсты асыххуытт кæна æмæ йæ разæй фæуа, 
афтæ... Цыдæр машинæ, рог машинæ куыд æрбацæуы, уый 
ма ауыдта Махар, йæ зæрдæ риуы куыд сцæлхъ-цæлхъ кодта, 
уый дæр банкъардта, уыциу рæстæг дуне куыд батар, уыциу 
рæстæг йæ алыварс дуне цæхæртæ куыд акалдта, уый дæр ма 
йæ цæстытигъæй ауыдта, æндæр ницыуал федта, æндæр ни- 
цыуал базыдта. Нæ! Базыдта. Уæлдæфы фæндаггæронмæ куыд 
атахт, уый дæр ма базыдта. Атахт æртæ-фондз метры. Фес- 
тад, цалдæр къахдзæфы акодта æмæ йьга цыма йæ къæхтæ 
исчи цæвæгæй ракъуырдта, афтæ æрхауд. Æрхауд æмæ ни- 
цыуал базыдта. Уый, æвæццæгæн, нымадæй ахаста цалдæр 
уысмы, фæлæ Махармæ фæкаст æнусы хуызæн. Ракаст, йæ 
къæхтыл слæууыд, фæлæ йæ нæ урæдтой, йæ быны рызтыс- 
ты, фæдыдагъ кæнынмæ сæ бирæ нал хъуыд. Йæ буар æмхуы- 
зонæй дæр рызт. Тыхамæлттæй фезмæлыд, тыхамæлттæй 
акъахдзæф кодта. Цы стыр бæллæх сыл æрцыд, уый ма йын 
цы бамбарын хъуыд? Мæ машинæ... Куыд?.. Цы?.. Сæ разæй 
цы «Волгæ» цыд, уый фæстæмæ разылд, сæ цуры дзыхълæуд 
фæкодта. Ладемыр йæ фарсыл хæцыд. Цы «Жигули» ныц- 
цавта,. уый фæндаджы иуварс ахауд,— тыхджын цæф, 
æвирхъау цæф! Йæ кабинæйыл лæууыд, йæ цæлхытæ зыл- 
дысты. Махар фыццагдæр цæуыл ахъуыды кодта: мард ма 
æрцæуæд, сæ удтæ æгас баззайæнт, æндæр... Æмæ Ладемыр 
æмæ Махар æгас уыдысты, фæлæ «Жигули»-йы... Иу лæппу 
йæ рудзынгæй рабыры, иннæ... къахдзæф-дыууæ къахдзæфы 
æддæдæр адæргъ, не змæлы. 0 Хуыцау, фыдбылызæй сæ бахиз. 
— Уый куыд лæууæм? 
— Владимир Асланбекович, ницы дын уыд? 
— Мæнæн ницы, фæлæ... 
— Уæдæ иннæтæн дæр ницы у. 
Махар-иу ныхæстæ куы хорз айхъуыста, куы та-иу сæ 
тыххæй равзæрста, цыма дард кæцæйдæр хъуыстысты. Ладе- 
мыр дæр, чысыл раздæр Хъобангомы цы лæгтимæ сæмбæлд, 
уыдон дæр, «Жигули»-йы цы лæппутæ уыд, уыдон дæр æм 
кастысты аууæтты хуызæн, цыма фын уыдта. Уæддæр раха- 
167 

тыдта: «Жигули»-йы цур цы лæппу адæргъ, уымæн йæ цуры 
цалдæр раны зæхх цы сау у, уымæй саудæр дары,— туг... йæ 
ныхæй дæр туг цæуы. Йе ’мбал æм ныггуыбыр: 
— Барис! Барис! 
Уый ницы дзырдта. Уымæн æмæ... Мард дзургæ нал 
фæкæны. Уæддæр та-иу ыл йе ’мбал схæцыд, бауыгъта-иу æй, 
цыма фынæй у æмæ йæ райхъал кæнынмæ хъавы. 
— Барис! Барис! 
Фæлæ Барис не змæлыд, æмæ уæд лæппу, цыма йæ къухтæ 
фыцгæ здыйыл амбæлдысты, афтæ сæ аскъæфта, йæ цæсгом 
йæ армытъæпæнтæй амбæрзта æмæ ныккуыдта, хъæрæй, 
нæлгоймагæн йæ зæрдæ æцæгæй куы фæриссы, уæд куыд 
фæкæуы, афтæ. Марды алыварс зылд æмæ куыдта. Стæй Ма- 
хары цур алæууыд, йæ уæхсчытыл ын фæхæцыд æмæ йæ ба- 
уыгъта: 
— Уый цы бакуыстай? 
Ладемырмæ фæзылд, уымæн дæр йæ уæхсчытæ ацахста 
æмæ уый дæр бауыгъта: 
— Уый цы бакуыстат?!— Æмæ афтæ алкæмæ дæр бацыд, 
алкæй дæр бафарста. Уæдмæ, æвæццæгæн, Ладемыр йæхи 
æрæмбæрста, уæвгæ йæхи кæд не ’мбæрста? Хъуыддагæн йæ 
хæдцæфыл архайын кæй хъæуы, уый йын амонын хъуыд? 
Æмæ лæппумæ бакъахдзæф кодта, цыма йын æрбахъæбыс 
кæнынмæ хъавы, афтæ йын йæ уæхскыл йæ цонг æруагъта 
æмæ загъта: 
— Уый сымах цы бакуыстат? 
Лæппу федзæм, сагъдауæй баззад, йæ бинаг æфсæр æрха- 
уд. Уыцы уысм æй чи федтаид, уый æнæмæнг загътаид: ацы 
лæппу гоби у, къуытты, сахъат. Йæ цæсгом дæр куыддæр 
ныггæлиртæ, ныззылынтæ. Къæзгæ, йæ улæфт йæ хъуыры 
бадт, афтæмæй бафарста: 
— Цы загътай?.. 
Ладемыры хъæлæс фæхъæрдæр, фæтызмæгдæр: 
— Уый сымах цы бакуыстат? 
— Мах? 
— 0, сымах. Кæдæм тагъд кодтат? Уæ машинæ комкоммæ 
махмæ куы сарæзтат? 
— Мах? Æз?.. 
— Машинæ уæ чи скъæрдта, уый. 
— Машинæ æз скъæрдтон. 
— Уæдæ нын адон дæ бæллæхтæ сты? Де ’мбалы бабын 
кодтай, мах фæцæйсæфтай. 
Махар йæ хъустыл не ’ууæндыд. Цытæ дзуры Ладемыр? 
Чи у аххосджын? Ацы лæппу? Куыд? Уый йæ фæндагыл цыд. 
Аххосджын Ладемыр у, йæхи иннæ машинæйы разæй 
фæкæнынмæ хъавыд æмæ... Хуыцау хорз, Ладемыр Махары 
168 

хæдцур фæци, æрбакаст æм æмæ йе ’взагыл фæхæцыд, æндæр 
хъуамæ загътаид: «Ацы лæппу аххосджын нæу». Афоныл 
йæхи фæурæдта, растдæр зæгъгæйæ та — фæурæдта йæ Ла- 
дейы тар, тызмæг цæстæнгас, ома иу ныхас дæр дæ ма сха- 
уæд, дæ дзыхыл хæц. Ныртæккæ Ладемыр сæ дыууæйы дæр 
хъахъхъæны. 
Владимир Асланбековичы зонгæтæй бæрзонддæр загъта: 
— Рынчындонмæ йæ аласын хъæуы. 
— Æмæ ма йæ цы ласут? Стæй, цалынмæ милицæ æрба- 
цæуой, уæдмæ æвналæн ницæмæ и. Уыдон алцыдæр равзар- 
дзысты. Дæ шофыры сæм арвит, Михаил Ивановичæн-иу йæхи 
ракæнæд. 
— Хорз. 
Михаил Иванович — республикæйы Паддзахадон авто- 
транспортон инспекцийы хицау. Уæдæ куыд! Ладемыры цур 
хъуамæ булкъон æрлæууа, иннæтæ цы сты? 
Махар æдзæмæй лæууыд. Уæлдæф йæ хъуыры бадт, нал- 
иу ын фаг кодта æмæ йæ йæ дзыхæй ахста. Адæймаджы зæрдæ 
афтæ гуыпп-гуыпп кæны, уый уæдмæ нæ зыдта. Йæ зæнгтæ 
йæ нæ урæдтой, фæдыдагъ кæнынмæ сæ бирæ нал хъуыд. Куы- 
иу Ладейы хъæлæс æрбайхъуыст, куы йæ зонгæты, куы 
æнæзонгæ адæмы хъæлæстæ. Се ’ппæты æхсæн Владимир 
Асланбековичы хъæлæс бæрæг дардта. Йæ алы ныхас дæр 
комкоммæ арæзт уыд «Жигули»-йы скъæрæджы, йе ’мбал 
кæмæн бабын, йæ машинæ кæмæн ныппырх, уымæ. Уый 
фæндаджы æгъдау фехæлдта, скъæрын нæ зоны, æнхъæлдæн, 
расыг у, æмæ афтæ дарддæр. Махар-иу йæ сæр банкъуыста. 
Хуыцау ма зæгъæд, фæлæ уый бынаты Махар бахауд, уæд... 
Æмæ зæгъынмæ хъавыд: «Уый раст цыд»,— фæлæ йæхи ба- 
урæдта. Нозтджын, дам, у, расыг. Нозтджын у, цы у, Махар 
уымæн ницы зоны, фæлæ Ладемыр дзæбæх кæй анызта, уый 
хорз зоны. Сомихаг коньяк. Æндæр ницæмæ бавнæлдта. 
— Дæ шофырæн ницы уыд? 
Æнхъæлдæн, Махар дæр адæймаг кæй у, семæ кæй уыд, 
уый сæ зæрдыл æрлæууыд. 
— Ницы дын уыд? 
— Ницы. 
Бæргæ йын у. Йæ зæнг риссы, йæ фарсæй йæ сулæфæн 
нæй. 
— Махар дæр ма, мæгуыр, цы кодтаид? Ацы лæппу нæм 
йæ машинæ комкоммæ сарæзта, ноджы ахæм тагъд цыд æмæ... 
Уæд цы хабар у? Уæддæр ма Махарæн машинæ иннæрдæм 
фæзилын бантыст, æндæр мах дæр ныццæхх уыдаиккам. 
Махар йæ уæхсчытыл схæцыд, йæ цæстытæ дзагъырæй баз- 
задысты: цытæ дзуры йæ хицау, чи скъæрдта машинæ? Йæхæдæг 
æви Махар? Йæхæдæг! Æмæ уæд уыдон цы ныхæстæ сты? 
169 

Лæппу, «Жигули» чи скъæрдта, уый Ладемырмæ хæстæг 
бацыд, хæрз хæстæг. 
— Уæдæ æз дæн расыг?!— æмæ æваст йæ къух дард фæхас- 
та æмæ дзæхст! Владимир Асланбекович уый æнхъæл уыд? 
Йæхи нæ фæсайдта, фæцудыдта, фæлæ нæ ахауд. Лæппу 
цæхгæр фæзылд, йе ’мбалы мардмæ ныггуыбыр æмæ та нык- 
куыдта: 
— Барис... 
— ГАИ-йы кусджытæ куыд æрæгмæ зынынц?-— Ладе йæ 
сигарет афтæ зæрдиагæй сулæфыд æмæ, æвæццæгæн, йе ’ртыц- 
цаг хай ацæхæр. Йæ бакаст, йæ ныхасæй куыд æвдыста, уымæ 
гæсгæ уый дæр æмæ йæ шофыр дæр æппындæр ницы аххос- 
джын сты. Махармæ йæ къухæй ацамыдта, рауай-ма, зæгъгæг. 
Æрбакаст æм, сæрæй къæхтæм ыл йæ цæстытæ æрхаста æмæ 
загъта: 
— Машинæ скъæрдтай ды. 
— Æз? 
— Ды. Мацæмæй тæрс,— æмæ иуварс азылд, ома, нæ ны- 
|сас фæци. Йæ хъæлæс бардзырды хуызæн, фидар, хъæддых. 
Авари кæм æрцыд, уым æртæ рог машинæйы дзыхълæуд 
фæкодтой. Милицæйы кусджытæ, Паддзахадон автоинспек- 
цийы минæвæрттæ, сæ хæдфæстæ дыууæ тагъд æххуысы ма- 
шинæйы æрбахæццæ. Иууылдæр уыцы хъуыддагхуыз. Но- 
джыдæр ма цалдæр хæдтулгæйы æрлæууыд. Фæндаггонтæ. 
Цымыдис адæм фылдæрæй-фылдæр кодтой. Махаритимæ 
Хъобангомы чи уыд, уыдонæй иу, æвæццæгæн, сæ хицаудæр, 
цалдæр хатты загъта: 
— Цæугæут, цæугæут, хъуыддаг æнæ сымах дæр равзар- 
дзысты,— фæлæ иу адæймаг дæр нæ ацыд, куы-иу Махариты 
«Волгæмæ» бакастысты, куы æрдæгцъæл, æрдæгпырхытæ, йæ 
сæрыл хъен чи лæууыд, уыцы «Жигулимæ». Марды цур стым- 
был сты æмæ дзы цалдæрæн сæ хæкъуырцц хъуыст, сæ кæ- 
уын тыххæй урæдтой, сусæгæй дзурæгау кæрæдзийы фарс- 
той: 
— Æмæ чи у, цымæ? 
— Кæй хæдзар та бабын? 
—- Дæ-дæ-дæй, цардбарæг лæппу, уый цы мад æмæ фыдмæ 
бахæссой... 
ГАИтйы кусджытæ адæмыл иуварс ахæцыдысты, дохтыртæ 
ма лæппуйы сгæрстой, фæлæ цы..г Æвæццæгæн, дзыхъмард 
фæци,— Амондджын мард, ницыуал базыдта, æнæ тухийæ, 
æнæрыстæй ахицæн. 
Республикæйы Паддзахадон автоинспекцийы хицау, 
бæрзонд, пæлæхсар булкъон Ладемыримæ цæуылдæр дзырд- 
та. Æнамонды тагъд æххуысы машинæйы аластой. Сырх 
пъагонджын капитан, лейтенант æмæ сержант, авари куыд 
170 

æрцыд, уый фыстой, цыдæртæ барстой, куы-иу иуырдæм 
ауадысты,куы иннæрдæм. «Жигулийы» шофыр гæртт-гæртт 
кодта, фæцудыдта-иу, машинæйы цырæгъты рухсмæ йæ 
цæсгом цы фæлурс уыд, уымæй ноджы фæлурсдæр зынд. 
Махар ын суанг абон дæр тæригъæд кæны, фæлæ йын цы йæ 
бон уыд æмæ у? Уый дæр æнæ аххосæй йæхи аххосджыны 
бынаты куыд сæвæрдтаид? Машинæ скъæрдта? Не скъæрдта! 
Ладемыр... Уый дын лæг! Йæхи фæиуварс кодта, хъуамæ йыл 
иу сау стъæлф, иу къæм дæр ма абада, хъуамæ цæссыгæй 
сыгъдæгдæрæй баззайа. Æмæ, ай-гъай, дæр баззайдзæн. 
Махар æмбæрста: Владимир Асланбекович æй ба- 
хъахъхъæндзæн, хæрæг ихы сæр куыд баззайы, афтæ йæ нæ 
ныууадздзæн. Ау, цæсгом ын нæй? Ау, бынтон афтæ цъам- 
мар у? Автоинспекцийы кусджытæ хъуамæ Махары фарста- 
иккой алцы фæзылды, алы уысмы тыххæй дæр, бæстон, 
лæмбынæг. Фæрсгæ та Ладемыры кодтой. Æфсоны фарст. 
Фæндаджы был фæдисмæ цы машинæтæ æрлæууыд, уыдонæй 
иуæй рахызт æрыгон сылгоймаг. Мард аластой, уæддæр ма уый 
бæласы æнцой лæууыд æмæ æдзæмæй куыдта. Махары цурмæ 
æрбацыд æмæ хæкъуырцц куыд кæнгæйæ загъта: 
— Уæдæ Барис дæу аххосæй фæмард? 
— Мæн?!— хъуамæ йыл Махар йæ хъæлæсы дзаг ныхъхъæр 
кодтаид, фæлæ æдзæмæй лæууыд. Кæд авари уый аххосæй 
æрцыд, зæгъгæ, æнхъæлынц? Кæд уыцы лæппу уый аххосæй 
фæмард, æнхъæлынц? Хъуамæ цæрæнбонтæм уыцы тас йемæ 
æмдзу кæна? Чи бабын, уыцы лæппуйы бинонтæ, йæ 
хæстæджытæ, йе ’мбæлттæ Махары куы феной, уæд-иу æм 
ацамондзысты: уæртæ нын уый амардта нæ фырыхъулы хуы- 
зæн лæппуйы, уый у нæ туджджын. Туджджын... Æмæ 
Махар йæхимидæг ныррызт. Æвиппайды йыл арвæй дурæрха- 
уæгау цы бæллæх æрхауд, уый æнкъарын байдыдта, уый 
уæзæй йæ зæнгтæ фæцудыдтой. Туджджын... Уæдæ йæ тудж- 
джыны хæрдзтæ дæр хъæудзæн? Афтæ амоны нæ ирон 
æгъдау. Æмæ йемæ куы нæ бафидауой, уæд та? Æмæ... Æмæ 
уый чи аххосджын кæны? Уый мисхалдæр ницы аххосджын 
у. Аххосджын «Жигули»-йы шофыр у, йæ машинæ сыл 
æрбаскъæрдта, комкоммæ йæ уыдонмæ сарæзта, йæ фæнда- 
гыл нæ, фæлæ цыд уыдоны фæндагыл. Тынг карз хуызы фе- 
хæлдта æгъдау, алцæуылдæр дзуапп уый хъуамæ радта. Вла- 
димир Асланбековичы «Волгæ» хъуамæ сцалцæг кæна! 
Уæддæр Махары туджджыны тас цух нæ уагъта æмæ Ладе- 
мыры цур куыд æрлæууыд, куыд æй бафарста, уый ма ныр 
дæр хорз хъуыды кæны: 
— Уæдæ шофыр æз уыдтæн? 
Уый йæм æрбакаст, йæ сæр банкъуыста: ома æдылы дæ, 
уыдон цы фæрстытæ сты. Хуыцау хорз æмæ Махар хъæрæй 
нæ дзырдта, æндæр... 
171 

— 0, шофыр ды уыдтæ. Ма тыхс, мацæмæй тæрс. 
Уæддæр Махар тыхст, ацы изæрæй фæстæмæ йыл туджджы- 
ны ном сбаддзæн, уый йын æнцой нæ лæвæрдта. 
— Æмæ, уæдæ, æз — туджджын... 
Ладемыр ын йæ уæхскыл æрхæцыд, йе ’нгуылдзтæй йæ 
аркъауæй æлхъивæгау æрылхъывта. 
—-Æппындæр мацæмæй тæрс,— æмæ йæ иуварс ассонæгау 
кодта, куыддæр æй иуварс асхуыста. 
Цыдæр æнахуыр, цыдæр тызмæг, цыдæр æнæхатыр 
схуыст: ома фесæф, мæ цуры ма змæл, ницы дæ, куыднæуал 
дæ уынон, афтæ бакæн. Æмæ Махар йæхимидæг ссыгъд, 
фырмæстæй йæ хъуыр æрбахгæдта. Хъуамæ йæ хъæлæсыдзаг 
ныхъхъæр кодтаид: «Уыцы лæппуйы ды амардтай, машинæ 
ды скъæрдтай!» — Фæлæ та йæхиуыл ныххæцыд. Махар 
йæхимæ мæлдзыджы йас дæр нал каст. Уый уыд уаллон, 
зæххыл куырмæй чи фæбыры, ахæм уаллон. Цыфæнды рæстæг 
дæр ыл æрлæуу. Мæнæ йыл Владимир Асланбекович куыд 
æрлæууыд, афтæ. Дæ къæхты бын æй ацъæл кæн. Уый размæ 
дæр йæ хицауы куыд нæ зыдта, куырм уыд? Фæлæ йæ уæд 
кæронмæ бамбæрста: Ладемыр йæхи бахъахъæныны тыххæй 
цыфæнды дæр бакæндзæн, кæйфæнды дæр а^æй кæндзæн, 
кæуылфæнды дæр гадзрахатæй рацæудзæн. Йæ бинойнаг, 
дыги-дыги кæмæн кæны, цыма бирæ кæй уарзы, æцæгдзи- 
надæй та гадзрахатæй кæуыл цæуы, уый дæр ауæй кæндзæн. 
Уымæн Хуыцау дæр нæй æмæ мард дæр. Бакастæй та, цыма 
фысы комæй хал нæ раласдзæн. Уæздан. Йæ алы ныхас дæр 
хъавгæ, фæлмæн. Афтæмæй... Цыма Махар йæ къухы хъа- 
зæнхъул у, йæ ис-йæ бон у! Фæрсгæ дæр æй нæ бакодта, йæ 
бафæрсын йæхицæн хæсыл нæ банымадта. Уæд æм иуварс 
фæдзур æмæ йын дæ хъуыды бамбарын кæн. Махар «нæ» 
дагътаид? Махар уæйгæнæг никæд уыд. Ладемыр ын йæ хъуы- 
дытæ бамбæрста æви цы? Æрбацыд æм æмæ хорз хæлар, 
зæрдæйæн уарзон адæймаг йе ’мбалы уæхскыл йæ къух куыд 
æрæвæры, афтæ йæ къух Махары уæхскыл æруагъта, куыддæр 
æй хионау æрбалхъывта. Махарæн уыцы къухы æруагъд ахæм 
хъыг, ахæм зын уыд æмæ дæхи фæиуварс кæн, фæлæ та йæхи- 
уыл ныххæцыд: ныр ма йæ цæрын хъæуы, йæ фæстæ цы хидтæ 
и, уыдоныл арт бандзарынæн нырма раджы у. 
— Мацæмæй тæрс. 
Махар Ладемырмæ нæ хъуыста. Автоинспекцийы кус- 
джытæ ма исты хуызы сæ рабар-бабар куы фæуаиккой, исты 
хуызы ма Махар сæ хæдзармæ куы баирвæзид. Æмæ баирвæзт. 
Уыцы аварийыл цал æмæ цал азы рацыд, уæддæр дзы рох 
нæ кæны, цæстытыл ауайы æмæ та сног вæййы, зæрдæ дзы 
фæриссы... 
172 

— Дзибусы куы нæ бакъуылымпы кодтаиккой, уæд нау- 
кæты доктор раджы суыдаид, профессоры ном ын раджы рад- 
таиккой. 
— Аспирантурæ нæма фæци, уæддæр йæ диссертаци фыст 
уыди. Йæ разамонæг дзы æппæлыд. Дзибус нæхимæ куы ссыд, 
уæд æм цалдæр писмойы дæр ныффыста. Разыйы писмотæ, 
ныфсдæттæг писмотæ. Профессор сæрыстыр уыд йæ ахуыр- 
гæнинагæй. Суанг ма афтæ дæр фыста: ды цы диссертаци 
ныффыстай, уый гъæйтт-мардзæ докторы ном бахъахъхъæ- 
нынæн бæззы, ахæм уæз дзы ис. . 
— Цæгат Кавказы мыхуыр революцийы размæ, коллекти- 
визацийы азты. Тынг ахсджиаг, тынг вазыгджын наукон 
фæллой. 
— Дзибус институты кусын куы райдыдта, диссертаци 
хъуамæ уæд бахъахъхъæдтаид. Фæлæ фыдбылыз æмæ æна- 
монддзинад æмдзу кæнынц. Иугæр институты йæ хъуыд- 
дæгтæ суйтæ кæнын райдыдтой, уæд йæ диссертаци дæр нал 
бæззы, фæлæмæгъ, наукон ахадындзинад ын нал и. Фыццаг 
æй уыцы ныхæстæ нæ уырныдтой, йæ диссертаци бахъа- 
хъхъæндзæн, ноджы æнцонæй. Чидæриддæр æй бакæса, уыдон 
дзы разы уыдзысты. 0, институты цыдæр хъуыддæгтæ... Æмæ 
цы? Уый йæ наукон куыстмæ цы бар дары? 
— Сывæллоны хуызæн сыгъдæгзæрдæ уыд, æууæндаг, 
æнæхин. 
— Институты йæ хъуыддæгтæ куыд цыдысты, уый ком- 
коммæ баст уыд йæ диссертациимæ дæр. 
— Фæстæдæр алцыдæр бамбæрста. 
— Йæ наукон разамонæг дзы фыццаджы хуызæн нал 
æппæлыд, йæхи дзы иуварс ласта. Раздæр стыр аргъ кæмæн 
кодта, докторы диссертацийæн бæззы, зæгъгæ, кæмæй дзырд- 
та, уый цæстыты цур тад, наукон ахадындзинад ын нал уыд. 
Æмæ уæд иу хатт Дзибус йæ разамонæг, зындгонд профессо- 
ры бафарста: тынг дзы куы æппæлыд, раздæр æй уæларвмæ 
куы иста, уæд ыл ныр цы æрцыд, æви ныр йæ цуры æндæр 
куыст и? Профессоры ныхас уыд цыбыр: уæд æй лæмбынæг 
нæ бакаст, уæд ын раст аргъ скæнынæн фадат нæ уыд. Уый 
нырма диссертацийæ дард у. 
Дзибус, къæппæджы бахауд, уый йæ уæддæр нæма уыр- 
ныдта,— йæ хъуыддæгтæ фæрæстмæ уыдзысты. Куыддæртæй, 
тыххæйгæнæгау æндæр разамонæг ссардта. Йæ диссертаци йын 
бакæсын кодта. Æмæ æрмæст уымæн нæ, ноджы ма йæ æртæ 
куырыхон ахуыргонды бакастысты. Æмæ стыр диссаг! 
Иууылдæр дзырдтой иу дзыхæй: Дзибусы куыст нырма дис- 
сертацимæ дард у, ныхасмæ рахæссыны аккаг нæма у. Сæ иу 
ьш æргом загъта: уыцы фыстытæ наукæмæ ницы бар дарынц, 
йæхи дзæгъæлы тухæнæй мары. 
173 

/ 
Æмæ уæд бамбæрста: æцæг дæр, йæхи дзæгъæлы тухæнæй 
мары. Зæххыл чи никуыма уыд, ахæм диссертаци куы ныф- 
фысса, уæддæр нæ бæздзæн. Уымæн æмæ афтæ фæнды, ин- 
ституты æмæ обкомы кæимæ фæбыцæу, уыдоны. Алырдыгæй 
дæр ын йæ ацæуæнтæ æрæхгæдтой, цъысыммæ йæ тæрынц. 
Хъуамæ йæ ахæм ранмæ бакæной, фезмæлæн ын куыднæуал 
уа, йæхæдæг йæ уæрджытыл куыд æрлæууа. 
Уыцы бонты Дзибусæй дзырд нал хауд, йæхимæ 
ныхъхъуыста, мæрдджыны хуызæн уыд. Нæ! Йæ диссертаци 
нæ, фæлæ йæ чи каст, уыдон нæ бæззынц! Уды фарн æмæ 
наукæйы сыгъдæгдзинадæй дард сты, уыдон уæйгæнджытæ 
сты. Æмæ, фыццаджыдæр, сæхи уæй кæнынц. Дзибус йæхи 
мин æмæ мин хатты бафарста: «Наукæйы сæрты афтæ 
æнцонæй куыд ис ахизæн?» Нæ! Уымæн уæвæн нæй. Рæстдзи- 
над хъуамæ æрцæуа, рæстдзинад хъуамæ фæуæлахиз уа! 
Уымæн æмæ уый æппæтадæмон у, зæххыл иу рæстдзинад и. 
Æмæ ныффыста иу писмо, дыккаг, æртыккаг... Бæргæ йын 
дзырдтон: ма сæ фысс... 
— Арсимæ кæрдо цæгъдæн нæй. 
— Донмæ фæрæтæй лæбур. 
— Бæргæ йын дзырдтон: ма сæ фысс, ницы дын дзы 
рауайдзæн, дæхимæ ма сæ тынгдæр сных кæндзынæ. Æмæ, 
æцæгдæр, рауад афтæ. 
— Мæ мæгуыр æфсымæр, цæрæнбонты дæхи бахордтай, 
цардæй ницы федтай. 
— Фæлтау институты къæсæрæй куы никæд бахызтаид, 
фæлтау заводы куы куыстаид, уынгтæ куы марзтаид. 
— Иуварс æй чи ссыдта, йæ цъыф къæхтæй йыл чи бацыд, 
дæ диссертаци наукæйæ дард у, зæгъгæ, чи дзырдта, уыдонмæ- 
иу, цымæ, фæсмон не ’рцыд? Рæстæгæй-рæстæгмæ-иу цымæ 
зындоны бахауæгау нæ бахаудысты? 
— Нæ мæ уырны. Ахæмтæ æфсæрм æмæ фæсмон нæ зо- 
нынц. Академик дæ, профессор дæ, уый дæ уды сыгъдæгдзи- 
надыл нæма дзуры. 
— Дзибусæн йæ фæндаг сæхгæдтой, æмæ сæм уый дæр фаг 
нæ (^æкаст. Хъуамæ йæ диссертацийы фæд бынтондæр фесæ- 
фа. Йæ куысты стъолы лагъзьг ма йæм дзы иу экземпляр — 
æмæ иу бон æрбацыдæр, зæххы скъуыды ныххауд, фæдæл- 
зæхх. Йæ дæгъæлтæ никæмæ радта. Уæд цы хуызы байгом- 
чындæуыд лагъз? Йе знæгтæ æнхъæлдтой — бынтондæр æй 
амардтам. Æмæ Дзибус нæхимæ æрбацыд æрдæгмарды хуы- 
зæнæй. Æз ныххудтæн: «Æппындæр ма тыхс!» — æмæ йын 
уатæй йæ диссертацийы æртæ экземпляры рæсугъд, сыгъдæг 
мыхуыргондæй рахастон. Цы æхсызгон ын уыд, цы! Йæ 
цæстытæ дыууæ хуры фестадысты. Чидæр æнхъæлдта: бабын 
æй кодтон, йæ уд ма цы халыл хæцыд, уый йын фескъуыд- 
174 

тон. Фæрæдыд! Æвæццæгæн, зæрдæ алцыдæр раздæр базоны, 
цы æрцæудзæн, уый фенкъары. Дзибусы диссертацийыл 
цыдæр бæллæх кæй æрцæудзæн, уый, æвæццæгæн æнкъард- 
тон æмæ йæ рамыхуыр кæнын кодтон. Æнæхъæн фондз эк- 
земпляры. Ныр дæр ма дзы иу экземпляр мæ цæгаты ис. Дзи- 
бусæн загътон: уæ кафедрæйы кусджытæ иууылдæр уым куыд 
уой, афтæмæй дæ диссертаци стъолыл æрæвæр. Зæгъ сын: 
знон æрбайсæфт, фæлæ ныр йæ бынаты февзæрд. Дзибус не 
сразы, уый онг йæхи не ’руагъта. 
— Дзибусы диссертаци чи бамбæхста, уый адæймаг нæ уыд, 
фæлæ сырд. 
— Æмæ йын уый бамбæхсæд, фæлæ йæ зонындзинæдтæ 
та... уыдон дæр ын бамбæхста? 
— Рацарæзт фыццагдæр кæй дзыхæй схауд, уымæн йæ 
цæрæнбон бирæ уæд. Цалдæр азы равдисынмæ чи нæ бæззыд, 
къухæй-къухмæ кæй раппар-баппар кодтой, Дзибус уыцы 
диссертацийæ иу хъуыдыйад дæр нæ аивта, афтæмæй дзы 
кандидаты ном бахъахъæдта. Ноджы æнтыстджынæй. 
Иууылдæр æй банымадтой ахсджиаг наукон фæллойыл. 
Уый дын гъе, чысыл рæстæг ма, æмæ Дзибусы фæйнæ 
фарс цы дыууæ сылгоймаджы æмæ æртæ лæджы бады, уыдон 
дзы академик сараздзысты. Уæддæр Дзибусы кой Махарæн 
кæнынц, сæхицæн, Дзибусæн æви рæстæг æрвитыны охыл? 
Уыдон Дзибусы зондджын, куырыхон адæймаг хонынц, фæлæ 
цымæ æцæгдæр афтæ у? Зондджын адæймаг йæ алы акъах- 
дзæфыл дæр хъуыды кæны: кæдæм цæуы, цы фæуыдзæн? 
Зондджын адæймаг куырмæджы цæуæгау нæ цæуы. Дæхи 
ныссабыр кæн, дæхи ауадз, стæй дæ къæхты бын зæхх куы 
банкъарай, фидар лæууыс, уый куы базонай, уæд исты зæгъ. 
Афтæ хуыздæр нæ уыдаид? Æнæ базыртæй тæхæн и? Цæуыл 
дæ гæндзæхтæ цæгъдыс? Дзибус, уыцы хицауы бæсты аз нæ, 
фæлæ дыууæ азы куы бакуыстаид, уæддæр ын ницы уыдаид. 
Дæ фæндагыл — хох, йæ сæрты ахизæн нæй, уæдæ йæ 
хуынкъ дæр нæ акæндзынæ, æмæ уæд йæ иувæрсты ацу, уæд 
хуыздæр нæ уыдзæн? Цæуыл ыл дæ сæр хойыс? Æмраст цы 
фæндаг цæуы, дæ нысанмæ тагъддæр цы фæндагыл бахæццæ 
уыдзынæ, уый æдзух æппæты хуыздæр фæндаг нæ вæййы. 
Уый Махар, куыд шофыр, афтæ хорз зоны. Æмæ царды фæндаг 
дæр афтæ у. 
Нæ! Махар куыд æмбары, афтæмæй Дзибус йæ цард 
йæхæдæг фехæлдта. Цæрын нæ базыдта æмæ йæ йæ къабæзтæ 
макæйы æфсон кæнæнт. Бафæраз. Уыцы хицауимæ дæхи 
сбæтт, дæхицæн æй хистæр æфсымæры хуызæн схион кæн, 
дæхицæн дзы хистæр æфсымæр сараз æмæ дын фæндæгтæ 
алырдæм дæр уæрæх гом. Нæ! Дзибус сындз телæй йæ 
175 

фæндæгтæ йæхæдæг сæхгæдта. Дæ дзыхыл хæц, дæ алы ны- 
хас дæр раздæр баууил, æвзаг æнæ стæг у, алырдæм дæр тасы, 
кæсагæй уæлдай нæу, кæдæм ныцъцъыввытт кæндзæн, Хуы- 
цау йæ зонæг æмæ йæ хъахъхъæн, хæц ыл. Дзæгъæл дзæгъ- 
дзæгъ хорз куы уаид, уæд æй Махар нæ зонид? Йе ’взагыл 
хæцьщ кæй фæрæзта, Ладемыр æй фыццаджы фыццагдæр уый 
тыххæй уарзта. Къултыл дæр, дам, хъустæ и. Махары цур 
цыфæнды дæр зæгъ — ничи йæ фехъусдзæн, уый у дуры цур 
дзурæгау. Мæнæ Дзибус исты зæгъдзæн? Æмæ Махары уыцы 
миниуæг, йемæ чидæриддæр сæмбæлд, йемæ чидæриддæр куыс- 
та, уыдон хорз зонынц. Йæ бинойнагæн дæр никæд ницы 
загъта, иу ныхас дæр, стæй йын никæд ницы зæгъдзæн. 
Бирæтæн исты зæгъыны фыдæй се ’фсæртæ феуæгъд вæййынц, 
цæхæр калынц, уæлдайдæр шофыртæн, уæлдайдæр хицауы 
чи ласы, уыдонæн. Бирæтæ дзы сæхи куыддæр дарынц, цыма 
уыдон дæр хицæуттæ сты. Сæрыстыр, барджын. Стыр ны- 
хас. Уый искæйы цур. Сæ хицæутты раз та — æрмахуыр 
фыстæ. Цы у хицауы шофыр? Æргом зæгъгæйæ — цумайы 
лæппу, цумайы лæдзæг, цумайы къæбыла. Уый нæ, уæд хи- 
цауы шофыр нæ дæ. Æмæ Махар, Владимир Асланбековичмæ 
куыстмæ куы бацыд, уæд уый, фыццаг минутæй фæстæмæ 
дæр зыдта. Зыдта йæ уавæр, йæ бынат. Уыцы авари не ’рцыд, 
уæддæр Ладемыримæ бирæ нал бакуыстаид: фылдæр-фылдæр 
дыууæ-æртæ азы. Фатер æй хъуыд æмæ райста—æртæуатон 
уæрæх, райдзаст секци, дурæй амад хæдзары æртыккаг уæ- 
ладзыджы. Панелæй арæзт фатермæ нæ бакуымдтаид, ихдур 
къулты æхсæн хъуамæ йæ цард арвита? Нæ! Уæд ма Влади- 
мир Асланбековичы шофыр цæмæн у? Горæты сæрмæ йын 
зæххы гæппæл радтой, дзæбæх, хурджын бынат, æнцонба- 
цæуæн уадздзаг равзæрста. Уый дæр æнцонæн. Цалдæр азы 
рады нæ фæлæууыд. Уæдæ дзы цыдæр мусонг дæр сарæзта. 
Мусонг, фæлæ йæ хуыздæр хæдзæрттæй иу хонынц. Ноджы 
ма йæм фарон бафтыдта, иу уæладзыг ма йæ фæбæрзонддæр 
кодта. Махар æй бирæ уарзы. Фадат ын фæци æмæ 
цæхæрадонмæ ма суайа, иу кæрдæджы хал дзы ма стона, 
уымæн гæнæн нæй. Уым сулæфы. Уым йæхи æнахуыр рог 
æмæ æхсызгон фенкъары. Ноджы фæцæуы иунæгæй. Бирæтæ 
уыцы цæхæрадæттæ æмæ хæдзæрттæ нуазын æмæ ривæддонæн 
дарынц, сæ зæххы хæйттæ хæмпæл æмæ цъыхырыйы бын 
фесты, сæ уындæй зæрдæ ныккæрзы, Махарæн та йæ зæхх 
гауызы хуызæн у: алы зайæгой, алы халсар дæр дзы ссар- 
дзынæ. 
Нæ! Уыцы авари стыр зиан æрхаста Махарæн. Кæд аз нæ, 
уæддæр дыууæ азы фæстæ хъуамæ хæдтулгæ райстаид, йæ 
рад бæргæ æрбацæйхæццæ. Йæ ахуыр дæр уыцы аварийы 
фæстæ бакъуылымпы. Хæрзбон, хæххон-металлургон техни- 
176 

кум! Хæрзбон зæгъын æй бахъуыд йæ рæсугъд бæллицтæ æмæ 
фæндтæн. Цыма уыцы авари йæ цардыл нæ фæбæрæг æддаг 
бакастæй, афтæ зынд. Æцæгдзинадæй та, цы фæндæгтыл цыд 
æмæ дарддæр хъуамæ цы фæндæгтыл цыдаид, уыдонæй фæха- 
уæццаг. Уæвгæ, ныр дæр цæмæй æвзæр цæры? Кæмæй æгаддæр 
у йæ куысты, сыхбæсты, хионты æхсæн? Алчидæр афтæ 
цæрæд, алкæмæн дæр ахæм кад уæд! Фæлæ уæддæр. Афонмæ 
куыд уа—цы уа, гаражы хицау уæддæр уыдаид. Кæддæр 
йæхæдæг кæйдæр «Волгæ»-йыл ласта, ныр ын, чи зоны, йæхи 
ластаиккой. Сæйрагдæр та — дæ къух уазал доны дæр ма 
атъысс, афтæмæй дзаджджын цард*кæн. Ныр æхцайы фæдыл 
зилы, йæхæдæг æй агуры, уæд та йæ æхца йæхæдæг агуырд- 
таид, йæ дзыппытæм йæхæдæг цыдаид. 
Нæ! Уыцы авари йын йæ цард тынг сызмæста, йæ хъысмæт 
ын ныссуйтæ кодта. Уыцы изæр Махар бамбæрста: Владимир 
Асланбековичы нал хъæуы, абон куы нæ уа, уæддæр æй рай- 
сом уынгмæ раппардзæн. Артæй доны æхсæн бахауд. Цы кæна? 
Æцæгдзинад зæгъа, æмæ уый кæй хъæуы? Чи йын бау- 
уæнддзæн йæ рæстдзинадыл? Æмæ уæд фидарæй скарста: куы 
ницы дзура, уæд хуыздæр. Владимир Асланбековичы машинæ 
уый скъæрдта. 0, афтæ фæуæд. Аххосджын, «Жигули»-йы 
чи бадт, уыдон уыдысты, фæлæ Махармæ дæр чысыл аипп 
ис: æгæр тагъд цыд. Афтæ тагъд не скъæрдта, уæд, чи зоны, 
машинæйæн иуырдæм фæзилын бантыстаид. Уæдæ афтæ, Ма- 
хар дæр фехæлдта æгъдау æмæ хъуамæ уый зона. 
Уыцы аварийы фæстæ партийы рæнхъытæм кандидатæй 
нал сбæззыд—уырдыгæй йæ раиуварс кодтой. Ницы загъта. 
Йе ’взаг ныххуыдта. Гаражы хицау æм фæдзырдта: Махары 
йæ куыст ныууадзын хъæуы, йæхи æгъдауæй куы ацæуа, уæд 
хуыздæр. Владимир Асланбекович дæр афтæ хъуыды кæны. 
Уæддæр Махар йæ дзыхыл ныххæцыд. Уæддæр, табу Хуыца- 
уæн, Ладемыр æй уынгмæ нæ раппæрста. Кæм æй фæнды ку- 
сын? Тагъд æххуысы машинæйыл æвзæр нæ уыдаид. Æмæ 
Махар дыккаг бон хуыздæр хæдтулгæтæй иуыл сбадт. Сбадт, 
фæлæ йæ ахуырæй фæкъуылымпы, йе ’мбæлттæй фæсте аз- 
зад, техникумæй фæхауæццаг. У&д тынг фæрæдыд: ахуыр 
кæнынмæ йын фадат кæм уыдаид, ахæм куыст æй равзарын 
хъуыд, размæ азты сæрты кæсын хъæуы, йæ ахуыр æй уа- 
дзын нæ хъуыд. 
Цард доны къусау у: кæцырдæм фæкъул уыдзæн, уый бæрæг 
нæй. Уæд Махары хъысмæт цæхгæр фæсаджил. Фæсаджил, 
фæлæ Махар нæ фесæфт, стæй, цалынмæ йæ цæстытæ æртти- 
вой, уæдмæ нæ фесæфдзæн. Ладемыр æй иу æмæ дыууæ хат- 
ты не ’рымысыдаид. Хицауæн йæ секретарь æмæ йæ шофыр 
йæ къухтæ сты, æнæ уыдон баст у. Уæлдайдæр, шофыр... Сæ 
177 

гаражæй иу лæппу стыр хицæуттæй кæйдæр ласта. Чифæнды 
дæр уæд. Лæппу, мæгуыр, æртæ мæйы дæр нæ афæстиат, йæ 
гæххæттытæ йынйæ къухы фæсагътой æмæ йæ феддæдуар 
кодтой. Цæмæн? Йæ дзыхыл хæцын кæй нæ фæрæзта, уымæн. 
Кæмæдæрты афтæ кæсы: дæ цæстытæй цы фенай, дæ хъустæй 
цы фехъусай, уыдон се ’ппæт æвзаджы бар кæнын хъæуы. 
Тыхджын рæдыд! Хицауы ласыс, уæд дæсны, арæхстджын 
шофыр кæй дæ, уымæй уæлдай ма дæм хъуамæ иу хорз мини- 
уæг æнæмæнг уа: де ’взаджы кæм суадзын æмæ æруромын 
хъæуы, уый зон. 
Æнæмæнг, Махар Ладемыры зæрдыл иу æмæ дыууæ хатты 
не ’рлæууыдаид. Фæлæ йæ ноджы арæхдæр та йе ’фсин 
Бæдинæ мысыдаид. Чи зоны, ныр дæр ма йæ зæрдыл æрлæууы. 
Æрлæудзæн! Ха-ха-ха! Æвæццæгæн, Владимир Асланбекович, 
иронау та Ладемыр, æнхъæлдта, Махар фысы комæй хал нæ 
раласдзæн. Нæ, зынаргъ Ладе! Махары сæры цалдæр хатты 
сæвзæрд: цæй, мæ раздæры хицаумæ бацæуон æмæ йын зæгъон: 
æз де ’фсинймæ иу æмæ дыууæ хйтты нæ сæмбæлдтæн: алы 
рæтты, дæ фатеры дæр, Бæдинæ дæу куыд рæвдыдта, мæн 
дæр афтæ, йе та ноджы зæрдиагдæр. Нæ дæ уырны? Табуаф- 
си, æвдисæн дын: йæ бичъы бынмæ рахизырдыгæй кæстæр 
æнгуылдзы ныхы йас сау стъæлфæн. Æндæр æвдисæндартæ 
дæр ма æрхæсдзæн. Цахæм цæф уаид уый Ладемырæн зæрон- 
дырдæм? Бæрзæйсæттæн! Фæлæ та Махар йæхиуыл ныххæ- 
цыд. Нæ! Уый ахæм æгъатыр нæ разындзæн, уый адæймаг у. 
Ладе ныр зæронд у, пенсиисæг, æмæ йыл Махары аххосæй 
исты куы æрцæуа, уæд æй йæ зæрдæмæ хæсдзæн. 
Махар Бæдинæимæ æмбæлд, уый ацы дунейыл никуы 
никæмæн загъта, йæ дзыхæй никæд схауд, стæй никæд схау- 
дзæн.^Æмæ æрмæст Бæдинæимæ æмбæлд? Лæг нæу, удæгас 
лæг? Йæ дадзинты сылы нæ, фæлæ туг цæуы, нæлгоймаджы 
туг, ирон лæджы тыхджын туг. Нæлгоймаг сылгоймагимæ 
сæмбæлд, уæд уым æвдисæн нæ вæййы, стæй дзы хъæугæ дæр 
нæ кæны æмæ йæ цæмæн хъуамæ дзура? Сæйрагдæр та, сыл- 
гоймагыл хъуамæ къæм цæмæн абада? Иуæй-иу лæппутæ, 
сылгоймагыл нæ аныдзæвдзæн, уæддæр, дзурдзæн: афтæ, 
уфтæ, иннæрдæм. Махар сæм афтæ æлгъ фæкæны æмæ 
иннæрдæм азилы, иуварс ацæуы. Гомхъуыр уасæгау цæуыл 
фæдис кæныс? 
Махар Бæдинæимæ куы æмбæлд, уæд ыл цал азы цыд? Йæ 
тæккæ лæппуйæ уыд. Бæдинæйы кар хорз бахъуыды кодта: 
æртæ æмæ дыууиссæдз азы. Фæлæ йыл уал азы цæуы, уый 
ничи загътаид. Махар ын йæхи нæ бафарста, Бæдинæ йæм йæ 
паспорт нæ равдыста, уæд уый дæр æнхъæлдтаид: фылдæр- 
фылдæр ыл цæуы дæс æмæ ссæдз азы. Бæрзонд. Рæхснæг. 
Махар-иу ын йæ цæсгоммæ, йæ дæллагхъуырмæ микроскопæй 
178 

кæсæгау касти. Кæд дзы искуы иу æнцъылд, иу хахх ссарид. 
Куыннæ! Йæ цæсгом, йæ буар — айдæнæй лæгъздæр. Æдзухдæр 
цардхуыз, худæндзаст, райдзаст. Æвæццæгæн, йæ удыхъæд 
ахæм уыд, æви уыцы цардбæллондзинад йæ цардæй гуырыд? 
Хуыцау йæ зонæг. Завод «Стеклотары» куы куыстаид, кæнæ 
райсомы фондз сахатыл фынæйхъæлдзæгæй фермæмæ куы 
тагъд кодтаид йæ дæс æмæ дыууиссæдз хъуджы дуцынмæ, 
уæд ын ахæм хуыз кæй нæ уыдаид, уый Махар тынг хорз 
зоны. Уæд йæ буары цардаид, йе ’ртиссæдз азы йæхи кæмæн 
фæвæййынц, царды уæззау уавæртæй чи сфæлмæцы, ахæм 
фæллад сылгоймаг. Уæд уыдаид зæронд усы хуызæн. Фыд- 
цард æмæ фыдуавæртæ адæймаджы сæ джиппы куыд ауа- 
дзынц, Махар уый хорз зоны. Цæуыннæ хъуамæ уыдаид 
Бæдинæ цардхуыз? Базармæ цыд йæ зæрдæйы дзæбæхæн. 
Дыргъты æмæ халсарты хуыздæртæ æмæ рæсугъддæртæ рав- 
зар. Цалдæр дуканийы, цы дзаумæттæ йæ хъуыд, уыдон йæ 
бацыдмæ аив тыхт. Фыццаг Махаримæ цыд, фæстæдæр та 
Махар йæхæдæг. Æмæ уæд лæппу бамбæрста: æууæнды йыл, 
йæ сусæгдзинæдтæ дзы нал æмбæхсы. Æмæ дзы хъуамæ куыд 
æмбæхстаид? Уый уыд сæхи бинойнаджы хуызæн. Æмæ хи- 
цауы шофырæн афтæ æмбæлы. Иу суари, иу суари цæмæн, иу 
капекк дæр никæд бааууон кодта. 
Кæцыдæр рæстæг Махар фиппайын райдыдта: Бæдинæ йæм 
йæ хъус æгæр дары, цыдæр æнахуыр каст æм бакæны, йæ 
цæстытæ æнахуыр куыддæр æрхæссы: фæлмæн, узæлгæ, 
рæвдаугæ. Æгæр бирæ йыл афæстиат вæййынц. Йемæ базармæ, 
дуканимæ, цыдæр хъуыддæгты. фæдыл арæхдæр цæуын рай- 
дыдта. Æмæ лæппу йæхимидæг куыддæр тыхст, цыдæр ды- 
зæрдыг æнкъарæнтæ æмæ хъуыдыты азар-иу бахауд, дывыдон 
арты сыгъд. Цы кæна? Бæдинæйæ йæхи иуварс ласа æмæ уый 
дæхиуыл арт бандзарæгау у. Се ’хсæн исты куы ’рцæуа æмæ 
йæ Ладемыр куы базона, уæд уый та йе сæфт у. 
Бæдинæйыл бынтондæр кæд фæгуырысхо? Кæдæм 
фæцæйцыдысты? Дуканимæ? Базармæ? Нæ. Йæ куыстæй йæ 
æрбацæйласта. Бæдинæ дæр Дзибусы хуызæн наукæты кан- 
дидат уыди, доцент, институты ахуыргæнæг. Махар рулыл 
хæцыд, размæ йæ фæндагмæ каст. Цыдæр рæстæг Бæдинæйы 
цæстæнгас йæхиуыл банкъардта. Банкъардта: йæ цæстытæй 
йæ сгары, йæ цæстытæй йæ ныхъуыры. Æмæ уый дæр йæхи 
нал баурæдта, разылд æм, бахудт æм. Сылгоймаг ын йæ уæхс- 
кыл йæ къух æрхаста: 
— Нæ бафæллайыс? 
— Нæ. 
— Дæ кары лæппу, фæллад цы у, уый нæ фæзоны. 
Бæдинæты къух цас афæстиат Махары уæхскыл? Фылдæр- 
179 

фылдæр минут.Фæлæ уыцы минут уыд æнус. Махар йæ уæхск 
иуварс фæзылдтаид, сылгоймаджы къухыл иуварс ахæцыда- 
ид, фæлæ куыд? Уыциу рæстæг зындоны дæр бахаудта æмæ 
дзæнæты дæр. Йæ уæхск сыгъд, сау æвзалы кодта, æнхъæлдæн, 
фыртыхстæй йæ сурхид акалд. Уыцы рæстæг зæрдæйыл 
æмбæлд æнахуыр æхсызгондзинад, зæрдæ йæ миднымæр ка- 
фыд. Цыдæр уысм фемдзаст сты. Бæдинæйы цæстытæ хуы- 
мæтæджы цæстытæ нæ уыдысты. Уыдон уыдысты дыууæ адæй- 
маджы. Æмæ уыцы дыууæ адæймаджы æмхъæлæсæй дзырд- 
той: «Æз дæу дæн, Махар. Æз дæ уацайраг дæн». Махар уыцы 
минут бамбæрста: се ’хсæн цыдæр æрцыд. Сæ мидхъуыдыйы 
кæрæдзиуыл узæлыдысты, кæрæдзийы рæвдыдтой... Кæд ма- 
шинæйы кабинæйы бадтысты, уæддæр уыцы рæстæг сæ хъуы- 
дыты хуыссыдысты иу сынтæджы. Бæдинæты сæнтсау дзык- 
кутæ Махары цæсгомыл куыд апырх сты, уый æнкъардта, 
хъуыст æм Бæдинæйы зæрдæйы сонт тæлфт. Уыцы уысм 
Махар бамбæрста: Бæдинæйы хъæуы чысыл æфсон æмæ йæ 
æрбахъæбыс кæндзæн, йæхи йæм нылвасдзæн, йæ цардæфсæст 
былтæ йыл судздзысты, сæ мидхъуыдыйы се ’хсæн цы 
фембæлд æрцыд, уый æцæгмæ рахиздзæн. Сæмбæлдысты та 
æртыккаг бон, æрмæст машинæйы нæ. Махар сын дзидза схас- 
та. Зыдта: дуар ын байгом кæндзæн Бæдинæ, фæлæ йæ ахæм 
дарæсы фендзæн, уый æнхъæл нæ уыд. Сылгоймагыл уыд 
даргъ тæнæг къаба сырх уардитимæ. Ахæм æнахуыр рог уыд, 
æмæ дуары æрбайгомæй цы уддзæф æрбацыд, уымæй базмæ- 
лыд, æмæ Махармæ афтæ фæкаст: ныртæккæ Бæдинæ ма- 
дардбæгънæгæй аззайдзæн. Сылгоймаджы хæмпус сæнтсау 
дзыккутæ йæ уæхсчытыл змæлыдысты. Æмæ Махары сæры 
атахт: уыдон дзыккутæ не сты, фæлæ сау денджызы фæлмæн, 
хъарм уылæнтæ; чысыл фæстæдæр йæ цæсгомыл, йæ риуыл 
куыд кæлдзысты, уый банкъардта. Бæдинæйы къæхтыл, мид- 
хæдзары цы дзабыртæ фæдарынц, ахæм дзабыртæ сыгъзæрин- 
хуыз æндахæй нывæфтыдтимæ. Йæ былтæ зына-нæзына сырх 
ахуырст. Францусаг духийы æхсызгон тæф фындзыл æмбæлд. 
Бæдинæйы цæстытæй калд æнахуыр рухс. Цы æрыгон хуыз 
ын уыд, уымæй зынд ноджы æрыгондæр. Æмæ цыдæр уысм 
Махармæ афтæ фæкаст: гæлæбу фестдзæн, йæ базыртæ хуры 
тынты хуызæн кæркæ-мæркæ кæмæн ферттивынц, ахæм 
гæлæбу æмæ спæр-пæр кæндзæн. Кæдæмдæр арвы тыгъдадмæ, 
æмæ йæ Махар цæрæнбонмæ нал фендзæн. 
Махармæ, хъæуккаг лæппу уæвгæйæ, уыцы миниуæг 
кæцæй æрцыд, уымæн ницы зоны. Фæскуыст, уæд ууыл ны- 
хас дæр нæй, цыфæнды афон дæр хйедзармæ бацыд, æнæмæнг 
хъуамæ йæ къухтæ ахса. Уый йын, тамакодымæг тамако ды- 
мын куыд сахуыр вæййы, ахæм ахуыр у. Амал ын фæци, уæд 
180 

хъуамæ æрдæгæй уæлæмæ йæхи ахса. Изæрыгон дынджыр 
цинкæ ваннæйы хъарм доны дæхи ауадз, уæд уый цæй аргъ 
у! Æмæ улæф, дæхи иуырдæм, иннæрдæм æрзил. 
Махар ахæм шофыртæ, ахæм адæм зоны, æмæ, æвæццæгæн, 
мæйгæйттæ сæ буар доны хъæстæ нæ фæвæййы. Сæ бензин 
æмæ сæ мазуты тæф фындзыхуынчъытæ фехгæны, фыркъайы 
тæф фæкæнынц. Уæд, кæд дæхицæн знаг нæ дæ, уæд дон æмæ 
сапонарæхæй дæхи ныхс. Хæсты рæстæг куы нæ у, мыййаг, 
фæныкæй æхсын дæ куы нæ хъæуы дæхи дæр æмæ дæ 
хæррæгъты дæр. Сæ къухты æнгуылдзты ныхбынты саугам 
ныббады. Уæд ма сæ къæхты æнгуылдзты ныхбынтæ цы хуы- 
зæн вæййынц? Се ’фцæггæттæ — саугам. Уæд уыдон адæм 
сты?! Фос дæр ма сыгъдæг зоны, гæды дæр ма йæхи æхсыныл 
балæууы. 
Махар Бæдинæты хинайæндонмæ бацыд æмæ, аив у æви 
нæ, ууыл хъуыды дæр нæ акодта: йæ хæдон фелвæста æмæ 
йæхи æхсыныл балæууыд. Дон йæхиуыл рауадзы, йæ цæсго- 
мыл æй скалы, ницыуал ауыны. Доны æхсызгон уазал йæ 
буары хъары. Владимир Асланбековичы хинайæндон — ар- 
гъæутты бынат! Йæ къултæ пъолæй цармæ сæнт-сау кафелæй 
æмбæрзт. Ахæм сæнтсау у æмæ дзы адæймаг йæхи уыны. Йæ 
цар иууылдæр — айдæн, хæрдмæ скæс æмæ дæхи фендзынæ. 
Махар — æрыгон лæппу, æвзонгдзинадæн та фæлгæты 
бакæнæн нæй, æвзонг туг арт у. Æмæ Махары сæры февзæрд: 
тæхуды, ацы хинайæндоны сылгоймагимæ февзæр, мацæмæй 
тæрс, макæдæм тагъд кæн... 
Æмæ ма ныр дæр йæ зæрдылхорз лæууы, уыцы хъуыдытæ 
куыд кодта, афтæ хинайæндоны дуар æрбайгом. Бæргæ ма 
фæзылд, йæ къух ма дуары хæцæныл бæргæ авæрдта, фæлæ 
ферæджы: Бæдинæ — зæххон зæд — йæ буар æппæтæй дæр 
уыцы æмхуызонæй кæцæй зынд, уыцы тæнæг къабайы æрба- 
къахдзæф кодта. Нæ! Мигъфæлмæй зынæгау æрбазынд, уымæн 
æмæ зæдтæ къахæй нæ цæуынц, уыдон уæлдæфы тæхынц. 
Зæды къухы уыд, адæймаг йæхи æнцонæй кæм æрба- 
тухдзæн, ахæм хисæрфæн, æнхъæлдæн, сынтæгæмбæрзæны 
йас уыд, фæлмæн, зæу-зæу кодта. Æмæ ма уый-гъа, фæлæ 
сæйрагдæр — йæ мидбылхудт, йæ цæстытæ. Æнахуыр 
фæлмæн, æнахуыр æхсызгон рухс дзы ивылд, æмæ хинайæн- 
дон цы рухс уыд, уымæй ноджы ныррухсдæр, йæ царæй 
стъалытæ æрттывтой, бынмæ згъæлдысты. Махар сагъдауæй 
баззад, исты зæгъа, уымæ нал арæхст. Бæдинæ йæ æрдæгæй 
уæлæмæ бæгънæгæй æрбаййафдзæн, уый æнхъæл нæ уыд. 
Зæххон зæды къух æм æрбаввахс, хисæрфæн æм дары æмæ 
йæ райсын хъæуы, уый йæ сæр нал ахсы. 
— Райс, ма ’фсæрмы кæн. 
— Æз... Мæнæ... 
181 

— Райс. Ацы хисæрфæн дæу у,— æмæ йын фæлмæн, даргъ- 
хау хисæрфæн йæ уæхскыл æрæвæрдта. Фæлæ фæстæмæ нæ 
фæзылд, фæстæмæ нæ акъахдзæф кодта, нæ феддæдуар. Æрба- 
каст æм, сæрæй къæхтæм ыл йæ цæстытæ æрхаста, цыдæр 
уысм йæ цæстытæ ахгæдта. 
— Ах-ха... 
Цы амыдта уыцы улæфт? Ома, Махар, æз дæ къухы дæн, 
кæм дæ? Æви уыцы улæфт амыдта: Махар, ды ницы лæппу 
дæ, ды род дæ, ды... Махар уымæн ныр дæр ницы зоны. 
— Дæ сæрыхилтæ... — æмæ Бæдинæ хинайæндоны сыгъ- 
зæриндонытылд тæрхæгæй сæрвасæн райста.— Дæ сæры хилтæ 
мæнæ афтæ фæфасыс?— Æмæ Махар йæхæдæг куыддæриддæр 
фæфасы, Бæдинæ йын сæ афтæ ныффаста: фыццаг бынмæ, 
стæй зына-нæзына галиуырдæм. Цалдæр хатты йыл йе 
’нгуылдзтæ аныдзæвыдысты. Махар лæууыд æдзæмæй, йæ 
мидбынаты ныддур, нал улæфыд. 
— Тынг рæсугъд буар дын и.— Бæдинæйы армытъæпæн 
Махары уæхскыл æрæнцад. Хъавгæ, сабыргай, фæлмæн 
дæллагхъуырмæ æрцыд, риумæ æрхæццæ. Фæстæмæ та ссыд, 
иу уæхскæй иннæ уæхскмæ æхсызгон фæд уадзгæ ацыд.— 
Цыма иууылдæр нуар дæ, афтæ мæм кæсы. 
Уыцы æнгуылдзтæ, уыцы армытъæпæн йæ буарыл не 
’мбæлд, фæлæ æмраст зæрдæйыл. Æнахуыр хъарм æмæ æхсыз- 
гондзинад сæ гуырд. Цыдæр уысм йæ зæрдæ куыд гуыпп- 
гуыпп кæны, куыд сонт тæлфт кæны, уый афтæ хорз, афтæ 
тынг банкъардта æмæ йæхæдæг йæхицæй фефсæрмы. Хъуамæ 
рæвдз-рæвдз йæ майкæ æмæ йæ хæдон акодтаид. «Цæй уал». 
Æмæ ацыдаид, феддæдуар уыдаид. Фæстæмæ дæр мауал фæкас- 
таид, уый та, цыма йæ ’рттиваг урс кафел пъолмæ исчи садзгæ 
ныккодта, афтæ æнцад лæууыд æмæ зæххон зæдмæ каст. 
— Хъæбысæй дыууæ азы фæхæцыдтæн.— Сирвæзт Ма- 
харæй, йæ хъæлæс куыд къæзыд, йæ улæфт йæ хъуыры куыд 
фæбадт, уый банкъардта. Сайгæ нæ кодта. Æцæгдæр, 
хъæбысæй хæцыд. Фыццаг разряд райста. Æнцонæй. Дарддæр 
хæцыд, уæд мастер кæй суыдаид, уый йын дызæрдыггаг нæу. 
Иннæтæ дæр арвæй стъалытæ не скъæфтой, фæлæ сæ æвзæр 
спортсментæ нæ рауад. 
— Бæрæг у,— загъта Бæдинæ. Æмæ та йæ хъоппæг æртти- 
ваг сау цæстытæ Махарыл сæрæй къæхтæм æрзылдысты. Æмæ 
лæппу фефсæрмы. Уый хуымæтæджы цæстæнгас нæ уыд, 
сылгоймаг æй сæрæй къæхтæм йæ цæстытæй сгæрста, уыдта 
йæ, йæ цæстытæ дзы ныхстысты. Сгæрста йæ уырзæй сгарæ- 
гау. Сæ цæстæнгастæ фæкомкоммæ сты. Æмæ Махары уæнг- 
ты цыдæр рис ацыд. Æхсызгон рис. Æхсызгон тас. Бæдинæмæ 
разылд. Ныр! Мæнæ ацы уысм! Ныр йæхи куы нæ атона, уæд 
никæд уал! Хъуамæ Бæдинæйы иуварс акæна æмæ уынджы 
182 

балæууа. Фæлæ диссаг! Уынгмæ йæхи аппарыны бæсты йæ 
гом цæнгтæ Бæдинæйыл æрбатыхстысты. Уый кæсаджы хуы- 
зæн нæ фæцъыллинг кодта, иуварс нæ асхуыста Махары, 
тызмæг, æнæнхъæлæджы тынг кæй бафхæрынц, ахæм сыл- 
гоймаджы хъæлæсæй йæм не сдзырдта: «Уый цы кæныс, 
æрра сдæ? Цæугæ ардыгæй!» 
Бæдинæйы фæлмæн урс цæнгтæ йыл æрбатыхстысты, цыма 
Махары фезмæлдмæ æнхъæлмæ каст, афтæ. Æмæ æцæгдæр, 
фæстæдæр Махар куыд базыдта, афтæмæй уымæ æнхъæлмæ 
каст, æфсон æй хъуыд. Куыд дзырдта, афтæмæй, Махары 
фыццаг хатт цы бон федта, уæдæй фæстæмæ йæ зæрдæ йемæ 
уыд, фæлæ йæхиуыл хæцыд, йе ’нкъарæнтæ ’мбæхста, йæ 
мидзæрдæйы сæ ахстæй дардта. Фæлæ кæдмæ? Йæ бон сыл 
нал цыд, æддæмæ сæ бæттæнтæ тыдтой, уромын сæ нал 
фæрæзта. Æмæ уый Махар дæр хорз æмбæрста. Къуырма æмæ 
куырм куы нæ уыд, мыййаг! Уæдæ сывæллон дæр нал уыд, 
сылгоймаджы цæстæнгасы цы æмбæхст уыд, уый æмбæрста. 
Æппынфæстаг, сылгоймаг дæ размæ æхсæвхуыссæн дарæсы 
куы рацæуа, мидбылхудгæ дæ мидæмæ куы бакæна, уæд уый 
цæуылдæрты дзуры. 
Сæ былтæ кæрæдзиуыл куыд андзæвыдысты, кæрæдзийы 
куыд ссардтой, Махар уымæн ницы бамбæрста. Æрмæст 
æнкъардта, Бæдинæйы былтæ куыд сыгъдысты йæ рустыл, 
йæ дæллагхъуыр, йæ риуыл. Сылгоймаг афтæ æрлæмæгъ, æмæ 
йæ йæхимæ не ’лвæста, уæд, æвæццæгæн, йæ зæнгтæ фæды- 
дагъ уыдаиккой, айдæны хуызæн æрттиваг кафел пъолыл 
æрхаудаид. 
— Ды... ды... — хъуыст зæды хъæлæс, æрмæст.дард 
кæцæйдæр хъуысæгау. Рызт. Куыддæр æрхæцыд. Æмæ уымæн 
æви цæмæн, Хуыцау йæ зонæг, фæлæ уыцы «ды... ды...»-йы 
разынд цыдæр æгæрон тых. Ахæм æгæрон тых, æмæ Махар 
æрæввонг, йæ буары лæппуйы æрра сонт туг æруазал. Æппын- 
фæстаг — кæй дзы ссæрибар, уый хорз базыдта. Æмæ йæ 
цæнгтæ, цыма сæ тыхы мур нал аззад, афтæ æрхаудысты, иу 
къаздзæф фæстæмæ акодта. Уый цы ми кæны? Иæ хицауы 
усимæ?.. Владимир Асланбекович æй куы базона, уæд... Уæд 
Ирыстоны нæ, фæлæ йын Цæгат Кавказы дæр бынат нал и, 
уæд уый йе сæфт у. Иннæмæй та... Бæдинæйы йæхицæй куы 
асхойа, уæд... Сылгоймагимæ уыйонг æрцу, стæй йæ дæхицæй 
ассон, уый дын никæд ныббардзæн. Ноджы Махары уавæры. 
Лæг—лауыз, сылгоймаг — фæлдахæг. Махар хорз æмбæрста: 
Бæдинæйы афтæ ныууадза, уæд æй дыууæ-æртæ боны фæстæ 
йæ куыстæй ацæуыны тыххæй курдиат бадæттын хъæудзæн. 
Ныр зæды хуызæн йæ цуры цы сылгоймаг лæууы, сойын цы- 
рагъау йæ цуры цы æхсин тайы, йæ улæфт зæрдæйыл æхсыз- 
гонæй кæмæн аныдзæзы, уый фестдзæн æппæты хъахбайдæр, 
уый фестдзæн хæйрæг, сау калм. Нæй, уымæн гæнæн нæй. 
183 

«Ма-а-аха-а-р-...» — сылгоймаджы хъæлæс рызти: æнæ дæу 
мæ цард цард нæу. Кæм дæ, дæ хъæбысы мæ æрбатух, дæ 
цуры удæгасæй тайын. Æмæ та йыл Махар ныттыхст, йæ 
хъæбысмæ йæ систа. 
— Бæдинæ, ды тынг рæсугъд дæ. 
Нæ! Уыцы цалдæр ныхасы былалгъ æмæ зæрдæбалхæны- 
ны тыххæй нæ загъта. Бæдинæ æцæгдæр уыди тынг рæсугъд 
сылгоймаг. Уæлдайдæр та уыцы минут... Уый уыД дунейы 
рæсугъддæр,— зæд арвæй æртахт. Махар уыцы уысм ууыл 
нæ хъуыды кодта: кæимæ йын ис абарæн, фæлæ куы ахъуы- 
ды кодтаид, уæд ахæм адæймаг не ссардтаид. Йæ урс цæнгтæ, 
йæ урс уæхсчытæ, йæ дæллагхъуыртæ... Сæ былтæ та кæрæдзиу- 
ыл амбæлдысты, зынджы къæрттытау сыгъдысты. Махармæ 
цалдæр минуты размæйы Махарæй мурдæр ницыуал аззад. 
Йæ къухтæ сылгоймаджы буарыл зылдысты, йе ’нгуылдзтæ 
йыл хаста. 
Махар моладзан никæд уыд. Стæй, стыр хицауы чи ласы, 
дзыхъхъынног «Волгæ» цыма йæхи у, афтæ сæрибар чи у, 
уыцы æрыгон, æнæниз лæппу цæмæн хъуамæ уа моладзан? 
Уавæртæ — аразæг, æмæ йæхи куы нæ фæнда, уæддæр æй 
уыдон сæ нучы ауадздзысты. Уый размæ дæр ма сæмбæлди 
сылгоймæгтимæ, æрыгон чызджытимæ. Фæлæ Бæдинæ... 
Æвæццæгæн æй Бæдинæ æцæгæй уарзта, æрмæстдæр æцæг 
уарзтæй райгуырдзæн ахæм тыхджын æнкъарæнтæ. Æви йын 
алы нæлгоймаг дæр ахæм стыр æхсызгондзинад лæвæрдта? 
Афтæ сыгъд, æмæ Махар йæхи сайдта? 
Бæдинæ Махармæ каст бумбулийы хуызæн рог, йæ уæз ын 
не ’нкъардта. Йæ зæлдаг къаба пъолмæ куыд æрхауд, Бæдинæ 
бæгънæгæй куыд аззад, уымæн Махар ницы базыдта. Йæхй 
æгъдауæй æрхауд, сылгоймаг æй йæхæдæг раласта æви йæ 
Махар фæцагайдта? Æниу, уый цас диссаг у? Фæлæ, зæгъæм, 
хъуыддаг уымæ æрцыд: Бæдинæйы. рог, тæнæг къаба уæддæр 
чи раласта? Сылгоймаг йæхæдæг æви Махар? Зæгъæм, хъуыд- 
даг тæрхондоны æвзарынц, уæд сæ чи цы дзуапп раттаид? 
Махарæн Бæдинæимæ фембæлын йæ зæрды никæд уыд. Куыд 
æмбарын хъæуы уый: дуар дын байгом кодта, зæгъæн ис, 
мадард бæгънæг сылгоймаг, худы дæм, йæ къухтæ дæм ива- 
зы, хинайæндонмæ дæм бацыд... Куыд æмбарын хъæуы уый? 
Йæхæдæг æй нæ сардыдта йæхиуыл? Махарæн йæ бинойнаг 
Бæдинæйæ бирæ кæстæр, чызгæн ын бæззы, уæд æм Махар 
хъуамæ йæ бæттæнтæ цæмæ тона? Ахæм ныхасы сæр æй кæй 
никæд бахъæудзæн, уый тынг хорз зыдта, уæддæр-иу æм уыцы 
хъуыдытæ рæстæгæй-рæстæгмæ æрбацыдысты, кæцæйдæр-иу 
йæ сæры фæмидæг сты. Æмæ сын цы кодтаид? 
Уыцы хинайæндон... Сылгоймаг æмæ нæлгоймаджы æхсæн 
цы æгæрон тых, цы æгæрон æнкъарæнтæ и, уыдон адæйма- 
184 

джы сæ уæлныхты афтæ сисынц, сæ уацар æй афтæ бакæнынц, 
æмæ кæрæй-кæронмæ вæййы уыдоны бар. Уыцы æгæрон тых 
Махар æмæ Бæдинæйы цасдæр рæстæг хинайæндонæй нал 
рауагъта, уым æрцыд сæ фыццаг фембæлды адджындæр уысм. 
Кæрæдзийы рæвдыдтой, кæрæдзиуыл узæлыдысты, сæ цæнгтæ 
кæрæдзиуыл тыхстысты, иу адæймаг-иу сæ рауад. Æмæ уыцы 
иу адæймаджы Махар уыдта йæхи цæстытæй. Хинайæндоны 
цар иууылдæр — айдæн, иу айдæн, æмæ-иу Махар уырдæм 
йæхимæ æмæ Бадинæмæ фемдзаст. Бæгънæг дыууæ буары 
тæлфыдысты, кæрæдзийы агуырдтой, кæрæдзиуыл ныхæстыс- 
ты. Æмæ-иу Махар фефсæрмы. Уый фыццаг уысмты, стæй 
йæм афтæ кæсын райдыдта: сæ фвмбæлд хъуамæ афтæ уа, 
ахæм æнахуыр уавæры, сæ æнкъарæнты нæ, фæлæ ма хъуамæ 
сæ бæгънæг буæртты уындæй дæр цин кæной. 
Махар ма уый размæ дæр сылгоймæгтæ куыннæ федта. Дæ 
хуыздæр, æдасдæр бынат — дæ хæдтулгæ. Хъæдгæрон кæнæ 
комгæрон доны былмæ базил æмæ, табуафси. Фæлæ ахæм уа- 
вæры фыццаг хатт сæмбæлд сылгоймагимæ. 
Бæдинæ йæхи дæр æмæ Махары дæр, æвæццæгæн, нæ уыд- 
та: йæ цæстытæ фылдæр уыдысты æрдæгцъынд, цыма фынæй у, 
афтæ. Искуы иу хатт-иу байгом сты æмæ-иу ферттывтой, доны 
зылдысты, æмæ-иу Махармæ афтæ фæкаст, цыма скæуынмæ 
хъавы. Дыууæ чысыл хуры-иу ыл ссыгъдысты. Цин, æнаху- 
ыр цин æмæ сæ æнахуыр æхсызгондзинад ивылд. Уыцы цин 
æмæ æхсызгондзинад сылгоймаг банкъары, йæ зæрдæйæн тынг 
адджын, тынг уарзон нæлгоймагимæ куы фембæлы, 
æрмæстдæр уæд. Уыцы минуттæ йын вæййынц алцæмæй дæр 
зынаргъдæр, цæрæнбонтæм сæ йемæ фæхæссы, уыцы ми- 
нуттæй алы минут дæр вæййы царды аргъ. Æмæ Бæдинæты 
æрдæггом цæстытæй, йæ былтæй, йæ цæнгтæй, йæ уырзтæй, 
йæ буары алы стъæлфæй дæр ивылдысты уыцы æнахуыр цин 
æмæ æнахуыр æхсызгон æнкъарæнтæ. Арт гуыппæй сыгъд, 
æмæ ма йыл Махар хус æхсныфтæ калдта: Бæдинæ йæ ми- 
дзæрдæйы, йæ мидхъуыдыйы цы лæппуйы уыдта йемæ, 
уымæй хъуамæ разыйæ баззайа. Бæдинæ куыд æнхъæл уыд, 
Махар ын хъуамæ уымæй æрхæсса стырдæр æхсызгондзинад. 
Хъуамæ йæ мыса, тырна йæм, æхсæвы йæ йæ фарсмæ агура. 
Афтæ кæй уыдзæн, Махар ууыл иу уысм дæр дызæрдыг нæ 
кодта. Æмæ нæ фæрæдыд. Бæдинæимæ ма уый фæстæ цал 
æмæ цал хатты сæмбæлдысты! Суанг авари цы бон æрцыд, 
уыцы бон дæр, уый фæстæ дæр ма цалдæр хатты. Цымæ, адæй- 
маг дæ бирæ куы уарза, уæд уымæй æхсызгондæр исты ис? 
Бæдинæ Махары куыд адæймаг уарзта æви куыд нæлгоймаг, 
уымæн Махар ницы зоны. Æппынфæстаг, уый сæйраг нæу, 
Махар дæр æй дыккаг усæн нæ куырдта, мыййаг. Æрмæст иу 
хъуыддаг хорз зоны: Бæдинæйы æдзухдæр фæндыд йемæ уæ- 
185 

вын. Фыццаг рæстæг, Владимир Асланбекович-иу йæ фарсмæ 
раззаг бадæны куы сбадт, уæд Махар куыддæр фефсæрмы, 
фæкъæмдзæстыг-иу, цыма йæ хицау алцыдæр æмбары, афтæ 
йæм каст. Тæригъæд дæр-иу ын кодта: чи зоны, сахаты размæ 
йын Махар йæ усимæ сæмбæлд, кзенæ, чи зоны сахат-дыууæ 
сахаты фæстæ Бæдинæ Махары хъæбысы бада, йæ урс фæлмæн 
цæнгтæ йыл стыхсой. Фыццаг рæстæг, лæг æмæ-иу ус хæдтул- 
гæйы фæрсæй-фæрстæм куы сбадтысты, уæлдай æфсæрмы та 
уæд кодта, Бæдинæйы цæсгомыл никæд ницы фæбæрæг, нæ 
фæлæ, Махаримæ æмбæлын куы райдыдта, уæд æм йæ лæджы 
цæстмæ фæкарздæрхуыз. Æмæ-иу Махар дæр, цыма ницы 
æмбары, йæхи афтæ скодта. Мин æмæ мин хатты йæхи ба- 
фарста: «Уый Владимир Асланбековичы фарсмæ чи бады? Йæ 
бинойнаг? Йæ ус? Æмæ Махары ус нæу? Уый, мæнæ Влади- 
мир Асланбекович куы рахиза, Бæдинæйы иунæгæй куы 
фæцæйласа, уæд бæрæг уыдзæн. Йæ фарсмæ сбаддзæн æмæ чи 
зоны, сæ хæдзармæ дæр мауал бахæццæ уой. Махар машинæ 
аууон ранмæ базилдзæн, æмæ йыл Бæдинæйы былтæ судздзыс- 
ты, сæ цæнгтæ кæрæдзиуыл тыхсдзысты, Махар æй йæ хъæбы- 
сы æрбатухдзæн, сæ монцтæ хæдтулгæйы суадздзысты. 
Уыцы хинайæндон... Цæйбæрц адджын, цæйбæрц æхсыз- 
гон минуттæ арвыста уым дæр! Махар-иу йæ сæрмæ айдæны 
уыдта иу Бæдинæ æмæ иу Махар нæ, фæлæ дыууæ Бæдинæйы 
æмæ дыууæ Махары, фондз Бæдинæйы æмæ фондз Махары, 
хинайæндон-иу сæ байдзаг, æмæ-иу æцæг Бæдинæ æмæ æцæг 
Махарæн нал фаг кодта. 
Фаллаг, рæбинаг уат, уый Махары уат уыди. Бæзджын, 
уæззау, зыр-зыргæнаг рудзынгæмбæрзæнтæ æруадз, æрдæгта- 
лынг уаты сойын цырæгътæ ссудз, магнитофон сараз, цыдæр 
цъæхахст, цыдæр сонт музыкæ нæ, фæлæ сабыр, уæздан, 
фæлмæн музыкæ, ныллæг стъолый шампайнаг, коньяк, ад- 
джинæгтæ, цы нозт дæ зæрдæ зæгъы, уымæй ахуыпп кæн. 
Æмæ каф мадард бæгънæгæй. Сæ буæрттæ-иу кæрæдзиуыл ба- 
ныхæстысты, æмæ-иу Махармæ афтæ каст, кæрæдзийæ сæ ни- 
чиуал ратондзæн. Стæй зæххон зæды дæ къухтыл сис,— 
фæлмæн, парахат хуыссæн дæм æнхъæлмæ кæсы. 
Афтæ амондджын ма-иу æрдзы хъæбысы уыдысты. Ма- 
хар, фыццаг хатт æм комрæбынмæ ацæуыны хъуыды куы 
æрцыд, уæд бирæ фæсагъæс кодта. Цæуа æви нæ? Æндæр 
кæйдæртимæ æрдзы хъæбысы куыд нæ сæмбæлд? Фæлæ 
Бæдинæимæ... Цæмæйдæр тарст, фæлæ йæ цыдæр тых ком- 
рæбынмæ ласта. Æмæ уый фæуæлахиз. 
— Ныртæккæ доныбыл тынг рæсугъд уыдзæн... 
Бæдинæ йæм æрбакаст, бахудт. 
— Æмæ уырдæм... Исчи... 
— Æз зонын æдас бьгаат. Нæхи йеддæмæ нæ ничи фендзæн. 
186 

Æмæ та йæм сылгоймаг æрбакаст, бахудт та йæм, йæ 
цонгыл ын йæ фæлмæн арм æруагъта: 
— Цом... 
Комрæбынмæ йæ йæ фæстæ ласта цыдæр цымыдисдзи- 
над, цыдæр ногдзинад, цыдæр... Цы, уымæн Махар йæхæдæг 
дæр ницы æмбæрста. Цыма Бæдинæ æрдзы хъæбысы æндæр 
сылгоймаг фестадаид. Кæмфæнды дæр :— зæд, хуры тын. Æмæ 
пæлæхсар бæлæсты бын цъæх нæуу йæ рухсæй ныррухс, доны 
уылæнтæ йæ рухсмæ æвзист ахуырстау æрттывтой, æвзист 
æртæхтæ доны сæрмæ кафыдысты. Мæй сæ сæрмæ æрдзе- 
дзыкка. Æхсызгон хъарм, фæлмæн рог уддзæф Махар æмæ 
Бæдинæйы гом буæрттыл тыхст. Бæдинæйы былтæ Махары 
рустæ æмæ дæллагхъуыр сыгъдысты. Йæ риутæ... Уыцы кары 
сылгоймагæн æрлæмæгъ вæййынц, абон куы нæ уа, уæддæр 
райсом ныссæмпæл уыдзысты. Уыцы кары æнæриуагъудæй 
сылгоймаг уæлгоммæ схуыссыд, уæд бæрæг нал вæййынц, 
риуы къæйыл акæлынц, ницыуал дзы аззайы, буаримæ сиу 
вæййынц. Фæлæ Бæдинæйы риутæ уыдысты стдæс-ссæдзаз- 
дзыд æнæвнæлд чызджы риуты хуызæн. Хъæддых, дзаг, 
æдзухдæр — йæ иннæ буарæй хъармдæр. 
— Уæддæр дзы æрдзæн æмбал нæй,— фæстæмæ куы цы- 
дысты, уæд загъта Бæдинæ.— Стыр бузныг дын. Кæдæй-уæдæй 
ма сыгъдæг уæлдæфмæ раирвæзтæн. 
Махар не ’фсæрмы кодта, уæд йæ хъæлæсы дзаг ныххуд- 
таид. Ау, æмæ Бæдинæ завод «Стеклотары» кусы, хъылма 
уæлдæфæй фæцæйхурх кæны, йæ бронхæты хæр-хæрæй 
æхсæв райхъал вæййы æмæ ма,* мæгуыр, кæдæй-уæдæй 
сыгъдæг уæлдæфы хъæстæ фæци! Ха-ха-ха! 
— Æрдз уæлдай рæсугъддæр, дыууæ адæймаджы дзы куы 
сæмбæлынц, уæд вæййы.— Бæдинæ йæм йæхи æрбаивæзта, 
йæ русыл ын йæ былтæ авæрдта.— Æнæ дæу мæ цард цард нæ 
уыдаид. 
Уыцы ныхæстæ Бæдинæйæн йæ зæрдæйы арфæй цыдысты 
æви былалгъæй? Махар ын рæстæгмæйы, йæ монцтæ суадзæн 
нæлгоймаг уыди æви æмбæхст уарзондзинады гуырæн? Цы 
тыхтæ йæ æппæрстой Махармæ? Сылгоймаджы æнæнцой ивылд 
монцтæ? Махар мин æмæ мин хатты йæхи фарста æмæ ныр 
дæр фæрсы. Æмæ йæм афтæ кæсы: цыма Бæдинæйы ныхас 
æмæ алы фæзылд дæр йæ зæрдæйы арфæй цыдысты. Æппын- 
фæстаг, уый Махарæн уæлдай нæ уыд æмæ нæу. Бæдинæимæ 
фембæлдтытæ йын æдзухдæр уыдысты адджын æмæ æхсыз- 
гон, æмæ сæйраг уый у. Уæддæр хиуарзондзинад... Цæуыннæ 
йæ хъуамæ уарза Владимир Асланбековичы ус Бæдинæ? Ма- 
хар сохъыр, йе уæнгхъуаг у? Цæуыннæ хъуамæ тайа йæ цуры 
сойын цырагъау? Махар-иу Бæдинæимæ куы сæмбæлд, уæд 
æм афтæ каст, цыма Ладемыримæ сæ рольтæ аивтой. Нæ! 
187 

Уымæн аивæн нæ уыд. Владимир Асланбекович æмæ йемæ 
цы бæлон рапæр-пæр кодта, уыдонæн, кæд æрдзы хъæбысмæ 
рацыдысты, уæд сын фынг сцæттæ кæн, дзаджджын, парахат 
фынг. Суанг ма сын сæ агуывзæты дæр нозт рауадз. Дæхæдæг, 
цыма ницы зоныс, дæхи афтæ иуварс айс, бæлæстæ æмæ къу- 
дзиты фæстæ аныгъуыл æмæ разил-базил кæн, кæнæ цъæх 
нæууыл дæхи аппар æмæ арвы цъæх хъæбысы стъалытæ ны- 
май. Боныгон, уæд газеты кæс. Машинæйы цырæгътæ куы 
ссудзой, уæд фест æмæ Владимир Асланбекович æмæ сылгой- 
маг быгъдулæг кæй кодтой, уымæн цыма æппындæр ницы 
зоныс, дæхи афтæ скæн. Фынг рæвдз-рæвдз афснай æмæ размæ. 
Владимир Асланбекович æмæ æхсин бадынц фæсте. Сæхи 
дарынц афтæ, цыма кæрæдзимæ æмгæрон дæр никæд бацы- 
дысты, къæм дæр сыл нæ абадт, цалдæр минуты размæ хъуг 
йæ ногзад рæуæды куыд сдæра, кæрæдзийы афтæ не сдæрдтой, 
цыма доны был мæйрухсмæ Иугонд Нациты Организацийы 
фарстатыл дзырдтой, æппынфæстаг, республикæйы 
хъуыддæгтæ лыг кодтой. Махар куырм æмæ къуырма никæд 
уыд, йæхимидæг-иу сыл кæл-кæлæй худт. Уæвгæ, бирæ хæтты- 
ты Владимир Асланбекович æмæ йæ сылгоймаг сæ рацыды 
сæр не ’мбæхстой, машинæйы фæстаг бадæны хъæбыс-хъæбыс 
куы аныгъуылой, уымæ-иу сæ бирæ нал хъуыд, адæймаджы 
хуызæн адæймаг æхсæвыгон дæр иннæ адæймагæй цæмæй 
æфсæрмы кæны, уыдон æнæфсæрмæй сгæрстой. Махар та афтæ 
зæгъы: æгъдау æмæ æфсарм кæмфæнды дæр хъæуынц, суанг 
хъæды дæр. Махар-иу сæм мæстæй сыгъд, машинæ бауром 
æмæ сæ раппар. Фæлæ цы йæ бон уыд? Æмæ мадзурайæ ма- 
шинæ скъæрдта. Кæнæ та-иу йæхимидæг, Бæдинæимæ кæд 
сæмбæлдзæн, ууыл хъуыды кодта. Хорз сылгоймаг уыд. 
Æрмæст йæ ном... Уый Махары зæрдæмæ нæ цыд æмæ йæ 
хуыдта Бæдинæ нæ, фæлæ Мæди. Уыцы авари... Æндæр ма 
цал æмæ цал хатты сæмбæлдаиккой? Махармæ цæмæндæр 
афтæ кæсы, цыма Бæдинæйы æнкъарæнтæн кæрон нæ уыд, 
уæле исгæ — бынæй ахадгæ уыдысты, æппынæдзухдæр артау 
сыгъд. Уыцы æнкъарæнтæ æмæ рæсугъддзинад, цыма зæрон- 
ды бонтæм дæр йемæ æмдзу кæндзысты, цыма сæ мæрдтæм 
дæр йемæ ахæсдзæн, Махармæ афтæ каст. Бæдинæ йæхимæ 
хорз зылд, йæхимæ базилын — йæ царды ахсджиагдæр 
хъуыддæгтæй — иу. Зымæгон ногтынд, цъæх джитъритæ 
æнцон ссарæн сты? Туджы аргъ-. Адæймаг дзы рынчындонмæ 
йæ тыхст рынчынæн дыууæ-æртæ зыр-зыргæнгæ бахæссы. 
Бæдинæйы фынг сæ азы цыфæнды афон дæр никæд сцух. Æмæ 
ма йæ хæрынмæ куы^ хъуыдаиккой, фæлæ йæ цæсгомыл, йæ 
рустыл æвæрынæн. Йæ рустæ-иу æдзухдæр лæгъз уыдысты, 
фæлмæн, тугæфсæст, фæлæ-иу джитърийы фæстæ бынтон 
æнахуыр лæгъз æмæ фæлмæн систы. Махар-иу сыл йæ уырзтæ 
188 

хаста æмæ йæм афтæ каст, цыма сæ ногуагъд хæмпус цъиуыл 
хæссы. 
Уыцы æнæхайыры авари йæ уыцы фембæлдтæй æнæхай 
фæкодта. Махар Владимир Асланбековичимæ цал æмæ цал 
хатты ныхас кодта. Хъæрæй нæ — йæхинымæр, былтыз- 
мæлдæй, йæ хъуыдыйы. 
«Цæй куыд у, Владимир Асланбекович?» 
Уый ницы дзырдта. Æмæ хъуамæ цы загътаид? Махар ахæм 
лæппу у, йæ хицауы усимæ бæгъдулæг чи кæна? Комкоммæ 
йæм куы никæд бакаст. Æцæгдзинадæй та — æртæ аборты 
кæмæй скодта? Уæдæ цыдæр хостæ дæр нуæзта, йæхи хъахъ- 
хъæдта, уæддæр... Махар-иу худти: æз дурыл куы аныдзæ- 
вон, æз сылгоймагыл мæхи куы ахафон, уæддæр ныййардзæн. 
Хицау ницы дзырдта, æмæ-иу уæд Махар йæ хъуыды 
фæбæлвырддæр кодта: «Дæуæн дæ хæдзары зæд и, зæд. Цымæ 
нæ кæй фылдæр уарзы, æппынфæстаг — кæй ус нæ у?» 
Махар-иу Владимир Асланбековичимæ йæхинымæр Бæди- 
нæты тыххæй куы дзырдта, цæмæйдæрты-иу æй куы фарста, 
уæд æм уый цæмæндæр хорз каст. Ладемыр-иу хæдтулгæйы 
дуар куы бакодта, уæд-иу Махары æвзаджы кæрон февзæрд: 
мæ усы лæг, дæ хорзæхæй, сбад. Цалдæр хатты, йе ’взагыл 
нæ фæхæцыд, уæд йæ хъуыды сирвæзтаид. Иу^хатт, чысыл 
ма... уæд йе стыр сусæгдзинад ма рахъæр уа. Йæ хицау æм 
æрбакаст: 
— Цы зæгъыс? 
— Ницы.— Махары къухтæй руль фæцæйирвæзт. Йæхи 
сафы æви цы хынджылæг кæны? Уый фæстæ йæхимидæг 
фидарæй скарста: уыцы хъуыды йæхимæ æмгæрон никæдуал 
æрбауадздзæн. Чысыл сывæллон у, уый йæхи куыд дары? 
— Цæуæм? 
— Цæуæм, уæдæ цы. Æвæццæгæн, де ’фсинмæ тагъд 
кæныс? 
Владимир Асланбекович цæмæй зыдта, æмæ Махар уый 
усимæ йæхи æфсинæй арæхдæр æмбæлы, уымæй, куыд сыл- 
гоймагæй, афтæ фылдæр æхсызгондзинад райсы. Цæмæй йæ 
зыдта, уый усмæ тагъд кæны. 
Нæ! Æргом зæгъын хъæуы: хорз сылгоймаг уыд Бæдинæ. 
Махар ма кæйдæртимæ фембæлд æмæ дзы бирæтæ бынтондæр 
ферох сты, цыма ахæм æмæ ахæм чызгимæ кæнæ сылгойма- 
гимæ никæд сæмбæлд, дыууæ удæн сæ сæртæ иу базмæ куы 
æрцæуынц, уæд кæрæдзийæн цы зæрдæбын ныхæстæ 
фæкæнынц, ахæм ныхæстæ никæд кодтой, дыууæ уды иу арты. 
куы фæсудзынц, уæд ахæм арты никæд сыгъд, афтæ йæм кæсы. 
Бæдинæ йын йæ зæрдæйы арф фæд ныууагъта. Зондджын, 
æмбаргæ сылгоймаг уыди. Партимæ дæр уый хъуыдыйæ ба- 
189 

цыд. Йæ гæххæттытæ бадæттæд, нырма æрыгон у, йæ цард — 
разæй æмæ хъуамæ йæ фæндæгтæ гом уой. Махар нæ разы 
кодта: цæй парти йæ хъæуы, цы дзы кæны, дæлæмæ дæр, 
уæлæмæ дæр — шофыр, æмæ уым парти цæмæн хъæуы? Уый 
нырма у шофыр, фæлæ фæстæдæр та? Инæлар уæвынмæ цы 
салдат нæ тырны, уый тынг рæдийы. Махар цæрæнбонты 
шофырæй кусынмæ хъавы? Уый куыд æмбаргæ у, уымæ цы 
зонд и, афтæмæй зæронды бонмæ шофырæй кусы, зæгъгæ, 
уый фыдракæнд уаид, йæхæдæг йæ фæндæгтæ æхгæны. Пар- 
тимæ куы бацæуа, уæд цыдæр капеччытæ фиддзæн зэмæ цы? 
Уыдонæй мæгуырдæр фæуыдзæн? Цæмæй размæ ацæуай, уый 
тыххæй æнæмæнг хъуамæ партийы уæнг уай. Уый уал дын 
уыдзæн фыццаг къæпхæн, фыццаг дуар. 
Партийы уæнгтæм æууæнк фылдæр кæй и, уый Махар нæ, 
фæлæ чысыл сывæллæттæ дæр зыдтой. Цыма уыдон æндæр 
адæм сты, арвæй æрхаудтой. Афтæмæй... Афтæмæй цы, уый 
Махар йе ’мбæлттæн нæ, фæлæ йæ бинойнагæн дæр никæд 
загъта. Ныр дæр æй нæ зæгъы. Куыд уыдзæн, цы уыдзæн 
рæстæг? Чи загъта, дыууынæм æмæ æртынæм азтæ æнустæм 
ацыдысты? Чи загъта, æмæ фæстæмæ нал раздæхдзысты? 
Æхсæнад ивылд доны хуызæн гуылф-гуылф кæны, кæцырдæм 
ацæудзæн, кæцырдæм агуылф кæндзæн, Хуыцау йæ зонæг. 
Æмæ ахæм рæстæг куыд хæцын хъæуы æвзагыл, афтæ никæд. 
Адæм кæрæдзийы цæстмæ дзæнгæрджытæ фестадысты, сæ 
риутæ хойынц.’ Де ’взагыл цыдæриддæр абадт, ууыл ма ахъуы- 
ды кæн, афтæмæй йæ ныццæлхъ кæн. 
Махар партийы тыххæй цы хъуыды кæны, уый никуы 
никæмæн загъта. Ныр дæр æй никæмæн зæгъы, æрмæст — 
йæхицæн. Уый куыд хъуыды кæны, æмæ раст кæй у, уый та 
дызæрдыггаг нæу. Уымæ гæсгæ, партийы цы адæм и, сæхи 
коммунист чи хоны, уыдонæн сæ фылдæр сты цæстфæлдах- 
джытæ, давджытæ, фыдгæнджытæ, чъизи адæм, уыцы сырх 
билеты фæстæ се ’цæг цæсгом чи æмбæхсы, уыцы сырх билет 
уарты хуызæн кæмæн у, ахæм адæм. Сæ фылдæр æрмæстдæр 
хъуыды кæнынц сæхи цардыл, сæ бинонтыл, æндæр сæ мур 
дæр ницы æндавы. Æмæ уый Махар раджы базыдта, Влади- 
мир Асланбековичимæ куы куыста, уæд. Ныр та, амæй размæ 
куырм чи уыд, уыдонæн дæр сæ цæстытæ байгом сты. Пар- 
тимæ фылдæр адæм цыдысты хъарм, фæлмæн бынæттæ ба- 
цахсыны тыххæй, уый сын уыд хæрдмæ хизæн асин. Паддза- 
хад, дам, бæхы мард у æмæ йæм лæбур, куыд дын æнтысы, 
афтæ. Æмæ сæ сырх билеттæй уарттæ сарæзтой, афтæмæй 
æппæты разæй уыдысты партийы уæнгтæн сæ фылдæр. Пад- 
дзахад та раууатмæ æрцыд, зæронд уæрдоны хъæфс-хъæфс 
кæны. Афтæ хъуыды кæны Махар. Дардыл цæмæн дзуры? 
Мæнæ йæхæдæг цæмæ цыд партимæ? Партимæ, зæгъгæ, кан- 
190 

дидатæй дарддæр нæ ахæццæ æмæ æгайтма. Æнæ уый парти 
бын бауыдаид? Уый дæр æм цыд.йæхицæн фæндаг байгом 
кæныны тыххæй, хъарм, фæлмæн бынат бацахсыны тыххæй. 
Цы нæ вæййы, чи зоны, йæ хъул сах абада. Æмæ ма йæ уый 
тыххæй хъуыд ахуыргонддзинад. Институт куы нæ уа, уæддæр 
техникум каст кæй фæци, ахæм гæххæтт хъуамæ йæ къухы 
бафта. Æнæмæнг! Уыцы ныхас Бæдинæ цалдæр хатты загъта, 
ноджы фидарæй, цыма хъуыддаг арæзт уыди, афтæ. Æмæ 
Махар бацыд Хæххон-металлургон техникуммæ. Фыццаг нæ 
разы кодта. Раздæр æм, техникумы кæнæ институты сту- 
дентæй агæпп ласа, ахæм хъуыды æмгæрон дæр никæд æрцыд. 
Йæ ныфс нæ хаста. Уый зонындзинæдтимæ... Бæдинæ худт: 
иннæтæ дæр арвæй стъалытæ не скъæфынц, Махар цауддæр 
никæмæй у, æнæмæнг æййафдзæн. Арвæй стъалытæ кæй ничи 
скъæфы, уый Махар уæддæр æмæ ныр дæр зоны, фæлæ... 
— Æз Владимир Асланбековичимæ аныхас кæндзынæн. 
Ма тыхс. Афтæ йæ нымай, техникумы ахуыр кæнын райдыд- 
тон, зæгъгæ,— æмæ йæ æрбахъæбыс кодта, йæ цæнгæ йыл 
æрбатыхстысты. 
Уыцы æхсæв Махар бонивайæнтæм нæ бафынæй, йæ сæр 
хъуыдыты фурд фестад. Техникумы къæсæрæй нæма бахызт, 
фæлæ уым кæй ахуыр кæндзæн, уый зыдта. Бæдинæ йæ ны- 
хасæн хицау у. Ахуыр кæндзæн фæсаууонмæ. Æмæ йын зын 
нæ уыдзæн? Ахæцдзæн? Рæстæг ардзæн?.. Иу фарст иннæйы 
ивта. 0, техникум фæуын хорз у. Уæдæ хъуамæ зæронды бонмæ 
кæмæндæр цумайы лæппу уа? Æмæ скарста: æнæмæнг æй тех- 
никуммæ бацæуын хъæуы, ахæм фадат ын никæдуал фæ- 
уыдзæн. Бæдинæ йын арвы дуар#гом кæны, Махар та йæ 
къæхтæ ныссадза? Нæ! 
Мæй æмæ æрдæджы фæстæ, Хæххон-металлургон техни- 
кумы фæсаууон хайадмæ цы лæппутæ бацыд ахуыр 
кæнынмæ, уыдонæй иу уыд Владимир Асланбековичы персо- 
налон шофыр — Махар. Уыцы æнæхайыры авари... йæ цард 
ын ныссуйтæ кодта, æндæр, чи зоны... Ау, æппын ницы, га- 
ражы хицау уæддæр не суыдаид? 
Аварийы фæстæ иу хъуыддаг, иннæ хъуыддаг, иуырдæм, 
иннæрдæм. Ай-гъай дæр, ахуырæй фæцухтæ, фæсте аззад, йæ 
«дыууæтæ» кæрæдзийы фæдыл рарæнхъ сты. Сæйрагдæр та 
Владимир Асланбековичы шофыр нал у, уæд ма кæй хъуыд? 
Уæд ма цы уыд? Йæхимæ куыдзæй æгаддæр æркаст. Æмæ 
уæд скарста: техникуммæ йæ трактортæй куы ласой, уæддæр 
дзы йæ къах нал уыдзæн. Цыма йыл тынг мæт кодтой, уый 
нал цæуы, уæд сæ дуæрттæ сындзæхгæд скодтаиккой? Æмæ 
дзы фервæзтысты. Уый дæр фервæзт. 
Махар никæмæ мæстджын кæны, никæмæ фыдæх кæны. 
Зоны йæ: цард æнæхатыр у, дæ къæхтыл хъæддых нæ лæу- 
191 

уыс, уæд дæ ассæнддзæн. Нæ! Уæддæр иу адæймагмæ мæсты 
кæны. Владимир Асланбековичмæ, ныры Ладемырмæ, растдæр 
зæгъгæйæ та — ныры Ладемæ. Ныззæронд. Бабызы хуызæн 
узгæ, тыхулæфтгæнгæ-иу æрцæйцыд. Уæддæр йæ сæрыстыр- 
дзинад нæ саст, бæрзæндты-иу каст, цыма зæхх ууыл лæу- 
уыд. Махары йæ куыстæй куы рантъæрдта, уæдæй фæстæмæ 
йæ Махар нымадæй федта цалдæр хатты. Чи зоны, уый йæ 
æппындæр нал базонид, æмæ афтæ уыдзæн. Уæддæр-иу йæ 
иувæрсты азылд, мыййаг, æй куы æрхъуыды кæна, исты йæм 
куы сдзура, исты ныхас сæм куы рауайа. Уый тыххæй йæм 
нæ мæсты кæны æмæ йæ куыстæй кæй фæхауд, уый аххосæй 
йæ цард ныссуйтæ, æмæ уый дæр афтæ фæуæд, цы фæндагыл 
хъуамæ ацыдаид, уый цæхгæр иннæрдæм кæй фæзылд, уый 
дæр ын ныббарид, фæлæ йын иу хъуыддаг йæ бон ныххатыр 
кæнын нæу. Адæймагыл æй нæ банымадта. 0, машинæ ды 
скъæрдтай, авари æрцыд дæу аххосæй, лæг амардтай ды. Хорз. 
Ды хицау дæ, хъуамæ дыл сау стъæлф, иу къæм дæр ма аба- 
да, дæхи фервæзын кæнæй. Хицæуттæй авари иу æмæ дыууæ 
адæймаджы скодтой. Хицæуттæ мæрдтæм сæ афонæй раздæр 
цал æмæ цалы барвыстой? Æмæ сæ исчи базоны? Хъуыддаг 
афтæ скæнынц, æмæ сæ шофыртæ авари сæхимæ райсынц. 
Æрмæст шофыр дæр адæймаг у, фæдзур æм иуварс, уавæр ын 
бамбарын кæн. Ладе та? Махармæ кæсгæ дæр не ’рбакодта, 
афтæмæй: «Машинæ уый скъæрдта». Æдзæсгом! Цъаммар! 
Æндæр исчи цæхгæр загътаид: «Машинæ йæхæдæг скъæрдта, 
авари уый аххосæй æрцыд, лæг уый амардта». Махар йæхиу- 
ыл ныххæцыд. Адæймагыл æй кæй нæ банымадта, уый 
аныхъуырдта. Уый размæ йын цы хæрзты бацыд, уыдон дæр 
ын фенад сты. Дыууæ азы дæр нæма акуыста, афтæ йын фа- 
тер радтой, æртæуатон секци. Æмæ цы? Нæ йын æмбæлд? 
Дыууæ сывæллоны, бинойнаг, уыдон хъуамæ уынджы къæйыл 
цæрой? Ладемыр Бæдинæимæ цыппаруатон фатер куы ахс- 
той. Ноджы зæронд фонды, бæрзонд, райдзаст фатер. Иу уат 
дзы Махары секцийы ас уыд. Аргæ та сæ кæм скæнынц, аргæ. 
Цæй, Махар дæр кæйдæр фæсдуæртты нæ рахау-бахау кæны, 
кæмæй æвзæрдæр сты йæ бынæттæ? 
Махар Ладемырмæ шофырæй кæй акуыста, уый йын стыр 
пайда фæцис. Галстук дардзæн, уый йæ зæрды кæрон дæр 
никæд уыд. Ладейы фарсмæ хъуамæ цыкурайы фæрдыджы 
хуызæн лæппу бада: æлвæст, сыгъдæг, урс хæдоны, галсту- 
чы. Æмæ йæ Махар йæ хъуырыл бабаста. Тынг æнæбары, 
йæхицæн тыхми кодта, афтæмæй. Йæхи афтæ æвзæр æнкъард- 
та, æмæ цыма йæ хъуырыл галстук нæ, фæлæ бæндæн баст и. 
Йæ улæфт-иу æрбахгæдта, фæцæй-иу хурх кодта. Суанг ма 
йæм афтæ дæр каст, цыма йыл сæрбос бачындæуыд, æмæ йæ 
чидæр, кæй нæ уыны, ахæм чидæр йæ фæстæ ралас-балас 
192 

кæны. Уæддæр фæрæзта. Владимир Асланбековичæй ком- 
коммæ никæд ницы схауд, фæлæ, Махар цæмæй галстук дара, 
уый йын цалдæр хатты бамбарын кодта. Æмæ Махар та къодах 
нæу, мыййаг. Куыдфæстæмæ галстукыл афтæ сахуыр æмæ 
уынгмæ цæуы, уæддæр æй æрбабæтты. Иу дæс-фынддæс гал- 
стучы йæм ис, костюм æмæ хæдонмæ гæсгæ хуыздæр цы 
сбаддзæн, уый равзары. Шофыр адæймаг нæу, цæуыннæ 
хъуамæ цæуа галстучы? 
Махар йæ сæрыл бæрзонддæр схæцыд, йæ уæнгтæ йæхи- 
мидæг базмæлын кодта, машинæйæ куы рахиза, уæд та сæ 
къæс-къæс цæудзæни. Йæ адæм цы фесты, сæ уынæр куы нал 
хъуысы? Фынæй баисты? Нæ. Сæ дзуринæгты къуыбылойы 
баст нæма райхæлд æмæ... Уæдæмæ Махар хъуыдыты 
аныгъуылд æмæ йæм ницы хъуыст... 
— Дзибус аспирантурæйы фæстæ институты цыппар азы 
дæр нæ бакуыста. 
• — Уыцы æртæ азы æмæ фондз мæйы йын зындоны хуы- 
зæн уыдысты. Уæлæуыл кæд исчи йæ зындзинæдтæ бафыста, 
уæд Дзибус. Йæ уæлæуыл цардæй йæхицæн дзæнæты бынат 
скодта. 
— Уым цы ис, уымæн ничи ницы зоны, фæлæ ам цардæй 
ницы федта. 
— Хицауадимæ тохгæнæнтæ и? 
— Зын ын у, тыхсы, уæд-иу, къаддæр адæм кæм уыд, 
уырдæм йæхи айста, аууон ран-иу бандоныл сбадт. 
— Институты цалдæр мæйы куы акуыста, уæд мын 
дисгæнгæ дзырдта: «Институтмæ бирæтæ æнæнхъæлæджы 
кæй бахауынц, бирæтæн сæ зонындзинæдтæ, институты ахуыр 
кæной, уымæ дард кæй сты, уый зыдтон, фæлæ бынтон 
афтæ...» Нæ йæ уырныдта, кæд рæдигæ кæны? Æмæ фыццаг 
курсмæ чи бацыд, уыдоны аивæй, сусæгæй бафæлвæрдта, фар- 
ста сæ æмæ йæ цæстытыл ныххæцыд: сæ фылдæр уыдысты 
тынг лæмæгъ. Афтæмæй сæ ныхас, сæхи куыд дарынц, уымæ 
гæсгæ—сæрыстыр, ныфсхаст. Æмæ уый иу бæллæх, фæлæ но- 
джы стырдæр бæллæх та уый æмæ исты базоной, уый сæ нæ 
фæнды. Æрыгон лæппу, æрыгон чызг æмæ йæ ницы æндавы. 
— Ныр дæр хуыздæр нæу. 
— Чи дæ? Кæцæй равзæрдтæ? Чи сты дæ адæм — ууыл ма 
хъуыды кæн? 
— Йæ адæмы истори чи нæ зоны, йæ адæмы ивгъуыдыл 
чи нæ хъуыды кæны, уыцы адæмæн фидæн нæй, уыдон 
æнæбындур сты. 
-— Дзибус дæр-иу афтæ дзырдта: «Ивгъуыд — адæмы уидаг у, 
уый чи лыг кæны, уый чи кæрды, уыдон адæмы знæгтæ сты». 
— Нæ адæм кæрæдзиуыл æгæр сæцæгæлон сты. 
7 Дысоиы фыи 
193 

— Нæ фæсивæды иу хай нæ ирæттæ сты, нæ уырыссæгтæ 
систы, доны дыууæ былгæрон баззадысты. Æлгъыст, тæри- 
гъæддаг фæлтæр... 
Махар мард нæ ласы, æхсæвыгон нæ цæуы, зæгъгæ, уæд 
сæм разилид æмæ сын дыууæ ныхасы зæгъид. 0, æцæгдæр, 
фæсивæдæй бирæтæ нæ ирæттæ сты, нæ уырыссæгтæ. Æмæ 
чи у аххосджын? Фæсивæд? Нæ! Аххосджын хистæртæ сты, 
сæ ныййарджытæ. Мæнæ Махары бæлццæттæ фæсивæдмæ 
азым хæссынц, фæлæ сæхæдæг æцæг ирæттæ сты? Сæ 
хæдзæртты иронау дзурынц? Сæ хæдзæртты æртыгай чъиритæ 
арæх скæнынц? Сæхимæ æцæг ирон æгъдау и? Телевизорæй 
иу зондджын лæг дзырдта æмæ уый афтæ загъта: фæсивæд чи 
сты, уый фенын дæ фæнды, уæд сын сæ хистæртæм бакæс. 
Махар йæ бæлццæттæн цы зæгъын хъæуы, уый бæргæ зæгъид, 
фæлæ — гъа. 
— Дзибус, фыццаг курсмæ чи бацыд, уыдоны гæххæттытæ 
райста. Куыд радтой фæлварæнтай, цы бæрæггæнæнтæ сын 
æвæрд æрцыд? Æмæ йæ сæрыхъуынтæ арц сбадтысты. Цар- 
циаты диссæгтæ! Чи куыд лæмæгъдæр у, афтæ йын хуыздæр 
бæрæггæнæнтæ. Сæ фылдæрæн «фондзтæ», искуы дзы иуæн 
«цыппартæ». Дзæбæх, бæстон æвæрд. Ахуыргæнæг цы 
бæрæггæнæн сæвæра, ууыл дызæрдыг куы фæкæны, уæд йæ 
къухдзæф, йæ дамгъæтæ куыддæр æнæныфс вæййынц, 
мæллæгхуыз, цыма фæдыдагъ уыдзысты, афтæ. Уыцы 
«фондзтæ» æмæ «цыппартæ» сæрыстырæй фæлгæсыдысты, сæ 
хицæуттæ куыдракæнон æмæ æдзæсгомхуыз уыдысты, афтæ. 
Сыстын æй кæн æмæ дæ йæ цæстытæ ныссадздзæн, йæ 
цæстытæй дæ ахуынкъ кæндзæн, æрмæст дзы адæмы уагыл 
дзуапп нæ фехъусдзынæ, кæнæ хатиаг æвзагыл цыдæртæ ды- 
гъал-дыгъул кæндзæн, кæнæ йе ’взаг аныхъуырдзæн, кæнæ 
йæм ахæм фарста кæй дæттыс, уымæй дын дæхи фæаххос- 
джын кæндзæн. 
Дзибус фыццаг курсмæ чи бацыд, уыдоны гæххæттытæ кæй 
бацагуырдта, уыцы хабар институты хъус-хъус ацыд. 
Хæрзхуымæтæг фарстæн йæ бон дзуапп раттын кæмæн нæу, 
уый институтмæ куы цыд, уæд фæлварæнты сыгъдæг 
«фондзтæ» цы хуызы райста? Уæд æндæр адæймаг уыд? Уæд 
æм æндæр зонындзинæдтæ уыд? Æви институты йæ зонын- 
дзинæдтæ фæцыдæр сты? Бæргæ йын дзырдтон, цыма ницы 
зоныс, ницы æмбарыс, дæхи афтæ скæн. Уыцы ныхасы фæстæ 
йе знаг куыннæ фестадтæн! Цæмæн хъуамæ скæна йæхи ни- 
цыуынæг, ницызонæг? Æмæ ректормæ бацыд. Чи зоны, рек- 
тор, институты æцæг уавæр нæ зоны, æмæ йын Дзибус йæ 
цæстытæ байгом кæндзæн, рæстдзинад йæ бынаты сбаддзæн. 
194 

Ректор æм хъуыста, иу хатт дæр ын йæ ныхас нæ фескъуыд- 
та, йæ бынатæй нæ фестъæлфыд, тымбылкъухæй стъол нæ 
ныххоста, æрмæст-иу хатгай йæ сæр банкъуыста, йæ уазæ- 
дясы уæхсчыты сæрты-иу цыма джих фæци, афтæ кæдæмдæр 
каст. Æппынфæстаг, Дзибус йæ дзуринæгтæ загъд куы фæци, 
уæд ыл ректор йæ цæстытæ æрйевæрдта æмæ йæ бафарста? 
— Фæдæ? Исты зæгъинаг ма дæм ис? 
— Фæдæн. 
— Уæдæ дæ ныр та æз фæрсын. Куыд дæм кæсы, ды ныр- 
ма институты цалдæр боны йеддæмæ нæма кусыс, йæ 
къæсæрæй нырма ныр æрбахызтæ, фæлæ ам дæс, ссæдз, кæнæ 
дæс æмæ ссæдз азы чи кусы, уый ницы зоны? Республикæ 
нæ, фæлæ æнæхъæн бæстæйы дæр стыр аргъ кæмæн кæнынц, 
уыцы ахуыргæндтæ ницы æмбарынц? 
— Æмæ æз афтæ куы нæ зæгъын. Мæнæн, институтмæ цы 
фæсивæд бацыд, уыдонæн сæ фылдæры зонындзинæдтæ тынг 
лæмæгъ кæй сты, мæ ныхасы сæр уый у. 
— Æмæ та дæ ногæй фæрсын. Уыдонæн фæлварæнтæ чи 
кодта, уыдон дæуæй къаддæр зонынц? 
— Кæрæдзийы не ’мбарæм. 
— Æз дæ хорз æмбарын æмæ куыд хистæр, куыд институ- 
ты разамонæг, афтæ дын мæ зæрды ис иу хорз хъуыды зæгъын: 
цы дын æмбæлы, дæхимæ уымæй фылдæр ма ис, науæд дæ 
базыртæ басудздзынæ, дæхи цъысыммæ батæрдзынæ. Ацу æмæ 
дæ куыст кæн, фæлварæнтæ чи куыд радта, уымæн дзуап- 
дæттæг и. 
— Афтæ у? 
Ректор сыстад, Дзибусы уæхск цалдæр хатты æрхоста, фыд 
йæ фырты уæхск куыд барджынæй æрхойы, афтæ, æмæ ма 
загъта: 
— Афтæ у, ме ’взонг хæлар,— æмæ дыууæ лæджы фæхицæн 
сты. 
Дзибус, институтмæ хионты, зонгæты, æхцайы фæрцы бирæ 
адæм кæй цæуы, æцæгдзинадæй ахуыр кæнын кæй фæнды, 
уыдон та иуварс кæй аззайынц, уый хорз зыдта. Æмæ куыд и 
уымæн гæнæн? Ахæм æвирхъау æнæрастдзинад йæ цæстыты 
раз цæмæн цæуа? Æмæ цалдæр хатты обкоммæ ныффыста, 
цалдæр хатты Мæскуымæ. Дыууæ хатты æфсонæн цыдæр 
къамистæ дæр сарæзтой. Æмæ цы? Ницы! Донмæ фæрæтæй 
лæбур. Нæ, фæлæ йын йæхи фæаххосджын кодтой, хахуыртæ 
фыссæг æй схуыдтой. Кæй федта æхца исгæ? Кæмæн не ’рцыд 
раст бæрæггæнæнтæ æвæрд? 
Æмæ-иу сын Дзибус дзуапп радта: уымæн хорз æвдисæн 
студенттæ сæхæдæг. 
— Студенттæ?.. Уыдоны номæй сæудæджер кæнын нæ 
хъæуы. Акæса, институты ахуыргæнджытæ йын фаг нал сты 
195 

æмæ ныр та хъуамæ студентты сæвдула цъыфы.— Дзибусыл 
судзгæ æхсидæвтæ алырдыгæй хауд. 
— Институты Дзибусы хъæстыты тыххæй цы цалдæр 
æмбырды арæзт æрцыд, уыдоны-иу æдзухдæр аххосджынæй 
баззад иу адæймаг — хъæстгæнæг йæхæдæг, Дзибус. 
— Диссаг, рæстдзинадæн фæндаг афтæ зын гæрдæн цæмæн у? 
— Кæд алы рæстæг æмæ алы æхсæнады афтæ нæу. 
— Мах не ’хсæнад хуыдтам тæккæ растдæр æхсæнад. 
— Æцæгдзинадæй та?.. Æрмæст Дзибусы хъысмæт дæр 
бирæ цæуылдæрты дзуры. 
— Дзибус цалдæр хатты ректормæ бацыд, раст у, æви нæу, 
уый базонынæн ис иу хорз хуымæтæг мадзал: институты 
фыццаг курсы чи ахуыр кæны, уыдонæн фæлварæнтæ саразæм, 
æцæг фæлварæнтæ, æмæ дзы уæд, йæ зонындзинæдты æмæ 
æндæр цæйдæр фæрцы чи бахауд, уыдон рабæрæг уыдзысты. 
Ректор ыл йæхи сцагъта: æнæсæрфат хъуыдытæ. Ректор Дзи- 
бусæн æрыгон лæппуйы æмæ чызджыты зæрдæтæ хъæдгæмттæ 
æмæ цæнкуылтæ кæнын никæд бауадздзæн! Æмæ та уæд Дзи- 
бус йæ иннæ фæнд загъта: иннæ аз институты фыццаг курсмæ 
чи цæуа, уыдонæн фæлварæнтæ нæхи ахуыргæнджытæ ма 
кæнæнт, æндæр горæттæй искæй æрхонæм. Ректор ныххудт: 
уый институты эксперименттæ кæнынмæ нæ хъавы. Дзибусæн 
ахæм зондахастимæ зын кусæн уыдзæн. 
— Мæ мæгуыр æфсымæр, йæхи цæуылты бахордта, цæ! 
Институты кусджытæй чидæртæ дыгай-æртыгай хæдзæрттæ 
сарæзтой, дыгай-æртыгай машинæтæ раивтой, царв æмæ мыды 
æвдылынц, Дзибус та дзы мæрдтæм бацыд. Мæ мæгуыр, ме 
’намонд æфсымæр... 
Сылгоймаджы ныхас хъарæгмæ*куы раива, уымæ йæ бирæ 
нал хъæуы. Æцæгæй дæр, кæд Дзибус йæхи бахордта, уæд 
цæй тыххæй? Йæ уæз чи нæ зоны, уый цы схонæн ис? Дæ 
хуыссæн куыд у, дæ къæхтæ афтæ адаргъ кæн. Университет- 
ты, институтты, техникумты дуæрттæ уæрæх кæмæн байтын- 
дзынц, парахат æмæ сæрыстырæй райдзаст уаты чи æрбады, 
уыдонæй бирæтæ æхцайы гуцъулаты фæрцы кæй бацæуынц, 
уый алчидæр зоны. Уæд цы дæ гæндзæхтæ тилыс? Ды дæр, 
адæм куыд кæнынц, афтæ кæнжмæ истæмæйты цæрай. Мæнæ 
дын Махар... Йæ бынат хорз зоны. Уæгъд тæппытæ никæд 
кодта. Уыцы аварийы рæстæг æй Ладемыр куыдзы бынаты 
куы сæвæрдта, кæсгæ дæр æм куы нæ ракодта, афтæ куы 
загъта: «Машинæ Махар скъæрдта», уæд Махарæн æнцон 
уыди? Уæд Махар не смыхъхъытæ кодтаид? Æмæ дзы цы 
рауадаид? Гуыр-гуыргæнаг арты йæхи баппæрстаид. Чи йыл 
баууæндыдайд? Иу адæймаг дæр афтæ нæ загътаид, машинæ 
Ладемыр скъæрдта. Ницы хуызы! 
196 

Уыцы аварийы.фæстæ йыл Ладе йæ къух ауыгъта, цыма 
Махар, зæгъгæ, ахæм шофыр ын никæд уыд, никæд æй фед- 
та, ацы дунейы ахæм адæймаг нæ цæры. Цæйдæр... Цæйдæр 
тыххæй йæм иу хатт йæ куыстмæ бацæуынмæ хъавыд, мили- 
ционеры йæм бынæй телефонæй сдзурын кодта, фæлæ йæ уый 
йæхимæ нæ бауагъта: дыууæ-æртæ минуты йын Махаримæ 
фембæлынмæ фадат нæ разынд. Æмæ Махар сæркъулæй 
раздæхт. Уый та дын Владимир Асланбекович! Нæ! Уый адæй- 
маг нæу! Махары бынаты æндæр исчи, уæд ын афонмæ ра- 
джы загътаид: «Æз дын дæ усимæ бирæ фæхъылдымтæ код- 
тон». Ноджы, цæмæй уыцы ныхас йæ зæрдæйыл тынгдæр 
сæмбæла, уый тыххæй йын йæ цæстытæм комкоммæ кæс. 
Фæлæ Махар адæймаг у. Стæй Бæдинæйыл хъуыды кодта. 
Уый дæр уыцы аварийы фæстæ, Махар ын йæ лæджы куы- 
нæуал ласта, уæд къæссавæлдæхт фæци. Цалдæр æнæбары фем- 
бæлды ма æмæ фæстагмæ бынтондæр æруазал: «Ныр Влади- 
мир Асланбековичы нал ласыс æмæ исчи исты куы бафип- 
пайа, уæд...» Æмæ Махар бамбæрста: Бæдинæимæ ма 
æмбæлынц фæстаг хатт. Йæ раздæры æнкъарæнтæ, йæ раздæ- 
]эы фæлмæн æхсызгондзинадæй йæм мур дæр ницыуал аззад. 
Йæ фарсмæ бадт бынтон æндæр адæймаг. 
Цалдæр мæйы фæстæ Махар Бæдинæйы федта иу хъæбы- 
сæйхæцæджы машинæйы фæстаг бадæны бадгæ. Æмæ бам- 
бæрста: Махары раивта зындгонд хъæбысæйхæцæг. Диссаг, 
нæ йæм смæсты. Цымæ Ладемыр, йæ ус æддæкъах кæй уыд, 
уымæн ницы зыдта? Йæ зæрдæ йæм никæд^фехсайдта? Чи 
зоны, ахæм хъуыдыимæ мæрдтæм бацæуа. Йе та, йæ ус ыл 
къахдзæфæй-къахдзæфмæ гадзарахатæй кæй цыд, уый хорз 
зыдта, фæлæ йæ дзых баст уыд: йæхæдæг æй ноджы арæхдæр 
сайдта. Æмæ Бæдинæйы рæсугъд уый ма зыдтаид, уымæн 
гæнæн нæ уыд. Æмæ сæ иу дæр æмæ иннæ дæр йæхи афтæ 
дардта, цыма ницы зоны, цыма кæсаджы цæстау сыгъдæг у, 
къæм дæр ыл никæд абадт. 
Уæрæх, айдæны хуызæн лæгъз фæндагыл машинæ размæ 
тындзы. Уастырджийæн табу, йæ фæрцы схæццæ уыдзысты. 
Махар Дзибусы къафетты хуызæнæй йæ хæдзарыл сæмбæлын 
кæндзæн. Ногдастæй, итувæрдæй, салдæй. Иу æрду дæр дзы 
нæ фæхъæудзæн, афтæмæй. Махарæн алы мард дæр зынаргъ 
у, уæлдайдæр Дзибусы хуызæн лæджы мард. Æвæццæгæн, 
йæ мæлын сæрмагондæй Махары æрцыдмæ уымæн æрхаста. 
Молодец! Нæфæрæдыд. 
...— Дæ-дæ-дæй. Ныр цæрдзыстæм, зæгъгæ, уæд мæнæ мæ 
хæдзар куыд бабын! 
— Дæхиуыл фæхæц, табу Хуыцауæн, уæ цот Азæмæт æмæ 
Иридæ сæ къæхтыл слæууыдысты, сахуыр кодтой, кусынц. 
197 

— Азæмæт фыццаг мызд куы райста, уыцы бон мæ никæд 
ферох уыдзæн. Стъолыл сæ æрæвæрдта. Дзибус ницы сдзырд- 
та, йæ мидбылты бахудт, йæ къух лæппуйы уæхскыл æруагъ- 
та. Бахудт Азæмæт дæр. Цæйбæрц рухс, цæйбæрц ныфс, 
цæйбæрц сæрыстырдзинад зынд сæ цæстыты, сæ цæсгæмттыл, 
ома ныр хæдзары дыууæ лæджы и, дыууæ хæдзардарæджы. 
Æз сæм аивæй кастæн, фырцинæй мæ цæстытæ доны разыл- 
дысты. Афтæ сахат нæ, фæлæ цалдæр сахаты куы лæууыда- 
иккой, уæддæр сæм кастаин æмæ кастаин. Уыцы изæр скод- 
тон æртæ чъирийы. Йе ’взонгдзинадæй лæджы бæрнондзи- 
надмæ цы лæппу бахызт, уый кадæн, уый Хуыцау æмæ 
зæдтыл бафæдзæхстам. 
— Нæхæдæг мæгуырæй схъомыл стæм. Нæ фыд хæстæй 
нал сыздæхт, сидзæргæс сылгоймаджы бон цастæ уыд. Дзул- 
иу кæд федтам? Æртæ чъирийы-иу куы скодта нæ мад, уæд 
нын уый стыр бæрæгбон уыд. Дæ хай сабыргай, мургай хæр, 
цыма уæд фылдæр сахадыдтаид, бæркадджындæр цыма уыда- 
ид, цыма удхос уыди. Хъæуы ма дæ, фæлæ йын уæддæр йе 
’рдæг райсоммæ бавæр, хуыздæр æвæрæн — дæ базы бын. 
Æмæ та дын райсом — дыккаг бæрæгбон. Ох-ох-ох, цы мæ- 
гуыр бонтæ æрвыстам, цы. 
— Нæ фæлтæр сæ зонды æмæ сæ хъаруйы тыхыл куы 
уыдысты, уæд зын цæрдтытæ æмæ фыдбонтæй баихсыдысты. 
— Бирæтæ æххормагæй куы рæсыдысты, жмих, бардæ æмæ 
цæхæрайæ куы цардыстæм, уæддæр ахæмтæ уыд, цардæй бухъ 
чи кодта, сойы чи æвдылд. 
Ныр дæр адæм æмхуызон нæ цæрынц, æмæ цы? Хъуамæ 
салдæтты хуызæн иу дарæс хæссой, иу хæринаг хæрой? Уæд 
рæстæг ахæм уыд. Хæсты æмæ хæсты фæстæ азты уæдæ 
хъуамæ дари дарæстæ дардтаиккам, цъыс-цъысгæнаг физонæг 
хордтаиккам? Махар дæр уыцы фыдбонтæ йæхиуыл бавзæрс- 
та. Æмæ хъуамæ искæйы азымджын кæна? Цæмæн? 
Скъоламæ сæм къамисæг æрбацыд. Махариты кълас дæр 
хъуамæ сæ къам сисой. Æмæ лæппу артæй доны æхсæн баха- 
уд. Æхца, чи зоны, сæхимæ уый фаг ссардтаиккой, фæлæ йæ 
дзаумæттæ... Йæ телогрейкæ — скъуыдтæ, æмпъызтытæ, 
кæфойы дзаг ыл нартхор бакал, уæд дзы иу гага зæхмæ не 
’рхаудзæн. Уæдæ йæ хæлаф дæр хуыздæр уавæры нæй. Бын- 
тон бырæгътæ та йæ хæдон у, кæрæдзиуыл нал хæцы, æмæ 
кълас хорз куы схъарм вæййы, уæддæр йæ телогрейкæ нæ 
раласы. 
Махары æнæмæнгæй хъуыд алидзын, фæлæ ферæджы. Йе 
’мбæлттæ йыл æрхæцыдысты: нæ! Хъуамæ сæ кълас иууылдæр 
иумæ сæ къам сисой. Æмæ уæд лæппу дурсæттæгау ныллæу- 
уыд: уый къамисын нæ уарзы. Нæ! Æнæ сисгæ йын нæй! Æмæ 
198 

йæ йе ’мбæлттæ се ’хсæн фæкодтой, ныххæцыдысты йыл. 
Махар бамбæрста: нал аирвæздзæн. Чидæр ын йæ тело- 
грейкæмæ æвналы: раласæд æй, иууылдæр хæдæтты исынц 
сæ къам. Нæ йæ раласдзæн! Ныххæцыд ыл. Иу нæ, фæлæ йын 
йæ телогрейкæмæ цалдæр лæппуйы куы æвнæлдтаиккой, 
уæддæр æй раласын нæ бауагътаид. Æвиппайды уыцы зын- 
донæй фервæзт: къамисæг йæ къух систа — иу сыпп, иу змæлд 
дæр нал! Æмæ Махар сулæфыд. Сулæфыд, фæлæ уый размæйы 
тас йæ цæсгомыл бандзыг. 
Уыцы къам ма ныр дæр æгас у. Махар сæ альбоммæ кæд 
фæкæсы? Сылгоймаг куы нæ у, мыййаг. Фæлæ уæддæр ис- 
куы иу хатт къухмæ æрбахауы, æмæ уæд æдзухдæр йæ разы 
фæвæййы уыцы къам. Иннæтæм тагъд-тагъд æркæсы, фæлæ 
уый... Йæ цæстытæ йыл фылдæр афæстиат вæййынц. Йæ би- 
нонтæ йæ историон къам хонынц. Махар-иу раздæрты ахъа- 
выд: аскъуыдтæ йæ кæнон, цæмæн хъæуы, фæлæ-иу йæхи 
баурæдта. Æмæ хорз бакодта: йæхæдæг æй зоны, фæлæ йæ 
цот дæр уадз, цард куыд тызмæг æмæ æнæхатыр уыди, уый 
зоной. 
Æрмæст Дзибусы фыд нæ баззаД хæсты, æрмæст Дзибусы 
мад нæ хъомыл кодта сидзæртæ. 
Сидзæр æмæ мæгуырæй æрмæст Дзибус не схъомыл. Ма- 
хары хъæуы, æппæты мæгуырдæр чи у, уыдоны номхыгъд 
аразынц, уæд фыццæгтæй иу Махары бинонтæ уыдаиккой. 
Махар йæ фыдæн йæхи нæ, фæлæ йæ къам дæр никуы федта. 
Уæд та хæснагæн иу хатт йæ къам куы систаид. Мады 
ныхæстæм гæсгæ Махары . цæстытыл уад бæрзонд, 
фæтæнуæхск, хæрзконд, саулагъз лæг. Цыфæнды уæйыг кæд 
уыди, уæддæр иу хъуыддаг бæлвырд у, бинонтæн йæ фæстæ 
ницы ныууагъта, йæ бинонтæн хорзæй ницы сарæзта. Мæлæты 
хабедзен, йæ фондз сывæллоны — дæлдæр-уæлдæртæ, сæ иуæй 
иннæ гæлхæрддæр, фырмæллæгæй сæ фæрсчытæ бахаудыс- 
ты. Сæ фæрсчыты æхсæнты хуры тынтæ иннæрдæм кæмæн 
ахизынц, Махармæ ныр, йæ хотæ æмæ æфсымæртыл куы 
фæхъуыды кæны, уæд ахæмтæ фæкæсынц. Æмæ нæ рæдийы... 
Куыд аирвæзтысты, куыд нæ фæцагъдысты, уый абон дæр 
диссаг у. Сæ фыд, хæсты фыццаг бонты арты цæхæрмæ бар- 
хийæ ацыд, йæ тæккæ астæу скуыси. Уый нæ уыд, зæгъгæ, 
немыцы ницы хуызы басастаиккой, сæ цагъартæ суыдаиккам, 
бæхбадт ныл скодтаиккой. Намыс æмæ кад Махары фыд Уас- 
джейæн! Ура! 
Уæд адæмы разæй кæдæм згъорыс? Бакæс уал, ахъуыды 
кæн: дæ бинонтæ куыд цæрдзысты, цы фæуыдзысты. Дæ фондз 
дæлдæр-уæлдæр сывæллоны фæуадз æмæ хæсты балæуу! Цæ- 
уыл дзуры уый? Махар хатгай суанг афтæ дæр фæхъуыды кæны: 
кæд йæ фыд йæ цотæй, йæ бинонтæй алыгъд. Уæдæ уал адæй- 
199 

маджы æнцон дарæн уыдысты? Æви йæ йæ Райгуырæн 
бæстæйы, йæ фыдæлты зæхмæ æгæрон уарзондзинад балæуу- 
ын кодта хæсты цæхæры? Хуыцауыстæн, ныртæккæ хæст 
райдыдта, зæгъгæ,— бархийæ иу дæр нæ ацæуид, хæстхъом 
адæмæн сæ фылдæр мæлинаг рынчынтæй агæпп кæниккой, 
алы хуынчъыты æмбæхсиккой. Цыфæнды дæр уæд, стыр 
Хуыцау, хæстæй сæ бахиз. Уæвгæ ныртæккæ хæст нæ цæуы? 
Æрмæст мидхæст,— уый ноджы æвирхъаудæр хæст у. 
Махары дыууæ æфсымæры æмæ дыууæ хойы æрдзæй 
æнæниз, фидар рахастой, æндæр сын аирвæзынæн ницы амал 
уыд. Сæхиуыл куыддæртæй фæхæцыдысты. Абон уый искæйы 
бауырндзæн, æмæ Махар Заретæимæ, йæ фидæны бинойна- 
гимæ, цалдæр хатты йе ’мбалы костюмы сæмбæлд? Уæдæ уыд, 
уыд ахæм рæстæг! Æмæ уый æвддæсæм æнусы, кæнæ уый 
размæ æнустæй кæцыдæры не ’рцыд. Хуыцау хорз, æмæ За- 
ретæ аскъæфыныл сразы, æндæр Махары бон чындзæхсæв 
саразын нæ бауыдаид. Дыууæ кусæрттаджы, хæрд, нозт, уыцы 
æнæнымæц лæвæрттæ... Заретæ Махары амæй ай рæсугъддæр 
æмæ хуыздæр дарæсы æхсæн, йемæ-иу цы костюмы сæмбæлд, 
уый куы нæ федта, уæд дисы бацыд. Махар ын алцыдæр ра- 
дзырдта, æргом, æнæфсæрмæй. Чызг æнцад лæууыд, 
кæдæмдæр аджих, йæ цæстытæ доны зылдысты, куыдта. 
Махар æм бацыд, æрбахъæбыс æй кодта, уый йæм йæ сæр 
нылхъывта æмæ сæ иу дæр æмæ иннæ дæр бамбæрста: дзæбæх, 
æнæниз уæнт, æндæр нæ фесæфдзысты, рæстæг .рацæудзæн 
æмæ адæмы æмрæнхъ æрлæудзысты. Йæ фыдæй бынтæ кæмæн 
баззад, Махар уыдоны баййафдзæн. Æфсады рæнхъытæй 
æрæджы ссыд æмæ... Цы и салдатмæ? Дæлæмæ дæр, уæлæмæ 
дæр — йæ уд æмæ йæ тых. 
Цардысты æмдзæрæны. Фыццаг цалдæр боны, дон цæмæй 
банызтаиккой, уый дæр сæм нæ уыд. Уæд та иу алюмин 
кружкæ, иу алюмин уидыг, иу алюмин тæбæгъ... Махары 
хæдтулгæйы чи бады, уыдон хъæбатыр Дзибусæй аразынц, 
фæлæ æцæгдзинадæй хъæбатыр Махар у. Уый бынаты æндæр 
искæмæн йæ цард чердæм фæсаджил уыдаид, Хуыцау йæ 
зонæг. Адзæгъæл уыдаид, чи зоны, давæг æмæ дзы фæлитой 
рауадаид; чи зоны, нозтыл бафтыдаид æмæ искæй фæскъуым- 
ты æмæ уынгты рахау-бахау кодтаид; чи зоны, афонмæ йе 
стæгдар дæр нал уаид. Хъæбатыры ном кæд искæмæн раттын 
хъæуы, уæд Махарæн. Хатгай, йæ цæстытæй чи нæма ракаст, 
афтæмæй доны чи бахауы, йæхимæ ахæм гæдыйы лæппыны 
хуызæн фæкæсы. Алчи æфсадæй йæ хæдзармæ цингæнгæ 
фæцæуы, æмæ Махар дæр куыннæ цин кодта, фæлæ йæ уыцы 
рæстæг сæхимæ йæ къах нæ хаста, сæхимæ цыд æнæбары. 
Ссæудзæн. Æмæ дарддæр та цы? Цы фæуыдзæн? Куыд 
цæрдзæн? Цалдæр адæймагæй сæ чысыл хæдзары... Райсомæй 
200 

куы сыстынц, уæд дзы фезмæлæн нал вæййы. Хъæуы нæ баз- 
зайдзæн, хъæуы куы баззайа, уæд уый уыдзæн йе сæфт. Цы- 
фæндыйæ дæр — горæтмæ! Æфсады фæстаг аз, фæстаг мæйты 
иу æмæ дыууæ хатты нæ ахъуыды кодта: уæд та ам баззаид. 
Уырыссаг чызг ракур æмæ æнцад-æнцойæ дæхицæн цæр. Иу 
æмæ дыууæ лæппуйы баззадысты уырысы? Æмæ йæ цæстытæ 
иу чызгыл æрæвæрдта. Йæхицæн уат. Заводы куыста мас- 
терæй. Цалдæр хатты амбæлдысты. Уæд ма Махар цæй лæппу 
уыд, хъуымыздзых, фæлæ æмбæрста: царды бинойнагæй 
амондджын куы фæуай, уæд уый стыр хъуыддаг у, уæд æцæг 
амондджын дæ. Салдат, зæгъгæ, уæд хъуамæ ус куырмæджы 
ракуырдтаид? Æмæ сфæнд кодта чызджы йæ хæдзар, йæ уаты 
фенын. Æнхъæлдта: бахиздзæн райдзаст, сыгъдæг, æфснайд, 
алы дзаума дæр йæ бынаты аив æвæрд кæм у, ахæм уатмæ, 
йæ салдатаг уæззау цырыхъытæй æфсæрмы кæндзæн. 
Фырæфсæрмæй йæхи цы фæкæна, уый нæ зондзæн. Фæлæ 
рауад бынтон æндæрхуызон. Йæ цæсгом хъæцыд, уæд уыцы 
уысм фæстæмæ разылдаид. Æфсонæн ма цалдæр минуты афæс- 
тиат æмæ фæцæуæг, йæ зæрдæ схаста. Йæ зæрдæйы фæндон 
æрмæстдæр уынджы сулæфыд. Гормон фæуинаг, сылгоймаг 
куы дæ, чызг, уæд уый цавæр уат у! Æнæцагъд, йæ къултæ 
хъуджы стæрды хуызæн, рудзынджы тæрхæгыл рыг урс дар- 
дта, пъол æнæхсад, хъулæттæ уаты дуары цур къуымы цъылы- 
ны фæстæ бырæттæ. Æппæты фыццаг уыдон ауыдта. Сын- 
тæджы ныхтыл—дзаумæттæ кæлдтытæ. Махар уаты къуым- 
ты цалдæр хатты аивæй йæ цæстытæ ахаста, фæстагмæ 
æнæфсæрмæй, æмæ скарста: чызджы уатмæ не ’рбахауд, фæлæ 
скъæтмæ. Уæтæры дæр ма сыгъдæгдæр вæййы. Йæ зæрдæ 
чызгмæ бакæсын нал куымдта. Йæ цуры зæд куы фесхЧЙаид, 
сыгъзæрин мæсгуытæ йын куы сарæзтаид, уæддæр æй нал 
хъуыд. Æддæмæ! Лидзгæ ардыгæй! 
Махар æфсадæй куы сыздæхт, уæд сæхимæ нымадæй фæци 
фондз боны. Йе ’фсæддон дарæс ныхсадта, иту йыл сæвæрдта, 
йæхи ныддаста æмæ горæтмæ рацыд. Цыфæндыйæ дæр уал 
хъуамæ искæм фæныхса,— кæмфæнды дæр уæд. Æмæ фæныхст. 
Трамвайскъæрæгæй. Æмдзæрæн ын. Цы ма йæ хъæуы хуыз- 
дæр? Иу рæстæджы афæнд кодта: уæд та Астæуккаг Азимæ 
йæхи айсид, уым кæд йæ къæхтыл тагъддæр слæууид, йæхиу- 
ыл тагъддæр фæхæцид. Цуанон цы ком нæ басгара, уый, дам, 
сырдджын хоны. Тулгæ дурыл хъуына нæ хæцы. Нæ! Ам, 
Ирыстоны дæр нæ фесæфдзæн. Уæнг, къабаз хъуаг нæу. Дæ 
дыстæ арф бафæлдах æмæ кусгæ! Хохмæ дæр афæнд кодта, 
Садонмæ, Зджыдмæ. Уæд шахтертæ хорз æхца истой, шах- 
тер, зæгъгæ, æрмæст уыцы ныхасы дæр стыр кад уыди. Фæлæ 
йæхиуыл ныххæцыд. Цы дыууæрдæм кæны? Шахтертæй 
æнæниз бирæтæ баззайы? Дуры рыг рæуджыты ахъары, ныб- 
201 

бады сыл, æмæ йын дæхæдæг дæр ницы бамбардзынæ, 
афтæмæй сабыргай баихсийдзынæ. Æмæ уыцы æнамонд низ 
— силикозæн—дзæбæхгæнæн куы уаид! Фæлæ нæй. Махар 
рагæй фæстæмæ дæр афтæ хъуыды кæны: царды цардæй зы- 
наргъдæр ницы ис, кæд исты хъахъхъæнын хъæуы, уæд фыц- 
цаджы-фыццагдæр уый. Царды цардæй куы ницы фенай, куы 
ницы ацæрай, уæд дæм милуантæ дæр уæд. Цæмæн хъæу- 
ынц? Мæрдтæм искуы исчи исты ахаста? Цард уæлæуыл и. 
Бæгуыдæр, хатт Махар йе ’фсинæн бауайдзæф кæны: цæ- 
уыннæ сæм хъуамæ уа алы бон дæр-ногконд хæринаг, хæрзад, 
хæрзхъæд хæринаг? Цы сын нæ фаг кæны? Цæй тыххæй ку- 
сынц? Афтид голлаг хъен нæ лæууы. 
Афтæ, гъе, Дзибус, Махар дæуæй бирæ фылдæр фыдбонтæ 
бавзæрста. 1^ард æгъатыр у æмæ йæ иу æмæ дыууæ хатты нæ 
алхъывта. Йæ къæппæджы иу æмæ дыууæ хатты нæ бахауд, 
фæлæ та-иу раирвæзт, рабырыд-иу. Ды та, Дзибус цъысыммæ 
дæхæдæг цыдтæ, дæхи къæхтæй. Æмæ дын уæд чи у аххос- 
джын? Ды дæ цард дæхæдæг фехæлдтай, ды йæ дæхæдæг ныс- 
суйтæ кодтай. 
Жигули сæ фæрсты асыффытт кодта. Фæсте сæм йæ 
цырæгътæй амоны: иуварс базилут, æрлæуут. Йæ цырæгътæ 
куы ссудзынц, куы фæхуыссынц. Ома чи сты? Цы сæ хъæуы? 
Цы сыл æрцыд? Исты абырджытæ ма уæнт. Æмæ сæ машинæ 
мардласæн кæй у, уый нæ федтой? Кæд стигъджытæ сты. Уæдæ 
æдасæй иу къахдзæф дæр ацæуæн куыднæуал и.- 
Жигули æрлæууыд. Æрлæууыд автобус дæр. Паддзахадон 
автоинспекцийы машинæ. Æмæ сæ цæмæ æрурæдтой? Кæд 
искæм исты фыдбылыз?.. Уæдæ сын Махар та афтæ зæгъы: 
ма йæ къуылымпы кæнæнт, науæд Дзибусæн зæгъдзæн æмæ... 
Дæ фыдгулмæ мард фæхъуыза. Мард дæм фæфыдæх, уæд 
дæлдунемæ дæхи рæвдз кæн, Барастыры хæдзары дуар ба- 
хойынмæ лæдзæг райс. 
Махар рахызт. Рахызтысты нæлгоймæгтæ дæр. Ницы дзу- 
рынц. Æмæ уый хуыздæр у, автоинспекцийы кусджытимæ 
алчи нæ зоны дзурын. Куы сæ бафæнда, уæд цыфæнды раст 
дæр у — фæаххосджын дæ кæндзысты, урсæй сау сараздзыс- 
ты, раст зылынæй агæпп кæндзæн. 
Хъалонисджытæ — æртæ адæймаджы,— изæрыгон дæр, 
æхсæвыгон дæр сæ хъалон исын нæ уадзынц. Æмæ иутæн 
радтой, сæ хæс бафыстой. Цал хатты сæ стигъдзысты? Фæнда- 
гыл цæуджытæ арæх нæй æмæ, æвæццæгæн, сæ пълан Дзи- 
бусæй сæххæст кæнынмæ хъавынц. 
Æфсоны фæрстытæ: чи сты,кæцæй цæуынц, цы ласынц? 
Æмæ ацы афон цæмæн цæуынц, сæ гæххæттытæ кæм сты?.. 
Хъалонисджытæ искæй куы æруромынц, уæд цы иугæндзон 
фарстатæ фæдæттынц, уыцы фарстатæ, уыцы ныхас. Сæ 
202 

гæххæттытæ — табуафси. Мæнæ. Мард ласынц, судзаггаг мард. 
Мард ласынц? Ныртæккæ йæ базондзысты. Æмæ автоинспек- 
цийы кусджытæй иу машинæмæ схызт. Цы æнæууæнк у! 
Æнæмæнг, йæхæдæг цыдæр цæстфæлдахæг у æмæ иннæты дæр 
ахæмтæ æнхъæлы. Дзибусмæ æргуыбыр, ныккаст æм. Ау, мард 
кæй ласынц, уый йæ нæ уырны? Чырыны уæдæ хъуамæ цы 
уа? Дзибусы ныхыл йæ къух ахаста. 
— Мард у. 
Æрыгондæр сылгоймаг йæ армытъæпæнтæй йæ цæсгом 
амбæрзта, йæ кæуын нал уромы. 
— Мæнæ цы рæстæг цæрæм, мæнæ! 
Иннæ сылгоймаг æм йæхи бакъул кодта, уымæн дæр йæ 
хæкъуырцц райхъуыст. 
Хъалонисæг автобусæй рахызт, Махары цур æрлæууыд æмæ 
йæм бадзагъул кодта: 
— Мард ласыс, уæд уый ууыл нæ дзуры æмæ æгъдау ха- 
лай. 
Махар йе уæхсчытыл схæцыд. Ехх, ныр дæ къух дард ма 
фæхæсс æмæ йын йæ уадул ма ныдздзæхст лас! Иу ран дæр 
æгъдау кæй нæ фехæлдта, уый хорз зоны, уый хорз зонынц, 
йæ цуры сæрыстырæй цы æртæ æввонгхоры лæууы, уыдон 
дæр, фæлæ цы гæнæн и. Кæм сты Дзибусы иузæрдион 
хæстæджытæ, йе ’мбæлттæ?.. Цæуыннæ фæцарæхсынц? Сæ 
иу фæцарæхст, сæ хистæр хъалонисджытæй иуы дзыппы 
цыдæр атъыста. Цыдæр зæгъгæ, æхца. Сусæггаг нæу. Хъало- 
нисæг æм æркаст. Раст цыма йæ сыгъдæг фæллойы мызд рай- 
ста, афтæ. 
— Иу туман-ма йыл бафтау. 
Акса-ма, туман сæ хъуыры нæ цæуы, бынтондæр сæ 
цæсгæмттæ куыд суагътой. Закъон нал и, закъон, бæстæ 
сæфтмæ æрцыд. 
— Ныры æхца ма æхца у?— автоинспекцийы кусæг дык- 
каг туман райста.— Фæндараст кæнут, æрмæст æгъдау мауал 
фехалут. 
Махар сбадт. Сбадтысты нæлгоймæгтæ дæр. Хъалонисджы- 
ты машинæ фæстæмæ разылд. 
Уастырджи, фæндараст сæ фæкæн. Ацы æрурæдтытæ.... 
Уыдонæн дæр æнæ уæвæн нæй. 
— Адонæн мард дæр æмæ дзуар дæр нал и. 
— Адæмы Хуыцау æхцайыл скодта æмæ ницыуал зонынц, 
æхцайы фæсте сæм ницыуал зыны. 
— Афтæ куы ахæсса, уæд нæ кæстæртæ куыд цæрдзысты, 
цы фæуыдзысты? 
— Адæмæй ма адæймаджы æфсарм æмæ фарн кæмæ и, 
уыдон тагъд, адæймæгтæ кæй сты, уымæй æфсæрмы кæндзыс- 
ты. 
203 

— Адæм бирæгътæ фестадысты, тагъд кæрæдзимæ къæпп 
кæндзысты, тагъд кæрæдзийы хæрдзысты. Ахæм рæстæджытæ 
скæндзæн, уый æнхъæл чи уыд. 
— Уæд та марды хатыр бакæн æмæ дæхиуыл фæхæц. Сæ 
мæрдтæ сын сæ хæдзæрттæм баласой! 
— Чъизи, æвзæр, хæрамдзинад, фыдракæндтæ ныр куыд 
сбирæ сты, афтæ никæд. Хæсты рæстæг æмæ хæсты фæстæ 
дæр афтæ нæ уыдысты. Алырдыгæй ивылынц, сæ быны дæ 
кæд ассæнддзысты, уымæ æнхъæлмæ кæс. 
— Дæ-дæ-дæй, куыд цæрдзыстæм афтæмæй? 
Автобус йæхи размæ æппары. Уæдæ хъуамæ уæртджын- 
хæфсау быра? Ацы мæрдджынтæ диссаг сты! Цыма ацы ду- 
немæ знон фæзындысты. Сæ бакастмæ гæсгæ, се ’ппæт дæр — 
ахуыргонд, фæлæ ахуыргонддзинад зонд нæма у. Ау, Махар 
хуымæтæджы шофыр, æмæ ма йæ уый дæр куы æмбары: цард 
æгъатыр у, тох, мæлæтдзаг тох, уæд уыдон... Æви сæ 
ныхæстæй сæхи сайынц? Уæвгæ, æцæгдзинад искуы иуы 
дзыхæй схауы. Домæм, агурæм, фæлæ ды, дæхæдæг, дæ цард 
цæмæй фæхуыздæр уа, уый тыххæй цы сарæзтай? Арвæй 
цæттæйæ ницы хауы. 
Фæндаг—фынджы хуызæн. Машинæ йæхи бар ауадз æмæ 
цæудзæн, æрмæст рулыл зына-нæзына хæц. Æрмæст ма 
афынæй у. Æмæ Махарæн уымæй тас нæу. 
Тагъд паддзахвæндагæй иу нарæг къабаз цæхгæр 
фæзилдзæн. Уыцы бынат Махарæн зæрдылдарæн у, никæд 
æй ферох кæндзæн. Йæ КамАЗ — сахаты хуызæн. Уæвгæ, 
æвзæр машинæ йæм кæд уыд? Машинæ, шофыр айдæнæй 
зынæгау кæм зыны, ахæм кæсæн у. Дæ цæстытæ йыл ахæсс, 
æмæ хæдтулгæ кæд чъизи, æдзæллаг, бирæгъы тындтыты 
хуызæн у, фæсæтт-фæсæтт кæны, уæд йæ хицау нæ бæззы, 
æдзæллаг у, æнæбон, магуса, лæджыхъæды миниуджытæй — 
сидзæр. Махар æппынæдзух ног машинæтыл куыста? Цалдæр 
хатты, кæсгæ дæр-иу сæм ничиуал кодта, ахæм машинæтæ 
райста, фæлæ-иу мæй, мæй æмæ æрдæгмæ ногæй агæпп лас- 
той. 
Уæд Махар даргъ балцыты цыд. Йæ КамАЗ-иу кæм нæ 
балæууыд! Уралы, Сыбыры... Стъараполмæ ныууайын æм 
Сындзыхъæумæ ныууайыны хуызæн каст. Æрыгондæр ма уыд 
æмæ йæ йæ туг йæ уæлныхты хаста, фæндаджы дæргъ нæ 
зыдта. Уæд, мæнæ уыцы æвзæр низ — спиды кой нæма 
райхъуыст. Уæддæр Махар æнæзонгæ, кæуыл не ’ууæндыд, 
ахæм сылгоймагмæ хæстæг никæд бацыд, растдæр зæгъгæйæ 
та — æмгæрон дзы йæхимæ никæд никæй æрбауагъта. Но- 
джы кавказаг, зæгъгæ, уæд дыл сылгоймæгтæ сæхæдæг ны- 
хæсынц, цыма уыдон æндæр адæм сты. Ноджы сæрмагондæй 
ис ахæм чызджытæ, ахæм сылгоймæгтæ æмæ фæндæгтыл 
204 

шофыртимæ дыууæрдæм лекка кæнынц. Бахæрын ын кæн, 
баназын ын кæн æмæ дæу у, цы дæ фæнды, уый йын кæн. Иу 
горæтæй йæ иннæ горæтмæ алас, дæ балцы дын дæ усы ра- 
ивдзæн. Сфæлмæцыдтæ дзы, нал дæ хъæуы, уæд æй дæ зонгæ 
шофыртæй искæмæн балæвар кæн. Зонгæ шофырыл дæ цæст 
не ’рхæцыд, уæд фыццаг кæуыл.фембæлай, уымæн æй ратт. 
Æрыгон стдæс-ссæдзаздзыд чызджытæ, бакастæй зæдтæ, 
удыкъæртты хуызæн, дæ хъуырыл æй æгънæгæн бахуый. Куы 
райгуырд, уæдæй фæстæмæ цыма дæу агуырдта, дæумæ 
æнхъæлмæ каст, йæ зæрдæйы, адæймаджы зæрдæйы 
æрмæстдæр иунæг хатт цы уарзондзинад ссудзы, уый ды ссыгъ- 
тай, афтæ дыл узæлдзæн, афтæ дæ рæвдаудзæн, сойын цы- 
рагъау дæ цуры судздзæн. Зæд æмæ зæд. Фæлæ уыцы зæд 
дæуæй куыддæриддæр фæхицæн уа, афтæ æндæр кæйдæримæ 
дæр уыдзæн, дæуимæ куыддæриддæр уыд, афтæ. Махар сæм 
никæд бахæлæг кодта. 
Ныртæккæ фæндагæй иу къабаз фæзилдзæн. Уый йын сыл- 
гоймаджы тыххæй зæрдылдарæн бынат нæу. Цæмæ сæ æры- 
мысыд? Хорз куыд нæ сты. Æнæ уыдон цард цард уаид? Фæлæ 
ма ис æндæр хъуыддæгтæ дæр. Мæнæ ныртæккæ машинæ кæм 
фæзилдзæн, уый у, зæгъæн ис — лæгдзинады æмæ чъизи, 
ниццæйагдзинад æмæ хъæбатырдзинады æвдисæн бынат, 
зæгъæн ис: уый у тохы бынат. 
Ацы ран сæ йе ’мбалимæ æрурæдта иу милиционер, авто- 
инспекцийы кусæг. Замманай хæрзхаст стуртæ ластой, ма- 
шинæйы гуыффæ йæ тæккæ дзаг. 
Хомбыл хъалонисæг гæххæттытæм фæракæс-бакæс кодта, 
иу ныхасæй иннæ ныхасмæ йæ нысанмæ цыд. Кæцæй сæ ла- 
сынц? Чи сын радта фос ласыны бар? Афтæ, уфтæ, иннæрдæм. 
Æхцасайæн, æхцаисæн ныхас. Уæд лæг дæ æмæ æргом дæ 
ныхас зæгъ, «закъон, закъон» цы кæныс. Цыма Махар æмæ 
йе ’мбал, закъонтæ цы сты, уый нæ зонынц. Уæвгæ уæд, ха- 
ха-ха, æргом ныхасы рæстæг нæма уыд æмæ фæсномыгæй дзур, 
дæлгоммæ ныхас кæн. Ныр та? «Æри уый æмæ уый бæрц»,— 
æмæ йæ цæст дæр нæ фæныкъулдзæн. 
Уыцы хъалонисæг иунæгæй цæмæн лæууыд, Хуыцау йæ 
зонæг. Кæд, цæмæй йæ дзыпмæ фылдæр бахауа, уымæн? Бæрц 
чи нæ зоны, ахæмтæ иу æмæ дыууæ и, дунейы цыдæриддæр 
и, уыдон хъуамæ сæ хъуыры ауадзой, сæ рæбыны сæ бафс- 
найой. Бирæгътæй дæр ахæмтæ ис, холыагур иунæгæй чи ра- 
цæуы. Ахæм бирæгъ> дам, бирæ æгъатырдæр, бирæ тугмон- 
дагдæр у, цыфæндыйæ дæр йæ холыйы хай ратондзæн. 
— Дæ хорзæхæй, ауадз нæ,— Махар æм йæхи бакъул код- 
та.— Дæ зæрдæхудты нæ бацæудзыстæм. 
— Цы стыр фыдракæнд сарæзтат, уый зонут?!. 
Цы фыдракæнд сарæзтой? Ницы. Адæмæн дзидза ласынц. 
Нæ фæлæ стыр хорздзинад аразынц. 
205 

— Давгæ нæ ракодтам, стуртæ кæй балхæдтам, уый тыххæй 
нæм — гæххæттытæ. 
— Иу облæстæй иннæ облæстмæ фос ласæн нæй. 
— Мæнæ дын дæс туманы. Ауадз нæ. 
Автоинспектор бахудт, сæрыстыр, йæ цуры чи ис, уыдоны 
ныллæг чи кæны, ома ницы стут æмæ уæхи дарын зонут, 
зæгъгæ, ахæм мидбылхудтæй. 
Махар ын гæркъæраг æмхæст дæс туманы йæ дзыппы 
атъыста. 
— Цæй, дзæбæх у. 
— Дæс туманы?.. Æмæ уый цы у?— лæппуйæн ахæм 
хъæлæсы уаг уыд, цыма Махар æмæ йе ’мбал сывæллæттæ 
уыдысты, уый та царды уайæнты чи ауад, ахæм кардзыд 
фендджын лæг. Æмæ сын зонд амыдта. Йæ цæсгомы ахаст 
сын хъæрæй дзырдта: «Цы?! Æз ам дæс туманы тыххæй лæу- 
уын? Нæ!» 
— Æмæ уый гыццыл у?— Махар æм комкоммæ бакаст. 
— Милицæйы хайады уæ куы смидæг кæнон, уæд гыццыл 
у æви бирæ, уый базондзыстут. 
— Дæс туманæй дьга фылдæр нæ ратдзыстæм. 
— Ратдзыстут,— ныфсджьшæй загъта хъалонисæг. 
— Капекк дæр дын фылдæр нæ ратдзыстæм. 
— Уæдæ милицæйы хайадмæ ахæц,— æмæ йæ дамбацай- 
ыл йæ цæст æрхаста, ома ифтонг дæн, уæхи стыр фыдбылы- 
зы æппарут. 
— Табуафси, сбад. 
Автоинспектор уыЦы хъалхуызæй Махары фарсмæ сбадт. 
Махары ’мбал — йæ фарсмæ. Фæндагыл адæймагмæ цы 
бæллæхтæ æнхъæлмæ кæсы, уый зын зæгъæн у, фæлæ сæ 
уæддæр хъуамæ зонай, рагацау сыл хъуыды.кæнай. Семæ 
фембæлынмæ цæттæ уай. Æмæ дын кæцы ахъаздæр у, уый 
райс. Уæд, Махар æмæ йё ’мбал цы уавæры бахаудысты, уый 
сын раздæр хъуыдыгонд уыд. - 
Милицæйы хайадмæ сæ ауайын хъуыд ссæдз километры 
бæрц. Уыцы рæстæг бирæ цыдæртæ саразæн и. 
Хъалонисæг фæстæмæ йæхи битъырыхъазы уагъд акодта, 
йæ фæйнæфарсмæ-иу сæрыстырæй æрбакаст, ома гæлхæрд 
дзибатæ, мæ къухы стут. Цæмæй зыдта Махар æмæ йе ’мбалы 
фæнд. Акæс-ма, дæ къух сдар, цалдæр ныхасы зæгъ æмæ йын 
уый тыххæй дæс туманы гыццыл у. Æртиссæдз туманы йæ 
хъæуы. Дцзæсгом! Цъаммар! Стыр фæндагæй дзæбæх куы ауайой, 
куы фæаууон уой, уæд ын йе ’хца йæ къухмæ ратдзысты. 
Фæрсаг фæндагыл — искуы иу цæуæг. Сахаты дæргъы йыл 
кæд иу хæдтулгæ фæзыны, уæд хорз. Махар æмæ йе ’мбал 
уый хорз зыдтой. Авд æви аст километры ауадаиккой, афтæ 
Махар схуыфыд, машинæ дзыхълæуд фæкодта. Æваст авто- 
206 

инспектормæ дыууæрдыгой фæлæбурдтой, чи куыд арæхст, 
афтæ йын чи йæ цонг ацахста, чи бæрзæй æрыздыхта, бынмæ 
йæ æрылхъывтой. Мæгуыр, мйнуты размæ дæр ма цæргæсы 
хуызæн хæрдты чи каст, уымæн йæ хъихъ фæцыд, йæ цæстытæ 
дзагъырæй баззадысты, цыма йæ уд сисынмæ хъавы, афтæ. 
Баруад, атад, дыууæ лæппуйы бынæй нал зынд. Цыдæр уысм 
Махармæ афтæ фæкаст: сæ быны, минуты размæ сæ фарсмæ 
цы цæхæрцæст лæппу бадт, уый нæй, фæлæ кусæрттаг, 
ныртæккæ йæ сæр йæ гуырæй кæмæн фæхицæн уыдзæн, дыу- 
уæ уæйыджы бын тыбыртт дæр йæ бон кæмæн нал у, ахæм 
далыс. Уæлдайдæр ын йæ дзыхы йæ къухмæрзæн куы ацав- 
той, уæд. Уæд цыдæр уысм йæ сæры февзæрд: бандоны бын 
цы псул уыд, чъизи, фæтæген æмæ мазутæй дзаг, уый йын 
йæ дзыхы афсæрон, фæлæ йæхиуыл фæхæцыд, сæ быны 
цæрæгойы хуызæн чи æрдыдæгътæ, уый дæр адæймаг у, 
тæригъæд у. Бахъуаджы сахатмæ кабинæйы бадæны фæстæмæ 
ауадзæны фæстæ—кæттаг бæндæн. Уай уысм Махары æмба- 
лы къухы февзæрд. Минут-дыууæ минутмæ автоинспекторы 
къæхтæ æмæ къухтæ афтæ фидар баст уыдысты, æмæ сæ рай- 
халынмæ къаддæр-уæддæр бахъуыдаид сахат. Дыууæ саха- 
ты. Чысыл раздæр дикторы хъæлæсы хуызæн цы рæсугъд 
хъæлæс азæлыд, парахатæй цы хъæлæс зæлланг кодта æмæ 
нæрыд, уымæн йæ кой-йæ хъæр дæр нал уыд, уый фестад 
цъыр-цъыраджы хъæлæс. Уый та дын æртиссæдз туманы! 
Дзи-дзайы стыр къуылдых хъуыры ныхсы, æууилын æй 
хъæуы. Гæнæн ис æмæ дзы адæймаг дзыхъмард дæр фæуа. 
Автоинспекторы дзыппытæ скалдтой. Йæ гæххæттытæ 
йын Махар йæхимæ нывæрдта. Уый тыхулæфт кодта, йæ 
цæстытæ доны зылдысты. Махар машинæ разылдта, Ирыс- 
тонмæ сæ ных сарæзтой. 
— Цæй, цы йын кæнæм? 
Махар, цыма, цы йын кæндзысты, уый нæ зыдта, афтæ 
ахъуыды кодта æмæ загъта: 
— Уæлæ йæ фосы ’хсæнмæ сæппарæм æмæ йæ нæхимæ 
аласæм. 
— Стурты æхсæнмæ?— ныхъхъуыды, ныссагъæсхуыз 
йе ’мбал. Хъалонисæджы цæстытæ дзагъырæй баззадыс- 
ты, нал улæфыд. Уырдæм æй сæппæрстой, зæгъгæ, уæд уый 
уыд йæ мæлæт, амардаид æвирхъау мардæй, хъалмыхъхъ- 
аг хъæддаг стуртæ йæ сæ къæхты бын фæнык фестын код- 
таиккой. 
— Гуыффæмæ мæ æппарут?— автоинспектор ахæм æна- 
хуыр улæфт кодта, цыма астмæйæ рынчын у. 
— Уырдæм. 
— Ауадзут... ауадзут мæ, уæ хорзæхæй. 
— Нæ! 
207 

Уадз, ныр та уый тыхсæд, уадз, йæ уд æрдуйæ нарæгдæр 
суæд. Акæс-ма, æвиппайды йæ’хи схъæздыг кæнынмæ 
хъавыд. Афтæ нæ вæййы. Фæндаджы астæу иунæгæй кæй 
никæд уал æрлæудзæн, ууыл Махар гуырысхо нæ кодта, 
уыцы изæр ын хорз скъола уыд, йæ ахуыргæнджытæ — 
Махар æмæ йе ’мбал. 
— Уæд та дæ милицæмæ раттæм, мин æмæ нæ æрдæг 
агуырдта, зæгъгæ. 
Уыцы хомбылæн милицæмæ ницы хуызы уыд раттæн. 
Халон халоны цæст къахы! Махар æмæ йе ’мбалæн сæхи 
фæаххосджын кæндзысты. Зонгæ-зонын сæхи къæппæгмæ 
æппарынц? 
— Уæд мæ мæ куыстæй ратæрдзысты. Афтæ никæдуал 
бакæндзынæн. 
— Уæд та,— Махар йе ’мбалмæ бакаст.— Искæм æй 
быдыры аппардзыстæм. Адæмæй дард ран. 
— Цы-ц-ы-ы?..— хъалонисæджы цæстытæ та ныдздзагъ- 
ыр сты, цыма рагæпп кæнынмæ хъавынц, æгæрон тас йæ 
цæсгомыл нæ, фæлæ, æнхъæлдæн, йе ’ппæт буарыл дæр 
анхъæвзта. Æвæццæгæн, ахъуыды кодта: ацы æгæнон 
адæмæн цы нæ бантысдзæн, ацы хъæддаг адæм адæйма- 
джы мæлдзыджы мард акæндзысты. 
— Хорз. Быдыры йæ аппардзыстæм. 
Ногæй та йæ тæригъæддаг хъæлæс райхъуыст: 
— Цы-ц-ы-ы? 
Раздæр автоинспектор хъазыд Махар æмæ йе ’мбалæй, 
ныр та уыдоны рад уыд æмæ дзы хынджылæг кодтой, куыд 
сæ фæндыд, афтæ йæ сæ къæхты бын æвдылдтой. Уадз, 
лæдзæгæн дыууæ кæроны кæй ис, уый зонæд. Сæхимидæг 
ыл кæл-кæлæй худтысты. Æдылытæ сты, кæдæм æй 
хъæддаг стурты бынмæ æппарынц? Кæдæм милицæмæ йæ 
ласынц? 
— Уæд та йæ нæхимæ аласæм,— Махар йе ’мбалмæ ба- 
каст.— Уым истытæ кусдзæн. 
— Æмæ-æ, æз-з, цагъар... 
— Цагъар!.. 
Цыма сæ æхсызгон хъуыд! Ирыстоны ахæмтæ иу æмæ 
дыууæ и? Хъазыдысты, хынджылæг дзы кодтой сæ 
зæрдæйы дзæбæхæн. Уымæн æмæ чысыл раздæры инæлар 
уыцы уысм сæ къухты уыд хъазæнхъул. Æмæ-иу æй куы 
иуырдæм сæппæрстой, куы иннæрдæм, ацахстой-иу æй, 
ныззылдтой-иу æй... 
— Ма мæ фесафут. Æз дæр адæймаг дæн. 
— Æмæ мах адæм нæ уыдыстæм? 
Афтæ, автоинспекторæй хынджылæггæнгæ фæцыдысты 
æртæ сахаты. Цыдысты аууон фæндæгты, æдас рæтты. Сæ 
208 

рæстæг цыбыр кодтой. Ирыстоны арæнæй куы æрбахизой, 
уæд æй суадздзысты æмæ-иу хахх кæнæд. Æрмæст йæ 
гæххæттытæ нал фендзæн. Дамбаца... Уый ныр Махары у. 
Æмæ ма иу хъуыддаг: искуы дзы ацы изæры тыххæй иу 
ныхас сирвæзт, уæд йæхи мæрдтыл нымайæд, Махар æмæ 
йæ йе ’мбал зæххы бынæй дæр сласдзысты. 
Лæппу автоинспекцийы нал кусдзæн, чи зоны, ахæсто- 
ны йæ бантъæрдзысты. Æмæ йæхи аххос уыд. Йæ дамбаца 
йын æнæгилдзытæй уæд та раттæнт. 
— Æнæ гилдзытæй хæцæнгарзхæцæнгарз нæу, цы дзы 
кæныс? 
— Æрцахсдзысты мæ. 
— Уый мах хъуыддаг нæу. 
Æрцахсæнт æй, цы сæ фæнды, уый йын кæнæнт. Махар 
æмæ йе ’мбал цымæ цы аххосджын сты? Йæ дзыппæй йын 
цы дæс æмæ ссæдз туманы сйстой, уыдон дæр сын хæлар 
фæуæнт, æрмæст ын йæ дамбаца раттæнт. 
— Дамбаца нал и. Дæумæ ахæм дамбаца никæд уыд. 
Лæппу цалдæр суткæйы куы фæдзырдтаид, Махары цур 
йæ гæндзæхтæ куы бацагътаид, уæддæр ын йæ дамбаца кæй 
нæ раттаид, æвæццæгæн æй уый нæ уырныдта. 
Агургæйæ æнæаргæ дзаума, Хуыцау ынахæм лæвар ра- 
кодта. Иу ма йæм уыд, фæлæ зæронд. Автоинспекторы дам- 
баца — дзыхъхъынног, цæхæр калдта, къухты æхсæн бы- 
рыд. Махар ма дын уый лæвæрдта! 
Махар æмæ йе ’мбал куыд скарстой, афтæ бакодтой. 
Ирыстоны арæнæй куы æрбахызтысты, уæд лæппуйы райс- 
той æмæ йæ аууон ран æрæвæрдтой, машинæ кæцырдæм 
фæзилдзæн, уый куыд нæ базона, афтæ. Кæд машинæйы 
номыртæ раздæр бахъуыды кодта, уæд сæ бахъуыды кæнæд, 
уæле йæ бæхджынтæ, дæле йæ фистæгджынтæ. Йæ баст 
исты хуызы райхалдзæн, исты хуызы фæндагмæ ра- 
бырдзæн, фæлæ ууыл рацæудзæн сахат, дыууæ сахаты. 
Уый уыд бонивайæнтыл. Махйр æмæ йе ’мбалыл куыдз 
дæр не срæйдта. Сæ хъус дардтой: кæд исты ныхас, кæд 
исты гæххæтт. Фæлæ уыцы æхсæвы цау æхсæвы таримæ 
фесæфт. Уыцы лæппу, мæгуыр, уыцы æхсæвы фæстæ бирæ 
цæуылдæрты ахъуыды кодтаид. Уыцы æхсæв ын хорз 
скъола уыд. Æгæргæнæг æгæр кæны. Йæ цæрæнбон бирæ, 
йæ фæрцы Махармæ замманай дамбаца æрбахаудта. Мæнæ 
ныр дæр йæхимæ ис, æфснайд. Хуыцау æй ма бахъæуын 
кæнæд, фæлæ бахъуыд, уæд йæ къухы февзæрдзæн. Ныр- 
ма йæ никæдма бахъуыд. Йæ иннæ дамбаца цалдæр азы 
размæ ауæй кодта. Ныр хæцæнгарз хорз аргъ исы. Ныр æм 
уыцы дамбацайæ хорз æхца æрбахаудаид. Бæстæ сызмæст, 
сæмтъеры, бæстæ æддæг-мидæг ауад æмæ ай-гъай. Рæстæг 
209 

афтæ ссис æмæ адæймаджы цард никæйуал хъæуы, адæй- 
маджы нæ, фæлæ æнæхъæн адæмты цард дæр ницыуал у. 
Кæй хъæуыс? Чи дæ бахъахъхъæндзæн? Адæймаджы 
мардæй бындзы мардæй уæлдай нал и. Æмæ дæхæдæг дæхи 
хъахъхъæн. Махармæ кæрдтæ дæр цалдæр и, сæрдасæнæй 
цыргъдæр, цæхæр калынц. Сæ иу дамбацайæ æвзæрдæр нæу. 
Йæ фистоныл сау бицъи, фелхъив æй æмæ йе ’взаг топпы 
нæмыгау алиуырдзæн. Дыууæ æнгуылдзы бæзджынæн 
фæйнæджы иннæрдæм акæсы. Дæ фыдгулмæ уый фæца- 
рæзтай — агæпп дзы ласдзæн, айгæрддзæн æй. Уый сæр 
дæр Махары никæдма бахъуыд. Уæлæнгай йæ дары: 
къахдзæфæй-къахдзæфмæ æвзæргæнæг, азмæлæн сæ нæй 
æмæ уадз хъуамæ алы минут дæр цæттæ уæд. Адæм сæ 
дуæрттæ æфсæйнаг дуæрттæй ивынц — æвзæргæнджытæ 
дæм кæд æрбалæбурдзысты, Хуыцау йæ зонæг, æмæ дæ 
алыварс фидæрттæ сараз. Цæмæ æрцыдыстæм, цæ! Бæстæ 
æнхъизы, адæм æмбу кæнынц, кæцырдæм агуылф кæндзыс- 
ты, уымæн сæхæдæг дæр ницы зонынц. Цы фæуыдзыстæм? 
Уæвгæ, Махар иу хъуыддаг хорз зоны: Махар у кусæг лæг, 
фæллойгæнæг лæг æмæ цыфæнды æхсæнад куы æрлæууа, 
уæд дæр йæ пъагæттæн тæссаг нæу. Кусæг лæг кæддæриддæр 
æмæ кæмфæнды дæр хъæудзæн. Махары политикæимæ 
ницы хъуыддаг и. Дæ дзыхыл хæц æмæ æнцад цæрдзынæ. 
Чи загъта, æмæ æртын æхсæзæм, æртын æвдæм аз нал ра- 
лæудзæн? Чи загъта, æмæ абон цехтæ æмæ заводтæ чи ара- 
зы, милуантæ нæм и, зæгъгæ, йæ астæухъæлтыл чи ных- 
хæцыд, уыдон райсом Сыбыры бинаг къæй нæ бауыдзыс- 
ты? Фæлтау дæ дзыхыл æнцад хæц. Дзибус та алырдæм 
гæххæттытæ фыста. Æмæ федта? Махар ын йæ мард фæла- 
сы. Цы гуыбынниз дæ хъæуы, мæгуыр лæг дæ æмæ дæ ку- 
ыст кæн, дæхи нылхъив, 0 Дзибус, Дзибус, цард дæу хуы- 
зæттæ цæйбæрц батыдта, уый зоныс? Милуантæ! Милли- 
ардтæ! Бамбæрстай? Ницы бамбæрстай. Æгасæй куы ницы 
æмбæрстай, уæд ныр, цæуыннæ, пехуымпар фестдзынæ. 
Æмæ афтæмæй — ахуыргонд лæг! Уал æмæ уал азы дзæ- 
гъæлы фæахуыр кодта. Исты куыстыл куы ныххæцыдаид, 
уæд йæхи цард дæр æмæ йæ бинонты цард дæр хуыздæр 
сарæзтаид. Дзибус цы скъолатæ фæци, фæлтау уыдон Ма- 
хар куы фæуыдаид. Дзибусы хуызæн дзы хъастгæнæг æмæ 
хахуыртæ фыссæг нæ рауадаид, фæлæ лæг! Табу Хуыца- 
уæн, ныр дæр хæлæг никæмæ кæны. Дæ цард нæ ацыд, уæд 
æй искæйы кæнæ æхсæнады аххос фæкæн. Æмæ уымæй 
æнцондæр исты ис? 
— Дзибус цалдæр хатты ректормæ бацыд, обкоммæ ныф- 
фыста, Мæскуымæ цалдæр фыстæджы арвысты, дыууæ 
210 

хатты та йæхæдæг ацыд: институты цæуы стыр æнæраст 
хъуыддæгтæ. Исынц тынг бирæ лæмæгъ фæсивæд. Ахуыр 
кæнын кæй фæнды, йæ зонындзинæдтæ дзæвгар тых- 
джындæр кæмæн сты, уыдонæй бирæтæ институтæй иуварс 
аззайынц. Æмæ цæмæн? 
— Сæ дзуапп-иу цæттæ уыд: уый Дзибус йæхæдæг ницы 
зоны, студенттæн институт сæнад, сынæуынон кодта. 
«Ахæмæн фæсивæдимæ кусгæ нæу, ды институт æмæ ин- 
ституты ахуыргæнджытыл цъыфкалæг дæ»,— комкоммæ 
йын загъта ректор. Æмæ иннæтæ дæр, ай-гъай, йæ фарс 
фесты. 
Ректоры хъузæттæй чидæр фæндон бахаста: Дзибусы 
раиуварс хъæуы, ахæм галиу зондыл хæст адæймагæн ин- 
ституты кусæн нæй. 
— Ис!— дзуапп ын радта Дзибус.— Æз раст адæймаг 
дæн. Сурын дæу æмæ дæу хуызæтты хъæуы, институт фе- 
сæфтат. Æргом зæгъгæйæ, ды цæстфæлдахæг дæ. Ды æмæ 
де ’мбæлттæ институт бабын кодтат. Мах, каст нæм чи 
фæвæййы, уыдонæн æцæг зонындзинæдтæ нæ дæттæм, 
фæлæ дипломтæ. Махмæ студентты фылдæр хай дипломты 
тыххæй ахуыр кæнынц. 
— Уыцы ныхæстæм ректор æмæ йе ’мбæлттæ сæхицæн 
бынат нал ардтой, стъæлфыдысты, хæрдмæ хаудтой. Рек- 
торы хъуыды уыд цыбыр æмæ бæлвырд: Дзибусæн инсти- 
туты кусæн нал и. Цалдæр мин адæймагыл цъыф калы, 
фыддзæсгом сæ кæны, тугтæ сыл мысы. Фæстагмæ йæ хъуы- 
ды балхынцъ кодта: ахæмæн йæ бынат ахæстоны ис. Дзи- 
бус та уымæн загъта: «Ахæстоны йæ бынат кæмæн и, уый 
фæстæдæр рабæрæг уыдзæн... «Бæрæг уыдзæн»,— бахудт 
æм ректор. Йæ хъару чи фæзоны, æнæмæнг фæуæлахиз 
уыдзæн, уый бæлвырд кæмæн вæййы, уый куыд бахуды, 
ахæм худтæй, былысчъилæй, ныфсджынæй, сæрыстырæй. 
Зынаргъ Дзибус, ныр æгæрдæр æрсабыр дæ. Ахæм 
адæмтæ ис æмæ цалынмæ чырыны адæргъ уой, уæдмæ, чи 
сты, цы сты, сæ хъару цы у, уый нæ зонынц. Пæр-пæр 
гæлæбу дæр кæны, Махар ахæмты сырддонцъиутæ хоны. 
Йæ къубал ын фескъуыныс, уæддæр ма дæ къухтæй йæхи 
тондзæн. Æрынцай, дæхи иуран нылхъив. Дæ бон ницы у, 
уæд дæхицæй адæмы сæрхъуызой, рæстдзинадыл тохгæнæг 
цы аразыс? Адæймагæн цæстытæ Хуыцау уый тыххæй рад- 
та, цæмæй дзы исты уына, хъустæ йын уый тыххæй радта, 
цæмæй дзы исты хъуса. Дæ алыварс адæм куыд цæрынц? 
Дæу цардæй цæрынц æви æндæр хуызы? Дзургæ... Дзургæ 
адæм бирæ цыдæртæ кæнынц, æвзаг æнæстæг у, алырдæм 
дæр тасы, сæйрагдæр, чи цы ми кæны, чи куыд цæры, уый 
211 

у. Ладемырæн йæ цæрæнбон бирæ, Махар йемæ цы рæстæг 
акуыста, уый йын скъола уыд, æцæг скъола, царды скъола. 
Ахуырдзаутæ цы скъолайы ахуыр кæнынц, уый дæр хорз 
куыннæ у, фæлæ уый цардæй иппæрд у, чиныг цард нæма у, 
уыцы скъола хæлын айчы хуызæн у, чысыл ыл баныдзæв, 
æмæ фæсæфдзæн, æркæлдзæн. 
Адæмæй иутæ цæргæ кæнынц, иннæтæ та, цæрæм, зæгъгæ, 
сæхи сайынц. Махар-иу Ладемырты фатеры къæсæрæй куы 
бахызт, уæд æм афтæ каст, цыма музеймæ бацыд. Уыцы зы- 
наргъ люстрæтæ, аргæ та сæ кæм скодтой, кæркæ-мæркæ 
цæхæр калдтой. Ныр къаддæр уæддæр дæс-фынддæсгай минтæ 
уыдзысты. Иуырдæм акæс æмæ сыгъзæрин, иннæрдæм акæс 
æмæ хрусталь, аннæрдæм фæзил æмæ... Махар уыцы фатеры 
цал æмæ цал хатты уыд, уæддæр йæ цæстытæ æнцой нæзыд- 
той; хъуамæ йæ цымыдисдзинад куыд æвдыстаид æмæ-иу 
аивæй куы иуырдæм акаст, куы иннæрдæм. Бæдинæимæ-иу 
сæ цæнгтæ кæрæдзиуыл стыхстысты, Бæдинæйы уарди 
былтæ-иу ыл сыгъдысты: суанг-иу уæддæр йæ цæстытæ цыдæр 
дзаума ацахстой. Уымæн æмæ уый æмæ, Ладемыр цы дунейы 
цард, уыдон кæрæдзимæ уыдысты дард. Тынг дард! Афтæмæй 
цардысты иу планетæйы, иу бæстæйы, иу зæххыл, ч ы с ы л 
И р ы с т о н ы , иу горæты. 
Махар Ладемыримæ куы куыста, уæд къаддæр-уæддæр 
акодта иу фондзыссæдз кусарты. Фыстæ, сæгътæ, далыстæ, 
уæрыччытæ, рæуæдтæ. Уыдон æрмæст йæхи къухæй кæй акод- 
та, йæхи цæстытæй кæй федта, йæхæдæг æвдисæн кæмæн 
уыд, уыдон. Кæй нæ федта, кæй нæ зыдта, уыдон та цымæ 
цас уыдысты? Ахæм къуыритæ-иу уыди æмæ цыппар кусар- 
ты кæд акодта. Махар Ладемыримæ куы куыста, уæд ма иу 
дæсныйад райста: кусартгæнæг. Сахаты æрдæг æмæ фыс аджы 
пæлхъ-пæлхъæй фыцы. Алы уæнг, алы хъул дæр йæ бына- 
ты. Царм сыгъдæг стыгъд, иу цъæррæмыхст дæр ыл не ссар- 
дзынæ. Кæй-иу хъуыд, аппар æй, зæххы бын æй фæкæн, фæлæ 
йæ уæддæр никæд алыг кодта, афтæ сдæсны стигъынмæ. 
Ссæдз, фондз æмæ ссæдз килограммы чи ласта, ахæм фыс, 
æвзаргæ тохъхъыл, фæлæ-иу дзы цы бахордтой? Æртæ кило- 
граммы, фондз дæр фæуæд, къорд лæджы сты, уæд дæс- 
фынддæс килограммы дæр бахæрæнт, иннæ-иу фесæфт. Æмæ 
Хуыцауæй тæригъæд нæу? Æппынфæстаг, ахæм дзидза 
сæфæд, уый фыдракæнд у. Æмæ иуахæмы Махар Ладемырæн 
бамбарын кодта: гæххæтты-иу сæ батухдзæн æмæ-иу сæ Вла- 
димир Асланбековичтæм ахæсдзæн. Æцæгдæр, уый бæрц дзи- 
дза фесæфынæн æвгъау у æмæ-иу сæ Махар сæхимæ ахæссæд, 
æфсæрмы ма кæнæд. Хуыцауыстæн, Махар-иу хатгай 
æнæхъæн фыс, сæхимæ-иу æй нæ фæрæзта, афтæмæй схаста. 
Чидæр бæлас гуыппы тыххæй куыд калдта, афтæ Ладемыр 
æмæ йе ’мбæлттæ дæр кусарт кодтой туг рауадзыны тыххæй, 
212 

фынгыл, Владимир Асланбековичы цур сæр æмæ бæрзæй 
æрæвæрыны тыххæй, кады тыххæй. Ладемыр æппæты 
фылдæр цы уарзта, уый — хуылфыдзаумæттæ. Хъарм ма сты, 
сæ туг ма кæлы, афтæмæй дзы цæхæрыл афизонæг кæн, цъыс- 
цъысгæнгæ сæ Ладемыр æмæ йе ’мбæлтты цур æрæвæр. Ца- 
лынмæ-иу дзидза фыхт, уæдмæ уал-иу физонæгимæ фæйнæ 
сыкъайы банызтой. Зынæхсæн хорз ныссыгъдæг кæн, 
фæфæлдах æй, тъæнгтæн сæ хуыздæртæ лыстæг акæрд, раз- 
заг хуылфыдзаумæттæй дæр сæм фæхæццæ кæн, цывзы, нуры, 
хъæдындз, алы кæрдæджытимæ сæ дзæбæх амхæццæ кæн, 
стæй зынæхсæн хъæддых æрбатух æмæ йæ аджы ныппар, 
тъæнгæ æмæ хуылфыдзаумæттæ сæхи сойы куыд сфыцой, 
афтæ. Гæнæн и, уæд та йæ цæхæрыл сфыц. Цы хæрзад у, цы! 
Кæд Махар истæмæй æфсис нæ зоны, уæд уымæй. Де ’нгу- 
ылдзтæ дæр йемæ ахæрдзынæ. Владимир Асланбековичы 
уыцы хæринаджы раз ницы хъуыд. Амал æмæ гæнæн и, уæд 
æй скæн. Чысыл сывæллоны хуызæн-иу æм æнхъæлмæ каст. 
Уый стъолыл фæзынд, уæд-иу йæ цæсгом бæлвырд 
фæрухсдæр, фæхъæлдзæгдæр. Махар, цалынмæ Ладемыримæ 
кусын райдыдта, уæдмæ ахæм дзæнæты хæринаг уый нæ 
зыдта. Бирæ, бирæ цыдæртæ базыдта Махар Владимир Ас- 
ланбековичæй. Иу хорз миниуæг ма йæм уыд, иугæр фын- 
джы уæлхъус сбадт, уæд цалынмæ ирон æгъдау кæронмæ 
ахæццæ уыдаид, уæдмæ нæ сыстадаид. Къæсæры æмæ Фæндаг- 
сар Уастырджийы тыххæй æнæбаназгæ никæд фæци. Ноджы 
лæугæйæ. Ноджы къæсæргæрон, фæндагмæ рахизыны хæда- 
гъоммæ. Махар дæр кæронмæ бадын уарзы. Иугæр сбадтæ, 
уæд — фынг кæронмæ ахæццæ кæн. Кæд дын фадат нæй, уæд 
дæхи ракур æмæ фæндараст, науæд ма бад. Уæдæ ирон фынг 
хынджылæггаг у? Куы дæ фæнда, уæд сыст æмæ ацу, стæй та 
сбад, ахъеллау-бахъеллау кæн, фынджы æгъдау хал. Цы у 
уый? Æмæ афтæ фылдæр хицæуттæ кæнынц. Акæс-ма, хи- 
цæуттæ, зæгъгæ, уæд хъуамæ фынджы цур дæр сæхи 
æнæсæрбос богъаты дард кæной; хицау, зæгъгæ, уæд æм 
хъуамæ фынджы æгъдау нымад ма уа? Владимир Асланбе- 
кович уыдонæй нæ уыд. Хорз ма йæм цы уыд: ис ахæм хи- 
цæуттæ æмæ фынджы цур сбадт, уæд хъуамæ йæ шофыр йæ 
цуры салдаты лæуд кæна, æмæ йæм уый æрбадæтт, уый йæм 
авæр, уый айс, уый иуварс фæзил, цу, уый раскъæф... хъуамæ 
йæ цуры сойын цырагъау судзай. Æмæ цымæ шофыр адæй- 
маг нæу? Дæхицæн дзы туфлитæ’сæрфæн хæцъил цы ара- 
зыс? Уый дæр адæмаг у, уымæн дæр уд и. 0, хицау нæу, 
фæлæ ууыл дæр дыууæ къахы, дыууæ къухы ис, хъустæ, 
фындз... Иуæй-иу хицæутты, æвæццæгæн, афтæ дæр фæфæнды 
æмæ-иу сын сæ шофыртæ хæргæйæ вилкæтæ сæ къухмæ куы 
раттиккой, къæбæр æм æрбахæстæг кæн, дзидзайы кæрстытæ 
213 

йын йæ дзыхмæ схæсс... Нæ! Аууил ын æй æмæ йын æй йæ 
дзыхы атъыс. Чи зоны, кæйдæрты дзы суанг афтæ дæр 
фæфæнды æмæ иуварс, аууон ранмæ йæхи айста, уæд ын йæ 
хæлафы къæртты æгънæджытæ байгом кæн. Цæмæн кæна 
уыцы чысыл зын йæхицæн? Ехх-х!.. Ахæм адæмы иу 
рæнхъыл æрлæууын кæн æмæ сæ агæрах кæн. Иу нæмыгæй. 
Уыдоныл цалдæр нæмыджы бахардз кæн, уый тæригъæддзи- 
над у. 
Ладемыр бирæ цы уарзта, уый сылгоймæгтæ. Æмæ уыдон 
чи нæ уарзы, уыцы лæг амæлæд, суанг зæрондæй дæр, 
кæддæра исчи амæлид? Нæлгоймæгтæй дуне бæз-бæз нæ 
кæнид? Фæлæ алцæмæн дæр бæрц æмæ æгъдау и. Уый дзы 
бæрц нæ зыдта. Йæ усы хуызæн. Кæрæдзийы хорз ссардтой. 
Владимир Асланбековичæн-иу сылгоймаг йæ цуры нæй, 
фæлæ йæ кой рацыд, уæддæр-иу йæ цæстытæ хæрзхаст нæл 
гæдыйы æрттывд фæкодтой, йæ былтæ-иу базмæлыдысты, 
цыма йæ кой кæмæн кæнынц, уыцы сылгоймагæн аба 
кæнынмæ хъавы, цыма йæ хъæбысы бады. Æцæгдæр, Махар 
йемæ цы рæстæг акуыста, уый йын алы хуызы дæр скъола 
уыд. Царды йæ тынг чи бахъуыд, ахæм скъола. Кæд сылгой- 
магимæ дзурын базыдта, сылгоймагимæ хи куыд дарын 
хъæуы, суанг куыд ыл баузæлын хъæуы, уымæ исты арæх- 
сы, уæд Ладемыры фæрцы. Нæ! Йæ цуры-иу æй не ’рбадын 
кодта æмæ йын афтæ нæ дзырдта: афтæ кæн, уфтæ кæн, афтæ 
дзур... Уæдæ Махары цур сæрмагондæй Махары тыххæй 
фæлварæнтæ нæ арæзта. Фæлæ Хуыцау адæймагæн цæстытæ 
æмæ хъустæ уый тыххæй радта, цæмæй исты хъуса, цæмæй, 
царды йæ алыварс цы цæуы, уыдонæй исты уына, Хуыцау 
адæймагæн сæр уый тыххæй радта, цæмæй хъуыды кæна æмæ 
дзы хатдзæгтæ араза. 
Ладемыр, йæ зæрдæ цы сылгоймагмæ æхсайы, уыимæ 
сæмбæлд, уæд сойын цырагъау йæ цуры куы атайа, уымæ- 
иу æй бирæ нал хъуыд. Уæд-иу уыд бынтон æндæр адæймаг. 
Йæ дæлбар адæмыл богъдабийы хъæр чи кодта, йæ хъæлæсæй- 
иу судзгæ æхсидæвтæ кæмæн хауд, йæ хъæлæсæй тæккæ 
карздæр ныхæстæ кæмæн ивылд, уынгты рахау-бахау цы 
расыггæнджытæ змæлынц фаджысы хъæндилты хуызæн, 
уыдон ныхасæй ныхасы æхсæн цы ныхæстæ баппарынц, йæ 
дæлбар адæмимæ-иу уыцы ныхæстæ æнæвзæрстæй кæмæй 
ивылдысты, уыцы Владимир Асланбековичæн-иу сылгой- 
мæгтимæ уыди бынтон æндæр хъæлæс: рæсугъд, аив, алы 
ныхас дæр уырзæй сгарæгау фæлмæн, зæрдæйыл æмбæлд, 
зæрдæ агайдта. Уæздан, зарæгау зæлыд. Уыдон хуымæтæ- 
джы ныхæстæ нæ уыдысты, фæлæ сырхбазыр уардитæ, ты- 
бар-тыбур кодтой, сылгоймагыл хаудысты дидинджыты цу- 
пæлттау, рæвдыдтой йæ. Æмæ-иу Махар йæхиуыл нал æууæн- 
214 

дыд. Кæй ласы? Сахаты размæ цы лæджы ласта, уый, æви 
æндæр кæйдæр: цал адæймаджы цæры Владимир Асланбеко- 
вичы буары? Уый размæ дæр ахæм æнæмбаргæ кæцæй уыд 
æмæ адæймаг кæй ивы, цы уавæрты бахауы, уымæ гæсгæ 
кæй фендæрхуызон вæййы, уый ма зона. Уæд æнæгуырыс- 
хойæ базыдта: адæймаджы цæры иу нæ, фондз нæ, фæлæ 
дæсгай æмæ дæсгай адæймæгтæ, чи зоны, мингай адæймæгтæ. 
Бынтон æндæрхуызон адæймæгтæ, кæрæдзимæ дард чи у, 
суанг кæрæдзимæ карз тохы чи бацæуы, ахæм адæймæгтæ. 
Кæддæр, Махар, телевизорæй иу фендджын, иу зондджын 
лæгæй ахæм ныхас фехъуыста: адæймаг цал къæсæрæй ба- 
хиза, уал адæймаджы у. Махар фыццаг уыцы зондджын 
лæджы ныхæстæ ницæмæ æрдардта, фæлæ-куы ахъуыды, куы 
асагъæс кодта, уæд æм тынг бахъардтой. Тынг раст загъта! 
Уыцы æнахуыр хъуыды йæ фæстæ расайдта ног хъуыды: æмæ 
иугæр, кæд адæймаг афтæ минцæсгом у, уæд ыл æууæнк и? 
Махар, цас фылдæр цæры, афтæ иу хатдзæгмæ тынгæй- 
тынгдæр цæуы: иу адæймагыл дæр æууæнк нæй. Суанг дæхи- 
уыл дæр ма баууæнд. 
Ладемыр сылгоймаджы разæй машинæйы никæд сбадт. 
Æнæмæнг ын дуар бакодтаид, æнæмæнг хъуамæ фыццаг сбад- 
таид уый, стæй йæхæдæг. Сылгоймаг дзуры, уæд ын йæ ны- 
хас никæд фескъуыдта, чысылдæр æй чи бафхæра, чысыл 
дæр æй чи фæныллæг кæна, ахæм ныхас æм никæд баппæрс- 
та. Стæй æдзухдæр дзырдта йæ мидбылты худгæ. Сылгойма- 
гимæ сæмбæлд, уæд-иу ын æнæмæнг йæ сæрæй акуывта, 
æнæмæнг ын-иу йæ къух райста, æнæмæнг-иу сылгоймаджы 
къух хъуамæ йæ къухы афæстиат уыдаид, æнæмæнг-иу ын 
йæ къухæн аба кодта, æнæуаг, æнæджелбетт ба нæ—фæлмæн, 
зына-нæзына-иу ыл йæ былтæ аныдзæвыдысты. Уый фæстæ- 
иу ын æнæмæнг йæ русыл йæ рус авæрдтæ, уый дæр зына- 
нæзына. Сылгоймагмæ йæ пъалто бадæттын хъæуы, кæнæ 
цыдæр дзаума, уæд æнæмæнг уыцы хæс йæхимæ иста Влади- 
мир Асланбекович, цæмæндæр-иу уый фæразæй, Махары 
никæд бауагъта. Сылгоймæгты тыххæй сидт рацыд, уæд-иу 
æппæты фыццаг чи сыстад, уый уыд Ладемыр. Йæхæдæг 
хистæрæн бады, уæд ын гаджидау æнæ рауадзгæ нæ уыд. 
Махармæ афтæ кæсы æмæ-иу Владимир Асланбекович 
йæхицæн кæй равзæрста, уыимæ иу ныхас дæр нæма скод- 
та, фæлæ-иу цыбыр рæстæгмæ цæстæнгасæй алцæуылдæр 
йемæ бадзырдта, сæ мидхъуыдыйы-иу кæрæдзиуыл узæлы- 
дысты, суанг-иу сынтæгмæ дæр æрцыдысты. Уый 
æнæдзургæйæ, цæстæнгасæй. Цыдæр æгæрон тых æм уыд 
сылгоймаджы йæхимæ раздахынмæ, сылгоймаджы йæ уацар 
бакæнынмæ. Хицау кæй уыди, стыр къæлæтджын бандон кæй 
ахста, уый ахсджиаг куыд нæ уыд! Йæ хорзæх дæ фæци, уæд 
215 

дæ цард арæзт у. 0, уый ахсджиаг уыд, фæлæ ма йæм уымæй 
фæстæмæ æндæр цыдæр тых дæр уыд. Махар уайтагъддæр 
бафиппайдта: иугæр Ладемыр сылгоймагыл йæ цæст 
æрæвæрдта, уæд уый у, бындз кæуыл нæма аныдзæвд, ахæм 
чызг, уый йæ фидæны цагъар у, рацæудзæн чысыл рæстæг 
æмæ Ладемыры алы ныхас сæххæст кæнынмæ дæр цæттæ 
уыдзæн, йæ цæстытæ фырцинæй доны зилдзысты, хуртæ сæ 
кæсдзæн, сæ фæлмæн, зæрæхсид тынтæ Ладемырыл хаудзыс- 
ты, сæхи йыл тухдзысты, уымæн æмæ уыцы сылгоймаг у 
дунейы тæккæ амондджындæр. 
Махар Владимир Асланбековичæй цас кæстæр уыд! Фæлæ 
кæд искæмæ хæлæг кодта, уæд уымæ. Уæдæ Махар дæр цыдæр 
гæлхæрд, гуыбыртæ æмæ зылынтæ лæппу нæ уыд. Мæнæ ма 
ныр дæр спортсмены хуызæн куы у, æлвæст, нуарджын, йæ 
карæнтæй бирæтæ гуыбынтæ раскъæрдтой, бабызты хуызæн 
узгæ-узгæ фæцæйцæуынц. Махар та нырма лæппу у. Ладе- 
мыры куы ласта, уæд та цы хуызæн уыдаид? Æппынфæстаг, 
Бæдинæ йæхæдæг йæ хуыссæнмæ кæй баласта, тыххæй ла- 
сæгау, уый цыдæр хъæндил куыд уыдаид! Æмæ ма дзы 
Бæдинæйы хуызæттæ разынид. Бæгуыдæр, ныртæккæ дæр 
æмбæлы. Æмæ иуимæ нæ. Куы бахъæуа, уæд дзы йæ зæрдæ 
кæмæ сдзура, уымæ дуар бахойдзæн æмæ сахаты фæстæ хуыс- 
дзысты хъæбыс-хъæбыс. Уæддæр, кæд искуы искæмæ 
хæлæг кодта, уæд Ладемырмæ. Ууыл сылгоймæгтæ сæхæдæг 
ныхæстысты, сæхæдæг æй агуырдтой. Æвддæс-стдæсаздзыд 
чызг, йæ фыды карæн, нæ, ноджыдæр хистæр лæджы цур 
сойын цырагъау тайдзæн, Махар уый æнхъæл никæд уыд. 
Æмæ ма цыдæр æддæмæдзаст куы уыдаид. Фынддæс- 
æхсæрдæсаздзыдæй къухæй къухмæ чи ацæуы, уыцы кары 
цал нæлгоймагимæ сæмбæлд, уыдоны нымæц чи ферох кæны, 
ахæмтæ иу æмæ дыууæ и? Мæдинæйыл уæдмæ нæлгойма- 
джы къух æндзæвгæ дæр кæй нæма акодта, Махар ууыл йæ 
сæр лыгмæ дæтты. Æнæхæлд бинонтæ, мад дæр, фыд дæр — 
уæздан, æгъдауджын. Махар сæм уæд арæх æфтыд. Йæ хи- 
онтæ, йæ къабæзтæ æмæ цæуыннæ хъуамæ æмбæлдаиккой! 
Йæ мады ’фсымæр, йæ бинойнаг æмæ сæ иунæг чызг Мæдинæ, 
йæ хорз хæстæджытæ... 
Уæд Мæдинæ институтмæ бацыд. Æмæ хъуамæ уымæй 
амондджындæр чи уыдаид зæххыл? Махармæ гæлæбуйы хуы- 
зæн каст, зæххыл нæ цыд, фæлæ уæлæрвты тахт. Махар 
æнхъæлмæ каст хицаумæ. Раст уыцы рæстæг Мæдинæ 
æрбацæйцыд. Нæ! Уæлдæфы æрбацæйленк кодта. Махар ын 
хорз æнкъардта йæ базырты пæр-пæр. 
— Махар!— чызджы хъæлæсæй цины зæлтæ ивылдысты. 
— Салам, Мæдинæ. 
216 

Чызг институтмæ фæлварæнтæ кæй лæвæрдта, уый зыд- 
та. Фæлæ бахауд? 
— Куыд ацыдысты фæлварæнтæ? 
— Хорз. 
— Арфæ дын кæнын. 
Чызг бахудт. Æвзонгчызг зæрдæйæ куы фæцин кæны, 
уæд куыд бахуды, афтæ. Йæ цæсгомыл æхсызгон цин хъазыд. 
Ладемыр сæ цуры куыд æрлæууыд, уый сæ иу дæр нæ 
бафиппайдта. Цæмæндæр йæ мидбылты бахудт. Аивæй 
Мæдинæйыл йæ цæстытæ æрхаста. Махар уый хорз бафип- 
пайдта. Уый хуымæтæджы цæстæнгас нæ уыд. Сæрæй 
къæхтæм æй хуыснæджы хуызæн басгæрста. Йæ мидхъуыды 
дзы, æвæццæгæн, иу стъæлф дæр æнæ басгаргæ нæ ныууагъ- 
та. Уым æй машинæйы цур мадард бæгънæг кæй акодта, 
Махар ууыл иу мисхал дæр дызæрдыг нæ кодта. Йæ цæсго- 
мыл та фæлмæн, æхсызгон, уæздан мидбылхудт ахъазыд. 
Æмæ Махары зæрдæ фæкъæпп кодта. Ладемыр Мæдинæйы 
афтæмæй нал ныууадздзæн. Иугæр æм йæ зæрдæ фехсайд- 
та... Йæ зæрдæ йæм кæй фехсайдта, уый та бæрæг уыд: йæ 
цæстытæ уæрæх байгом сты, цины тынтæ сæ калд. 
— Æмæ нæм ацы мылазон рæстæг хуры тын кæцæй æрба- 
тахт?— загъта Владимир Асланбекович. 
— Мæнæн мæ хæстæг у,— Махар йæ уавæр, йæ бынат 
куыд амыдта, афтæ йæ хицауæн бамбарын кодта: Мæдинæ 
æмæ йе ’хсæн ницы ис, ницы бар æм дары, æрмæст 
хæстæджытæ сты... 
— Æгайтма дын ахæм хæстæг и, уый та ноджы хуыздæр. 
Æмæ ма кæд, Ладемыр йæ мидзæрдæйы цы фæнд скарста, 
Махар ууыл дызæрдыг кодта, уæд уый фæстæ — нал. 
Чызг ныкъкъæмдзæстыг, ныфсæрмы. Æмæ куыд нæ! Йæ 
цуры лæууыд хуымæтæджы лæг нæ, фæлæ хицау, стыр хи- 
цау, Махар сæрмагондæй «Волгæ»-йы кæй ласы, ахæм хи- 
цау. 
— Дзæбæх хæстæг дын и,— загъта Владимир Асланбеко- 
вич. Æмæ Махар æппындæр дызæрдыг нал кодта: æвзонг 
Мæдинæ къæппæджы бахауд, æппæт Ирыстон куы сыстой, 
уæддæр дзы нал раирвæздзæн. Æрцæудзæн ахæм рæстæг, рай- 
сом уа, иннæбон уа, æмæ хæфс калмы дзыхмæ йæхæдæг куыд 
цæуа, афтæ Мæдинæ йæ фыды карæн... Нæ! Ноджы хистæр 
чи у, уыцы гъæйтт-мардзæ лæджы хъæбысмæ йæхæдæг ба- 
цæудзæн, йæхæдæг йемæ фембæлынæн фадат агурдзæн. Чи 
зоны, æхсызгонæй, чи зоныдызæрдыг кæнгæйæ. Нæ! Æхсыз- 
гонæй. Æнæ дызæрдыгæй. Йæ риуы цины арт судздзæн, уый 
уыдзæн дунейы æвддæс-стдæсаздзыд чызджытæн сæ амонд- 
джындæр. Фæлæ дидинæг дидинæг у, дидинæг æнусон нæу, 
иу бон æй кæркæ-мæркæ æрттиваг вазæйæ раппарынхъæудзæн. 
217 

Æмæ Махар Мæдинæйæн фæтæригъæд кодта. Цы Хуыцау æй 
æрбахаста йæ размæ? Цæмæн фембæлдысты ам? Владимир 
Асланбекович цалдæр минуты раздæр кæнæ цалдæр минуты 
фæстæдæр цæуыннæ рацыд? Æви уый Хуыцауы арæзт у? Æмæ 
уæд кæмæн цы йæ бон у? 
— Æмæ кæдæм цæуы дæ хæстæг? 
— Институтмæ. 
— Æз ма афæстиат уыдзынæн, цу æмæ йæ бадав,— Ладе- 
мыры райдзаст, цинæйдзаг цæстытæ та чызгыл аныдзæвы- 
дысты. Чысыл ма, уæд Махарæй сирвæзтаид: «Мæдинæ, ба- 
бын дæ!» Фæлæ афоныл йæхиуыл фæхæцыд. 
— Æз-з... Æз... Мæхæдæг...— Мадинæ бынтондæр ныф- 
сæрмы, йæ рустæ асырх сты. 
— Цу, цу, ма ’фсæрмы кæн,— æмæ Владимир Асланбеко- 
вич азылд. Бæрзонд, райдзаст хæдзары æртæ дуарæй кæрой- 
нагыл бахæцыд. 
Ладемырæй Мæдинæйы æхсæн цы хид арæзт æрцæуа, 
Махар хъуамæ уый кæй разына, уый фыццаг уысмæй дæр 
бæрæг уыд. Йæ хицау æй чызджы тыххæй фæрсдзæн, 
лæмбынæг, суанг йæ хæстæджыты хæстæджытæй. Иу бон 
хъуамæ сæмбæлой, хъуамæ йæ Махар æрбаласа, хъуамæ Ма- 
хар афтæ бакæна, цыма Владимир Асланбекович æмæ Мæдинæ 
æнæнхъæлæджы сæмбæлдысты. Махар иу хатт йæ хицауы 
асайдзæн,— нæ йæ ссардта, нæ йыл фæхæст, сæхимæ дæр нæ 
разынд æмæ институты дæр. Дыккаг хатт дæр æй асайдзæн, 
фæлæ æртыккаг хатт та? Стæй Ладемыр ахæм у, æнцонæй 
кæй афæливай? Владимир Асланбековичæн сайæн нæй! Йæ 
зæрдæ чысыл дæр Махармæ фехсайдта, уæд æм машинæйы 
дæгъæлтæ дæхæдæг бахæсс... Æмæ хæрæг ихы сæр куыд аз- 
зайа, Махар афтæ гаффуттæй аззайдзæн. Æмæ Махары цæрын 
хъæуы. 
Цалдæр боны Ладемырæй Мæдинæйы тыххæй иу ныхас 
дæр не схауд. Цыма ахæм чызг никæд федта, йæ цæст ыл не 
’рывæрдта. Стæй æрцыд уыцы рæстæг. Цыма æнæбары дзу- 
ры, афтæ загъта: 
— Уыцы чызг...— йæ ныхас кæронмæ не суагъта, фæлæ 
йæ Махар йæ цæстæнгасæй бамбæрста: — цы хуызы и йемæ 
сæмбæлæн? — Нæ! Йæ цæстæнгасæй Махары цæхгæр фарста: 
кæд сæмбæлдзæн уыцы чызгимæ? Уыцы вазыгджын, уыцы 
зын фарстæн дзуапп дæттын кæй хъæудзæн, Махар уый зыд- 
та. Æмæ йæм ифтонг уыд. 
— Уыцы чызджы ном — Мæдинæ. Фендзынæн æй. Йемæ 
ныхас дæр кодтон,— загъта Махар. 
— Хорз,— бахудт Владимир Асланбекович æмæ лæппуйы 
уæхскыл йæ къух æруагъта, ома, æмбарыс мæ. Æмæ йæ 
æцæгдæр хорз æмбæрста. Фыццаг фембæлд хъуамæ уый 
218 

хъæппæрисæй кæй æрцыдаид, уый йын зындгонд уыд. Фæлæ 
куыд? Цы хуызы? Махар Мæдинæйы куыд расайдзæн, куыд 
æй ракæндзæн, ууыл уыцы цыбыр рæстæг иу æмæ дыууæ 
хатты нæ ахъуыды кодта. Æппынфæстаг скарста. Махармæ 
йæ хъуыды фæкаст æппæты растдæр æмæ æппæты æнæдыз- 
æрдыгдæр, æнæ аипдæр. Зæгъдзæн ын: 
— Хицауы демæ студентты царды тыххæй аныхас кæнын 
фæнды. 
— Мемæ?— йæ сау хъоппæг цæстытæ уæрæх байгом уы- 
дзысты Мæдинæйæн. 
— Демæ. Æмæ уым диссагæй цы ис? Фыццаг курсы чи 
ахуыр кæны, уыдоны цард дæуæй хуыздæр чи зоны?— Ма- 
хары хъæлæсы æмæ цæстæнгасы дызæрдыгдзинад æппындæр 
нæ уыдзæн: хицауы ныхас æнæмæнг сæххæст кæнын хъæуы. 
Æнæмæнг! Ныр дæр куыннæ, фæлæ уæд хицау кадджын уыд, 
уæд хицау Хуыцау уыд, æмæ ацу, ма йын сæххæст кæн йæ 
ныхас. 
— Æмæ зæгъын никæмæн ницы хъæуы?— кæнæ афтæ, 
кæнæ чысыл æндæр хуызы бафæрсдзæн Мæдинæ. 
— Нæ. Сбад æмæ цом. Дæумæ ’нхъæлмæ кæсы.— Махар 
хæдтулгæйы раззаг дуар байгом кæндзæн, сбаддзæн йæхæдæг. 
Машинæ зына-нæзына фезмæлдзæн, уæддæр ма, чи зоны, 
Мæдинæ æнцад лæууа, чи зоны, цæуа æви нæ, ууыл дызæр- 
дыг кæна. Фæлæ Махар архайдзæн афтæ тагъд, Мæдинæйы 
рахъуыды-бахъуыдыйæн рæстæг куыд нæ уа. 
— Дæумæ ’нхъæлмæ кæсы. Сбад. 
— Æз...— æнæбары сбаддзæн чызг, ныфсæрмы уыдзæн. 
Æнæбары, фæлæ уыцы рæстæг цыдæр цымыдисдзинад 
зындзæн йæ цæсгомыл. 
— Фæцæуæм. 
— Æз ницы зонын æмæ... 
— Ды цы зоныс, уый Владимир Асланбековичæн фаг у. 
Махар Мæдинæимæ куы сæмбæлд, уæд се ’хсæн цы ныхас 
рауд, уый уыд, зæгъæн и, куыд хъуыды кодта, афтæ. Чызг 
дисы бацыд: цæмæ йæм дзуры хицау? Æмæ уым диссагæй 
цы ис? Хицау иу æмæ дыууæ адæймагмæ фæдзуры? Махар 
тарст: мыййаг, Мæдинæ куы ныццæхгæрмæ уа, йæ къæхтæ 
куы ныссадза. Чызг сразы, Махар куыд æнхъæл уыд, уымæй 
тагъддæр æмæ æнцондæрæн. О, ныфсæрмытæ, ныкъ- 
къæмдзæстыг, ныддыдæгътæ, фæлæ уæддæр сразы. 
Машинæйы цыма æнæбары сбадт, суанг афтæ фенхъæлæн 
дæр уыд. Фæлæ йæ цыдæр тых, цыдæр сусæгдзинад Влади- 
мир Асланбековичмæ кæй æлвæста, уый Махар банкъардта. 
Цы уыд уыцы тых? Стыр хицауимæ фембæлды цымыдисдзи- 
над? Æви æндæр тых? Чызг, дам, йæ мады гуыбынæй иæма 
разыны, уæддæр бирæ цыдæртæ фæзоны, æмæ кæд Мæдинæ, 
219 

Ладемыр йемæ цæмæ сæмбæлынмæ хъавы, уый банкъардта 
æмæ афтæ æнцонæй уымæн сбадт машйнæйы? Цыфæнды дæр 
уæд! Владимир Асланбекович Махарæн хæстон бардзырды 
хуызæн цы хæс бафæдзæхста, уый сæххæст кодта æнтыст- 
джынæй, æвæццæгæн ын хицау йæхинымæр сæвæрдта иттæг 
хорз бæрæггæнæн. 
Мæдинæ æмæ Ладемыры фембæлдтытæ куыд ацыдысты, 
уымæн Махар ницы зоны. Чызг — йæ хæстæг æмæ дзы йæхи 
иуварс ласта. Цæмæн ын хъуамæ уа æвдисæн? Цыма ницы 
зоны, йæхи афтæ дардта. Æмæ цы зыдта? Ницы, æрмæст 
зæрдæйæ алцыдæр æнкъардта. Æнхъæлдта: сæ фембæлдтытæ 
бирæ нæ ахæсдзысты, Владимйр Асланбекович дидинæг уар- 
зы, куы нæма райхæлы, уæд. Махары нымадæй сæ фем- 
бæлдтытæ ахастой цалдæр азы. Цæмæн, уый та сæхицæй 
дарддæр ничи зоны. 
Мæдинæ институт каст фæци æнтыстджынæй — институ- 
ты хæдфæстæ бацыд аспирантурæмæ. Тынг æнцонæй, цыма 
йæ фæндаг сойæ ахуырст уыд, афтæ. Æнæ Ладемыры æххуы- 
сæй, уый, Махары сармадзаны дзыхмæ æрæвæр, уæддæр 
нæ бауырндзæн. Уый йæ бакодта. Йæ къухыл ын ныххæцыд 
æмæ йæ бакодта. Телефоны иу дзæнгæрæг, иу фæсномыг, иу 
æмбарæн ныхас — æмæ хъуыддаг цæттæ. Уæд афтæ уыд. Ныр 
дæр бирæ дарддæр нæ ацыдысты, фæлæ... Мæдинæ наукæты 
кандидатæй агæпп ласта, доценты ном, дам, райста. Фыры 
хъулы хуызæн дыууæ фырты йывг, замманай лæг — заводы 
директор. Чи зоны, уый дæр ын Ладемыр ссардта. Мæдинæ, 
цыма университет ууыл лæууы, афтæ тасгæ-уасгæ рацæй- 
цæуы. Цыма зæрватыкк у æмæ ныртæккæ арвы цъæх 
хъæбысмæ йæхи сисдзæн. Махаримæ ма кæд сæмбæлынц — 
искуы иу хатт, æмæ, хуыцауыстæн, Махарæн йæхи цæсгом 
ссудзы, уый та, цыма йыл къæм дæр никæд абадт — иу нуар 
дзы никæд базмæлыд. Махар ард хæры, искуы Мæдинæйæн 
ской кодта, Ладемыримæ уе ’хсæн цыдæр хъарм ахаст- 
дзинæдтæ уыди, зæгъгæ,— йæхи йын фæаххосджын кæнид, 
къуырттон карчы уагъд ыл йæхи æрбакæнид. Уæд та дзы иу 
хатт искуы исты дæлгоммæ ныхас куы схаудтаид. Диссаг, 
адæймаг цас чъизидæр æмæ æнæрастдæр уа, афтæ рæстдзи- 
над æмæ сыгъдæгдзинадыл арæхдæр дзуры... Ноджы уыцы 
зæрдæбын ныхас куы фæкæнынц. Адæм алцыдæр хорз куы 
зонынц, уæд сæхицæй рæстдзинады тырысахæсджытæ цæмæн 
фæаразынц? 
Махар, мæгуыр, цæрæнбонты дæр сывæллоны хуызæн у. 
Ладемыр Мæдинæйы йæхи аккæгтæ куы бакодта, уæд ыл йæ 
зæрдæйы тугтæ калдысты: куыд уыдзæн, цы уыдзæн? 
Цæмæндæр æм афтæ каст: йæ цард фехæлд. Ладейы къухы 
иуæй-иу сылгоймæгтæ цы уыдысты, уый нæ зоны! Цыдæр 
220 

дзаумæ куыд уа, афтæ. Нал дæ хъæуы æмæ йæ аппар. Фæлæ 
Мæдинæйы хъысмæт афтæ нæ разынд. Цæмæн, уый тыххæй 
Махар йæхи мин æмæ мин хатты фарста. Ау, Ладемыр сыл- 
гоймаджы уый бæрц рæстæг йæ зæрдæмæ афтæ хæстæг айса? 
Æви æвзонг Мæдинæ уымæй хиндæр æмæ арфхъуыдыдæр 
разынд: йæхиуыл æй афтæ сбаста, афтæ дзы спайда кодта 
æмæ дзы йæ цард сарæзта, йæхицæн дзы фæндæгтæ байтыгъ- 
та, йæ фыдæй хистæр Ладе йын разынд дуаргæнæг. Сылгой- 
маг хæйрæг у. Æвзонгæй дæр... 
— Дзибусæн цал æмæ цал хатты загътон — ныууадз дæ 
куыст, уæддæр дын æрынцойы бар нæ ратдзысты. Дæхи 
дзæгъæлы ма удхарæй мар. Фæлæ мæм нæ хъуыста. Дзибус 
цы афон æрбацæуы, ахуыргæнджытимæ æмæ студенттимæ 
йæхи куыд дары, цы дзуры — йæ алы ныхас дæр ын ректор 
зыдта. Æвæццæгæн, ныхас хæссынмæ сæрмагонд къорд арæзт 
уыди. 
— Æвæццæгæн цæмæн? Ныхасхæсджытæ æмæ дам-дум- 
гæнджытæ, дам, йæ хуыздæр удæнцойтæ уыдысты. Дзибусмæ 
исты аипп, исты хъæндзинад ссарын, уый иу æмæ дыууæ 
адæймаджы сæйрагдæр куыст не ссис. Йæ фæстæ куыйтау 
зылдысты, смыстой йæм. 
— Цалдæр хатты йын йæ лекцитæ магнитофоныл ныф- 
фыстой сусæгæй. 
— Цалдæр ахуыргæнæджы æмæ студенты сæрмагондæй 
архайдтой Дзибусы къæппæгмæ батæрыныл, цæмæй йæ къах 
бакъуыра, фæрæдийа, советон цардарæзт æмæ æхсæнады 
ныхмæ, партийы ныхмæ дзы исты ныхæстæ схауа. 
— Де знаджы ацъæл кæнынмæ цыфæнды мадзал дæр хорз у. 
— Уæдæ студенттæй иу цæмæн сыстад æмæ Дзибусы цæмæн 
фарста: Коммунистон партийæн фидæн ис æви нæ? Куыд 
хъуыды кæны Дзибус? Æмæ йын хорз дзуапп радта: дæ фарст 
вазыгджын у, тынг вазыгджын, фæлæ йын æз дзуапп рат- 
дзынæн, дæу куыд фæнды, афтæ: Коммунистон партийæн ис 
стыр фидæн, фæлæ ныр цы уавæры ис, дарддæр ахæм уавæ- 
ры куы уа, уæд йæ фæндаг цыбыр уыдзæн, йæхæдæг йæхи 
размæ цæлхдуртæ æвæры, йæхæдæг йæ къæхтыл сахсæнтæ 
кæны. 
Уыцы студентмæ, дам, куы бакастаис, йæ мидбылты худт, 
йæ цæсгом ныррухс. 
— Дзибус йæ цæсгомы ныхмæ никæд цыд. 
— Сафгæ дæр æй уый фæкодта. 
— Студент фæныфсджындæр. Ногæй та йæ бафарста: æмæ 
уый куыд æмбарын хъæуы, парти йæхæдæг йæ размæ 
цæлхдуртæ æвæры, йæхæдæг йæ къæхтæ бæтты? 
— Уый та афтæ æмбарын хъæуы, æмæ парти алцыдæр 
221 

йæхимæ райста: ахуыры хъуыддаг дæр, наукæ дæр, кадртæ 
дæр уый æвæры, тæрхонгæнæг дæр уый у, милицæ дæр уый, 
алцыдæр уый у. Парти ссис хицæн адæймæгты парти, йæ 
номæй бирæ чъизи адæм сæхицæн уартытæ сарæзтой. Райсæм- 
ма нæ институт. Чи у нæ ректор? Фыццаг курсмæ чи бацыд, 
уыдонæй бирæтæн сæ зонындзинæдтæ сты тынг лæмæгъ, 
афтæмæй институтмæ ист æрцыдысты. Æмæ цæмæн? Йæ зо- 
иындзинæдтæ кæмæн амыдтой, æцæгдзинадæй ахуыр кæнын 
кæй фæндыд, уыдонæй та бирæтæ фæскъæсæр аззадысты. Чи 
нæ бахауд, уыдонæй æз раст дæн æви иæ, уый базоныны 
тыххæй цалдæримæ сæмбæлдтæн. Æмæ куыд æнхъæл стут? 
Æз дзы кæимæ сæмбæлдтæн, уыдонмæ тынг дзæбæх зонын- 
дзинæдтæ раиртæстон, æппынфæстаг, институтмæ чи бацыд, 
бирæтæ дзы уыдонæй алцыдæр хуыздæр зонынц. Æмæ уæ 
фæрсын: раст у уый? Алкæмæн дæр царды йæхи бынат и 
æмæ кæйдæр бынат бацахс, уый хорз у? 
— Йæ ныхас студенттæй кæмæн æхсызгон уыд, кæмæн 
йæ тъæнгтæ ахафта. 
— Сæйрагдæр Дзибусæн йæ ныхасы кæрон уыд, йæ хъуы- 
ды куыд балхынцъ кодта, уый: ныртæккæ парти адæмы пар- 
ти нæу, фæлæ хицæн адæймæгты парти, хицаудзинад кæй 
къухы ис, уыдоны парти. 
— Дзырдхæсджыты æмæ ма дымæгсдæрджыты хуыздæр 
цы хъуыд! 
— Фондз, дæс азы размæ йæ дзых схæлиу кæнын дæр чи 
нæ уæндыд, суанг йæ хъуыдыйы дæр æхсæнады царды, пар- 
тийы ныхмæ сым скæнын чи никæд бауæндыд, йæ аууонæй 
дæр гæдыбæласау чи рызт, ныр уыдон хъæбатыртæ сты, 
рæстдзинады тырысахæсджытæ æмæ ног æхсæнады фæнда- 
гамонджытæй агæпп кодтой. Уыдон, кæцæй дымы, уый уай- 
тагъддæр базонынц. Цыфæнды хицаудзинады къæбицмæ дæр 
дуæрттæ байгом кæнынц, тæккæ дзаджджындæр фынгыл 
æрбадынц. 
— Алы рæстæг, алы хицауадимæ дæр цæрын чи зоны æмæ 
æмдзæхдон чи кæны, æппæты тæссагдæр уыдон сты. 
— Дыккаг бон арæзт æрцыд факультеты партион органи- 
зацийы æмбырд иу фарстаимæ. Дзибусы политикон цæсгом. 
Факультеты коммунистты æмбырд, фæлæ цæмæндæр инсти- 
туты хицауад — иууылдæр уым, райкомы фыццаг секретарь, 
сæйрагдæр та обкомы бæрнон кусæг Владимир Асланбеко- 
вич. Уый хуымæтæджы не ’рцыд. Æмæ ма Дзибусæн цы бам- 
барын хъуыд: адæм кæрæдзийы дзыхæй дзырд исдзысты, æмæ 
Дзибус агæпп ласдзæн Советон Цæдисы знагæй, Коммунис- 
тон партийы знагæй. Æмæ йæ цы не схондзысты! Цалынмæ 
партион организацийы секретарь иумæйаг ныхас кодта, 
æмбырды фæтк фидар кодта, уæдмæ Дзибус гæххæтт райста 
222 

æмæ ректормæ курдиат ныффыста: йæ куыстæй йæ суæгъд 
кæнæнт, абонæй фæстæмæ йæхи институты ахуыргæнæгыл 
нал нымайы. Ректор цыдæр уысм нал улæфыд, Дзибус йæхи 
æгъдауæй йæ куыст ныууадздзæн, уый æнхъæл, æвæццæгæн, 
никæд уыд, æвæццæгæн, æнхъæлдта, Дзибусимæ йæ ба- 
хъæудзæн ноджы карздæр тох æмæ фыццаг цалдæр секунды 
фырцинæй æдзæмæй баззад, стæй сулæфыд, йæ мидбылты 
бахудт æмæ загъта: 
— Хорз. Мæнæ æмбырд цы уынаффæ рахæсса, афтæ 
уыдзæн. 
— Æз цæуын.— Æмæ Дзибус рацыд. Чысыл фæстæдæр, 
æррадоны хуызæн цы зал абухтаид, уый афтæ ныссабыр, æма? 
дзы бындз атахт, уæд йæ базырты уынæр хъуыстаид. 
— Институтæй кæй рацыд, уый хорз уыди. 
— Йæхæдæг дæр афтæ дзырдта. Уæд дæр æй нал ныууагъ- 
таиккой. Æмæ фæразæй. Кæд ректор æмæ институты, фа- 
культеты разамонджытæн исты хорздзинад сарæзта, уæд 
уыцы бон. Цалынмæ ацы рæстæджытæ ралæууыдысты, уæдмæ 
цæйбæрц фæудхар кодта! Йæ уд ын судзины хуынчъы алас- 
той. Бузныг Андроповæн, бузныг Горбачевæн. Сæ фæрцы æцæг 
рæстдзинадмæ адæмæн дуæрттæ байгом. 
Махары бæлццæттæ æгæр тагъд хатдзæгтæ нæ кæнынц? 
Цавæр рæстæджытæ ралæууыд? Цы хонынц æцæг рæстдзи- 
над? Стæй æцæг рæстдзинад ис? Алы рæстæджы дæр, чысыл 
къада донæй кæсаджы денджызмæ куы ныппарай, уæд уым 
йæхи куыд фенкъары, афтæ чи æнкъары, уыдонæн цы у! 
Æхсæнад цас æмтъерыдæр, суйтæдæр æмæ æлхынцъытæдæр 
уа, уыййас кæмæндæрты сæ цард хуыздæр цæуы, змæст доны 
кæсаг æнцондæр ахсæн у. Æвæццæгæн, ацы рæстæг уды 
сыгъдæггæнæн уыдон хонынц, æрвонггæнæн æхсæнад ыл 
уыдон сæвæрдтой: нæ цæстытæй, дам, ракастыстæм. Æмæ 
нырмæ куырмытæ уыдысты? Цыма арвæй æрхаудтой кæнæ 
æндæр бæстæйы цардысты. Паддзахад бæхы мард у, æмæ йæ 
чи бахордта, уыдон дæр къæссавæлдæхт фесты æмæ ивгъуыд 
рæстæгыл алы нæмттæ æвæрынц. Æвæццæгæн, нæмттæ 
дæттынмæ махæй дæсныдæр никæм сты. Чи йæ расыг рæстæг 
хоны, чи мидцоппайы, чи æндзыг рæстæг, кæмæн та ахæс- 
тон уыд нæ бæстæ... Иу номæй иннæ карздæр, иу номæй иннæ 
æнæхатырдæр. Махармæ уый хиуыл тугæнæгау кæсы. Иыр 
йæ хъæлæсыдзаг чи хъæр кæны, уыдон раздæр кæм уыдыс- 
ты? А-а! Нæ сæ ’вдæлд. Бæхы мардмæ тугдзых сырдтау лæбур- 
дтой, фæйнæрдæм æй скъæфтой. 
Махар дæр ацы царды цыдæртæ федта, цыдæртæ дзы зоны. 
Алы бон дæр газеттæ ма рафæлдаха,— рæстæг та йын 
вæййы,— æмæ дзы мацы бакæса, уымæн гæнæн нæй. Уæдæ 
223 

«Рæстæг», зæгъгæ, уыцы программæйыл афтæ сахуыр æмæ 
йæ ды изæр нæ фены, уыцы изæр йæ чемы нæ вæййы. Ома 
цы бакæсы æмæ цы фены, уыдон раестдзинад хоны? Нæ! Фæлæ 
дзы уырзæй сгарæгау цыдæртæ равзары, ныхæсты денджызæй 
цыдæр сласы. Æмæ уæдæ уый та афтæ хъуыды кæны: царды 
мурдæр ницы ивы. Хъысмæт æмæ цъæхаст хъæр цард аивта, 
ууыл нæма дзурынц. Цард адæймаг аразы æмæ уал цард раивыны 
агъоммæ адæймаджы базонын хъæуы. Æмæ адæймагæн базонæн 
и? Нæй! Махар бæзджын чингуытæ нæ фæкаст æмæ уыдонæй 
нæ хатдзæгтæ кæны, фæлæ йæхи зондæй афтæ хъуыды кæны: 
адæймаджы размæ цы тых схойы, уый у «æз»: «æз хуыздæр 
цæрон», «мæнæн уа», «æз лæгдæр дæн», «æз бæрзонддæрæй 
рафæлгæсон», «æзхицаудæруон», «æз...»Кæднæуыдихъæздгуы- 
тæ æмæ мæгуыртæ? Махар ахæм рæстæг нæ зоны. 
Æддаг бакастæй, йе сныхасæй, адæмимæ йæхи куыд дар- 
дта, уымæй Владимир Асланбековичы хуызæн раст æмæ 
сыгъдæг адæймаг кæм уыд! Зæххыл иу зæд рантыст æмæ уый 
уыд Ладемыр. Æмæ бирæты уый уырныдта. Æцæгдзинадæй 
та? Æртæ хæдзары йын. Иу хохы,— туджы хуызæн сырх 
дурæй амад! Алы дур дæр дзы уырзæй æвзæрст. Нырыккон 
мæсыг. Рындзæй сæрыстырæй бынмæ кæсы. Æмæ дардæй 
афтæ зыны, цыма хохы рындзыл арт судзы. Йæ иннæ 
æддæгуæлæ хæдзар — хъæуы. Къултыл дæр æмæ паркет пъол- 
тыл дæр — гауызтæ, зынаргъ авджын дзаумæттæ алырдыгæй 
цæхæр калынц, йæ сарайы пъол дæр фæсарæйнаг кафелæй. 
Иннæ хæдзар — горæты сæрмæ. Уæлæмæ дзы цы зынд, дыу- 
уæ-æртæ ахæмы та зæххы бын. Æд дон, æд абана, цалдæр 
квадратон метры чи уыдзæн, ахæм бассейнимæ. Стæвд дæ, 
уæд дæхи хъарм доны ауадз, дæ з’æрдæйы дзæбæхæн хъыл- 
дымтæ кæн. Горæты фынддæс-ссæдзгай азтæ телефонмæ рады 
чи лæууы, ахæмтæ минтæ æмæ минтæ. Владимир Асланбеко- 
вичæн та, горæтгæрон цы хæдзар и, уый фондзыссæдз минæй 
къаддæр ницы хуызы райсдзæн. Уæвгæ фондзыссæдз мины 
цы сты? Дыууæ ахæмы! Æмæ уыцы хæдзæрттæ Ладейы сты, 
уый чи зыдта? Йæ номыл дзы иу дæр нæ уыд. Махар — йæ 
рахиз къух, æмæ уымæн дæр никæд ницы загъта. Фæлæ сæ 
уæддæр зæрдæйæ базыдта. Адæймаг йе ’фсымæры, йæ 
хæстæджы æмæ йæхи хæдзары йæхи куыд фенкъары, уыдон 
кæрæдзимæ дард сты. Владимир Асланбекович уыцы хæдзæрт- 
ты æдзухдæр йæхи æнкъардта сæрибар, хæдзары хицау йæ 
хæдзары йæхи куыд фенкъары, афтæ. Махар ма йыл йæхи- 
мидæг худгæ дæр фæкодта: йæ бæстыхæйттæ уымæй цы 
’мбæхсы, уымæй иу сым дæр никæд райхъуысдзæн. Стæй, кæд 
уый рувас у, уæд Махар та йæ къæдзил у. Йæ цуры æмбæхсæнты 
дзæгъæлы хъазыд. Махар, адæймаг цы у, уый нæ зоны? Кæмæн 
куыд йæ бон у, кæмæн куыд æнтысы, афтæ йæхимæ ссивы. 
224 

Владимир Асланбекович... Уый?.. Фæлæуу-ма... Сылгой- 
маг, Дзибусы бинойнаг, Владимир Асланбекович кæй хоны? 
Дзибусæн йæ бæсты лекцитæ чи кæсын кодта, уый... Ладе- 
мыр ма^уæд? Уæлдæр хицауадæй ма... Ахæм дзы Махар нæ 
зоны. Кæд йæ размæ?.. Кæд ма дзы йæ фæстæ исчи уыд?.. 
Афæрсид сæ... Æмæ цы кæны, уым аиппæй цы ис. 
— Æмæ Владимир Асланбекович чи уыд, кæм куыста? 
— Цы? 
— Цы зæгъыс? 
Къуырма баисты æви цы? Иууъшдæр сæ сæртæ размæ ра- 
зылдтой. Махар се ’ппæты нæ фæрсы, кæмæн æмбæлы, уый 
йын дзуапп раттæд. Махар, йæ усимæ æнæферохгæнгæ æхсыз- 
гон изæртæ кæмæн æрвыста, Дзибусы уыцы Владимир Ас- 
ланбекович бафхæрдта æви æндæр исчи? Кæд уый уыд, ха- 
ха-ха, уæд дзы Махар Дзибусы маст систа, йæ усимæ йын, 
куыддæриддæр йæ зæрдæ агуырдта, афтæ фæхъазыд. Ма тыхс, 
Хуыцауы сконд Дзибус, нырма Ирыстоны зæххыл ирон 
лæппутæ цæры. 
— Æмæ уыцы Владимир Асланбекович чи уыд? 
— Чи?.. Йæ кой дæр мын æнæуынон у, йæ кой дæр авд 
дæлзæхх фæуæд.— Дзибусы усы хъæлæс хъарæггæнæгау, 
чысыл ын йæ кæуындзæг фæцагай æмæ ныббогъ кæндзæн, 
нынниудзæн.— Нæ раздæры хицæуттæй иу. Бын бауа! 
— Æмæ ма æгас у? 
— Æгас, дам, ма у. Ичъынайы калмау уæлæуыл баззад. 
Æвæццæгæн æй адæмы тæригъæдæй мæрдтæ сæхимæ нæ уа- 
дзынц. 
— Хорз фæцард. Къæлуайæ хаст уырсы хуызæн-иу 
бæрзæндты кæсгæ куы рацæйцыд. Куы ныммыр-мыр кæна, 
уымæ-иу æй бирæ нал хъуыд. 
Хуыцауыстæн, Махары кæддæры хицау Владимир Аслан- 
бековичы кой кæнынц. Хорз фæцард æви æвзæр, Махар уый 
уыдонæй чысыл хуыздæр зоны. Хорз нæ, фæлæ дзаджджын, 
бухъ цард фæкодта. 
— Æмæ ныр цы фæци уыцы Владимир Асланбекович? 
— Ныр? Ис! Ацы зæххыл алцЫдæр ис! Иу бон адæйма- 
джы йæ ивгъуыд цардыл дзуапп дæттын бахъæуы. Раст адæ- 
мы хъыджы чи бацыд, уыдоныл сæ рис ма æртæфса, уымæн 
гæнæн нæй. Йæ бирæ фыдракæндтæ æртæфстысты уыцы 
лæгыл дæр, йæ зынтæ уæлæуыл фиды. Паралич, дам, æй 
ныццавта æмæ, дам, ныр дыккаг аз æнæзмæлгæйæ хуыссы. 
Фæцæймæлы, фæлæ, дам, æй мæрдтæ сæхимæ нæ уадзынц. 
— Дзибусы марджытæй иу уыцы лæг у. 
Уый у, кæй кой кæнынц, уый,— Махары кæддæры хицау 
Владимир Асланбекович. Æмæ рынчын у? Цыдæр ахæм йæ 
8 Дысоиы фып 
225 

хъустыл æрцыд, фæлæ... Цыма никæд амæлдзæн, Махармæ 
афтæ кæсы. Махарæн йæ хæдтулгæйы ласинаг куы нæ фæуа- 
ид йæ фæстаг фæндагыл! Æмæ йæ аласдзæн, уымæн цы уæл- 
дай у, йæ куыст бакæндзæн. Параличы цæф, уæдæ? Хæрзаг 
баруад. Дыууæ азы æнæзмæлгæйæ хуысс! Тæригъæд у. 
Бабæрæг æй кæн... Æхсызгон ын уаид. Хицауадмæ æнахуыр 
миниуæг ис. Нал кусы, уæд йе ’мбæлтты нал фæхъæуы. Уæл- 
дайдæр, йæ бынатæй ист куы æрцæуы, уæд цыма ахæм адæй- 
маджы нæ зонынц, сæхи афтæ скæнынц. Æмæ Махар, йæхимæ 
гæсгæ, æрцыд раст хатдзæгмæ: хицауад кæрæдзийы хъæ- 
уынц æрмæстдæр сæ бынæтты тыххæй, иу сæ кæнынц 
æрмæстдæр сæ фæлмæн, бæрзонд къæлæтджынтæ. 
Махар Ладемырмæ рынчынфæрсæг бацæуид æмæ... 
0, Махарæн ницы куыст и æмæ Ладемырмæ рын- 
чынфæрсæг фæцæуы! Йæ хъустæ схъил кæнæд. Бирæ хæрзтæ 
кæмæн сарæзта, уыдон æй бæрæг кæнæнт. 
Уыдæттæ иууылдæр хорз, фæлæ ныртæккæ рæстæг цас у? 
Фылдæр-фылдæр—æртæ сахаты, æртæ сахаты æмæ æрдæг дæр 
фæуæд, æмæ Дзибус йæ хæдзарыл сæмбæлдзæн. Уæвгæ, йæ 
хæдзар ныр тъæпæн хъæуы ис, адæмы фылдæр хай, адæмы 
хуыздæртæ æнцад-æнцойæ кæм хуыссынц, уым. Чи зоны, 
ныр дæр ын цæттæ у. Кæд нæма, уæд райсом цалдæр къобор 
лæппуйы февналдзысты. Дыууæ метры дæргъмæ, метрæй 
чысыл фылдæр бынмæ æмæ фæтæнмæ цас скъахинаг у? Цымæ 
йæ кæцы уæлмæрды ныгæндзысты? Чи зоны, хъæумæ йæ 
ласой. Махарæн æхца бафидæнт æмæ йæ арвы кæронмæ дæр 
аласдзæн. Зæронд уæлмæрд хуыздæр у. Кæд ыл фæхæцæг и, 
уæд ын дзы бынат разындзæн. Кæд сæ тынг фæнда, уым ныгæд 
æрцæуа, уый, уæд ма сын иу гæнæн и: æхца. Æхца бафидæнт, 
æппынкъаддæр мин сомы, æмæ йын уым бынат разындзæн. 
Æмбæхст, сусæг, кæй нæ хъæр кæнынц, ахæм бынæттæ сæм 
иу æмæ дыууæ ис? Куы бахъæуа, уæд горæты æмбисæн дæр 
бынæттæ ссардзысты. Æрмæст æхца уæд. Куыд фылдæр ба- 
фидай, афтæ дын дæ мардæн хуыздæр бынат: райдзаст, пара- 
хат, æнцон бацæуæн. 
Æхца нæй, фæхæцæг дын ничи ис, уæд дæ зиан горæтгæ- 
рон, сæрдыгон дæр цъымарайæ азмæлæн кæм нæй, уыцы 
уæлмæрдмæ фæцæуы. Æмæ, чи зоны, цæрæнбонты денджы- 
зы был йæ къах никæд æрæвæрдта, цæрæнбонты денджызы 
йæхи ныннайынмæ фæбæллыд. Æмæ йын уæд уыцы уæлмæр- 
ды уымæн æвæджиауы фадат фæуыдзæн: æд чырын доны ленк 
кæндзæн, æхсæвæй-бонæй йæхи найдзæн. Уæлдайдæр уалдзæг 
æмæ фæззыгон. 
Дæ къах кæм æрæвæрдзынæ, уый раздæр уырзæй сгарæ- 
гау басгар, дæ алы акъахдзæфыл дæр лæмбынæг ахъуыды 
кæн. Бур цъыф-æлыг туфлитыл куы нынныхæсы, уæд сын 
226 

ссыгъдæг кæныны хъомыс нæ вæййы, цыма тад писийы 
аныгъуылдтæ. Быргæ та... Къæйих йæ цуры цы у? Æмæ 
хъавгæ цу. Цал æмæ дзы цал адæймаджы фæбырыд? Уæнг- 
сæстытæ æмæ дзы æлвæстытæ иу æмæ дыууæ фесты? Нæ 
фæбырыдтæ, дæ туфлиты хъустæй къахмæ лæхъир æлыг не 
’рбакалд, уæд дæхиуыл дзуæрттæ бафтау. Уыцы уæлмæрдмæ 
хæсгæйæ цал чырыны асхъиудта мардхæсджыты уæхсчытæй? 
Махары уырдæм бацæуыны бæсты сыгъзæрин дæр нæ хъæуы. 
Уыцы уæлмæрды йæ машинæйæ æддæмæ дæр нæ рахизы, 
цас амал æмæ гæнæн вæййы, афтæ æддæдæр æруромы. Уæд 
цы хабар у! Адæмæн уæлмæрд кувæндоны хуызæн у æмæ йын 
дзæбæх бынат равзар. Иу ахæм гæппæл горæты алыварс 
никæм и? Æмæ Махарæн цы уæлдай у, туфлитæ райсомæй 
куыд сыгъдæгæй скæны, изæры дæр сæ афтæмæй бахæссы. 
Уæдæ йæ машинæ дæр не счъизи вæййы. Фæцæуы сабыргай, 
хъавгæ, йæ алы цалх дæр кæм æрынцайдзæн, кæуылты ба- 
цæудзæн, уый йын раздæр — зындгонд. Горæты уæлмæрдтæ 
афтæ хорз зоны, æмæ йын йæ цæстытæ бабæтт, уæддæр сæм 
бацæудзæн. Йæ хæс у мард аласын. Æмæ куыддæр чырыны 
райсынц, афтæ разилы. Уæдæ ма хъуамæ цæмæ лæууа? Раз- 
дæрты, фæлтæрддзинад æм фаг куынæма уыд, уæд-иу афæс- 
тиат. Цалдæр хатты адæмы фæстæмæ дæр раласта. Лæвар. 
Стæй йæ сæр ныххоста: уый цы кæны? Æхца цæй тыххæй 
фыст æрцыд? Мард уæлмæрдмæ аласыны тыххæй. Уæдæ ахи- 
цæн.Уæдæ хæрзбон; Махар йæ куыст бакодта. Махар йæ би- 
нонтæн, стæй йæм зæрдæйæ æцæг хæстæг чи у, уыдонæн æдзух 
уый дзуры: царды æппæты зынаргъдæр у рæстæг. Уымæн 
аргъ кæнын чи зоны, уый зондджын у. Уымæн мæгуырæй 
тас никæд у. Фæлæ садзгæ зондæй зонд нæй, дæ туджы хъуамæ 
уа, гуырцæй йæ хъуамæ рахæссай. Суанг йæ бинонтæ дæр 
рæстæгæн фаг аргъ кæнын нæма зонынц, уæд ма кæстæртæй 
та цы зæгъа? Йе ’мбал шофыртæ дæр... Иуырдæм ахъеллау 
кæндзысты, иннæрдæм ахъеллау кæндзысты. Уæлмæрдты иу 
цыртмæ бацæудзысты, иннæмæ хинтæгæнæджы каст 
кæндзысты. Уæд цы хабар у! Цырт никæд федтай? Цы сыл 
разил-базил кæныс? Мæрддзыгоймæ фæкæсынц. Бирæ адæм 
никæд федта? Мæрдджынтæ сæ сæхæдæг фендзысты, 
мæрдджыны цæст уынаг у. Æгайтма дæ хæс сæххæст кодтай, 
ныр фæндараст. Махар, уæлдайдæр дыууæ рейсы кæны, уæд 
минут дæр ницы хуызы бафæстиат уыдзæн, алы уысм дæр 
ын — нымад. Иугæр искæмæн ныхас радта, уæд ын фæсайæн 
нæй. Ахæм хъуыддаджы фæсайын стыр тæригъæддзинад у. 
Махарæн, йæ дзырдæн хицау чи нæ у, уыдон æнæуыноы сты. 
Уæлмæрдмæ иу рейс скодтай,уæд дæ куыст ахицæн, иу 
сым дæр дæм никæйы бон у. Махар къуыри дыууæ-æртæ хат- 
ты дыгай рейсытæ дæр скæны. Куыд раййафы, куыд баны- 
227 

хас кæны, уымæ гæсгæ. Дыккаг рейс пъланмæ нæ фæхауы, 
уыцы рейс куы фæкæны, уæд-иу йæ бон уаид æмæ уыцы 
рæстæг хæдзары диваныл бадид æмæ телевизормæ кæсид, улæ- 
фид. Фæлæ нæ, уыцы рейс йæхи удæй ратоны, йæ удæй йæ 
раскъуыддзаг кæны. Адæм фылдæр уымæ цæуынц, уымæн 
æмæ йæ зонынц: æнæзивæг у, ныхас загъта, уæд дæ нæ 
асайдзæн. Хуыцауыстæн, мæрдджынтæн ахæм тæригъæд 
фæкæны æмæ йæ цæстытæ доны куы разилой, уымæ йæ бирæ 
нал фæхъæуы. Сæ мард ныр цал боны джиуы уæлæуыл? Æмæ 
ма, уый-гъа, фæлæ уымæ чи кæсы... Æмæ Махар ницыуал 
фæзæгъы. Æрмæст раздæр алцæуыл дæр бæлвырд баныхас 
кæнынц. Рæстæгыл. Æхцайыл. Махар раздæр æхца 
æнæхъæнæй никæд исы. Æмбис. Уадз, уый дæр æмæ кæимæ 
ныхас кæны, уый дæр сæ бæрнондзинад æнкъарой, цалынмæ 
зиан уæлмæрдмæ аласой, уæдмæ кæрæдзиимæ баст кæй сты, 
æхцайы æмбис сын уый æвдисæн уа. 
Уыцы дыккаг рейс, æцæгдæр, йæ удæй ратоны. 
Махар уынаффæгæнæгмæ йæ ныфс куы бахæссы, уæд ын 
фæзæгъы: иу рейс кæнын ма йæ хъæуы æмæ кæд амал и, уæд 
рæвдздæр архайæнт. Уыцы ныхасмæ куы не ’рцæуы, æмæ 
уый арæх нæ вæййы, уæд йæхæдæг цыдæр хуызы хъуыддаг 
фæтагъддæр кæны. Раст цыма хион дæ, афтæ кæстæр 
лæппутæм фæдзур æмæ веноктæ ахæссæнт. Чырыны сæрыл 
схæцæнт. Вæййы афтæ æмæ чырыныл йæхæдæг дæр схæцы. 
Уæлмæрдмæ схæццæ сты, уæд цæмæй тагъддæр уа, рæстæг 
ма сæфа, уый тыххæй чырын йæхæдæг адæтты. Рæвдз! Уæдæ 
уый цавæр сым-сым у? Иугæр чырын федде, уæд бар сæхи, 
æппындæр æй мауал баныгæнæнт. Дæ машинæ цæхгæр ра- 
зил æмæ дыккаг мард ласынмæ — размæ! Дыккаг мард — 
уый йæхи у, Махары. Уый Махары тыххæй амæлы, йæ ны- 
гæнын уыцы бонмæ Махары тыххæй æрцæуы. Æмæ йын Ма- 
хар фæзæгъы: «Бузныг. Бузныг». Йæхинымæр. Дыккаг зиан 
аласынмæ куы фæтагъд кæны, уæд æлвæст хъандзалы хуы- 
зæн вæййы, цалынмæ мард уæлмæрдыл сæмбæлы, уæдмæ — 
ифтыгъд. Уæддæр йæхиуыл фæхæцы, йæхицæн æнæууылд, 
æнæджелбетт сныхас кæныны бар никæд ма радта. 
Мæрдджын, мæнæ чи срæмудздзæн, ахæм гранаты хуызæн 
у, æмæ йæм арæхстджын къухтæй æвналын хъæуы. 
Махары фæрцы мард аласынц ссæдз, дæс æмæ ссæдз ми- 
нуты раздæр. Æмæ уый æвзæр у? Хатт та ноджы фылдæр 
рæстæг дæр сфæстауæрц кæны. Дыккаг рейс — уæд 
мæрдджынты куыд фæнда, афтæ, уæд рæстæг йæхи бар 
вæййы, уæд нал фæтагъд кæны. Дыккаг рейсæн æхца фылдæр 
фыст цæуы. Алцыдæр туджы аргъ ссис æмæ... Махар цы ка- 
печчытæ райсы, уыдон се ’ппæт йæхи дзыпмæ нæ цæуынц. 
Сæмæн куы нæ сæрдай, уæд хъист кæны. Уæдæ машинæ 
228 

цыфæнды ног куы уа, уæддæр æм зилын хъæуы. Æмæ дын 
лæвар чи цы ратдзæн? Чысыл цыдæр хай æмæ кæд æртæ 
сомы у, уæд ын дыууæ туманы бафид. Дуне бабын, зæххыл 
ницыуал ис. Хуыцау хорз, æмæ Махарæн бирæ зонгæтæ и 
æмæ йæ цы хъæуы, уый кæдфæнды дæр ссардзæн, иу ран 
куы нæ уа, уæддæр иннæ ран уыдзæн, фæндзæм ран ра- 
зындзæн. Стæй, æхца дæм куы уа, уæд маргъы æхсыр дæр 
ссардзынæ. 
Нæ! Нæ! Махары куыст æнцон у, зæгъгæ, чи хъуыды кæны, 
уый тынг рæдийы. Шахтæйы нæ кусы, «Электроцинчы», 
адæймаджы уд æмæ буар грамгай кæм тайы, ай-гъай дæр, 
алы бон уырдæм нæ тагъд кæны, фæлæ... Æмæ цæмæн хъуамæ 
уым куса? Уым чи кусы, уыдон уым исчи бæтгæ бакодта? 
Æндæр ранмæ раивæнт. Зæгъæм, ’мæнæ Махар дæр дыккаг 
рейсмæ фæтагъд кæны æмæ йын уый искæйы аххос у? 
Йæхицæн фæкусы. Уырыссæгтæ зианы рæстæг цæттæдæр 
вæййынц, гæнæн æмæ амал уæвгæйæ фыццаг уыдонæн фæла- 
сы. Марды цур радзурдзæн дыууæ, фылдæр — æртæ адæй- 
маджы æмæ ахицæн. Ноджы даргъ ныхас нæ кæнынц, цыбыр 
æмæ бæлвырд. Уыдонмæ кæнгæ митæ къаддæр и. Раздæр 
бæлвырд баныхас кæн, уæд бон сæрибарæй дыууæ зианы 
ласæн и уæлмæрдмæ. Уæд та Махар йæ автобус арендæйы 
райсид? Кооператив сараз, уæд та куыд уаид? Уадындзæй 
кæуджытæ цалдæр кооперативы сарæзтой æмæ, бæзгæ цæмæн 
кæнынц, фæлæ се ’хца кусынц. Цыдæр расыггæнджытæ, 
цыдæр æнæхæдзæрттæ, чи фæхауæццаг, ахæм музыканттæ 
æмæ лæвар æхца ссивынц. Махар уыдоны йæ зианмæ æмгæрон 
дæр не ’рбауадзид. Фæлæ музыканттæ нæ фаг кæны, æмæ сæ 
адæм цингæнгæ аскъæфынц. 
Нæ! Махары иу арендæ æмæ иу кооператив дæр нæ хъæуы. 
— Æртæ азы дæргъы Дзибус институты цы бавзæрста, дæ 
балгъитæг уый бавзарæд. Алы æмбырды дæр йæ ныхмæ мачи 
радзырдтаид, уымæн гæнæн нæ уыд, æвæццæгæн-иу сусæгæх! 
йæ ныхмæ арæзт уыдысты.Фæстаг аз дзы бынтондæр сæ 
ныхтæ ныссагътой. Студенттæ цалдæрæй ректормæ курдиат 
ныффыстой... 
— Ахæм адæмтæ ис æмæ сæ ныхмæлæууæгыл фæуæлахи- 
зы тыххæй алцыдæр бакæндзысты, æлгъ нæ зонынц. 
— Дыууæ боксеры ринджы куы сæмбæлынц, уæд ма 
уыдонæн дæр кæмдæрты цæвыны бар нæй, рингæн дæр ма 
йæхи сæрмагонд закъонтæ и. 
— Суанг хæсты дæр дунеон бадзырдтæм гæсгæ цыдæр 
хæцæнгæрзтæй пайда кæныны бар нæй. 
— Æрмæстдæр махмæ ис ахæм бартæ æмæ фадæттæ æмæ 
цыфæнды хæцæнгарзæй дæр спайда кæн, уæддæр дæ ных- 
мæлæууæгыл фæуæлахиз у. 
229 

— Студенттæ стыр хъуыддагхуызæй ныффыстой, акæса, 
Дзибусы лекцитæ сын ницы пайда сты, йæхæдæг ницы зоны, 
афтæмæй студенттæй агуры арф зонындзинæдтæ. Йæ лекци- 
ты сусæгæй-æргомæй дзуры хицауад æмæ партийы поли- 
тикæйы ныхмæ, цъыфкалæн кæны Советон æхсæнадыл, со- 
ветон цардарæзтыл.— Æрыгон лæппуты æмæ чызджыты 
сæртæ дæр ма разилын кодтой. Уымæ æрхау æмæ де сту- 
денттæй дæхицæн хæцæнгарз сараз! Худинаг! 
— Дзибус уый размæ дæр æмбæрста: институты йæ кусын 
нæ бауадздзысты, фæлæ студентты фыстæг... уый йын æгæр 
уæззау цæф уыди. Йæхимæ ныхъхъуыста, ныхас дзы нал 
хауд. Чи зоны, йæхимидæг уæд скарста: институты нал ба- 
кусдзæн, йæ къах дæр дзы нал уыдзæн, куы рацыд, уæд 
мæнæй æхсызгондæр никæмæн уыд. Нал æй æууæрддзысты, 
нал æй ратон-батон кæндзысты, сулæфдзæн. Куыстытæ алы 
ран — бирæ, кæд дæ фæнды, уæд скъоламæ бацу, кæд дæ 
фæнды,— заводмæ, фабрикмæ. Æнцад дæхицæн кус. Уыцы 
бон ме уæхскæй ахауд уæззау уаргъ. Дзибус фондз боны фæстæ 
кусын райдыдта заводы, хуымæтæджы кусæгæй. 
— Институтæй рацыд æмæ заводы кусын райдыдта, уый 
куы фехъуыстон, уæд мæ зæрдæ цыппар цыппæрæм хайы 
куыд нæ фæци! 0, ме ’фсымæр, куыд дæ бабын кодтой, куыд! 
— Æз та уæд æртæ чъирийы скодтон. Æппынфæстаг 
цардæй зынаргъдæр ницы ис æмæ æгайтма уыцы зындонæй 
раирвæзт. 
— Цыма ам дæр æмæ Мæскуыйы дæр уый тыххæй фæа- 
хуыр кодта æмæ заводы куса? 
— Ныхас нæ, фæлæ цæстæнгасæй дæр, йæ ног куыст йæ 
зæрдæмæ нæ цæуы, уый никæд бамбарын кодта. Фæлæ йæ æз 
уæддæр æнкъардтон: йæ хъуыдытæ институты уыдысты, сту- 
денттимæ. Æмæ хъæуа, нæхъæуа, уæддæр та-иу институтмæ 
рахызтæн, кусæг дзы куыд нæ ис, ахуыр кæнын кæй ни- 
кæйуал фæнды, алцыдæр хион æмæ æхцайæ аразгæ кæй ссис. 
Цы гæнæн æмæ амал уыд, уымæй йын институт æнад код- 
тон. Афтæмæй-иу иунæгæй куы аззадтæн, уæд мæ цæссыгтæ 
нал урæдтон. Цæмæн фæхауæццаг Дзибус йæ уарзон куыстæй? 
— Мæ бон бакæла, уыцы рæстæг æз дæр мæхицæн бынат 
нал ардтон. Рæстдзинад афтæ зынаргъ у, уый уæдмæ не 
’мбæрстон. 
— Астæуккаг скъола сыгъзæрин майданимæ каст чи фæци, 
сырх диплом чи райста, аспирантурæйы дæнцæгæн кæй хас- 
той, зындгонд ахуыргæндтæ кæмæй æппæлыдысты, уый нæ 
гæлхæрд институты не сбæззыд. 
— Уым ахæм нæ хъуыд, уым сæхи хуызæн хъуыди. 
— Фылдæр адæмы хуызæн куы нæ уай, уæд дыл бас- 
сæнддзысты. Уыдон давынц, уæд ды дæр дав, уыдон 
230 

цæстфæлдахæн митæ кæнынц, уæд ды дæр хъуамæ се ’мхуы- 
зон уай, науæд дын се ’хсæн бынат нæй. 
— Æнæхъæн коллектив хъуамæ иу джиппы уагъды хуы- 
зæн куыд уа? 
— Æнæхъæн коллектив нæ, фæлæ æнæхъæн бæстæйы 
адæмæн дæр уæвæн ис æмæ иу джиппы уагъды хуызæн суой. 
— Уæддæр ма Дзибус йæ цоты царды фæндагыл кæй са- 
рæзта... 
— Дæ-дæ-дæй, Чермен æмæ йæ Фаризæт афтæмæй куы 
феной... 
— Дæхиуыл фæхæц, мæгуыр—амæлæг, æгас чи у, уыдон 
истытæ кæндзысты. 
— Дзибус фæстæмæ институты кусын куы райдыдта, ка- 
федрæйы разамонæгæй йæ куы сæвæрдтой, уæддæр нæ фен- 
дæрхуызон. Фынддæс, ссæдз азы размæ куыддæриддæр уыди, 
уæддæр афтæ — æнæраст хъуыддаг нæ быхста. Уый бынаты 
æндæр исчи йæ къух ауыгътаид, уый иннæ адæмæй фылдæр 
хъæуы, йæхи цæуыл тухæнæй мары? Цы æууæрстыты баха- 
уд, уыдон ын фаг не сты? 
— Уый цы уавæрты бахауд, дæ фыдгул уыцы уавæрты 
бахауæд, уæддæр читт никæд бакуымдта. 
— Фарон æм бацыдтæн, зæгъын, нæ кæстæр чызджы уæ 
институтмæ бацæуын фæнды. Уый бахудт æмæ загъта: «Йæ 
гæххæтытæ æрбадæттæд». «Йæ гæххæтытæ бадæтдзæн, 
фæлæ...» Уый мæм æрбакаст, ома, ды дæр мæ нæма зоныс, 
бахудт, йæ къух мын мæ уæхскыл æрæвæрдта: «Ныр ма 
рæстæг ис æмæ йæхи хуыздæр бацæттæ кæнæд. Уый дын ме 
’ххуыс. Хæрам мæм кæныс?» «Нæ». Æмæ йæм æцæгдæр 
цæмæн хъуамæ хæрам кæнон? 
— Цалынмæ йæ хæстæджытæ æмæ зонгæтæ нæ базыдтой, 
уæдмæ йыл сæ зæрдæ худт. 
— Æмæ йæхи цоты тыххæй иу къахдзæф куы нæ акодта, 
иу ныхас куы никæмæн загъта. Цыма йын кæйдæр лæппу 
æмæ чызг уыдысты... 
— Чермен дæс къласы каст куы фæци, уæд нæ бахауд. 
Æфсадæй, æфсадæй нæ, фæлæ хæстæй, уыцы æнамонд Афга- 
нистанæй куы ссыд, уæддæр фыццаг аз нæ бахауд. Дзибус 
йæ фæстæ нæ акаст. Уæдæ Фаризæт та, мæгуыр, дыууæ азы 
институтмæ фæлварæнтæ лæвæрдта. 
Махар йæ мидбылты бахудт: ацы адæм цардмæ цы дард 
сты. Цымæ кæм цардысты? Ацы зæххыл æви мæйыл? Æви 
суанг ацы ран дæр кæрæдзийы сайынц, кæрæдзийы цæстмæ 
кæнынц ахæм мæнг ныхас? Дзибус ма—гъа, уый сæхæдæг 
дæр æнахуыр адæймаг хонынц. Æмæ цы у æнахуыр адæймаг? 
Иннæ адæмæй чи хицæн кæны, ахæм адæймаг. Цæмæй? Гъе, 
гъе, уый у сæйрагдæр. Дзибусæн адæмы æмрæнхъ йæ бон 
231 

цæуын нæ уыд, æмæ дзы адон та хъæбатыр аразынц. Йæхи 
нæ, фæлæ ма йæ бинонты дæр фенамонд кодта. Йæ зонд йæ 
бынаты кæмæн и, адæмы хъæр чи æмбары, уый, йæ хъæбул 
институтмæ бахауа, уый тыххæй куыд нæ фезмæлдзæн? Ау, 
кæм куыста, уым ын иу зонгæ нæ уыд? Иу ахæм зонгæ, йæ 
цоты йын институтмæ чи бакодтаид? Кæд ын дзы ахæм адæй- 
маг нæ уыд, уæд йæхæдæг нæ бæззыд, уæд худ дзæгъæлы 
хаста. Кæд, мыййаг, йæ лæппу æмæ йæ чызг йæхицæй не 
сты æмæ сыл уымæн стырзæрдæ .уыд? Цы? Алцæмæн дæр 
уæвæн и. Йе ’фсин ма ныр дæр дзæбæх, хæрзконд у, цæстæнгас 
йæхимæ здахы. Цæй, уый фæрсаг хъуыды у. Кæд Дзибус 
æцæг лæг уыди, йæ чызг æмæ йæ фыртæн æцæг фыд, уæд 
уыдон скъолаты фæстæ институтмæ ма бакæн, уый сæрмæ 
’рхæссинаг нæу. Махарыл ма схъæрзæд, фæлæ уый род у, 
сымсымгæнаг род. Дæ алыварсмæ акæс, чысыл цардыл ахъуы- 
ды кæн. Хуыцау адæймагæн сæр рæсугъды тыххæй нæ рад- 
та. Махар иу хъуыддаг хорз зоны: институттæм сабиты сæ 
зонындзинæдты тыххæй нæ, фæлæ æхца чи куыд бакалы, 
кæуыл куыд фæхæцæг и, уымæ гæсгæ исынц. Гæркъæраг сырх 
цъæх æхцатæ цас фылдæр бакалай, афтæ дæ чызг кæнæ дæ 
фырты фæндаг институтмæ — æнцондæр, лæгъздæр, афтæ 
сын институты уæрæх дуæрттæ парахатдæр байгом уыдзыс- 
ты, сæ къах никæм бакъуырдзысты, сæ размæ сырх цырагъ 
никæм ссудздзæн, æрмæстдæр — цъæх! 
Ныртæккæ зонындзинæдтæ никæй хъæуынц. Æхца! Æхца! 
Æхца! Махарæн йæ фырт — рæстæмбис скъоладзау, фæлæ 
чызгæй зæрдæрухс уыди. «Æртæ» никуы райста, фылдæр — 
«фондзтæ». Чысылæй фæстæмæ дæр йæ зæрдæ юридикон 
факультетмæ æхсайдта. Æмæ цы кæны? Чысыл дзы истæмæ 
арæхс æмæ тынг хорз цæрдзынæ, æхца йæхæдæг дæ дзыпмæ 
цæудзæн.Бæстæ фыдгæнджытæ æмæ цæстфæлдахджытæй бай- 
дзаг, куыст бирæ. Искæд уый уыд æмæ фæсарæнтæм сусæгæй 
танктæ уæй кæн! Тагъд паддзахад æнæхъæнæй дæр ауæй 
кæндзысты. 
Адæм, цы сын пайдадæр у, уый.уайтагъд базонынц. Уæдæ 
цæмæ гуылф кæнынц юридикон факультетмæ? Сæ цотæн 
уырдæм бацæуын сæ зæрды кæрон дæр никæд вæййы, ныйй- 
арджытæ сæ уæддæр уырдæм баппарынц. Раст зæгъын хъæуы, 
уый размæ уал æхцайы дзæкъултæ баппарынц. 
Махары чызджы тæрхонгæнæг суæвын гыццылæй 
фæстæмæ фæндыд. Стæй хорз, пайдайаг куыст у. Ды æхсы- 
ры цады дæхи куы найай, уæд дзы иннæмæ аназынмæ иу 
агуывзæ куы æрхауа, уæд цас диссаг у. Ды, кæд шампайнаг 
донæн нуазыс, уæд иннæйы къуымæл нуазын уæддæр ба- 
уадз, уый дæр дæу хуызæн адæймаг у. 
Махары чызг цæуыннæ хъуамæ бацæуа юридикон факуль- 
тетмæ? 
232 

Ахæм стъæлф нæй, фæндаг кæдæм нæ цæуы, æмæ иу æмæ 
дыууæ нæ, фæлæ йæм цæуы сæдæ æмæ сæдæгай фæндæгтæ. 
Æрмæст æм сæ иу фæндаг у цыбырдæр, æрмæст сæ иу цæуы 
комкоммæ. Махар хъуамæ юридикон факультеты чи кусы, 
хъуыддаг кæмæй аразгæ у, уыдонмæ фæндаг ссара. Уыцы 
гæркъæраг гæххæттытæм æгæрон тых и, сæ ныхмæ ницы 
лæууы, цыфæнды дуар дæр байгом кæндзысты. Æмæ æхца 
ссардта ахæм адæймаг. Ахуыргæнæг дæр æмæ Махар дæр сæ 
фембæлды нысан æмбæрстой, уæддæр ахуыргæнæг цыдæр 
дæлгоммæ, цыдæр фæсномыг ныхас кодта. Ноджы ма хион 
æмæ — куыддæр ныттæстытæ, ныггæлиртæ. Æргом дæ ны- 
хас зæгъ æмæ ахицæн. Махар бæлвырддзинад уарзы. Æнæм- 
баргæ, æдылы хуызы йе ’хца цæмæн акала? Мин нæ, фæлæ 
фондз туманы куы сфæстауæрц кæна, уæддæр пайда у. Ахуыр- 
гæнæг — йæ дард хион æм æрбакаст æмæ загъта: 
— Æз ме ’мбæлттæн афтæ куы зæгъон: уыцы чызгæн бах- 
хуыс кæнут, куыд бахауа, ахæм бæрæггæнæнтæ йын сæвæрут, 
уæд æнæмæнг афтæ ахъуыды кæндзысты: æз дæуæй æхца 
райстон. 
Махар йе ’рвады хорз æмбæрста. Æцæгдæр, ныр æнæ æхца 
къахдзæф дæр ничиуал кæны. Фæлæ уæддæр йæхи афтæ 
æвдыста, цыма дзы уый капекк дæр нæ хъæуы. Æ, гæды ру- 
вас, æхца йæ нæ хъæуы! Æмæ уадæ кæд æхца нæ исы, фæрсыр- 
дыгæй йæм не ’рбахауы, уæд йæ фатер цæхæр цæмæй калы? 
Йæ мыздæй? Хурытынхуыз «Жигули», мæйæ-мæймæ цы æхца 
исы, уымæй балхæдта? Йæ мыздæй æрмæстдæр искуы иуы 
бон у машинæ балхæнын. 
— Мæн ницы хъæуы, фæлæ... 
— Дæу ницы хъæуы, фæлæ кæйдæрты хъæуы. Æмæ нæ 
ныхас æргомдæр кæнæм. Цас?— бафарста йæ Махар, уымæн 
æмæ бирæ раууил-баууил нæ уарзы.— Ацы сывæллоны 
тыххæй цыдæр капеччытæ фембырд кодтам æмæ сæ нæ 
бавгъау кæндзыстæм. 
Дард хион-ахуыргæнæг бахудт: 
— Цыдæр капеччытæй хъуыддæгтæ аразæн нал и, цыдæр 
капеччытæй хъуыддæгтæ куы арæзтой, уыцы рæстæджытæ 
ацыдысты. 
Уый дын бæлвырддæр ныхас. Махар йæхимæ ныхъхъуыс- 
та: йæ дард хæстæг-ахуыргæнæг капеччытæ цы хоны? 
— Æргомдæр дзур. Цас хъæуы? 
— Алы факультетмæ бацæуынæн дæр йæхи аргъ и. 
Æппæты зынаргъдæр у юридикон факультет. 
— Зонын æй. 
— Дæс æмæ ссæдз мины,— йæ цæст дæр нæ фæныкъуылд- 
та, афтæмæй загъта Махары хæстæг. Махар æдзæмæй лæу- 
233 

уыд. Æхца кæй исынц, уый зыдта. Сæ дзыппыты уæззау гуцъу- 
латæ кæй ауадзынц, уый дæр зыдта, фæлæ уыйбæрц!.. 
— Æгæр бирæ у. Æгæр зынаргъ у. 
— Уый,— йæхи ныммæгуырхуыз кодта ахуыргæнæг, йæ 
уæхсчытæ кæрæдзимæ ’рбалхъывта...— Ахæм аргъ и, дæуæн 
æй асламдæр ничи фæкæндзæн. 
Махар, гæнæн нал и, уæд ма ссæдз мины раттид, фæлæ 
уыйбæрц æхца? Дæс æмæ ссæдз мины! Кæд дзы йæ хæстæг 
хынджылæг кæны? Æмæ та Махар бафарста: 
— Æцæг зæгъыс? Аппарæн дзы нæй? 
— Уыцы аргъ мæнæй аразгæ нæу. 
Уыцы рæстæг Махармæ афтæ фæкаст, цыма базары сæудæ- 
джергæнджытимæ ныхас кæны. Цыдæр æлхæны æмæ сæ 
ныхас кæрæдзиуыл нæ бады, нæ фидауынц. Махар аргъ 
дæлæмæ ’ппары, куыд асламдæр ын рауайа, ууыл архайы, 
уæйгæнæг та читт нæ комы, ныддур. Цæмæ æрхаудыстæм, 
цæ? Фынддæс, дæс æмæ ссæдз азы размæ уый æнхъæл. чи 
уыд, æмæ дипломтæ афтæмæй исдзыстæм! Сталины рæстæджы 
ма исчи афтæ бакодтаид! Уæд ма скъоламæ цæмæн цæуынц 
сабитæ? Ау, зонындзинæдты сæр дзы æппын нал хъæуы? 
Уыдон нымады нал цæуынц? Тагъд уымæ æрцæудзыстæм æмæ, 
æхца кæмæ и, уыдонæн сæ æдылы, сæ зондхъуаг цот дæр 
дипломджынтæй агæпп кæндзысты æмæ нæ хицæуттæ, нæ 
разамонджытæ суыдзысты. 
Уыцы бонты Махар ахæм хатдзæгмæ æрцыд: фæлварæнтæ, 
ахуыр кæнынмæ чи фæцæуы, уыдонæн нæ фæкæнынц, фæлæ 
сæ ныййарджытæн. 
— Уæдæ йын фæкъаддæргæнæн нæй? 
— Нæй,— Махары хæстæг-ахуыргæнæджы ныхас уыди 
цæхгæр. 
— Махмæ ахæм æхцатæ нæй,— загъта Махар æмæ разылд. 
Уыцы уысм ын йæ хæстæг ахæм æнæуынон уыд, æмæ диссаг! 
Сайгæ йæ кæны, ай-гъай дæр, æхца йæм бахаудзæн, фæлæ 
йæм куыд фылдæр бахауа, ууыл архайы, æндæр уыйбæрц: 
фондз æмæ ссæдз мины дæр ма зæгъ, фæлæ дæс æмæ ссæдз 
мины! Æмæ Махар æцæг аргъ базондзæн, Махар, æнцонæй 
кæй афæливай, ахæм нæу. 
Æмæ та ног фæлтæрæн скодта, æууæнкджын адæймаг ссар- 
дта. Æмæ æрвдзæфау куыннæ фæци! Раст загъта йæ хæстæг. 
Дæс æмæ ссæдз мины. Капекк къаддæр дæр нæ! 
— Махмæ ахæм æхцатæ нæй. 
— Уæдæ дын мæ бон баххуыс кæнын ницæмæй у,— загъ- 
та Махары ног зонгæ æмæ ахицæн сты. Чи зоны, æцæг дæр 
йæ бон ницы уыд. Аргъ аргъ у. Уыцы аргъ уый нæ сæвæрдта. 
Сæкæры килограммæн аргъ ис?.Ис! Дзулæн аргъ ис? Ис! Бен- 
зины литрæн аргъ ис? Афтæ институтмæ бацæуынæн дæр. 
234 

Уæддæр чызг дурсæттæгау ныллæууыд: юридикон факуль- 
тетмæ цæуы, йæ гæххæттытæ уырдæм дæтты. Æвзонг туг æмæ 
стъæлфыд, йе ’взонг туг æй уæлæрвты хаста. Махар æмæ йе 
’фсин æмбæрстой: уыцы факультетмæ ницы хуызы бахаудзæн, 
уыцы факультетмæ чи бацæудзæн, хъуыддагхуызæй стъолы 
фарсмæ чи æрбаддзæн, уыдон аз, дыууæ азы размæ дæр 
æвзæрст вæййынц, зындгонд вæййынц. Кæмæндæрты та, куы 
райгуыры, уæдæй фæстæмæ йæ бынат уым цæттæ вæййы, 
æвддæс-стдæс азы йæм æнхъæлмæ фæкæсы. 
0, сæ чызг йæ гæххæттытæ бадæтдзæн æмæ шампайна- 
джы къæрмæг куыд фæтæха, афтæ фæстæмæ дæр ратæхдзæн. 
Æмæ аз фесæфт. Уæд Махар æмæ йе ’фсин скарстой: цæмæй 
æвзæр у медицинон институт? Дохтыр. Бон-изæрмæ æдас, 
уарын æмæ адæймаджы иннæрдæм цы уазал, уымæл дымгæ 
хизы, уым куы нæ кусдзынæ, хуры зынг цæстмæ нæ къæй 
кæндзынæ. Медицинон институтмæ бацæуынмæ дæр æхца 
куыннæ хъæуы, фæлæ дæс æмæ ссæдз мины! Аст, дæс мины— 
гъа. Æмæ уым дæ! Махар алцыдæр сбæлвырд кодта. 
Чызг куыдта, йæ цæссыгтæй йæхи æхсадта, фæлæ фæс- 
тагмæ сразы. Цы чындæуа, цард алцæмæй дæр тыхджындæр 
у. Уыцы минут университеты юридикон факультеты ахуыр- 
гæнджытæй Махары цур исчи фæци, зæгъгæ,— йæ цæсго- 
мыл ын бату кодтаид. Æдзæсгом æмæ чъизи адæм! Кæм и 
рæстдзинад? Алцы нæм уæййаг цæмæн ссис? 
— Æппындæр мацæмæй тыхс,— загъта Махар йæ 
чызгæн.— Мединститут æвзæрдæр нæу.— Æмæ æвзæрдæр у? 
Бæгуыдæр, нæ. Ныр йæ чызг истæмæй фæсмон кæны? Тынг 
разы у. Иу аз ма — æмæ каст фæуыдзæн. Хуыздæр студенттæй 
йæ иуыл нымайынц. Дохтыры куыст йæ зæрдæмæ афтæ цæу- 
ын райдыдта, æмæ цыма чысылæй фæстæмæ дæр уымæ 
бæллыд. Чи зоны, аспирантурæмæ дæр бацæуа. Чысыл ыл 
фæхæцæг куы фæуаид æмæ... Хъуыддæгтæ сæхи амондзыс- 
ты, æхца дæр сæм цыдæр капеччытæ ис. 
Дæ цот институтмæ куыд бахауой, Махармæ уый тыххæй 
стыр фæлтæрддзинад и, уыцы хъуыддаджы стыр ахуыргонд 
ссис. Институтмæ йæ фырт æмæ йæ чызг нæ, фæлæ йæхæдæг 
цыд, фæлварæнтæ йæхæдæг лæвæрдта. Иуырдыгæй — дугъ, 
аннæрдæм — гæпп, æхсæв ыл хуыссæг нал хæцыд. Смæллæг.- 
иу. Фидар ныхас-иу бакодтой. Æхца-иу капеччы онг нымадæй 
радта, фæлæ уæддæр цалынмæ агæпп кæнай, уæдмæ агæпп 
кодтон ма зæгъ. Цалынмæ дæ чызг кæнæ дæ фырты, 
фæлварæнтæ æнтыстджынæй чи радта æмæ институтмæ чи 
бахауд, уыдоны номхыгъды нæ фенай, уæдмæ мацы дзур. 
Хæст æмæ хæст. 
Уæрæсейы, дам, уæлдæр скъолатæм æнцондæр бахауæн у. 
Уым дæр æхца куыд нæ хъæуы, фæлæ къаддæр. Æмæ Махар 
235 

æмæ йе ’фсин афæнд кодтой: уæд та сæ цоты Уæрæсемæ ала- 
сиккой. Фæлæ уайтагъд сæ хъуыды аивтой. Дард, æцæгæлон 
адæмы æхсæн куыд уыдзысты, цы уыдзысты. Цы фæндæгтыл 
ацæудзысты? Ам сæ цуры сты, сæ ацыд дæр æмæ сын се ’рба- 
цыд дæр зонынц, сæ рохтæ сын уæгъд нæ уадзынц... 
Адæймаг, йæхæдæг дæр æй не ’мбары, афтæмæй цæры 
кæстæрты тыххæй. Уыдонæй амондджын фæдæ, уæд уый 
кæуылты амонд у! Æмæ Махар ницæуыл тыхсы. Фырт дæр 
æмæ чызг дæр ахуыры сæ фæндаг ссардтой. Лæппу ацы аз 
каст фæуыдзæн æмæ йæ бынат — конд. Кооператив «Хæххон 
дидинæджы» уал бухгалтерæй райдайдзæн, стæй та бон цæуы 
æмæ.фарн йемæ хæссы. Куыстытæ ма йын иу-дыууæ раны 
дæр ис, фæлæ сæ зæрдæ нæ рухс кæны. Нæ рæстæджы дыу- 
уæсæдæ, суанг æртæсæдæ сомы дæр цы сты? Лæджы ном чи 
хæссы, йæ сæрыл худ чи ныккæны, уымæн дыууæсæдæ сомы 
мызд исын худинаг у. Уыцы капеччытæй бинонтæ нæ, фæлæ 
дæхи дæр нæ фæдардзынæ, цай æмæ дын дзулæн дæр не сфаг 
уыдзысты. Лæппуйы та бинонты хъуыддаг хъæуы, райсом 
куы нæ уа, уæддæр ыл иннæбон царды уæз æрæнцайдзæн 
æмæ йæм хъуамæ цæттæ уа. Цалынмæ Махары цæст æртти- 
ва, уæдмæ йæ бинонты цудын нæ бауадздзæн, фæлæ фидæ- 
ныл хъуыды хъæуы. Цæттæтæ æнцон акалæн сты, капеккыл 
капекк куы нæ æфта, уæд райсом гаффутт дæ, дæ хæдзары 
дымгæ къуыввитт кæндзæн. Æмæ ныр, табу Хуыцауæн, 
хæдзардзин у, хиуылхæст, царды æцæгдзинад хорз æмбары. 
Уынгты, æмæ подъездты гитарæтæ æмæ магнитофонтимæ цы 
лæппутæ рахау-бахау кæны, æхсæв-бонмæ мартъийы гæды- 
тау чи ниуы, уыдонæй нæу. Фырт дæр Махарæн йæхи хуы- 
зæн, бонзонгæ, æнæцъист, уæлæрвты нæ тæхы. Чысылæй 
фæстæмæ дæр æмбаргæ рахаста. Фатеры искæм уæлдай рухс 
судзы, уæд-иу æй æппæты фыццаг чи бафиппайдта, уый 
лæппу. Бандон-иу нæма фæрæзта, фæлæ-иу æй уæддæр йæ 
фæстæ рахæр-хæр кодта, мæнæ цырагъ ахуыссын кæна. Ду- 
канимæ йæ арвыстай, уæд æм дæ зæрдæ ма ’хсайæд. Цы йæ 
бакæнын хъæуы, цас ын бафидын хъæуы, уый йын нымад, 
капеччы онг. Сайын никæд бакуымдта. Алы адæймаг дæр, 
уæлдайдæр æрыгон — цæуыннæ хъуамæ дара рæсугъд, аив 
дарæс? Фæлæ иуæй-иу æрыгон лæппуты æмæ чызджыты дзау- 
майы мæт йеддæмæ ницы ис, сæ цæстытæ рагъæныл баззай- 
ынц. Махары цот уыдонæй не сты. Хуыцауыстæн, Махары 
фырт уыцы наркомантæ, уыцы дзыпкъахджытæ, уыцы ра- 
сыггæнджытимæ сæмдзæхдон, уыдонæй фæци, зæгъгæ, 
йæхæдæг æй ахæстонмæ батардтаид. Алы боны масты бæсты 
иу бон дæхицæн смаст кæн æмæ фæци. Фырт дын уыди æмæ 
нали. Амард. Æппынфæстаг, ацæуæд ацы горæтæй, кæм æй 
фæнды, уым йæхицæн цæрæд. 
236 

Хорз цот ис Махарæн, йæ зæрдæ сæм не ’хсайы. Ныр 
хъомыл сты, чындздзон чызг æмæ усгур лæппу, æмæ сæ су- 
анг ныр дæр алы изæр дæр ма бафæрса: куыд, цы, кæд дзы 
исчи афонæй фæстæдæр афæстиат, уæд цæмæн æмæ афтæ 
дарддæр. Æнæ уый бафæрсгæ иу къахдзæф дæр нæ акæндзыс- 
ты. Изæрыгон театр кæнæ киномæ цæуынц, уæд сæ хъуамæ 
мад æмæ фыд зоной. Æмæ афтæ алцыдæр. 
Лæппу куы фæхъæддых уа, уæд исты кооператив саразын 
хъæудзæн, цард уыцырдæм цæуы. Фыццаг уал цæмæй баз- 
мæлой, уый тыххæй сæм цыдæр капеччытæ ис, æхца хъуамæ 
зилдух кæна, æхца хъуамæ æхца куса, науæд мард у. 
— Дзибус заводы кусгæйæ дæр чингуытæй нæ фæхицæн. 
Куы иу чиныг агуырдта, куы иннæ, куы Мæскуымæ фыста, 
куы Ленинградмæ. Бон-иу ыл æрбацъæхтæ чингуытæ 
кæсгæйæ. Цал æмæ цал тетрады ныффыста! 
— Цыма цалдæр азы фæстæ ногæй институты кусын рай- 
дайдзæн, уый зыдта æмæ зонындзинæдтæй йæхи ифтонг код- 
та. 
— Уæддæр йæ наукон, йæ иртасæн куыстытæ нæ ныу- 
уагъта. 
— Рæстдзинад æппынæдзух дæлджиныг уа, иу бон ма 
фæуæлахиз уа, уымæн гæнæн нæй. Мæнмæ хъуыста, æз ын 
уæд иу сыф дæр кæсын нæ бауагътаин, мЬе хъуыдыйæ йу 
хахх дæр нал акодтаид, иу фыстæг дæр никæдæмуал ныф- 
фыстаид. Фæлæ уый читт нæ куымдта: ныр та ма цæмæй 
тæрсы, институтæй йæ ратардтой, фæлæ йæ заводæй дæр ра- 
тæрдзысты? Æмæ йæ фыссын нæ ныууагъта. 
— Искæдæм куы ацыдаиккат, Уæрæсемæ, йе Астæуккаг 
Азимæ, уæд дыууæ-æртæ азы фæстæ Дзибус наукæты канди- 
ат нæ, фæлæ доктор уыдаид. 
— Бæргæ йын дзырдтон, фæлæ йæ къæхтæ ныссагъта: 
цæмæн хъуамæ ацæуа йæ райгуырæн бæстæй, йæ райгуырæн 
зæххæй. Кæйдæрты тыххæй йæ фыды артдзæстæй цæмæн 
фæхауæццаг уа. 
— Ирыстон ахæмты бирæ аныхъуырдта. 
— Ирыстон нæ, фæлæ Ирыстоны лæгхортæ. 
— Цы йæм æнхъæлмæ кæсы, уый цæмæй зыдта, æндæр... 
— Куы йæ зыдтаид, уæд дæр Ирыстонæй иу къахдзæф 
дæр нæ акодтаид. Ау, йæ фыдæлты зæххыл ын цæрыны бар 
нæй? 
— Дæ фыдгулмæ хицауад фæныхмæ уой. Хицауады æмæ 
Хуыцауы фыдæх æмдых сты. Æмæ Дзибус та хицауадæй 
кæмæндæрты сæ цæсты сындз фестад. Цытæ йын бавзарын 
кодтой, цы, мæ фæрстæ йын фехæлой! 
— Афтæ йæ кæй нæ ныууадздзысты, уый мæ зæрдæ 
237 

æнкъардта. Цыдæр æбæрæг тас мемæ æмдзу кодта. Цыдæр 
фыдбылыз нæм æнхъæлмæ кæй кæсы, уый мæ зæрдæ æнкъар- 
дта. Фæлæ ахæм æвирхъау ми... Хорз æмæ рæсугъддзинадæн 
кæрон куыд нæ и, афтæ æвзæр æмæ цъаммардзинадæн дæр. 
Уыцы Владимир Асланбекович, мауал сулæфа, йæ зын- 
дзинæдтæ уæлæуыл фæфидæд. Ноджы ма чидæртæ. Институ- 
ты ректор. Ныр дæр ма ректор у? Фесты йæ рæстæджытæ. 
Уыцы схъæлæй-иу куы рацæйцыди, йæ къæхты бын фысы 
бага нæ асастаид. Æмæ йын йæхицæн дæр хорз фесты. Фæлæ 
йын уæддæр уый фаг нæу. Йæ доктор æмæ кандидаты нæмттæ 
йын байстой, наукон ахадындзинад сын нæй, алы рæттæй сæ 
фæфыста, зæгъгæ. Æмæ ма сæ цы кæны? Ссæдз азæй фылдæр 
ректорæй чи бакуыста, уый æвæрæнтæ йæ цоты цоты фаг 
æмæ уæлдайдæр уыдзысты. 
— Партийæ дæр, дам, æй раиуварс кодтой. 
— Ньф ма йæ цы иуварс кæнынц, бирæтæ дзы сæхæдæг куы 
лидзынц. Парти йæ тыхы куы уыди, уæд дзы хорз спайда код- 
та, йе ’хсырджындæр дзидзи йын йæ дзыхæй не суагъта. 
— Ахсинаг уыди, бæргæ. 
— Йæ уидæгтæ, æвæццæгæн, арф ауагъта æмæ сæ нæ 
арынц. Науæд та сæ нæ агурынц, ныртæккæ ма йæ тыхы чи 
ис, уыдонимæ баст сты. 
— Проспекты, дам, искуы иу хатт фæзыны. Йæ хъал, йæ 
сæрыстыр цыд, дам, ныр дæр нæма аивта. 
— Дæ-дæ-дæй, Дзибус... 
— Куыд æй æрцахстой, куыд æй надтой, йæ зонд йæ бы- 
наты кæмæн нæй, уыдоны рынчындонмæ йæ куыд баппæрс- 
той, ууыл куы ахъуыды кæнын, уæд... 
— Дæхиуыл фæхæц. 
— Æмæ сын цы ракодта?.. 
— Адæймаджы амар æмæ нал и. Дзибусы уд хъуамæ 
сыскъуыдтаиккой сабыргай, хъизæмар кæнгæ, адæймаг кæй 
у, уый йæ куыд ферох уыдаид, афтæмæй. 
— Адæймаг адæймаг мауал уа, уый дæ фæнды — псих- 
рынчындонмæ йæ баппар æмæ фесæфт, удæгасæй бабын. 
— Дзибус хуыцаубоны сихорыл библиотекæйæ рацыд, 
афицерты хæрæндонмæ фæзылд, исты акомдзаг кæнон, 
зæгъгæ. Цыдæртæ райста, æрбадти. Уыцы рæстæг йæ цуры 
æрлæууыд иу милиционер капитаны цины. 
— Дæ фарсмæ сбадæн и? 
— Табуафси. 
Капитан йæ хæринæгтæ: катлеттæ, къофи æмæ дзулы 
цыппар карсты стъолыл æрæвæрдта. Дзибусмæ бакаст æмæ 
сбадт. Дзибус бынæй куыддæр стъолы къах бакъуырдта, стъол 
базмæлыд. Капитаны къофи фæкъул, стъолыл акалд. 
— Цæуыл бунт кæныс?! 
— Чи?Æз?! 
238 

— Ды, уæдæ æз?— капитан фестад æмæ Дзибусы цонг 
ацахста. Уый дæр æй асхуыста. Уыцы уысм, зæххы скъуыдæй 
февзæрæгау кæцæйдæр фæзындысты иу лейтенант æмæ сер- 
жант. Дзибусыл сæхи ныццавтой, йæ цæнгтæ йын ацахстой 
æмæ йын сæ фæстæмæ æрзылдтой. Тынг æнæхатыр зылд, сæ 
къæс-къæс райхъуыст. Иæ уд сцæйхауд. Фæдонзоныг. 
— Акæс-ма, уæддæр ма милицæмæ фæстæмæ лæбуры.— 
Капитан æй размæ асхуыста, сержант æмæ йæ лейтенант ахæр- 
хæр кодтой. 
— Ауадзут мæ! Цы аххосджын дæн? 
— Æмæ йæ нæ зоныс?— лейтенант æй ноджы 
тызмæгдæрæй асхуыста. Иуырдæм тъæпп, иннæрдæм дзæхст. 
Дзибус йæхи иуварс аппæрста, йæхи тыдта, куы феуæгъд 
уыдаид, ууыл архайдта, фæлæ куыннæ! «Æхсæнадон æгъдау- 
хъахъхъæнджытæ», «рæстдзинадытырысахæсджытæ», Дзи- 
бусы хуызæн фыдгæнджыты ахсынмæ стыр фæлтæрддзинад 
кæмæ и, уыдон æй сæ аркъау къухтæй афтæ æрылхъывтой, 
афтæ йæ æрæлвæстой, æмæ йæ бон дзурын нæ, фæлæ улæфын 
дæр нал уыд. Хуыцау хорз æмæ йæ машинæйы нæ ластой, 
милицæйы хайад хæстæг, æндæр æгасæй нæ баирвæзтаид, 
уæнгсæстытæ æмæ йæ уыргæфтыд фæкодтаиккой. Цыдæр 
æнæуынон сын уыд, цыма бирæ рæстæг æхсæв-бон кæй 
тыххæй нæ зыдтой, уый сæ къухы бафтыд, сæхи дардтой 
афтæ. Уæлдайдæр милицæйы хайады. Уынджы ма сæ, 
æвæццæгæн, адæмы æфсарм урæдта, фæлæ уым бынтондæр 
сæ рохтæ суагътой. Бафтыд ма сыл цалдæр лæппу æмæ 
лæппулæджы. Цы уыд сæ цуры Дзибус? Хъазæн чысыл пур- 
ти. Æмæ дзы хъазыдысты. Уæд, уыцы æвирхъау рæстæг Дзи- 
бус æрцыд æнахуыр хатдзæгмæ: адæммæ, æппынфæстаг адæ- 
мы фылдæр хаймæ ис æнахуыр миниуæг: адæймаг йе ’мхуы- 
зон адæймаджы куы ныллæг кæна, куы дзы хынджылæг 
кæна, æппынфæстаг, куы йæ нæма, йæ бон ыл куы цæуа, 
уæд уымæй исы стыр æхсызгондзинад. Уыцы хъуыдыйæ рай- 
гуырд ног хъуыды: кæд, мыййаг, алы адæймаджы дæр аг- 
рессор цæры, фыдгæнæг, фæлæ йæхи уромы, æмæ йын фадат 
куы фæвæййы, уæд йæхи равдисы. Уæдæ цæмæн афтæ æхсыз- 
гон æмæ цингæнгæ надтой милиционертæ Дзибусы? Æцæг 
фыдгæнæг æрцахстой æмæ дзы сæ маст истой? Нæ! Дзибус чи 
у, цы у, уый тынг хорз зыдтой. Æви цы сценари арæзт æрцыд, 
уым сын сæ рольтæ радих кодтой, уыдон сценари ныффыс- 
джыты цæстмæ хорз ахъазыныл архайдтой, сæ удтæй арт 
уымæн цагътой, чи зоны, афтæ дæр уыдаид. Фæлæ, уæддæр, 
куыд и уый гæнæн, æмæ адæймаг дæ цуры йæ туджы мæцы 
æмæ уымæй æхсызгондзинад исай? Куыд æнауæрдонæй йæ 
надтой! Цыма ерыс кодтой. Йæ къæхтæ йæ нал урæдтой, 
тыххæй-иу æй слæууын кодтой æмæ та къулмæ дзæхст! Æмæ 
239 

та къулыл тъæпп! Дзибус-иу ахауд, ницыуал æмбæрста, йæ 
туг йæ цæсгомыл уад. Йæ буар кæм нæ рыст, иу ахæм бынат 
дзы нал баззад. Фæстагмæ йын йæ рыст нал æнкъардта. 
Уæддæр ницы загъта. Æмæ хъуамæ цы загътаид? Хæрæндо- 
ны абухта, æхсæнадон æгъдау хæлдта, милицæйы бæрнон 
кусæг æй сабыр кодта æмæ уымæ балæбурдта, æххуысмæ йæм 
цы лейтенант æмæ сержант фæзындысты, уыдонмæ лæбурд- 
та. Дзибус... Дзибус у æхсæнадон тæссаг адæймаг æмæ дзы 
хъуамæ æхсæнад хъахъхъæд æрцæуа, уый у фыдгæнæг. Æмæ 
афтæ дарддæр. Æнæмæнг ахæм гæххæтты бын хъуамæ йæ 
къух бафысса. Ницы хуызы! Никæд! Фæлтау амæлыныл дæр 
разы у. Аххосджын, æнæаххосæй йæ милицæмæ чи баппæрс- 
та, уырды над æй чи кæны, уыдон сты, закъоны раз дзуапп 
хъуамæ уыдон дæттой. 
Капитан æй йæ цуры сбадын кодта: уæдæ уыцы гæххæтты 
бын йæ къух нæ фыссы? Нæ! Никæд! Цæмæй аирвæза, уымæн 
ис иу хорз амал. Йæхи психикон рынчын схонæд. Уый нæй, 
уæд фондз азы æмгъуыдмæ ахæстонмæ фæцæуы. Æмæ ма дзы 
фæстæмæ раирвæздзæн? Уым бамбидзæн. Табуафси, бар æй 
ис. Дзибус фырмæстæй ныххудт. Хъуамæ... Хъуамæ йæхæдæг 
йæхи схона, йæ зонд йæ бынаты кæмæн нæй, ахæм адæймаг. 
Фырмæстæй йæ цæстытæ доны разылдысты. Алцыдæр бам- 
бæрста. Сценаримæ гæсгæ хъуамæ агæпп ласа психикон рын- 
чынæй, йæ зонд йæ бынаты кæмæн нæй æмæ адæмæй бам- 
бæхсын кæй хъæуы, ахæм рынчынæй. Æдылы хъуамæ æрра- 
доны уа. Гъе, хаст ын æрцыд ахæм тæрхон. 
— Мæ мæгуыр æфсымæр, цы бонтæ арвыстай, цы! 
— Зонгæ-зонын дæхи сæрхъæн схон! 
— Уыцы цæфтæ, уыцы фыднады фæстæ йæ фондз æмæ 
æртиссæдз боны фæдардтой карцеры. 
— Уæдæ куыд? Уый тæссаг адæймаг уыд æхсæнадæн. 
— Баппæрстой йæ талынг, уымæл, иу адæймаг тыххæй 
кæм цыд, ахæм къуыммæ. Цыма гæдыйы лæппын уыд. 
— Æддæмæ раирвæзт, зæгъгæ, уæд адæм сызмæстаид, цар- 
дыуаг аивтаид. 
— Куыд хъуамæ схуыдтаид йæхи рынчын? Ноджы хос 
кæмæн кæй, адæймаг дзæбæх кæмæй нæ кæны, ахæм низæй? 
Æмæ сын æдзух дæр лæвæрдта уыцы иу дзуапп: «Æз рынчын 
нæ дæн. Рынчын, расты зылын чи кæны, уыдон сты». 
Милицæйы кусджытæ кæл-кæлæй худтысты. Цыма дзырд 
бакодтой, афтæ кæрæдзийы дзыхæй ныхас скъæфтой. «Рын- 
чын у», «Тынг рынчын у». «Тагъддæр йæ бынат куы сса- 
рид». 
Æмæ цæмæй йæ бынат ссара, уый тыххæй йæм фондз æмæ 
æртиссæдз боны фæстæ дохтыр æрбахуыдтой. Рæстæмбис 
кары, бæрзонд сылгоймаг, хæрзконд. Лæмбынæг æм фæракæс- 
240 

бакæс кодта, фесгæрста йæ. Йæ цæстытæ-иу дзы æнæфсæрмæй 
ныссагъта. Чысыл резинæ дзæбугæй йын йæ уæраджы 
чъиритæ цалдæр хатты æрцавта. Дзибус йæ мидбынат хæрдмæ 
нæ фæхауд, нæ фесхъиудта. Дохтыр цалдæр хатты йæ амонæн 
æнгуылдз хæрдмæ сдардта, рахæсс-бахæсс æй кодта, Дзибу- 
сы цæстытæ йæ фæстæ куыд зилынц, уæгъд æй куыд нæ уа- 
дзынц, уымæ каст. Стæй бандоныл йæхи фæстæмæ ауагъта, 
цыдæр уысм аджих. Уый фæстæ, цыма йæ фынæйæ райхъал, 
Дзибусы фыццаг хатт уыны, афтæ та йыл йæ цæстытæ цы- 
мыдисæй, джигулгæнæгау æрхаста, комкоммæ йæм бакаст 
æмæ йæ бафарста: 
— Ницæмæй тыхсыс? 
Дзибус йæ уавæр хорз æмбæрста æмæ ныхъхъус. Уæвгæ 
та йæ хъуыд йæ хъæлæсы дзаг ныхъхъæр кæнын: «Æдылы 
ды дæ!» Уыцы ныхæстæ йæ дзыхæй схаудысты, уæд йæхи 
байсæфтаид, йæхæдæг йæхи, сценаримæ гæсгæ йæ кæдæм 
хъуамæ аласой, уырдæм аласын кодтаид. Уæддæр загъта: 
— Куыд нæ тыхсын? 
—Æмæ цæмæй тыхсыс?— дохтыры хъæлæс фæсаст, 
фæфæлмæн, цыма йæ цуры йæ зæрдæйæн адджын, уарзон, 
тынг кæуыл тыхсы, ахæм адæймаг бады.— Цæмæй тыхсыс? 
Дзибус æм бахудт: 
— Цæрын мæ нæ уадзынц. 
— Цæрын дæ нæ уадзынц? Æмæ чи сты? 
— Чи? Мæнæ мæ ардæм чи æрбаппæрста, уыдон. Ардæм 
кæй ныхасæй æрбахаудтæн, уыдон. 
— Æмæ уыдон чи сты? 
— Уыдон? Уыдон ды дæр хорз зоныс, алчидæр сæ хорз 
зоны. Уыдон сты нæ царды знæгтæ, рæстдзинады хурхыл- 
хæцджытæ. 
— Æмæ дæ уыдон цæрын нæ уйдзынц? 
— Нæ уадзынц. 
— Дæ цард дын фехæлдтой? 
— Фехæлдтой. Æмæ æрмæст мæ цард нæ. Бирæты цард. 
Уыдон не ’хсæнады знæгтæ сты. 
Дохтыр ныхъхъус. Стъолмæ хæстæгдæр бабадт, ныггуыбыр 
æмæ хъуыддагхуызæй цыдæртæ фыста. Иу афон сыстад, цыма 
стыр куыст бакодта, афтæ йæ къæхты бынæй ныуулæфыд, Дзи- 
бусы уæхскыл йæ армытъæпæн æруагъта, милицæйы кус- 
джытæм разылд æмæ æнкъард, сагъæс хъæлæсыуагæй загъта: 
— Дзæбæх кæнинаг у. Рынчындонмæ йæ аласын хъæуы. 
Дзибус цыдæр рæстæг ницыуал уыдта, ницыуал хъуыста. 
Уыд удæгас, фæлæ удæгас нал уыд. Цæмæй тарст, уый æрцыд. 
— Мах дæр афтæ хъуыды кодтам. Рынчын у,— загъта 
майор.— Æмæ йæ низ, йæ диагноз... 
241 

Дохтыр цыдæр загъта, æви цы ныффыста, уырдæм аца- 
мыдта. Дзибусы зæрдыл хорз нæ лæууыд уыцы уысм. Цы- 
фæнды дæр фæуæд, уыцы ныхæстæм æрæввонг. Æмæ банкъар- 
дта: йæ буар судзы, йæ сур хид акалд. Сулæфыд. Сулæфыд 
æхсызгонæй, парахатæй, цыма уый размæ уæлдæф риумæ 
дæр æмæ риуæй хæрдмæ цыдæр нæ уагъта, улæфæнты цыдæр 
ныббадт æмæ уыцы цыдæр нал и. Дзибус дохтыр æмæ ми- 
лицæйы кусджытыл йæ цæст ахаста: 
— Уæдæ æз рынчын дæн, психикон рынчын, ома мæ зонд 
мæ бынаты нæй? 
Ничи ницы сдзырдта. Дохтыр, йæ мидбылты худгæ, ми- 
лицæйы кусджытыл йæ цæстæнгас ахаста. Цыма сæм йæ цæст 
æрныкъуылдта, Дзибусмæ афтæ фæкаст. Ома, æдылыимæ 
фæнды дзурут, фæнды ма. Æмæ уыдон дæр сæ сæртæ, цыма 
сын исчи командæ скодта, афтæ разыйы æнкъуыст бакод- 
той. Уыцы иумæ. Сæ цæстæнгас — сæрыстыр, сæхицæй разы. 
Ай-гъай, сæ къухы бафтыд стыр уæлахиз, сæ разамонджытæ 
сын сæ размæ цы хæс сæвæрдтой, уый сæххæст кодтой æнтыст- 
джынæй. Уыдон уыдысты фæуæлахизуæвджытæ. 
— Дзибус чысылæй фæстæмæ дæр хиуылхæст рахаста, 
фæлæ уæд... Кæдæм бахауд, кæдæм æй баппæрстой, уый хорз 
æмбæрста. Æмæ... æвирхъау ми... Йæ зонд йæ бынаты кæмæн 
и, уый æдылы схон, уый йæ уæддæр кæронмæ нæма уырныд- 
та. Йе ’рвонг, йæ раст, сыгъдæг зонд ын уыцы бынат нæ 
лæвæрдта æмæ цыдæр рæстæг йæхи нал баурæдта. Капитанмæ 
цæхгæр фæзылд, йæ хъуыр ын ацахста æмæ йæ ныууыгъта: 
— Куыдзы хъыбыл, кæмæй хынджылæг кæныс?! 
Уыцы æнæрхъуыды ныхас æмæ сонт миты тыххæй Дзи- 
бус фæстæдæр йæхи æфхæрдта. Цæмæн суагъта йæ рохтæ? 
Цы аххосджын у капитан? Цы аххосджын сты иннæ мили- 
ционертæ? Ницы. Уыдон æрмæстдæр æххæст кæнынц, цы 
сын зæгъынц, уый. Гæнæн уыди æмæ æндæр, капитан нæ, 
фæлæ майор, йе лейтенант кæнæ сержант уыдаид. Цы у 
æфсæддон лæг? Устав æххæстгæнæг, кæйдæр бардзырд 
æххæстгæнæг, цумайы лæппу. Фæлæ-иу уыциу рæстæг Дзи- 
бус йæхи бафарста: æфсæддон лæг, уыимæ милицæйы чи 
кусы, пъагæттæ чи хæссы, уыдон се ’ппæт дæр хъуамæ фыц- 
цаджы-фыццагдæр адæймæгтæ уой. Æфсæддон дарæс скод- 
тай, зæгъгæ, уæд хъуамæ роботы хуызæн уай? Нæ! Адæймаг! 
Æппæты разæй адæймаг хъуамæ уай. Æппæты бæрзонддæр 
хъуамæ уый уа. Сæйраг уый у. 
Дзибус йæхи кæй нæ баурæдта, уый тыххæй йæхи 
æфхæрдта. Капитан, Дзибус ын йæ хъуыр ацахсдзæн, къулмæ 
йæ алхъивдзæн, уый йæ фæсонæрхæджы дæр нæ уыд. Æмæ 
фæцудыдта, уаты къулыл бахауд, фæдыдагъ. Лейтенант 
фестъæлфыд æмæ йын ныккодта æрмæстдæр иунæг цæф. Йæ 
242 

риу. Æмæ Дзибус ахауд, ницыуал базыдта. Уыцы уавæр ын 
цас ахаста, нæ зоны. Минуты æрдæг, минут, æртæ минуты... 
Куы ракаст, куы базмæлыд, уæд банкъардта: йæ риу судзы, 
у йын тынг зын улæфæн. Йæхиуыл схæцыд, хъуамæ сыста. 
Капитан æм æргуыбыр: 
— Æмæ нæма амардтæ? 
— Стæй нæ амæлдзынæн. Дæ фыдæнæн,— тыххæй загъта 
Дзибус— Æз авдудон дæн. 
— Ха-ха-ха!— Æмæ йыл капитан йæ цырыхъы фындзæй 
ралæууыд. Иу цæф, дыккаг, æртыккаг... Дзибус къулмæ йæхи 
нылхъывта, йæ цæнгтæй йæ сæр æмбæхста. Йæ уыргтæ йын 
ма ныккалæд, йæ сæр ын ма афадæд, æндæр... Цыдæр уысм- 
иу æм капитаны цырыхъы фындзы цæфтæ нал хъардтой. 
Цыдæр уысм-иу, æвæццæгæн, йæ сæры зонд æрбайсæфт. 
Сылгоймаг-дохтыр капитаныл нæ ахæцыд, уæд ма йæ фæхты 
хойæгау цас фæхостаид, чи зоны. Æвæццæгæн, цалынмæ йæ 
уд нæ систаид, уæдмæ. Капитан Дзибусы нæмгæйæ цыдæр 
æхсызгондзинад иста. Алы цæфæн дæр ын цыма хæрзиуæг 
ратдзысты, алы цæфæн дæр-иу цыма мыд æмæ царв иумæ 
аныхъуырдта, афтæ æхсызгонæй улæфыд. 
— Фашисттæ! Милицæйы ахæмтæ ис æмæ цæмæй чысыл, 
иу къæпхæн фæбæрзонддæр уа, уый тыххæй йæ мады дæр 
ауæй кæндзæн. 
— Диссаг, ахæм æнæхатыр цæмæн сты? Кæм фесæфтой 
сæ адæймагдзинад? 
— Кæд сæ куыст æндæр джиппы ауадзы? 
— Се ’ппæтмæ иу цæстæй кæсын нæ хъæуы. 
— Милицæйы кусджытæ мын уæдæй фæстæмæ иууылдæр 
сæнад сты, нал сыл æууæндын. Цыма æппæты тынгдæр за- 
къон уыдон халынц, афтæ мæм кæсы. 
— Уæдæ куыд?— бафарста капитан. 
— Куыд?Нæ йæ зонут? Рынчындонмæ йæ аласут!— загъ- 
та дохтыр. 
— Гæххæттытæ цæттæ сты? 
— Цæттæ. 
Цыма Дзибус нæ, фæлæ æндæр кæйдæр тыххæй дзырд- 
той, сæ ныхас уыд афтæ. Уымæн æмæ Дзибус уыцы минутæй 
фæстæмæ, йæ зонд йæ бынаты кæмæн и, уыцы адæмæй нал 
уыд, адæмы рæнхъæй ахызт æмæ уæд йæ цуры цыфæнды 
дæр дзур. Цавæр рынчындонмæ йæ ласынц, уый йын цы 
æмбарын хъуыд. Хицауадæн санаторийы хуызæн цы сæрма- 
гонд рынчындон и, кæй зæгъын æй хъæуы, уырдæм нæ. 
Зонгæ-зонын æй æппарынц æррадонмæ, фæлæ йæ бон ницы 
у. Æмæ афтæ æнæхъару кæй у, йæ бон кæй ницы у, уый 
тыххæй йæ цæстысыгтæ æрызгъæлдысты. Уыцы бон цы уавæ- 
ры бахауд, уый-иу фæстæдæр куы æрымысыд, уæд нынкъард, 
цыма искæйы фарста, ахæм хъæлæсыуагæй-иу бафарста: 
243 

— Адæймаджы ахæм уавæрмæ куыд æрæппарæн и? 
— Æвæццæгæн, зæххыл цы цæрæгойтæ ис, уыдонæй адæй- 
магæй æгъатырдæр ницы ис. 
Дзибус цæмæй тарст, уый йыл æрцыд. Уый размæ нæм 
психрынчындоны кой цæмæндæр цалдæр хатты рауад. 
Æвæццæгæн, цы нæм æнхъæлмæ кæсы, уый зæрдæйæ æнкъар- 
дтам. Цымæ уыцы сæрмагонд рынчындоны чи хуыссы, 
растдæр зæгъгæйæ та, уырдæм кæй баппарынц, уыдон се ’ппæт 
зондхъуаг сты? Хицауад, фервæзæм дзы, зæгъгæ, барæй уыцы 
рынчындонмæ кæй баппарын кæнынц, ахæмтæ дзы нæй? 
Иугæр адæймаг уырдæм бахауд, уæд ыл дæ къух ауигъ, уæд 
сæфт у, уæд зæгъ: адæймаг нал у. 
— Мæ мæгуыр æфсымæр Дзибус, цытæ дын бавзарын код- 
той, цы! 
— Удæгасæй йæ зындоны фæдардтой. 
— Æз йæ разы нæ уыдтæн, фæлæ уыцы бон цæмæндæр мæ 
цæстыты раз арæх сысты. Цыма йæ цуры уыдтæн, афтæ мæм 
фæкæсы. Уæд æрцыд æвирхъау хъуыддаг. Уæд бамбæрстон: 
не ’хсæнад фæрынчын, не ’хсæнад у расыг, раст æмæ дзы 
зылын бæрæг нал и. Уый цавæр æхсæнад у, зылыны раст 
кæм хонынц, расты зылын? Уый æцæг дæр у рынчын 
æхсæнад. Æмæ æппæты бæллæх уый у, æхсæнад рынчын кæй 
у, уый кæй нæ зоны, йæхимæ æнæниз кæй кæсы. Дзибус 
рабадт, къулы æнцой слæууыд, зыдта йæ: ничи йæ бам- 
бардзæн, йæ ныхас никæйы хъæуы, нæ фæлæ ма йæхæдæг 
йæхиуыл æндзары, уæддæр загъта: 
— Мæнæ не ’хсæнад куыд бамбыд. 
— Фехъуыстат?— капитаны цæстытæ уæрæх байгом сты, 
ферттывтой., йе ’мбæлттыл сæ цингæнгæ ахаста.— Æрмæст 
рынчын нæу, фæлæ ма советон цардарæзты знаг дæр у, мид- 
знаг. Ахæстонмæ æппаринаг у, бæргæ. Йæ бынат Сыбыры и, 
фæлæ... 
— Рынчындоны дæр сойтæ нæ мæрздзæн,— бахудт лейте- 
нант, æрыгон лæппу. 
— Лæвар дæ санаторимæ ’рвитæнт, æмæ дæ къæхтæ ныс- 
садз. 
Дзибус сæм хъуыста, куы ахауа, уый тæссæй къулы æнцой 
лæууыд, йæ зæнгтæ-иу фæдыдагъ сты, дзой-дзой кодта. Дæс- 
фынддæс минуты дæр нæ рацыд, афтæ тагъд æххуысы ма- 
шинæ ’рбахæццæ. Рахызт дзы иу сылгоймаг æмæ дыууæ 
нæлгоймаджы. Дзибусы уæлхъус алæууыдысты, цыма сæ каст 
уымæ уыд, æмæ сылгоймаг загъта: 
— Санаторимæ ацы дзæбæх лæджы æрвитут?— æмæ Дзи- 
бусмæ ацамыдта. 
— Уый. Хорз бынат ын равзарут. 
— Цом уæдæ, мæ хур.— Сылгоймаг Дзибусмæ бахудт, цыма 
244 

чысыл сывæллонмæ дзырдта. Æххæст ма йæм къафет куы 
бадартаид, мæ фæстæ рауай, рауай, зæгъгæ. 
— Æз иу къахдзæф дæр никæдæм акæндзынæн. 
Дзибус иуварс азылд, йæ цуры цы адæм лæууыд, уыдонмæ 
кæсын æй нæ фæндыд. « 
— Æмæ къахæй цæмæн цæуыс? Дæлæ дæм замманай 
хæдтулгæ æнхъæлмæ кæсы,— бахудт капитан.— Уæдæ дæу 
хуызæн уазæджы мах фистæгæй æ’рвитæм? 
— Барæвзар санаторимæ йæ æрвитæм æмæ ма бустæ кæны. 
Милицæйы кусджытæ æмæ нæ намысджын медицинæйы 
минæвæрттæ сæ зæрдæйы дзæбæхæн хъазыдысты, хын- 
джылæг кодтой. 
— Æз...— Дзибус йæхимæ банкъардта цыдæр æгæрон тых, 
йæ цуры сæрыстырæй цы адæм лæууы, уыдон фæйнæрдæм 
аппæрстытæ кæндзæн, ассæнддзæн сæ æмæ лидзгæ. Ацы ду- 
нейæ хъуамæ йæ сæр фесафа. Уадз, машинæйы бынмæ баха- 
уæд, амæлæд. Ницыуал æй хъæуы. Æмæ размæ йæхи аппæрс- 
та... Уый... Чидæр æм йæ къах фæдардта, æмæ къæсæрыл 
æрхауд, размæ йæхи бахаста, йæ фарс ссыгъд. Тагъд æххуы- 
сы машинæйы дохтыримæ цы дыууæ лæппуйы æрбацыд, 
уыдон ыл сæхи ныццавтой, пъолмæ йæ нылхъывтой, йæ 
цæнгтæ йын сыздыхтой. Цыдæр уысм æм афтæ фæкаст: йæ 
цæнгтæ йæхицæй нал сты, атыдтой йын сæ, ныссæстытæ сты. 
Чысыл раздæр йæхимæ цы æгæрон тых банкъардта, уымæй 
ницыуал аззад. Дыууæ лæппуйы йыл схæцыдысты æмæ йæ 
кæртмæ æппарæгау ракодтой. Дзибусæн алидзын нæ, фæлæ 
акъахдзæф дæр йæ бон нал уыд, йæ зæнгтæ йæ быны тасыдыс- 
ты. Уæддæр та йæм цыдæр рухсы тæпп ферттывта, ныр кæрты 
и, æддæмæ куы аирвæза, уæд адæм æрбакæлдзысты. Адæмы 
фарн бирæ у, гæнæн и, æмæ йæ адæм фервæзын кæной. Дыууæ 
лæппуйы йæ машинæмæ схойынц, машинæмæ йæ æппарынц. 
Фæстæдæр, Дзибус зындонæй куы раирвæзт, уæд йæхиуыл 
худт: цы йæ къæхтæ ныссагъта, цы йæ гæндзæхтæ тылдта: 
æнæ аласгæ йæ кæй нæ ныууадздзысты, уый куыд нæ зыдта. 
— Уæддæр... Адæймаг диссаг у. Уæддæр ма йæм фæстаг 
уысмы онг цыдæр ныфс вæййы. 
— Дзибус машинæйы кабинæйы дуар байгомгæнæн 
хæцæныл ныззæгæл, æнхъæлдæн ыл йе ’нгуылдзтæ нындæгъ- 
дысты: нæ сын куымдта мидæмæ. Шофыр æм радзагъул лас- 
та, йæ къух ын машинæйы кабинæйы дуары хæцæнæй атыд- 
та. Æмæ цыма цыдæр хицау уыди, ахæм хъæлæсæй загъта: 
— Цæмæ йæм кæсут? Ам ныр уый тыххæй цас джиуæм?— 
æмæ машинæ скусын кодта. 
Дзибус æм нал фæлæууыд: 
— Æмæ дæу та цы хъуыддаг и? 
— Баппарут æй æмæ цæуæм. Цы йæм кæсут? 
245 

Дохтыримæ цы дыууæ лæппуйы æрбацыд, уыдон ын, 
æвæццæгæн, тæригъæд кодтой, æндæр сын уый машинæмæ 
цас базыгъгъуытт кæнинаг уыди? Богъты хуызæн лæппутæ. 
Дзибус уайминут машинæйы скуыси. Æмæ хæдтулгæ размæ 
атындзыдта. Дзибус йæхи нылхъывта, иу ныхас дзы нал хауд. 
Æппынфæстаг бамбæрста: йæ бон мур дæр ницы у, йæ ныхмæ 
цы тыхтæ лæууы, уыдон — хæхтæ, уый та бындзыг, ницы, 
цыдæриддæр сæ фæнда, уый йын сараздзысты æмæ уыдзыс- 
ты раст, зылыны бынаты æдзухдæр уыдзæн уый. 
...Махар фæстæмæ фæкаст. Цæсты тигъæй йæ бæлццæттыл 
дзæбæх, бæстон йæ цæстæнгас ахæсса, уый фадат ын нæй. 
Ракаст Дзибусмæ. Æмæ йæ нæ ауыдта. Боныгон, уæд машинæ 
æруромид, цыма йæ цæмæдæр æркæсын хъæуы. Æцæгдзи- 
надæй та аивæй Дзибусмæ бакæсид. Ныр дæр йæ бон æруро- 
мын у, фæлæ... Зæгъæм, уый у? Æмæ цы? Махар æрыгонæй 
куы никæд уыд цымыдис, уæд ма дын ныр... Дзибусы ма- 
шинæйы куы æвæрдтой, уæд æм цыдæр зонгæйы хуызæн 
фæкаст, цыдæр дызæрдыгдзинад æм февзæрд, фæлæ... Уый 
у! Махар иу хатт цы фена, уый йæ цæстыты раз баззайы. 
Шофырæн уый, æнæмæнг, хъæугæ миниуæг у. Иухатт цы 
фена, уый хъуамæ мауал ферох.кæна. Уыцы миниуæгæй хай- 
джын нæ фæдæ, уæд хæдтулгæмæ хæстæг макæд бацу. Ахæм 
ма дын æнахуыр фембæлд уа! Æмæ цал азы фæстæ! Махар 
уый æнхъæл кæд уыд æмæ ма Дзибусимæ сæмбæлдзысты. 
Уæддæр афтæ мæллæг уыд. Чи зоны, ноджы мæллæгдæр. 
Мæйæ фылдæр карцеры чи фæбадт, милицæйы кусджытæ 
сæхи нæмын ахуыр кæуыл кодтой, уый дывæр бохъыртæ 
куыннæ æруагътаид. Уый у! Афтæ мæллæг уыд æмæ йæ 
стджытæ зындысты, йæ сæрыхъуынтыл ын ныххæц æмæ йæ 
бауигъ, уæд æрызгъæлдаиккой. Йæ сау хъоппæг цæстытæ 
æрттывтой, иу уысм æнцой нæ зыдтой, хуыснæджыты ху- 
ызæн адæмыл зылдысты. Иу-цалдæр хатты Махарыл дæр 
аныдзæвдысты æмæ сæ уымæн бахъуыды кодта. Уæддæр 
цыдæр ракæнонхуыз уыдысты. Цыма адæймаджы иннæрдæм 
ахуынкъ кæнынмæ хъавыдысты. 
Уый у, Дзибус! Машинæмæ йæ цы дыууæ богъы хуызæн 
лæппуйы æппæрстой, цæмæндæр йæ цæстытæ уыдоны нæ 
ныссагъта, фæлæ Махары. Цалынмæ фæмиддуар, уæдмæ дзы 
йæ цæстытæ не суагъта, размæ йæм радзырдта. 
— Дæу та цы хъуыддаг и? 
Махар æм ницы сдзырдта. Æрмæстдæр бахудт. Æмæ уæдæ 
хъуамæ йемæ загъд систаид? Æррадонмæ кæй ласынц, уыимæ 
дзурыныл схæц, йæ цуры дæхи раст кæн. Чи зоны, ницы 
зæгъын æй хъуыд, фæлæ сæм кæдмæ кастаид, дыууæ лæппуйы 
нæ тагъд кодтой æмæ... 
246 

Махар, уый æнхъæл кæд уыд æмæ кæддæр цы лæджы 
къухтæ атыдта машинæйы кабинæйы дуары хæцæнæй, ууыл 
ма сæмбæлдзæн. Ноджы ахæм уавæры. Хуымæтæджы нæ 
фæзæгъынц: суанг ма хæхтæ дæр сæмбæлынц. Диссаджы 
фембæлд. Æнахуыр фембæлд. Ныр сын ацы фембæлд фæстаг 
у. Цымæ уæд аррадоны цас фæци Дзибус? Махар æй санато- 
ри хуыдта. Уæлдæр хицауадæн цы лæвар сæрмагонд санато- 
ри ис, ахæм. Сæ дыууæйы дæр хуымæтæджы адæмæн бынат 
нæ разындзæн. Æрмæстдæр сæрмагонд адæмæн. Махар хи- 
цауады санаторийы никæд куыста, фæллæ иннæйы... Табу 
Хуыцауæн, фондз мæйы дзы «баулæфыд». Æмæ йыл уыцы 
фондз мæйы фондз азы дæргъæн ныйисты. Дыууæрдæм ратæх- 
батæх нæ уарзы, куыстмæ бацыдтæ, уæд дæхи нылхъив, 
тыххæй дæ ничи бахаста, цы рагæпп-багæпп кæныс? Уæд 
фондз мæйы тыххæй бафæрæзта. Æхца дзы хорз уыд, æндæр 
дзы суткæ дæр нæ бафæстиат уыдаид. Дæ фыдгул уыцы рын- 
чынтæм фæкæсæд. Æмæ-иу сæм Махар сæрмагондæй нæ каст, 
фæлæ-иу йæ цæстытæ дæр куыд бахгæдтаид? Уыцы æрыгон 
рæсугъд лæппутæ æмæ чызджытæ! Саджы фисынтыл амад 
фæсивæд. Фæлæ æдылы, æмæ-иу сын зæрдæйы тугтæ нык- 
калдысты. Махар дохтырты цалдæр хатты бафарста: æры- 
гæттæ рынчындонмæ арæхдæр цæмæн бахауынц? Куыд ын 
бамбарын кодтой, афтæмæй æвзонг организм лæппуйы кæнæ 
чызджы кармæ куы фæивы, уæд дзы æрцæуы бирæ стыр 
ивддзинæдтæ, уæд адæймаджы удыхъæд æмæ психологи 
вæййынц, растдæр зæгъгæйæ та, уæд æрыгон адæймаг вæййы 
ивылд доны хуызæн. Уыцы æгæрон тыхты хатгай æвзонг 
организм нæ бауромы æмæ... 
Махар цæмæй тарст? Йæ лæппу æмæ йæ чызгæн. Æмæ сæ 
ивæн карæй куы ахызтысты, уæд сулæфыд. Арæх цæуыл 
ахъуыды кæны: алцы зонын хорз нæу, цас фылдæр зонай, 
афтæ дызæрдыг арæхдæр кæныс. Махар уыцы æнамонд рын- 
чындоны куы нæ акуыстаид, фылдæр адæм уырдæм цæмæ 
бахауынц, уый куы нæ базыдтаид, уæд йæ лæппу æмæ чыз- 
джы хъысмæтыл тыхстаид? Уæд æнцад нæ уыдаид? Дæ фыд- 
гул уыдонмæ фæкæсæд, дæ фыдгул уым бакусæд. Махарæн 
милуантæ куы дæттиккой, уæддæр дзы йæ къах нал 
æрæвæрид. Мидæгæй, палатæты нæ, фæлæ йæ кæрты фæцæу- 
ыс, уæддæр дæхи хъахъхъæн, размæ куыд кæсыс, фæстæмæ 
дæр æмæ дæ алыварсмæ дæр афтæ кæс. Демæ æмбаргæ, 
зондджын ныхас кæны, фæлæ цы минут фендæрхуызон 
уыдзæн, цы минут аивдзæн, Хуыцау йæ зрнæг. Чи зоны, уыцы 
минут йæ цыфыддæр знаг фестай æмæ... Хуыцау хорз, æмæ 
Махар цырддзаст у, рæвдз — хъаруйæ, иу адæймагмæ дæр 
нæ хæлæг кæны, æндæр æй иу ахæм рынчын уым куыдзы 
мард ныккодтаид. Махар æнцад-æнцойæ йæхицæн фæцæйцыд. 
247 

Йæ размæ фæци цыкурайы фæрдыджы хуызæн лæппу. Ма- 
хар æм ницы сдзырдта, ницы йæм ацамыдта, нæ йæм ба- 
худт. Уымæн æмæ зыдта: йæ зонд йæ гаччы кæмæн нæй, 
уымæн йæ тъæнгтæ цы ацæгъддзæн, марадз æмæ йæ раиртас. 
Фæлтау дæхи аууоны хуызæн дар. Уæвгæ, гæнæн и æмæ 
аууонмæ дæр фæхъыг уа. Уæд ыл уыцы лæппу йæхи цæмæ 
ныццавта? Цыма æрра куыдз уыди, афтæ йыл йæхи æрбас- 
къæрдта. Æмæ æрра куыдзæй исты уынæр райхъуыстаид. 
Уымæй иу сыбыртт нæ райхъуыст. Фæстæты топпы фаты 
хуызæн ратахт, йæ къубал ын ацахста. Уайуысм йе ’ккойы 
февзæрд. Махар нæ фæтарст, цы йæ кæнын хъæуы, уый ар- 
вæрттывдау йæ сæры атахт. Лæппуйы уæхсчытæ ацахста, 
алхъывта сæ. Йæ тых, йæ хъару цас уыд, уымæй йæ бынмæ 
æривæзта, уыцы иу рæстæг æвиппайды йæ сæр æмæ гуыр 
бынмæ цæхгæр фæтасын кодта, æмæ лæппу зæхмæ æрхауд. 
Йæ уæхсчытæ йын йæ уæрджытæй бынмæ алхъывта, йæ 
бæрзæй йын æрзылдта, æмæ лæппу æрсабыр, æрлæмæгъ, цыма 
йæ уд исы. Æмæ уæд Махар йæ риуыдзаг сулæфыд. Уыцы 
хъæбысхæст, æвæццæгæн, ахаста минут-дыууæ минуты, фæлæ 
йæ хид къоппæй акалд. Цы бафиппайдта: йæ зонд йæ бына- 
ты кæмæн нæй, ахæм демæ фæхъæбысæй-хъæбысмæ, уæд 
æппæты тæссагдæр у фыццаг дыууæ-æртæ минуты. Ницæмæй 
дыл бацауæрддзæн, æрмæст уый тыххæй нæ. Махары хъуы- 
дымæ гæсгæ, æвæццæгæн, æмæ буары уæнгты цыдæриддæр 
тых вæййы, фæстаг стъæлфы уонг, уыдон саразы иу ранмæ, 
топпы нæмыг куыд иу ранмæ арæзт вæййы, афтæ — йе зна- 
джы æрфæлдахынмæ. 
Уыцы цауы фæстæ Махар фидарæй скарста: ацы рынчын- 
доны нал бакусдзæн. Æмæ, æцæгдæр, уым иу бон фæуыны 
бæсты адæймаджы ницы хъæуы. Уæлдайдæр рынчыны бы- 
наты. Уæдæ Дзибус дæр, мæгуыр, æррадонмæ бахауд, и? Æмæ 
кæд, æцæгдæр йæ зонд йæ гаччы нæ уыд? Искуы исчи, æды- 
лы кæй у, ууыл басаст? Уыдон сæхй зондджын фæхонынц. 
Дзибус... Махары зæрдæ дæр æм æхсайы, цыма йæ зонд 
йæхимæ нæ уыд, афтæ йæм кæсы. Донмæ фæрæтæй лæбурæн 
и? Дамкъа куыдз пылмæ куы хæпп-хæпп кæна, уæд цы 
уыдзæн? Махар Дзибусæн цы зоны? Иу сыхы не схъомыл 
сты, фæлæ йæ ус, йæ хо æмæ йæ цуры цы æртæ лæджы бады, 
уыдоны ныхæстæ йæ цыдæр дызæрдыджы æфтауынц. 
Æвæццæгæн, æцæгдæр, Дзибусæн йæ зонд йæ гаччы нæ уыд. 
Фыццаг уал ахъуыды кæн: чи дæ? Дæ базыртæ цæйас сты? 
Дæ уæз цас у? Стæй уæд дзур. Дæ мадимæ хъæбысæй ма 
рахæц, куы рахæцай, уæд та йæ абырс. Рæстдзинады сæр 
стох кæн, рæстдзинады сæрвæлтау дæ гæрзтæ раифтонг кæн, 
уый хорз у. Фæлæ дæ бон исты у? Гæлæбуйы хуызæн спæр- 
пæр кæн æмæ арты цæхæры ныххау. Цы у уый? Уый адæй- 
248 

маджы зондыл дзуры? Дзибус, куыд æнæбон, æнæхъару у, 
уый не ’мбæрста? Кæд æй не ’мбæрста, уæд уый цæуыл дзу- 
ры? Уасæг дæр ма тохы кæимæ бацæуынмæ фæхъавы, ууыл 
ахъуыды кæны. Дзибусы сæр уасæджы зонды бæрц уæддæр 
нæ ахста? Махармæ афтæ кæсы æмæ Дзибусыл цыдæриддæр 
æрцыд, уый йæхи аххосæй, йæхæдæг фехæлдта, йæхæдæг ныс- 
суйтæ кодта йæ цард. Кæм дæ хæры? Цы гуыбынниз дæ 
хъæуы? Сабыр уæрыкк, дам, дыууæ мады бададта. Цы дын 
зæгъынц, уый кæн. Замманай пайдайаг куыст, дæхи ауадз 
æмæ дæхæдæг дæр æмæ дæ бинонтæ дæр цардæй исты феной. 
Цард зын у, уавæртæ нæ иу уысм дæр уæгъд нæ уадзынц, 
аркъауæй æлхъивæгау нæ алхъивынц, фæлæ дæхи царды бар 
ныууадз, æхсныф ивылд доны куы бахауа, афтæ, уый дæр 
раст нæу. Царды адæймагæн йæхицæй бирæ аразгæ у. 
Дзибусæн, цæмæй адæмы рæгъы цæуа, уымæн ын цы 
фадæттæ уыд, цы! Иу студенты, æрмæстдæр иу студенты ин- 
ститутмæ баппар æмæ æхцайы бын фæдæ. Дыууæ куы баппа- 
рай, æртæ, уæд та ноджы хуыздæр. Ноджы бахъав ахæммæ, 
бонджын хæдзарæй чи у. Хуыцауыстæн, ахæмтæ ис æмæ йæ 
чызг, кæнæ йæ лæппу институтмæ бахауæд, æндæр æй ницы 
хъæуы, йæ фæстаг хæдон дæр раласдзæн, фæстаг капеччы 
онг йе ’хца схардз кæндзæн. Æмæ сæдæгай минтæ кæмæ и, 
йе ’хца цы фæуа, уый чи нæ зоны, уыдонæн фынддæс, дæс 
æмæ ссæдз мины раттын цы у? Ирæттæм дæр куыд нæ ис 
хъæздгуытæ, фæлæ, дам, уыцы мæхъхъæл, уыцы гуырдзы 
æхца нæ нымайынц. Науæд дын урсбазыр «Жигули» дæ 
хæдзармæ куы бакæной, уæд дын емынæ у? Фæлварæнтæ нæма 
райдайынц, афтæмæй бирæ лæппутæ æмæ чызджытæн уни- 
верситеты, институтты æмæ техникумты сæ бацыдмæ сæ 
бынæттæ æрбадынæввонг цæттæ вæййынц. Æхца дæм и, уæд 
дæ фæндæгтæ алырдæм дæр — гом, зонд æмæ ма зонын- 
дзинæдтæм чи кæсы. Дзибус, æдылы Дзибус, æмæ ды уый 
нæ бамбæрстай, цыма мæйæ æрхаудтæ. Ды дæр, адæм цы 
кæнынц, уый кæн. Æгæр хæлоф дæр ма кæн, ставд стæг хъуы- 
ры ныхсы. Ехх-х, ахæм куысты кус æмæ дзы ма спайда кæн! 
Уый æцæг æдылы уыд, рынчындонмæ йæ раздæр аласын 
хъуыд, йæ бынат уым уыд. Йæ бинойнаг хæрзконд, хæрз- 
уынд, фæлæ фыдхуыз. Уый цардæфсæст у, уæд цас рæсугъддæр, 
цас хæрзуынддæр уаид, йæ карæй, æппынкъаддæр, зынид 
дæс-фынддæс азы кæстæр. Æмæ Дзибус йæхи æдде йæ бинон- 
ты дæр фенамонд кодта, цардмæ сæ хæстæг нæ бауагъта. Чи 
у уый? Фыдгæнæг. Махар ын* йæ бинойнагмæ тæхуды нæ 
кæны. Йæ цотмæ дæр афтæ. Цæрæнбонты хæлæг æмæ адæмы 
цардмæ бæлгæйæ сæ былтæ бахсындзысты. Чи зоны, æна- 
монд Дзибус фæстаг рæстæг фæзондджындæр, фембаргæдæр. 
Ау, дыккаг хатт институтмæ кусынмæ бацу, кафедрæйы хицау 
249 

уыди, куы зæгъынц, æмæ мацы бамбар! Æппын, цард цы уа- 
вæры æмæ кæдæм цæуы, ууыл нæ ахъуыды кодта? Æви бын- 
тондæр къырма уыд, куырм? Нæ. Махармæ афтæ кæсы, æмæ 
Дзибус капекк дæр никæд райста. Махар ахæм ран кусы, уæд 
бæгуыдæр исид. Адæм цы кæнынц, ды дæр уый кæн. Уый дæр 
æппынфæстаг ацы дунемæ цæрынмæ райгуырд. Кæмæй 
æвзæрдæр у? Уæдæ хъуамæ кæимæ кусы, уыдон дзаг фынджы 
уæлхъус бадой, уый та сæм дардæй кæса? Нæ! 
Дзибус, Дзибус... Ау, куыннæ йæ фæндыдаид хорз цæрын? 
Фæлæ кæд, мыййаг, уæндгæ нæ кодта? Кæд, мыййаг, 
тæрхъусы мыггаг уыди, йæ аууонæй дæр иувæрсты лыгъд? 
Уыцы лæмæгъдзинадæй рæстдзинад æмæ хъæбатырдзинад 
арæзта? Зæгъæм, ницæмæй тарст, æппындæр ницæмæй, къæм 
ыл нæ абаддзæн, уæд цымæ æхца нæ райстаид? Махары 
акъæртт кæн, уæддæр æй нæ бауырндзæн. Уæдæмæ Дзибус 
æрдзæй тæрсаг рахаста, æнæныфс, æнæхъару. Мæнæ йæ цуры 
чи бады, йæ хæстæджытæ, йæ къабæзтæ, уыдонæн сæ 
цæрæнбон бирæ, хъæбатыр дзы аразынц. Хион, хæстæг 
хъуамæ ахæм уа. Мæгуыр, сæхи дæр сайынц æмæ Дзибусы 
дæр, кæд сæ нал хъусы, уæддæр. Æрмæст сын иу адæймаг 
сайын нæ комы. Уый у Махар. Зæронд цъиуы зыгуымы 
муртæй нæ асайдзынæ. 
...— Дæ-дæ-дæй, Дзибус, æнæ дæу ма куыд цæрдзынæн, 
мæ дуне мын демæ куы фæхæссыс... 
— Мадызæнæг зынаргъ у, фæлæ цы гæнæн ис, дæхиуыл 
фæхæц. 
— Бæргæ, фæлæ зæрдæ коммæ нæ кæсы. 
— Дæ-дæ-дæй... 
0 Хуыцау, табу дын æрбауæд! «Дæ-дæ-дæй, æнæ дæу ма 
куыд цæрдзынæн.» «Бабындæн.» «Мæбон бакалд.» «Æздæр 
дæ фæстæ мæхи мардзынæн.» «Мæ цард фæци.» Махар уыцы 
иугæндзон ныхæстæй афтæ сфæлмæцыд, æмæ йæм хатгай 
афтæ фæкæсы, цыма сæ иу адæймаг дзуры. Махар, ныр ацы 
зæххыл цал азы цæры, тъæпæнхъæумæ цал æмæ цал адæй- 
маджы афæндараст кодта, фæлæ иу ахæм цау нæ зоны, æмæ 
йæ зианы фæстæ йæхи исчи амардта. Исчи ма зæгъæд: бацыд 
æмæ ингæны фарсмæ йæ зæрдæйы кард нытътъыста, цыр- 
тыл йæхи æрцауыгъта. Æмæ уæдæ уыдон дзæгъæл, фæлывд, 
сайæн, адæмы цæстмæ ныхæстæ не сты? Уыцы ныхæстæм 
гæсгæ-иу хъуамæ Махар зианджыны хæдзарæй бон-дыууæ 
боны фæстæ æппынкъаддæр дыууæ-æртæ марды раласид. Æмæ 
æнхъæлмæ фæкæсы, уæдæ райсом куы нæ уа, уæддæр мæ 
тагъд мæ зонгæ адресыл цæуын бахъæудзæн, зæгъгæ? 
Æппындæр нæ! Цы у мард? Ницы! Цард, уый дын æндæр 
хъуыддаг. Уый сæрвæлтау тох дæр æмæ алцыдæр фидауы. 
Рæстæг згъоры. Æруромæн кæмæн нæй, уый рæстæг. 
250 

Дыууæ сахаты ма, дыууæ сахаты æмæ æрдæг дæр фæуæд, 
æмæ Махар йæ хæдзарыл сæмбæлдзæн. Бон æрбацъæхтæ 
уыдзæн. Махар æмраст сæхимæ ацæудзæн, машинæ сæ цуры 
сæвæрдзæн. Æхсæвыгон ма—гъа, фæлæ йын бонырдæм ницы 
тас у. Махар хъæрмуст донæй астæуæй уæлæмæ йæхи 
ныхсдзæн. Нæ! Йæхи анайдзæн. Дынджыр, цъæх ваннæйы 
дæхи ауадз, нымадæй фондз-авд минуты æмæ дæ буар 
сулæфдзæн, доны æхсызгондзинад уæнгты ахъардзæн. Хуы- 
цауыстæн, уæнгты фæллад фæцыдæр вæййы, стæй фæлмæн, 
итувæрд хуыссæны дæхи аппар æмæ уайтагъд афынæй уы- 
дзынæ. Иуæй-иутæ, фадат сын фæуæд, æндæр кæмфæнды дæр 
æмæ цыфæнды уавæрты дæр асæлдзысты. Уайтагъд сæ 
цæстытæ ацъынд вæййынц. Махар кæд æмæ кæд службæ кодта 
æфсады? Æмæ уæд куыд сахуыр, уый йæ туджы бацыд. Изæ- 
ры фараст сахатыл схуысса, дыууадæс сахатыл схуысса, рай- 
сомы æхсæз сахатыл æнæмæнг рабаддзæн. Махар йæ бинонтæн 
удæгас сахат у. Чи зоны, йæ машинæ гаражмæ акæна. Гæнæн 
æмæ амалæй йæ сæ цуры никæд фæуадзы. Æнæхъæн эшелон 
танктæ фæсарæнтæм чи уæй кæны, хæдтæхджытæ чи давы, 
уыдонæн иу автобус цас фæаууон кæнинаг у? Дæхи, дæ дзау- 
ма куы нæ хъахъхъæнай, уæд дæ Хуыцау дæр нæ бахъ- 
хъахъхъæндзæн. Махар йæ машинæйы дуар афтæ сарæзта 
æмæ йыл æнæзонгæ адæймаг рахæцыд, гом æй кæны, уæд фæди- 
сы уастæй ныу-уасдзæн, хуыснæгæн йæ сæр йæ кой суыдзæн. 
Æмæ æрмæст ууыл дæр нæ баззайдзæн: дуары рахæцæнмæ 
куы бавнала, уæд ыл æнæнхъæлæджы ахæм цæф сæмбæлдзæн 
æмæ æгасæй кæй аирвæзт, ууыл цин кæндзæн. Дыууæ-æртæ 
метры фæстæмæ асхъиудзæн, йæ гæртт-гæртт тагъд-тагъд не 
’рсабыр уыдзæн. Махар дуæртты рахæцæнтæм ток сарæзта. 
Афтæ бирæ нæ, æмæ фыдгæнæг йæ гæндзæхтæ батила, афтæ 
гыццыл дæр нæ æмæ йæ мацæмæ æрдара. Уый фæстæ Маха- 
ры хæдтулгæмæ æмгæрон дæр куыд никæдуал бацæуа, афтæ. 
Махар йæхи рог хæдтулгæйæн дæр ахæм сигнал сарæзта, 
уымæн дæр йæ дуæртты рахæцæнтæм ток бауагъта, стæй 
сæрмагонд дæгъæл, уый нæй — ницыхуызы скусдзæн. Æмæ 
уæдæ куыд? Машинæ велосипед нæу, уæлдайдæр мах 
рæстæджы. Ссæдз азы йæхимæ хæдтулгæ и. Раздæр æм «По- 
бедæ» уыд. Ныр æм цы «Москвич» и, ууыл тагъд дæс азы 
сæххæст уыдзæн, фæлæ нырма хорз у. Уый размæ дæр ма 
йæм «Москвич» уыди. Æмæ цы кæнынц? Тынг хорз ма- 
шинæтæ сты. Æрмæст æм зилын хъæуы. Æмæ зилын цæмæ 
нæ хъæуы? Йе ’хцайæн нымæц кæмæн нæй, уыдон азæй-азмæ 
сæ хæдтулгæтæ куы ивой, Японæй кæнæ Америкæйæ куы 
æрбаласой, уæддæр сæ бон у. Фæлæ цалдæр азы йæ гуыбын 
чи нæ бафсæста, йæ фæрсчыты рухс кæмæн зыны æмæ уæддæр 
машинæ чи балхæдта, уымæн зынаргъ у. Уымæн йæ ма- 
251 

шинæйæ йæ усæй уæлдай нæй. Æмæ ма дыккаг ус ссарæн и, 
фæлæ машинæ дыккаг хатт йæ къухы бафтдзæн, уый зын 
зæгъæн у. Æмæ йæм цæуыннæ зила? Цæуыннæ йæ хъахъ- 
хъæна цæсты гагуыйау? Махарæн дæр йе ’хцатæ ракæл-ракæл 
нæ кæнынц, фæлæ йæ бинонты, йæ хæдзары хъуагæй хъазæн 
машинæ дæр нæ балхæндзæн. 
Йæ ныхас, йæ дзырды суагъд чи нæ зоны, дзуапп ыл чи 
нæ дæтты, ахæмтæ бирæ ис. Махар сæ йæхимидæг гомхъуыр 
уасджытæ хоны. Кæдæм цæвы, ууыл ма ахъуыды кæн, 
афтæмæй дæ ныхас ныццæлхъ лас. Махармæ уыйас нæ уæн- 
дынц, фæлæ сæ уæддæр цыдæр ныхæстæ сирвæзы, цыдæр 
ныхæстæ сæ схауы: «Дæ машинæ ногæй нæма ивыс?», «Уыцы 
хæррæгъæй цы кæныс?». «Дæ тасмачъийæ нæма 
сфæлмæцыдтæ? Де ’хца бамбидзысты». Сæ ныхас хионхуыз, 
хъазæнхуыз вæййы, фæлæ уæддæр йæ фæстæ цы æмбæхст и, 
Махар уый хорз зоны. Дзуапп раттыны бæсты ныхас 
иннæрдæм аздахы. Дзуапп та-иу сын хъуамæ раттид: «Цы 
гуыбынниз дæ хæры?» «Чи дæ фæрсы?» «Цы дæ хъуыддаг 
и? Дæ дзыпппытæ дын сгарын?» Махары цы кæнын хъæуы, 
уый нæ зоны? Махар уынаффæ кæнынæн æнæхъæн бæстæйæн 
куы бæззы, уæд... Мард лæг куы уынаффæ кодта паддзахадæн, 
уæд Махар æгас уæддæр у. Черненкойы цалдæр хатты теле- 
визоры федта æмæ-иу йæ зæрдæ ныккæрзыдта: мæнæ куыд 
бабын стæм, мæнæ нæ хицау чи у! Мард æмæ мард. Махар та 
гъæйтт-мардзæ лæг у. Æмæ акæса, цы йæ кæнын хъæуы, уый 
нæ зоны. «Волгæ» балхæнын йæ бон нæу? Бæгуыдæр у. Фæлæ 
дзы цы кæны? Æрмæст йæ мæт дæр... Адæмы Хуыцау 
«Волгæтæ» давыныл скодта, цы минут дын фæдæлдзæх 
уыдзæн, уый марадз æмæ базон. Цыдæр «Москвич», ноджы 
цыдæр æгъуыз, æмæ уый кæй хъæуы? Хъæугæ куыннæ кæны, 
ныртæккæ адæймагæн йæхи куы адавой, уымæй тæссаг куы 
у, фæлæ уымæ афтæ нæ бацыбæл уыдзысты. Махар ыл йæ 
куыст кæны, райдыдта йæ, уæд йæ фондз туманы ма ’рба- 
хæсса, уымæн гæнæн нæй. Уый йæ боны пълан у. Фыццаг 
ын æртæ туманы уыд, ныр фондз туманы, чи зоны, фæстæдæр 
æй фæфылдæр кæна. Дæ фондз туманы дæ дзыппы сæвæрдтай, 
уæд цæхгæр разил, бирæйæ бирæгъ дæр не ’фсæды. Фылдæр 
хатт сæ йæ куыстмæ ацæуыны агъоммæ бакусы. Райсомы 
æхсæз сахатæй фараст сахатмæ — фæндаггонтæ хъуырмæ. 
Æрмæст сæ ласын фæраз. Махарæн йæхи бæрæгбынæттæ и, 
кæм цæры, уыцы районæй иуварс. Иу æнæфыст, фæлæ фи- 
дарæй кæй æххæст кæны, ахæм закъон ис: горæтæй дарддæр 
никæдæм цæуы. Йæ пълан æнцонæй, хъазгæ-худгæйæ Дзæу- 
джыхъæуы сæххæст кæндзæн, уæд ма цыдæр къуымты цæмæн 
зила? Цы йæ ’рсырдта? Уæдæ æнафонмæ дæр никæд ба- 
фæстиат. Зымæгон изæры аст сахатыл йæ хæдзары вæййы, 
252 

сæрдыгон — фарастыл. Горæты уынгтæ хорз зоны, кæм дзы 
цал цырагъы судзы, уый дæр ма дын зæгъдзæн. Фæсвæд 
рæттæм нæ цæуы. Тæрсгæ цæмæй кæны? Иугæр цард æмæ 
мæлæты арæныл æрлæууыд, уæд ницæуыл бацауæрддзæн. 
Йæхи дæр æмæ йæ «Москвич» дæр хъахъхъæны. Йæ машинæйы 
мотор тынг хорз рауад, мотор хæдтулгæйы зæрдæ у. Æмæ 
сахатæй цы кæныс! Иу уæлдай уынæр,— уæд æм афтæ 
фæкæсы, цыма йæ мотор нæ кусы. Бирæтæ йæ фæрсгæ дæр 
бакæнынц: «Хуыцауы тыххæй, дæ машинæ уæлдæфы тæхы? 
Гæлæбуйы базырты уынæр дæр ма куы райхъуысы». 0, уый 
æцæгдæр афтæ у. Æдзухдæр æй сыгъдæг дары. Иуæй-иу ма- 
шинæты бадгæ нæ, фæлæ сæ рæзты дæр æнæбары ацæуы: 
чъизи, æнæхсад, гам сыл ныббады. Ахæмтæ ис, æмæ суанг 
тæф дæр фæкæнынц, æрмæст бензины тæф нæ — йæ дуар 
фегом, уæд дæ фындз ахгæн, æнуд, цыма дзы уыры амард, 
ахæм хъылма тæфæй адæймаг фæцæйхуыдуг кæны. Уæд цы 
хабар у: дæхи дæр æмæ дæ машинæ дæр ныхс, фылдæр- 
фылдæр уымæн хъæуы сахаты аердæг, сахат дæр фæуæд. Ссар 
уыцы рæстæг. Æмæ-гъа, дæхи æхсыс æви нæ, бар дæхи, фæлæ 
машинæ тæригъæд у. Махары хæдтулгæ æдзух дæр сыгъдæг, 
хæрзæфснайд, йæ пъолыл линолеум тыд, бадæнтыл — зы- 
наргъ нæ, фæлæ цæсты ахадгæ аив, рæсугъд æмбæрзæнтæ. 
Хуымæтæджы радиоприемник æм. Саразы йæ искуы иу хатт: 
ирон зарджытæ æмæ ирон цæгъдтытæ куы фæкæнынц, уæд. 
Хабæрттæм иугæндзон дæр хъусы. Зынаргъ, фæсарæйнаг ра- 
диоприемник нæ балхæнид? Фæлæ дзы цы кæны? Магнито- 
фон дзы нæ сæвæрид? Япойнаг магнитофон. Йæ бон чысыл 
телевизор балхæнын нæу? Куы сфæнд кæна, уæд æй зæххы 
хуынкъæй дæр сласид. Фæлæ йæ цæмæн хъæуы? Цы сæ 
кæны? Уыдон дæ машинæйы сæвæрдтай, уæд давджыты ком- 
коммæ дæхæдæг дæхиуыл ардауыс. Цал æмæ цал машинæйы 
асыгъдæг кодтой? Уыдоны тыххæй ма кабинæйы æвгтæ дæр 
ныссæттынц. Кæд ууыл баззайай, уæд хорз. Дæ «Волгæ» кæнæ 
«Жигули» æдде фæуагътай. Дæс минуты фæстæ рауадтæ æмæ 
нал и. Фæдис! Фæлæ ма цы, урсбазыр хæдтулгæ бындзы сæфт 
фæкодта. Нæ! Мах рæстæджы мадшнæ дарын æнцон нæу, 
лæг ын хъæуы. Æртæ бæлццоны, æртæ лæппуйы фæласыс. 
Сæ фыццаг бакаст адæймæгты хуызæн, фæлæ сæ мидæгæй 
уды скондæй чи сты, марадз, базон сæ. Разындысты 
лæгсырдтæ. Фæаууон стут æмæ сæ гамхудтæ аппæрстой. Дæ 
фарсмæ, уый дын дæ къæмисæныл дамбацайы хæтæлы фындз 
авæрдта, фæсте цы дыууæ лæппуйы бады, уыдонæй дын иу 
дæ къæбутмæ йæ кард сарæзта, чысыл фезмæлыдтæ, уæд дыл 
аныдзæвы, иннæ дын дæ къубал æрбалвасынæввонг гæрз 
бæттæн цæттæ дары. Цы дын зæгъынц, уый кæн. Иуварс метр 
дæр фæзылдтæ, уæд... Дæ цард æрдуйыл ауыгъдау дзедзы- 
253 

рой кæны. Куыд дын зæгъынц, машинæ скъæрыс афтæ. 
Цыдæр аууон, цыдæр бæрæг бынат. Рахизын дæ кодтой æмæ 
нæмгæ. Къахæй, къухæй. Дæ буар стугæрхæмттæ, адæргъ дæ, 
дæ бон дзурын нæ, фæлæ улæфын дæр нал у, мæнæ ныр, 
мæнæ ныр дæ уд сисдзынæ. Уыдон машинæйы абадтысты 
æмæ сæ кой, сæ хъæр дæр нал и. Дæ фæстаг хъарутæй баз- 
мæлыдтæ, цыдæр амæлттæй фæндагмæ бахæццæ дæ. Фыццаг 
фембæлæг — дæ Уастырджи — рынчындонмæ дæ бахæццæ 
кодта. Цæй машинæ? Ууыл ма кæй аирвæзтæ, уый тыххæй 
æртæ чъирийы скæн, дæхи Хуыцау æмæ йæ зæдтыл 
бафæдзæхс. Иу æмæ дыууæйы амарынц! Иу æмæ дыууæ адæй- 
маджы фесæфт æбæрæгæй? Уый та дын «Волгæ»! Уый та дын 
«Жигули»! Уый та дын япойнаг машинæ! Нæ! Махар йæ 
зæронд «Москвич», президенты цы хæдтулгæйыл ласынц, 
ахæмыл дæр нæ баивид. Ноджы йыл сахуыр. Йæ алы винт, 
йæ алы болт дæр ын. — зонгæ, иу ахæм хай дзы нæй, йæ 
уырзты хъарм кæуыл нæ баззад, .кæй нæ басгæрста. Цыма 
адæймаг у, хатгай йæм афтæ фæкæсы. Исчи йын йæ дуар 
æгæр куы æрбагуыпп кæны, уæд ын ахæм хъыг вæййы, ахæм, 
æмæ диссаг. Цымæ уымæ машинæ и, уæд йæхи машинæйы 
дуар дæр афтæ æнауæрдонæй багуыпп кæнид? Уымæн дæр уд 
и, уд! Æмæ сæм Махар хатгай йæхи нал бауромы. Йæ ма- 
шинæтæ йæ дарджытæ сты, йæ бинонты уыдонæй хæссы. Æмæ 
сæм хъуамæ дзæбæх зила, алы минут дæр цæттæ уой, ифтонг. 
Ницы аипп сæм вæййы, уæддабр сæ фены, басгары сæ, ныс- 
сыгъдæг сæ кæны. Чи загъта, цæрын æнцон у? Дæ хæдзармæ 
куы ницы æрбахæссай, уæд дæм арвæй исты æрхаудзæн? Куы 
ницы дæм уа, уæд искæйы хъæуыс? Махары къухылхæцæг, 
фидауæг, чындзхæссæг æмæ æндæр æгъдæутты фæдыл цал æмæ 
цал хатты бацагуырдтой? Æмæ цæмæн? Уымæн æмæ йæ бон 
æгъдау раттын у. Æгъдау та афтидармæй нæ ратдзынæ. Дæ 
бон ницы у, уæд суанг дæ бинонты дæр нæ хъæуыс, уæд мард 
дæ. Царды æцæгдзинад тызмæг æмæ æнæхатыр у. Æмæ Махар 
ацы зæххыл хъуамæ уаллоны цардæй ма цæра... 
— Цыдæр æвирхъау хъуыддаг ныл кæй цæудзæн, уый мæ 
зæрдæ æнкъардта. Уыйразмæ Дзибусыл цы бæллæхтæ æрцыд, 
уыдон йæ цуры ницы уыдзысты æмæ йæм мæ миднымæр иу 
бонæй иннæ бонмæ æнхъæлмæ кастæн. 
— Зæрдæ алцыдæр раздæр базоны. 
— Дзибусæн аварийæ тынг тарстæн. Арæзт, барæй конд 
аварийæ. Цал æмæ дзы цал адæймаджы фесæфт! Ахæстонмæ 
йæ куы баппарой, уымæй дæр тарстæн. Зын сын у адæймаг 
фесафын? Зæгъæм, йæ дзыппы йын исты наркотик авæр æмæ 
дын цæттæ фыдгæнæг. 
— Адæймаг нæм куыд æнцон сафæн у! 
254 

— Фæлæ сæм уый фаг нæ фæкаст. Хъуамæ, Дзибус адæй- 
маг кæй у, уый йын ферох кæнын кодтаиккой. Уæддæр уый 
æнхъæл никæд уыдтæн æмæ йæ уыцы æнамонд адæмы рын- 
чындонмæ баппардзысты. Бынат уым цæттæ кæнынц, уый 
цæмæй зыдтон? 
— Хицауады æрхъуыды кæнынмæ чи амбулдзæн? 
— Урс дари дзаумæтты йæ кæй нæ фендзынæн, уый зыд- 
тон, фæлæ скъуыдтæ, чъизи, дæлдæр-уæлдæр дарæсы мæ 
размæ куы рацыд, уæд мæ зæрдæйы тæгтæ фæцæйрæдывтой. 
Хæрзхуыз никæд уыд, фæлæ уæддæр уыцы рынчындоны куыд 
аивта, уый диссаг уыд! Уынджы йыл сæмбæлдтæн, уæд æй 
нæ базыдтаин. Йæ хуызæй дзы ницыуал аззад. Атад, йæ 
уæнгтæ æркалдысты, цыма кæрæдзиуыл тыххæй хæцынц, 
афтæ зынд: фæгуыбыр, йæ уæхсчытæ размæ ракъуыпп сты, 
йæ русты æмæ йæ ныхы æнцъылдтæ сау æндæргтæ дардтой, 
йæ цæстытæ мидæмæ бахаудтой, дард кæцæйдæр зынæгау 
зындысты. Йæ фезмæлд, йæ къахайст — тæмæсон, хъавгæ, 
цыма ахауынæй тарст, ныффæлурс. 
Рынчындонмæ куы цыдтæн, уæд мæхицæн дзырд радтон: 
не скæудзынæн, иу цæссыг дæр мæ не ’рхаудзæн. Фæлæ Дзи- 
бусы куы ауыдтон, уæд мæхи нал баурæдтон. Суанг ма 
цъæхахст дæр ныккодтон, мæ цæссыгтæ гæр-гæрæй æрыз- 
гъæлдысты. Мæ бон дзурын нæ уыд, мæ хъуыр æрбахгæдта. 
Дзибус мæм бахудт, йæ къух мын ме уæхскыл æруагъта. Куыд 
æнæбары худт! Худт, мæнæн ныфс раттыны тыххæй. 
Йæхицæн куыд тыхми кодта, уый хорз æмбæрстон. 
— Ма тыхс, цæрæг адæймаг хъуамæ алцыдæр бавзара. 
— Дæ фыдгул, уый цытæ бавзæрста, уый бавзарæд. 
— Æз æм фыццаг цæуынмæ нæ хъавыдтæн, зæгъын, уыцы 
уавæры йæ куы фенон, уæд ын зын уыдзæн, фæлæ уæддæр 
мæхи нæ баурæдтон. 
— Æртæ къуырийы дзы фæци, æмæ уыдон уыдысты йæ 
царды тæккæ зындæр бонтæ. 
— Уыдон ын æртæ къуырийы нæ уыдысты, фæлæ æртæ 
æнусы. 
— Дæ фыдгул уыцы рынчындонмæ бахауæд, дæ фыдгу- 
лыл æдылыйы ном сбадæд. 
— Карцермæ йæм цы дохтыры æрбакодтой, уый йæ нæма 
федта, уæддæр ын йæ низ зыдта. Æфсоны ныхас. Æфсоны 
рафæрс-бафæрс. Æмæ ныффыста: «Вялотекущая шизофре- 
ния». Цы амоны уыцы низ? Цæмæ æркæны адæймаджы? Цы 
йын хæссы бонæй-бонмæ? Низтæй иу дæр хорз нæу, фæлæ 
уый... Æвирхъау низ. Адæймаг æй йæхæдæг не ’мбары, 
афтæмæй сабыргай ихсийы, бонæй-бонмæ йæ уды фарн аф- 
тид кæны, йе ’нкъарæнтæ афтæ суæлæнгай вæййынц, æмæ 
чысыл ницæйы тыххæй дæр фемæхсынц, зына-нæзына сæ 
255 

фæцагæй æмæ рагуылф кæндзысты. Сæйрагдæр та уый у, æмæ 
уыцы низ кæмæ и, уый æдзухдæр йæхи æвæры адæмы ныхмæ, 
цыма уый раст у, адæм та рæстдзинады иувæрсты цæуынц, 
цыма уый рæстдзинады фыццаг тырысахæссæг у, иннæтæ та 
цæстфæлдахджытæ. Æмæ æдзухдæр — быцæу, æдзухдæр — 
схуыст ныхас, разы ницæмæйуал вæййы. Фæстагмæ адæй- 
маг смадзура, сæцæгæлон вæййы адæмæн, хиуæттæн, ничиуал 
æй фæхъæуы. Цыдæр бæрзонд, царды æцæгдзинадæй дард 
чи у, æмгæрон дæр сæм чи нæ лæууы, ахæм хъуыдыты азары 
бахауы. Уыдон ын свæййынц æппæты сæйрагдæр, царды йæ 
æндæр ницыуал фендавы, уыцы цардæй дард хъуыдыты охыл 
алцы бакæнынмæ дæр цæттæ вæййы. 
Уый хорз низ у? Уыцы низ æппæты гæппæввонгдæрæй 
лæууы, чингуытæ æмæ ручкæимæ чи архайы, бадгæ куыст 
чи кæны, уыдонмæ, Дзибус æмæ Дзибусы хуызæттæм. 
— Кæсыс, цы уæззау низы ахæсты бахаудтæн,— бахудт- 
иу Дзибус. 
— Уæззау низæй рынчын чи у, уыдонæн та цы загъдæуа. 
— Уыцы низæй рынчын уыдон уыдысты, адæмы æрра- 
донмæ чи æппæрста. 
— Ацы дыууæ боны рацæудзынæн,— загъта-иу Дзибус. 
Хъуамæ йын ныфсытæ æз æвæрдтаин, ныфсытæ та мын уый 
æвæрдта. Нæ алчидæр æй æмбæрста: æнцонæй нæ ра- 
ирвæздзæн. Иу æнæрхъуыды ныхас, иу сонт фæзылд, иу 
цæхгæр фæкаст æмæ йе знæгтæн ратдзæн ног хотыхтæ йæ 
ныхмæ тохы. Æмæ йæ ноджыдæр арфдæр баппардзысты. Æмæ 
Дзибус фыццаг минутæй фæстæмæ скарста: раздæр-иу йæ алы 
ныхас дæр баууилдзæн, уырзæй сгарæгау-иу æй басгардзæн, 
стæй йæ зæгъдзæн. Иу цæхгæр фæзылд, иу цæхгæр фæкаст 
нæ фæкæндзæн, уыцы бар йæхицæй нæ ратдзæн. Æнæмæнгæй 
йын цыдæр хостæ дæтдзысты, фæлæ дзы иу дæр йæ хъуыры 
на ауадздзæн, иу укол скæнын дæр йæхицæн нæ бауадздзæн. 
Ницы хуызы! Уæд фыццаг минутæй фæстæмæ йæхимидæг 
скарста: æвæццæгæн æй барæй къахдзысты, барæй йæм дзыр- 
дæппарæн кæндзысты, барæй йæ фосы бынаты æвæрдзысты, 
фæлæ йæхи фæрæдийын нæ бауадздзæн. Иу ныхас дæр никæмæ! 
Рынчындонмæ йæ куы бадастой, йæ «хъарм фæлмæн» 
бынатыл куы сæмбæлд, дыккаг бон изæры кæртмæ куы ра- 
цыд, уæд бамбæрста: æцæгдæр раст хъуыды кæны. 
Æртæ салдаты йæ цуры æрлæууыд. Агуырдтой дзы сахат. 
Цалдæр хатты йæ басгæрстой, амал сын уыд, уæд ын йæ 
ахсæнмæ сæ къухтæ ауагътаиккой, кæд æй ныхъуыргæ акод- 
та, зæгъгæ. Дзибус сæм бахудт: 
— Байрæджы кодтат. 
— Ома? 
— Милицæйы кусджытæ фæразæй сты. 
256 

— Кæс-ма уыдонмæ! Куыд ницы сæ ирвæзы!— загъта 
салдæттæй иу æмæ иуварс ацыдысты, сæ къухы ницы бафтыд. 
Æмæ, æцæгдæр, байрæджы кодтой. Дзибусы милицæмæ 
куы аластой, йæ «уазæгуарзон» фысымтæм фыццаг æхсæв 
куы арвыста, уæд сæ иуы бафарста: йæ сахат ын куы раттик- 
кой. Уый йæ фырдиссагæй йæ цæстытæй фæцæйныхъуырд- 
та: цытæ дзуры? Цавæр сахат? Кæм уыди сахат? 
Дзибус йæхæдæг фæаххосджын. Æхца дæр æм уыд. Авд 
туманы, фæлæ ницыуал сфæрæзта. Милиционер йæхæдæг 
фæразæй: 
— Ды ма нæ æхца дæр æрцагурдзынæ. 
Æмæ уæд Дзибус йæхи нал баурæдта: 
— Æрцагурдзынæн. Авд туманы. 
Милиционер цæхæрыл кафæгау кафыд: Дзибусмæ цы уыд, 
уыдоны номхыгъд йæ цуры, мæнæ къухмæрзæн, æртæ сомы 
æмæ иу абази. Мæнæ сты, табуафси, кæй хъæуынц? 
— Мæ сахат æмæ мын мæ авд туманы раттут. 
Милиционеры къух топпы.фатау иуварс атахт, Дзибус 
йæхи фæсайынмæ бæргæ хъавыд, фæлæ йын нал бантыст: йе 
’хсæрфарс ссыгъд, фæцудыдта, къулы æнцой нæ лæууыд — 
æнæахаугæ йын хос нæ уыди. 
— Уый та дын сахат æмæ авд туманы.— Иннæ уатмæ акъах- 
дзæф кодта, фæстæмæ ракаст æмæ ма йæ ныхасмæ бафтыд- 
та.— Куыдз чи у уый, уадз æмæ советон милиционерыл цъыф- 
калын куыд хъæуы, уый зонай. 
Дзибус милиционеры ныхæстæ арæх мысыд. Цыма искæй 
фæрсы, ахæм хъæлæсы уагæй-иу загъта: «Диссаг: чъизидæр, 
æнæрастдæр чи у, уыдон рæстдзинадыл, адæймаджы уды æмæ 
царды сыгъдæгдзинадыл арæхдæр цæмæн дзурынц?» 
Æмæ æцæгдæр, цæмæн? Сæхи сраст кæныны охыл? 
Дзибус милиционертæн ницыуал загъта. Сахат æмæ авд 
туманы тыххæй йæ цæсгом чи бахордта, уыдонимæ фæнды 
Дзур, фæнды ма — нæ дæ бамбардзысты, уыдоны дæ ныхас 
капеккæн дæр нæ хъæуы. 
— Цымæ ацы зæххыл адæймаджы ном хæссынæй зындæр 
исты ис? 
— Ницы. Æмæ йæ ’ппæты æгаддæр кæнынц бæрнон кус- 
джытæ. 
— Закъон фыццаджыдæр чи халы? Хъуамæ йæ хъа- 
хъæнгæ чи кæна, уыдон: оргæнты кусджытæ, разамонджытæ. 
— Æз сыл нал æууæндын. 
— Суанг ма æфсæддонтæ дæр фехæлдысты. Æрыгон 
лæппутæ æмæ сæ сæрмæ цытæ хæссынц? 
— Цард сæ йæ гаччы уадзы: 
— Сæ иу Дзибусы цонг сыздыхта. Нæй, сахат æм нæй. 
— Ис!— ныллæууыд салдат. Дзибус ахъавыд: алидзон. 
9 Дмсоим фыи 
257 

Фæлæ кæдæм? Кæм амбæхсдзæн? Бæрзонд быру, уæле йыл 
сындз тел уагъд. Йæ сæрты маргъ дæр нæ атæхдзæн. Хорз 
хъахъхъæнынц уазæгуарзон фысымтæ сæ уазджыты. 
Дзибус уæддæр æмæ уый фæстæ дæр дис кодта: уæд ыл 
салдæттæ,— рынчындон чи хъахъхъæны, уыдон цæмæ æрбам- 
бырд сты? Загъд сын уыд æви сæхи æгъдауæй? Уыцы рын- 
чындонмæ чи бахауд, уый се ’ппæты мæгуырдæр, æппæты 
тæригъæддагдæр, æмæ уымæ дæ къух сис, уый астигъ! Но- 
джы æнæфсармæй, æдасæй. Уымæн æмæ уый æдылы у, нæ 
дыл бахъаст кæндзæн, нæ дыл ныффысдзæн. Куы дыл ныф- 
фысса, куы дыл бахъаст кæна, уæддæр цы? Æдылымæ чи 
байхъусдзæн? 
Дзибус, рынчындоны цы бирæ адæм хуыссыд, уыдонæй 
бирæтæй кæй хицæн кæны, уый хорз æнкъардта. Фæлæ дох- 
тыртæ уый зыдтой! Цалдæр хатты сæм бацыд, цалдæр хатты 
сæ ракуырдта: фенæнт æй, æркæсæнт æм. Дохтыртимæ алы 
фембæлд дæр ын уыд мæлæтмæ цæуæгау: цы зæгъдзысты ацы 
хатт? Йæ хъысмæт ын куыд алыг кæндзысты? Фесгæрстой, 
фæфарстой-иу æй, кæрæдзимæ-иу цыдæр æнахуыр цыдæр 
сусæг, цыдæр æмбæхст кæм и, ахæм кæстытæ бакодтой æмæ 
хъуыддагхуызæй цыдæртæ фыстой. Дзибус сæ дзуапп агуыр- 
дта æрмæстдæр иунæг фарстæн: психрынчындоны цæмæн ис, 
цы у йæ низ? Æвæццæгæн сæм йæ тæригъæд бахъардта. До- 
хтыртæй йæм иу, йæхи кары нæлгоймаг, иубон иуварс 
фæдзырдта æмæ загъта: 
— Мах дæм ницы лаз, ницы низ арæм. 
Уый уыд, Дзибус йæ царды тæккæ æхсызгондæр хабарæй 
цы фехъуыста, ахæм хабар. Уæдæ йæ ауадздзысты? Уæдæ 
фервæзт? 
Лæппулæг æнцад лæууыд, йæ сæр æруагъта, æрæджиау 
загъта: 
— Цы диагноз дын сæвæрдтой, уый æвзæр у, уый ахæм 
низ у æмæ тагъд чи нæ дзæбæх кæны, адæймагимæ цæрæнбон- 
ты æмдзу чи кæны. 
— Цы низ ыл баныхасын хъуыд, уый фæлмæнкъæлæтджы- 
ныл бадджытæ хорз зыдтой. 
—Вялотекущая шизофрения... Цы у уыцы низ? Адæй- 
магмæ кæцæй æрбахъуызы? Йæ дзæмбыты чи бахауы? 
Цæмæн? Уыцы æвирхъау низ кæй зонд æмæ зонды ахъары, 
кæй туджы бацæуы, уый цы уавæры вæййы? Цæмæй хицæн 
кæны иннæ адæмæй? Цы ног миниуджытæ йæм фæзыны?.. 
Мин æмæ мин фарстайы, сæ иу иннæйы фæстæ размæ йæхи 
æппæрста. Уыцы æлхынцъ, уыцы суйтæ фарстатæн дзуапп 
раттыны тыххæй цал æмæ цал чиныджы æмæ уацы бакастæн. 
Афтæ мæм кæсы, цыма уыцы гæбæр низ цы у, уый бирæ 
дохтыртæй хуыздæр базыдтон. Æмæ шизофренийы ахæсты 
258 

чи бахауы, уымæ цы миниуджытæ вæййы, диссаг, уыдонæй 
иу дæр Дзибусмæ нæ ардтон. Йæ алы фæзылд, йæ алы ныхас, 
йæ алы хъуыды дæр ын сасирæй луарæгау луæрстон, мик- 
роскопæй йæм кастæн, фæлæ дзæгъæлы. 
— Шизофренийæ рынчын, Дзибусы психрынчындонмæ чи 
баппæрста, уыдон сæхæдæг уыдысты. 
— Уыцы диагноз ын чи сæвæрдта, уыцы дохтырæн цы 
загъдæуа! Уый дохтыр нæу. 
— Дохтыр дæр аххосджын у, диагноз уый сæвæрдта, фæлæ 
уый бынтон аххосджын нæу. Уый æххæст кодта кæйдæр бар- 
джын бардзырд. 
— Уæддæр, табу Хуыцауæн, ацы зæххыл нырма ис æцæг 
адæймæгтæ. Зæгъæм, рынчындоны Дзибусмæ цы дохтыр каст, 
уый. Зонгæ-зонын йæхиуыл æндзæрста, йæхи арты цæхæрмæ 
æппæрста, фæлæ ахызт уыцы зындоны сæрты. Æппæты ахс- 
джиагдæр ын разынд—адæймаг, адæймаджы сыгъдæг ном. 
— Æмæ уæдæ, кæд мæм ницы лаз и, уæд мæ цæуыннæ 
ауадзут?-— бафарста дохтыры Дзибус. Уый цасдæр ницы дзыр- 
дта, рудзынгæй кæдæмдæр каст. Æрæджиау, уынæргъæгау 
ныуулæфыд æмæ загъта: 
— Нырма дын уадзæн нæма и.— Йæ хъæлæс къæзыд, рызт. 
Дзибус уый размæ дæр къуырма нæ уыд, фæлæ уæд йæ уавæр 
ноджы хуыздæр бамбæрста. Цæмæй Дзибус ацы зæххæй бын- 
дзы сæфт фæкодтаид, ахæстонмæ йæ баппæрстаиккой, уый 
тыххæй цыдæр фыдракæнд, цыдæр аххос ссарын сæ къухы 
нæ бафтыд æмæ йын уæд рахастой ноджы æвирхъаудæр 
тæрхон: баппардзысты йæ æррадонмæ. 
— Куыд ничи дæ базона, афтæмæй дæ санитар скæн- 
дзыстæм. Æххуыс нын кæндзынæ,— загъта дохтыр. Æмæ 
æртæ къуырийы Дзибус рынчын дæр уыд, санитар дæр, 
сæйрагдæр та — дохтыры хæлар. 
— Уым иу бон фæуын дæр хъаймæт у. 
_— Милионтæ мын куы фидиккой, уæддæр дзы нæ бакусин. 
Уырдæм-иу куы фæцæйцыдтæн, уæд-иу мæ зæрдæ йæ бынаты 
нал уыд, цыма ингæнмæ цыдтæн. Æмæ уырдæм фæндаг 
æнцондæр у, адæймаг иу бон райгуыры æмæ иу бон амæлы. Æз 
та æртæ къуырийы дæргъы алы бон дæр сау ингæнмæ цыдтæн. 
— Уæд ма Дзибус та, мæгуыр... 
— Æвæццæгæн, дунейы адæймаг мах бæстæйæ æнæбардæр 
никæм уыд. 
— Гæххæттыл фыстæй тæккæ сæрибардæр адæм, æцæгдзи- 
надæй та — цагъартæ. 
— Кæд ныртæккæ рæстæг цыфæнды змæст у, хæлц æмæ 
дарæсæй стыр хъуаг æййафæм, уæддæр нæ адæм ахæм рæстæ- 
джы никæдма цардысты, сæрибары ад фыццаг хатт банкъард- 
там. 
259 

—- Иуæй-иутæ дзы фырхæлæфæй куы фæхуыдуг уой, уымæ 
сæ бирæ нал хъæуы. 
— Æвдай азы дæргъы советон адæймаг искуы йæ хъуы- 
дытæ æргом зæгъын бауæндыд? Æвдай азы дæргъы нæ дзыхтæ 
цъуттабастæй фæдардтам. 
— Ныр та дзы бæрц нал зонæм. Де ’взаджы кæрон фыц- 
цаг цы ныхас абада, уый ныггæрах кæн. 
— Дзибус цы рæстæджытæм бæллыд, цы рæстæджытæм 
куывта, уыдон, бæргæ, ралæууыдысты, фæлæ дзы ницы ацард. 
— Рацарæзты фæстæ цы бонтæ ацард, уыдон нымадта йæ 
царды тæккæ амондджындæр бонтыл. Фондз азы йыл фондз 
боны хуызæн агæпп кодтой. 
— Бæгуы нæу, фондз азы фондз боны хуызæн кæуыл агæпп 
кодтой! Ныр та Дзибусæн уыцы фондз азы секунд фестадыс- 
ты. Секунд дæр дзы нал и. Ныр Дзибус рæстæгмæ ницыуал 
бар дары. 
Махар та мæрддзыгоймæ цæсты тигъæй ракаст. Цал æмæ 
цалæм хатт? Уыдон æй нæ бафиппайынц. Сæ зæрдæбын ны- 
хасæй сæ уымæ не ’вдæлы. Цымæ Дзибусы кæд æвæрынц? 
Райсом? Иннæбон? Хъуамæ йæ йæ фæстаг фæндагыл кæрæй- 
кæронмæ Махар афæндараст кæна. Æмæ табуафси, аласдзæн 
æй. Йæ куыст мæрдтæ ласын у æмæ йæ ласы. Цы уæлдай 
йын у? У! Уыцы чызг... Куы амард, ууыл цал азы рацыд? 
Æнæхъæн дыууæ азы. Уæддæр дзы нæ рох кæны, 
æнæнхъæлæджы зæрдыл æрбалæууы. Йæ ном дæр ын базыд- 
та. Мирæ. Йæ бинонтæ чи сты, сæ мыггаг кæмæй у, суанг ма 
уый дæр базыдта. 
Махар бирæ хæттыты чырынмæ кæсгæ дæр не ’ркæны. 
Æмæ йæм цæмæ кæса? Цы йæ хъуыддаг и? Чифæнды дæр 
уæд: зæронд ус у æви зæронд лæг, æрыгон æви дзидзидай, 
аварийы бахауд, исчи йæ амардта æви Хуыцауы низæй цæуы 
йе ’цæг дунемæ... Цы йæ хъуыддаг и? Æппынфæстаг, чырыны 
дуртæ дæр сæвæрæнт — аласдзæн сæ. Хуыцау йæ зонæг, уæд 
цæмæндæр машинæйæ рахызт, минут-дыууæ минуты йæ цуры 
алæууыд æмæ адæмы размæ бацыд. Цыма йæ æнæмæнгæй 
чырыны цур æрлæууын хъуыд, афтæ йæм адæмы æхсæнты 
йæхи байста. Æмæ мардыл йæ цæстытæ ахаста. Иу хатт, 
дыууæ хатты... Æнхъæлдæн, йæ цæстытæ дзы ратонын нал 
куымдтой. Кæйдæр ын йæ зæрдыл лæууын кодта, фæлæ йе 
’рымысын йæ бон нæ уыд. Зыдта йæ. Фæлмæй зынæгау-иу 
æм æгасæй æрбазынд, фæлæ бæлвырд зæрдыл нæ лæууыд. 
Стæй... Цыма йын чидæр йæ тых-йæ бонæй йæ уалхъус ныц- 
цавта, афтæ ныккæрзыдта, йæ буары уазал риз ацыд, чы- 
рынæй йæ цæстытæ аскъæфта, иуварс рацыд. Уый у... Уый 
у... Мирæ. Фæстæмæ фæкаст. Тарст, сонт каст. Исчи йæм 
260 

куы фæкомкоммæ уа, уæд... Уæд цы? Иуварс æрлæууыд, фæлæ 
уæддæр йæ цæстытæ мардæй ратонын нæ комынц. Бæрзонд 
фæтæн ных, сау бæзджын æрфгуыуæ, йæ дзыккутæ — уæхсчы- 
ты онг, фырсауæй æрттивынц, йæ рустæ лæгъз, æвæццæгæн сæ 
пудрæ æмæ ахорæнæй фæхъæстæ кодтой æмæ уыцы цардхуы- 
зæй зынынц: сырхварс фæткъуытæ, бавнал сæм, дæ уырзтæ 
сыл фæлмæн ахæсс; йæ былтæ мардæй дæр нæ фендæрхуы- 
зон сты: пух, сырх, фæлмæн, цыма бахудынмæ хъавынц. 
Махары та йæ къæхтæ сæхи æгъдауæй чырынмæ бахас- 
той. Хæрз хæстæг æм лæууы. Хорз æй уыны. Хуызæй-хуыз- 
мæ, дам, лæг амардæуыди, кæд уый нæу, уæд та? Уый у! 
Мирæ! Уæддæр бафæрсын хорз у. Æмæ Махар йæ фарсмæ, 
йæхи карæн лæгмæ разылд æмæ йæ сабыргай, былты змæлдæй 
бафарста: 
— Йæ ном цы хуынди? 
Лæг æм разылд æмæ йæм дзагъыр цæстытæй æрбакаст, 
ома кæй зианмæ ’рбацыдтæ, уый нæ зоныс? 
— Æз катафалкæйы скъæрæг дæн. 
— А-а. Йæ ном Мирæ. 
Уый у! Мирæ! Махар æй хорз хъуыды кæны. Æмæ... Йæ 
зæрдæйы гуыпп-гуыпп æм хъуыст. Цыдæр уысм æм афтæ 
фæкаст, цыма зæрдæйы сонт дзæхст-дзæхст йæ фарсмæ уыцы 
лæгмæ дæр хъуысы. Йæ улæфт куыддæр фæкъуыхцы. Уæддæр 
та æнæ бафæрсгæ нæ фæлæууыд: 
— Нырма хæрз æрыгон чызг... Æмæ цы кодта? Исты 
бæллæх æви Хуыцауы низæй?.. 
Лæг æм йæхи хæстæгдæр разылдта æмæ, йæ ныхас Махар 
йеддæмæ куыд никæмæ фехъуыса, ахæм сабыр хъæлæсæй, 
сусæгæй дзурæгау загъта: 
— Ныры фæсивæд... Бакæс-ма йæм. Хуры тын, зæды хуы- 
зæн, фæлæ... Уыцы æрыгонæй къухæй-къухмæ ацыд, 
адзæгъæл. Фæстагмæ кæимæ фемдзæхтон — Хуыцау йæ 
зонæг. Се ’хсæн цы æрцыди, цы нæ байуæрстой, чи сын цы 
зоны? Акодтой йæ æвирхъау мард, йæ зæрдæ йын кардæй 
ныккодтой цыппар цæфы, Терчы был. 
«Æвгъауаг»,— йæхицæн дзурæгау загъта Махар. Йæ уæн- 
гты та ихæнриз ацыд, цыма кæцæйдæр, адæймаг кæмæй 
ныккæрзы, ахæм уазал æрбакалд. Йæхи æнæдзургæйæ са- 
быргай иуварс айста. Чырынмæ хæстæг нал бацæудзæн! Йæ 
машинæйы сбадт. Цы диссаг у цард! Йæ сæр банкъуыста. Йæ 
цæстытæ доны куы нæ разиликкой... Бирæ хæттыты йæ ма- 
шинæйæ хизгæ дæр нæ ракæны, уæд ныр цæмæн рахызт? 
Мардмæ хæстæг цæмæн бацыд? Цы хъуыддаг æй ис? Цыдæр, 
цыдæр æгæрон тых ис ацы зæххыл æмæ уый адæймаджы йæ 
фæстæ ахоны, мæнæ ныр Махары куыд ахуыдта, зæрдæйæн 
æнæ иу ныхасæй хабар куыд фехъусын кодта, афтæ. 
261 

Мирæ... Фыццаг хатт куыд æнæнхъæлæджы рауад сæ 
фембæлд, ныр дæр та афтæ. Арвæй дур æрхауæгау. Алцыдæр 
Махарæн йæ зæрдыл хорз лæууы. Уыд дыууæизæрастæу. 
Сæйраг посты цур. Махар уым Мирæйы амондæн фæци. Ма- 
хар йæ хæдтулгæйы куыд сбадт, мотор скусын кæнон, зæгъгæ, 
афтæ æвиппайды машинæйы фæмидæг хæрз æрыгон чызг. 
Растдæр зæгъгæйæ — фæмидæг нæ, фæлæ, цыма йæ исчи 
æхсгæ æрбакодта, афтæ йæ тъæпп фæстаг бадæныл фæцыд. 
Йæхи къуыммæ нылхъывта. Уый уыд тарст тæрхъусы, тарст 
сырддонцъиуы хуызæн, йæ хъоппæг ирд цæстытæ æрттывтой, 
сыгъдысты, цæхæртæ калдтой, доны зылдысты. Махар фæкуыд- 
дæр, йæ мидбынат æдзæмæй аззад: чи.у ацы чызг, кæцæй 
æрбахауд, цы йæ хъæуы? Афæрса йæ, афтæ йын чызг йæ 
сæры змæлдæй ацамыдта: ам ма лæууæд, ацæуæд, æрмæст 
тагъддæр. Йæ цæстæнгас, йæ буары алы стъæлфтæй дæр куырд- 
та: бахъахъхъæн мæ, ма мæ схъæр кæн, бирæгъты амæттаг 
мæ ма бакæн, мæ сæр де уазæг. 
Махар хъуыддаг фембæрста: чызгыл цыдæр бæллæх 
æрцыд, кæнæ йын цыдæр къулбадджытæ, цыдæр наркомантæ 
тыхми бакæнынмæ хъавыдысты. Æмæ ралыгъд, «Москви- 
чы» йæ сæр фæцавта. Махары сæры арвæрттывдау атахт: 
æцæгæлон, æнæзонгæ, уый размæ йæ фыны дæр кæй никæд 
федта, ахæм чызг... Æмæ уый тыххæй исты фыдбылызы куы 
бахауа, уæд та? Кæд йæхæдæг у аххосджын, кæд кæмæй ра- 
лыгъд, уыдон нæ, фæлæ сæ йæхæдæг сардыдта йæхиуыл? 
Хъуамæ йæ рахизын кæна. Фæлæ та йын йæ цæстытæм 
фæкомкоммæ. Уыдон куырдтой, домдтой: Махар тагъддæр 
иуварс ацæуæд, чызджы бирæгъты æвджид ма ныууадзæд. 
Æмæ Махар ницæуылуал ахъуыды кодта, дæгъæл фæзылд- 
та, газыл афтæ тынг ахæцыд æмæ машинæ, цыма уый дæр 
тæрсгæ фæкодта, афтæ размæ йæхи аппæрста. Кæдæм, уыцы 
уысм Махар уымæн ницыма зыдта. Æрмæстдæр размæ! 
Фæстæмæ иу хатт дæр нæ фæкаст. Машинæ горæтæй куы 
фæхицæн, уæд ын куыддæр фенцондæр, æхсызгонæй сулæ- 
фыд. Цыма æцæгæй дæр чызджы бирæгъты дзыхæй байста, 
афтæ йæм фæкаст. Кæмæй ралыгъд, кæд уыдон уыцы 
æвирхъау наркотиктæй сæхимæ хорз фæкастысты, уæд сын 
уæлдай нæ уыд, уæд сын денджыз — уæрагмæ, уæд уыдон 
æнæсæр уасджытæй уæлдай не сты. Æмæ ахæмтæй хи хъахъ- 
хъæнын хъæуы. Махар, фæсте йæ расурдзысты, уымæй нæ тарст. 
Фæлæ цы нæ вæййы. Ныццæвут мæ, зæгъгæ, сæм йæ риу нæ 
бадардтаид. Хъуыддаг уымæ куы æрцыдаид, уæд цæхæр калы, 
ахæм бамбаца йæм, кард, алмасийæ цыргъдæр. Æмæ йæ къух- 
ты февзæрдаиккой. Махар йæ машинæйы æнæ хæцæнгарз дæс 
метры дæр нæ цæуы, сæркъуыртæй бæстæ байдзаг æмæ... 
262 

Махар йæ хæдтулгæйы цыд ноджы фæсабырдæр кодта, 
фæстæмæ ракаст. Æнхъæлдта: чызг йæ цæссыгæй йæхи æхсы. 
Æмæ йæ уæнгты уазал риз ацыд, фæтарст, кæд исты кодта. 
Уымæн æмæ чызг къуыммæ йæхи нылхъывта, йæ сæр 
æрзæбул, йæ цæстытæ уыдысты æхгæд. Махары сæры ар- 
вæрттывдау атахт: йе ’нахуыр бæлццон амард. Æмæ машинæ 
цæхгæр фæурæдта, иу стъæлфтæн йæ цуры февзæрд. Чызг 
базмæлыд, йæ сæрыл схæцыд, фæлæ нæ ракаст. Ницы йын у, 
æгас у! Махары уæнгты æхсызгон уылæн ацыд. Æхсызгонæй 
сулæфыд. Цы нæ вæййы! Фыртарстæй, зæгъæм, йæ зæрдæ 
исты кодта, уæд... Уымæн уæвæн и?.. Алцæмæн дæр уæвæи 
и. Æмæ Махар æнæ аххосæй, хуыздæр æнхъæл лæгмарæгæй 
агæпп ластаид. Уæд йе ’нахуыр бæлццон цæмæн афтæ тар 
фынæй кодта, уый фæстæдæр базыдта. Фыртæссæй, фыр- 
тыхстæй, фыркатайæ. 
Махар машинæ аууон ранмæ базылдта. Æрлæууыд. Зæхмæ 
рахызт, уæддæр чызг нæма райхъал. Цасдæр æдзæмæй алæу- 
уыд, стæй фæстаг бадæны чызджы фарсмæ сбадт. Разæй нæ, 
фæлæ фæстаг бадæны. Цæмæн, уый ныр дæр нæ зоны. Æмæ 
чызгмæ каст. Æхсæрдæс-æвддæсаздзыд чызг, нырма хæрз 
æрыгон. Йæ сырх пух былтæ-иу базмæлыдысты, цыдæр æна- 
хуыр тарст тæпп-тæпп-иу бакодтой. Иу рæстæг фестъæлфыд, 
чысыл ма, уæд йæ сæр дуары рудзынгыл бахастаид. Фæлæ 
уæддæр нæ райхъал. Махар ын йæ къухыл йæ уырзтæ ахас- 
та, йæ арм ыл æруагъта. Ма тæрсæд. Ма тæрсæд. Нырма хæрз 
æвзонг чызг... Кæд ын, мыййаг, тыхми бакæнынмæ хъавы- 
дысты? Ахæм æрыгон чызгæн! Æмæ уæд уыдон адæм нæ 
уыдысты, фæлæ лæгсырдтæ, хъæддæгтæ! Цæрæнбонтæм йæ 
тарст нал ссæудзæн. Цы рæсугъд æрфгуытæ йын и! Сæнтсау. 
Цыдæр уæздан æмæ цыдæр фæлмæндзинад сæ гуыры. Йæ 
рустæ, æвæццæгæн, се ’рдзон гаччы сбадтысты — сырхбын, 
сырхварс фæткъуыты хуызæн. Уыцы лæгсырдтæ хорз ны- 
вонд равзæрстой сæхицæн, фæлæ сын æй Хуыцауы цæст нæ 
бауарзта, табу йын æрбауæд. Махары фæрцы аирвæзт. Абонæй 
фæстæмæ Махар ацы чызгæн йæ ирвæзынгæнæг у, йæ Уас- 
тырджи. Цы адджын фынæй кæны! Махары къух фезмæлыд, 
хæрдмæ ссыд. Уыдта йæ. Фæлæ цыма кæйдæр къух у, ницы 
бар æм дары, цыдæр ахæм æнахуыр уавæры уыд. Йе ’нгу- 
ылдзтæ чызджы русыл аныдзæвдысты. Уый хуымæтæджы 
адæймаджы рус нæ уыд, фæлæ хур, цæхæр. Æмæ йæ уырзтæ 
ссыгъдысты. Иæ къух йæхицæй кæй у, уый банкъардта. Йе 
’нгуылдзтæ чызджы русыл аныдзæвдысты, семæ цы,тæвд, 
цы хъарм рахастой, уый æнæхъæн буарыл апырх. Æнхъæлдæн, 
чызджы рус куыд судзы, афтæ йæхи дæр ссудзынмæ бирæ нал 
хъæуы. Йæ сæр иуварс азылдта. Хъуамæ сыста, чызджы райхъал 
кæна, цæуын сæ хъæуы, йæ цуры афтæ кæдмæ баддзæн. 
263 

Фæлæ Махар нæ сыстад, цыдæр тых æй бынмæ нылхъыв- 
та, йæ буар куыд сыгъд, уый æнкъардта. Чызгмæ та бакаст. 
Цы рæсугъд у! Йæ цæстытæ йыл сæрæй бынмæ æрхаста. Йæ 
зæнгтæ æрдæггом, тымбыл дзаг риутæ... Чызг куы сулæфы, 
уæд зына-нæзына хæрдмæ ссæуынц, цыма скæсынмæ 
хъавынц, цыма Махармæ сæ мидбылты бахудынмæ хъавынц. 
Цыдæр уысм æм афтæ фæкаст: ныртæккæ кофтæйы 
æгънæджытæ байгом уыдзысты æмæ, чи зоны, иырма нæлгой- 
маджы къухтæ кæуыл нæма аныдзæвдысты, уыцы дыууæ 
æлвæст риуы разындзысты. 
Махар фестъæлфыд. Уыдон цы хъуыдытæ сты? Йæ чызгæй 
дæр кæстæр чи у, уый тыххæй ахæм хъуыдытæ!.. Йæ мидбы- 
наты базмæлыд, фæлæ нæ рахызт. Цыдæр тых æй ныууыгъ- 
та, ахæм тынг, æмæ йæхæдæг нæ, фæлæ машинæ дæр базмæ- 
лыд. Æви йæм уый кæсгæ афтæ фæкодта?.. Фæтарст, чызг 
куы фесхъиуа, куы райхъал уа. 
Æмæ æцæгдæр райхъал. Æрмæст, Махары цы тых ныу- 
уыгъта, уымæй нæ. Йæхи æгъдауæй. Ракаст. Йæ сау хъоппæг 
ирд цæстытæ уæрæх байгом сты, цасдæр рæстæг афтæмæй 
баззад. Цы тар фынæй ацис, уый фæстæ, æвæццæгæн,кæм и, 
уый цыдæр уысм йæ сæр нæ ахста. Стæй алцыдæр фембæрс- 
та. Махармæ бакаст, цыма йæ рагæй зыдта, йæ хорз хион 
уыди, афтæ æмæ загъта: 
— Æмæ уыдон цы фесты? 
Чи уыдон, уымæн Махар ницы зыдта. Фæлæ ныхас цæ- 
уыл цæуы, уый æмбæрста. 
— Ма тæрс, ныр æдас ран дæ. 
— Уыдон... Уыдон лæгсырдтæ сты. Уыдон...— Чызгæн 
йæ зæрдæ æрбауынгæг æмæ йæ ныхас фескъуыд, йæ кæ- 
уындзæг йæ хъуырмæ схæццæ, йæ цæстытæ доны разылдта. 
Цыма хæрз гыццыл чызг уыд, афтæ сæ уыцы æнæфсæрмæй 
йæ армытъæпæнтæй асæрфта, Махармæ бакаст æмæ йæ ба- 
фарста: 
— Адæймагыл æууæнк ис æви нæй?— йæ цæстытæ дзы 
нал иста, дзуапп дзы агуырдта. Махар рагæй фæстæмæ дæр 
ахæм хъуыдыйыл хæст у: адæймагыл æууæнк нæй. Фæлæ 
æвзонг, тарст чызджы зæрдæ бынтондæр куыд ностæ, куыд 
цæнкуылтæ кодтаид? Æмæ загъта: 
— Адæм æмхуызон не сты, се ’ппæтмæ иухуызон цæстæй 
кæсын нæ хъæуы. 
— Æцæгдæр, зæгъæм, мæнæ ды,— чызджы цæстæнгас æмæ 
хъæлæс фæирддæр сты, йæ цæсгом фæрайдзаст. Йæхимидæг 
куыддæр базмæлыд, æмæ цыдæр уысм Махармæ афтæ фæкаст, 
цыма йын йе ’нахуыр бæлццон, йæхи чызг-иу гыццылæй 
йæ сæр йæ риуыл куыд авæрдта, афтæ авæрынмæ хъавы. 
Махар чызджы уæхсчытыл йæ къухтæ æрæвæрдта. Раст 
264 

ахъуыды кодта, чызг ын æцæгдæр, йæ риуыл йæ сæр бауагъ- 
та, йæ дæллагхъуырмæ йын йæ цæсгом нылхъывта, сывæл- 
лон йæ ныййарæджы риумæ йæхи куыд нылхъивы, афтæ. 
Æмæ та Махар загъта: 
— Ма тæрс. Ныр мацæмæйуал тæрс.— Кæмдæр йæ сæры 
ферттывта: æрбахъæбыс æй кæна, фыд йæ чызджы куыд 
æрбахъæбыс кæны, афтæ. Фæлæ. фембæрста: нæ! Кæйдæр 
чызгæн афтæ æрбахъæбыс кæнæн нæй. 
— Уыдон... уыдон... 
— Сæ кой дæр æмæ сæхæдæг дæр авд тары фæуæнт. 
— Бæргæ, фæлæ... цыма зæххыл фылдæр ахæмтæ цæры, 
афтæ мæм кæсы. 
— Адæмы æмæ цард дæхицæн ма æнад кæн.— Махар уыцы 
ныхæстæ былалгъæй нæ загъта. Зæрдæбынæй. Адæмы фарн 
бирæ у, цард зынаргъ у.— УыДон ныууадз. Дæ ном цы хуи- 
ны? Хъуамæ дын дæхи хуызæн рæсугъд ном уа. 
Чызг æм бакаст. Цыдæр фæлмæн, цыдæр æнахуыр æууæнк- 
джын каст. Йæ цæстæнгас ыл ацы хатт фылдæр афæстиат, 
бирæ фылдæр. 
— Мæ ном — Мирæ,— загъта чызг, цыма йæ ном зæгъын 
æфсæрмы кæны, афтæ. 
— Тынг рæсугъд ном. Æмæ уæддæр цы ’рцыд? Куыд?— 
Чызджы фæрсын аив нæ уыд, нырма йæ зæрдæйы хъæдгомы 
туг йæ кæлынæй нæма банцад æмæ йæ ногæй фæцагайай, 
уый аив нæ уыд, фæлæ йæ фæрсгæ дæр куыннæ бакодтаид?.. 
Искуыдæр ма уый уыд æмæ дæ машинæйы æнцад бадыс, дæ 
хæдтулгæ фезмæла, зæгъгæ, афтæ æваст дуар фегом æмæ 
æрбасæррæтт кодта уды къæртты хуызæн æрыгон чызг æмæ 
къуыммæ йæхи нылхъывта?.. 
— Æз... Уыцы тас мæ уæгъд никæдуал суадздзæн. Æз...— 
йæ хъуыр ахгæдта, йæ сæр иуварс азылдта. Кæнæ йæ бон 
дзурын нал уыд, кæнæ йæ дзурын нæ фæндыд. 
— Дæхиуыл фæхæц, дæхи ма тыхсын кæн,— æмæ Махар 
йæ къухыл схæцыд, хъуамæ йæ армытъæпæн чызджы сæрыл 
ахæсса, фæлæ йæ цонг ауыгъдæй аззад. Йæ зæрдæйы сонт 
тæлфт æм райхъуыст, улæфт фæтагъддæр. Цыдæр уысм æм 
афтæ фæкаст, цыма йын уæлдæф нал фаг кæны. Хуыцау хорз 
æмæ Мирæ уыйырдæм нæ каст, æндæр дзы цыдæр уысм 
Махары цæстытæ куыд ныссагъдысты, Махар сæ ратонын 
куыднæуал фæрæзта, уый æнæ. бафиппайгæ нæ фæуыдаид. 
— Æваст «Жигули» мæ цуры дзыхълæуд фæкодта æмæ... 
— Æмæ?— Махарæн дæр йæ хъæлæс къæзыд. Йæ мид- 
буар цыдæр æнахуыр ивддзинæдтæ цыд, цыдæр тæвд уылæн- 
иу буары аивылд, куы та-иу куыддæр уазал кодта, йæхи- 
мидæр куыддæр тыхст. 
...— Æмæ фæстаг бадæнæй дыууæ лæппуйы рагæпп код- 
265 

той. Æвиппайды. Æнæнхъæлæджы. Сырдты хуызæн мыл 
сæхи ныццавтой. Мæнæн мæ бон дзурын нал уыд, фырмæстæй 
мæ зæнгтæ фæцудыдтой, нал мæ урæдтой. 
— Уыдон адæм нæ уыдысты, фæлæ сырдтæ. 
— Сæ иу мын мæ сахат ратыдта. Иннæ мын мæ хъус- 
цæджытæм фæлæбурдта,— Мирæйы цæстытæ та доны разыл- 
дысты, йæ кæуын йæ хъуырмæ схæццæ. Фæрсын æй нæ 
хъуыд, фæлæ... 
— Ныр мацæмæйуал тæрс. 
— Мæ хъуырыл, уыд... сыгъзæрин рæхыс. Æмæ йæ 
лæппутæй иу рарæдывта. Æз сæ мæхи тыдтон, мæхи иуварс 
æппæрстон, фæлæ мæм, æвæццæгæн, сывæллоны хъару дæр 
нал уыд,— цæссыгтæ та йæ рустыл æруадысты, йæ буар ризы, 
йæ улæфт ферхæцы. 
«Ма ку, ма ку». Кæугæйæ дæр куыд æнахуыр рæсугъд 
уыд! 
— Цыдæр уысм сæ феуæгъд дæн. Æмæ, загътон, 
аирвæзтæн. Мæ къухдарæн, мæ хъусцæджытæ æмæ мын мæ 
сыгъзæрин рæхыс байстой. Цы ма сæ хъæуы? 
— Бирæгътæ! 
— Йæхи дæр ын æрбаппарут!— рахъæр сæм кодта, шофы- 
ры фарсмæ цы лæппу бадт, уый. Æвæццæгæн, уый сæ раза- 
монæг уыд, сæ хицау. Æмæ мæ ногæй ацахстой, мæ цæнгтыл 
мын фæхæцыдысты. Æз мæхи иуварс аппæрстон, лыгъдтæн, 
мæ хъæлæсыдзаг хъæр кодтон, мæхи сæ тыдтон. Фырадæргæй 
лæппутæй иуы уæхскмæ фæлæбурдтон. Дæндагæй. Æмæ йыл 
мæ тых-мæ бонæй ныххæцыдтæн. Æвæццæгæн, дзы чъепс 
феппæрстон. Лæппу фестъæлфыд, цыдæр æнахуыр хъæддаг 
хъæр дзы райхъуыст, феуæгъд мæ кодта. Иннæ лæппу уымæ 
гæсгæ федзæм. Æмæ уæд мæхи иуварс аппæрстон. 
— Уыдон адæмы ном худинаггæнджытæ сты. 
— Ралыгъдтæн, тигъыл фæзылдтæн æмæ — дæ машинæ. 
— Ныр мауал тæрс... 
— Æмæ нал тæрсын,— скаст æм йæ сау хъоппæг цæстытæй 
Мирæ. Цыдæр бирæ йыл афæстиат сты. Цыдæр æнахуыр тых 
сæ ивылд, æмæ Махар йæхимидæг базмæлыд, фæтыхст. 
— Сæйрагдæр та цы уыд: мæ дзыхыдзаг хъæр кодтон. 
Цалдæр адæймаджы нæ рæзты æрцыд, фæлæ дзы иу дæр не 
’рлæууыд. Диссаг, адæм кæрæдзийæн афтæ æцæгæлон цæмæн 
сты? 
— Мирæ, куы ма дын загътон, се ’ппæт иухуызон не сты. 
— Зæгъæм, мæнæ ды.— Чызг та йыл йæ сау хъоппæг 
цæстытæ ахаста.— Ды мæ ирвæзынгæнæг дæ, ды мæ Хуыцау 
дæ.— Æмæ йын йæ уæхсчытыл йæ къухтæ æруагъта, йæхи 
йæм балхъывта, йæ сæр Махары дæллагхъуырмæ бакъул. 
Æмæ уый размæ Махары уæнгты цалдæр хатты цы уазал риз 
266 

ацыд, йæ уæнгты та ахæм уазал риз аивылд, йæ зæрдæйы 
сонт тæлфт ацы хатт хъуыст ноджы хъæрдæрæй, фæлæ йæ 
не ’нкъардта. Уый уыд расыджы хуызæн, йæ сæр зылд, цыдæр 
уысм-иу кæм и, уый нал хатыд. Йæ къухтæ, йæ цæнгтæ 
змæлыдысты, Мирæйыл тыхстысты, фæлæ сæ æруромын нæ 
фæрæзта. Цы ми кæны, цалдæр минуты фæстæ цы æрцæудзæн, 
уый æмбæрста, фæлæ йæ буары бацыд æндæр Махар æмæ 
уыцы Махармæ ницы хъуыст. Йæ къухтæ Мирæйы цæсго- 
мыл тæлфыдысты, йæ урс дæллагхъуыр зылдысты, цалдæр 
хатты чызджы риутыл æруадысты. Æрыгон чызджы буарæй 
йыл цы тæвд æмбæлд, уый йæ уæнгты æнхъæвзта. Йæ былтæй 
чызджы былтæ ахста, уый сæ иуварс скъæфта, æмбæхста сæ, 
фæлæ сæ уæддæр ардта. Æмæ-иу йæ былтæ чызджы былтыл 
куы аныдзæвыдысты, уæд æм афтæ каст, цыма цæхæры 
къæрттытыл æндзæвыдысты, цы уысм-иу сыл фæхæст, уыцы 
уысм-иу æм афтæ каст, цыма хъарм, ногдыгъд æхсыр нуазы. 
Махар моладзан уыд? Æппынфæстаг, йæхи тынг куы 
фæндыдаид моладзан уæвын, уæддæр Хуыцау адæймагæн цы 
радта, æрдз ын цы саккаг кодта, уымæй лидзæн нæй, 
æмбæхсгæ дæр дзы нæ бакæндзынæ, адæймаджы æрдзон сконд 
йæхионтæ домы. Æмæ цæмæн хъуамæ баныгæна Махар йе 
’нкъарæнтæ? Цæмæн хъуамæ цæуа йе ’рдзон сфæлдысты 
ныхмæ? Фæлæ æнæрдыст фыркъайы хуызæн дæр никæд уыд, 
алы сылгоймаджы юбкæйы бынмæ никæд каст æмæ кæсы. 
Алцæмæн дæр æгъдау и, бæрц. Сæмбæлд сылгоймæгтимæ. 
Æмæ цы бафиппайдта: йæ зæрдæмæ дзы тынгдæр чи цыд, 
уыдонæн сæ былтæ ногдыгъд хъарм æхсыры тæф кодтой. 
Æмæ-иу æм цыдæр уысм афтæ каст, цыма сылгоймаджы 
былтæй æхсыр нуазы, кæддæр-иу сывæллонæй райсом ра- 
джы ногдыгъд хъарм æхсыр куыд адджынæн нозта, афтæ... 
Мирæйæн батæ кодта тыххæй, цыма сæ давгæ кодта, афтæ, 
æмæ йæ уый цымыдис арты тынгдæр æппæрста, цыдæр æхсыз- 
гон сусæгдзинад йæ алыварс тыхст. Фæстæдæр йæхи мин æмæ 
мин хатты фарста: уæд ыл цы æрцыд, йæ рохтæ цæмæн суагъ- 
та? Уыцы артмонцты цæмæн бахауд? Йæ алы акъахдзæфыл 
дæр раздæр бæстон чи ахъуыды кæны, йæ алы ныхас дæр 
раздæр бæстон чи баууилы, уый афтæ цæмæн бакодта? Цы 
фæци йе ’рвонгдзинад? Цы, уый фæстæдæр базыдта... Уый 
бахауд йæ нæлгоймаджы туджы уацары, уый йæ йæ уæлных- 
ты систа. Æмæ уым, æвæццæгæн, диссагæй ницы ис. Ма- 
хармæ афтæ кæсы, цалынмæ нæлгоймаг цæра, уадз, фон- 
дзыссæдз азы дæр ыл рацæуæд, уæддæр йæ нæлгоймаджы 
туг нæ амæлдзæн, уæддæр ма, æвæццæгæн, йæ зæрдæ сыл- 
гоймагмæ æхсайдзæн. Фæлæ цымæ Махар Мирæйы уацары 
æрмæст уый тыххæй бахауд? Фондз æмæ ссæдз, дæс æмæ 
ссæдз азы йыл куы цыд, уæд кущ никæд кодта сонт митæ. 
267 

Мирæ... Мирæ йын йæхæдæг радта уыцы бар. Йæ сау дыууæ 
хъоппæг цæсты-иу ыл куыд æрхас.та, куыд æй рæвдыдтой... 
Æппынфæстаг, йæхи йыл цæмæн бакъул кодта, йæ 
дæллагхъуыр йæ сæр цæмæн бауагъта? Фыццаг чи кæмæн 
ахъæбыс кодта? Мирæ Махарæн. Сылгоймаг æмæ нæлгой- 
маджы æхсæн цы æрцæуы, уый Мирæйы нæ фæндыд? 
Фæндыд! Кæд æй нæ фæндыд, уæд йæхи цæуыннæ тыдта? 
Цæуыннæ фегом кодта машинæйы дуар æмæ иуварс йæхи 
цæуыннæ аппæрста?Махар талынджы къудзиты æмæ бæлæсты 
’хсæн уый агуырдтаид? Цæуыннæ! Кæд Мирæйæн йæхи нæ 
фæндыд, уæд Махармæ цæуыннæ лæбурдта? Йæ цæсгомыл 
Мирæйы ныхты фæд цæуыннæ баззад? Цæуыннæ цъæхахст 
кодта йæ хъæлæсыдзаг? Фæдисы цъæхахст? 
Фæстæдæр, уыцы изæр горæтгæрон цы æрцыд, уый Маха- 
ры цæстыты раз куы сыстад, уæд бафиппайдта: Мирæ 
цыдæртæ змæлыд, суанг афтæ бамбарæн дæр уыд, цыма йæхи 
тоны. Уый æддаг бакастæй. Æцæгдзинадæй та?.. Нæ! Йæхи 
нæ тыдта. Махар сылгоймаджы тыххæй базджын чингуытæ 
нæ фæкаст, фæлæ йын цыма цыдæр æмбары, афтæ хъуыды 
кæны. Æмæ ма исчи зæгъæд, сахаты æрдæг, сахаты размæ 
фыццаг хатт цы чызг федтай, уый, кæд цыфæнды хæлд у, 
нæлгоймаг кæд цыфæнды бирæ уарзы, уæддæр йæхи афтæ 
дара? Нæ! Йæ цард хæтынæй чи аразы, йæ буар æхцайыл чи 
уæй кæны, суанг уыцы сылгоймаг дæр æфсоны змæлд уæддæр 
бакæндзæн, ныкъкъæдзтæ æмæ ныттæстытæ уыдзæн. Уымæн 
æмæ йæ уды сылгоймаджы уд цæры. Суанг ма адæймагæн 
йæхи ус дæр куы бахъынцъым кæны. Ома, нæ йæ фæфæнды? 
Уæдæмæ йæ сылгоймаджы уд сдзуры, йæ сылгоймаджы хæс 
феххæст кæны. 
Уæдæ Махар та афтæ хъуыды кæны, æмæ уыцы изæр 
Мирæйы, цы лæппутæ йыл ныххæцыдысты, уыдонæн нæ 
зоны, фæлæ йæ Махаримæ, сылгоймаг нæлгоймагимæ куыд 
фембæлы, афтæ фембæлын фæндыд. Уый афтæ кæй у, ууыл 
Махар иу уысм дæр дызæрдыг нæ кæны. Ау, уæдæ, цъиуы 
лæппын уыд? Æмæ ма уый дæр йæ базыртæ куы базмæлын 
кæны, уый дæр ма фæдисы «цъиу-цъиу» куы ныккæны. Ау, 
афтæ куыд слæмæгъ, афтæ куыд сæнæхъару æмæ, Махары 
йæхицæй куыд ссоны, Махар уый ма æнкъардтаид? Æппын- 
фæстаг, йæ урс-урсид дзæнхъа дæндæгтæй йыл цæуыннæ 
ныххæцыд афтæ, чъепс дзы куыд фæхаудаид. Йæ цæнгтæ 
тихалджытæ фестадысты? Йæ зæнгтæ уæрдæхтæй раивта? Нæ! 
Йæхи фæндыд! Нæ фæлæ кæд Махар йæ монцты уацары афтæ 
бахауд, æмæ ницыуал уыдта, ницыуал æм хъуыст, ницыуал 
æмбæрста? Уымæн уæвæн нæй! Махар йæ зонд никæдма фе- 
сæфта. Уæдæмæ Махар æнæ иу ныхасæй Мирæйы зæрдæйы- 
уаг базыдта æмæ се ’хсæн цы ’рцыд, уый уымæн æрцыд, сæ 
268 

фембæлд райгуырд чызджы зæрдæйыуагæй. Уый Мирæ... Уый 
Мирæ йæхæдæг сбæгънæг кодта йæхи, æрмæст Махары 
къухтæй. 
Уыцы æнæферохгæнгæ изæры фæстæ Махар йæхи мин 
æмæ мин хатты бафарста: цæуыннæ цъæхахст кодта æххуы- 
сагур Мирæ? 0, кæм æрлæууыдысты, уым хæстæг цъиузмæлæг 
дæр нæ уыд, фæлæ фыдуавæры чи бахауы, уый, мæ хъæр 
фехъуысдзæн æви нæ, ууыл фæхъуыды кæны? 
Цыма Мирæ, уыцы изæр, искæимæ фæуон, зæгъгæ, сфæнд 
кодта, Махармæ афтæ кæсы. Чи зоны, лæппуты йæхиуыл 
йæхæдæг сардыдта. Уæдæ æндæр искæмæ цæуыннæ лæбурд- 
той? Æндæр искæйы машинæмæ цæуыннæ æппæрстой? Фæлæ, 
æвæццæгæн, цалдæр куы уыдысты, уæд сæ фæтарст æмæ йæ 
архъан Махарыл баппæрста. Цæуыннæ ис уымæн уæвæн, æмæ 
æрыгон чызг сфæнд кодта: абон цыфæнды куы уа, уæддæр 
хъуамæ мæ чызгондзинадæй мæхи ссæрибар кæнон, зæгъгæ. 
Уымæн гæнæн ис? Ис! Уæдæ афтæ уыд. Йæ цæссыгтæй йæхи 
æхсадта, гæр-гæрæй згъæлдысты. Æмæ цы? Æвзонг чызджы 
царды æрцыд, йæхи зонынхъом куы фæци, уæдæй фæстæмæ 
цæуыл хъуыды кодта, уыцы стыр хъуыддаг, йæ мидзæрдæйы 
ахызт стыр цæлхдуры сæрты. 
Мирæйы уæхсчытæ стъæлфыдысты, йæ хæкъуырцц нæ 
урæдта. Къуыммæ йæхи нылхъывта, цыма йынуазал у, чы- 
сыл ма æмæ гæртт-гæртт кæнын райдайдзæн. Йæ асæй дзы 
ницыуал зынд. Махар ын йæ къухмæрзæнæй, йæ ар- 
мытъæпæнтæй йæ рустæ, йæ цæсты бынтæ сæрфта, узæлыд 
ыл, уæддæр — диссаг — йæ цæссыгтæ уадысты. Раздæры 
хуызæн гæр-гæрæй нал згъæлдысты, фæлæ цыма дард 
кæцæйдæр цыдысты, афтæ лæдæрстысты æмæ лæдæрстыс- 
ты, банцайынхъомыс сын нал уыд. Æмæ Махары сæры 
февзæрд: цалынмæ Мирæ æгас уа, уæдмæ, æвæццæгæн, йæ 
цæссыгтæ лæдæрсдзысты æмæ лæдæрсдзысты. Махар æм дзыр- 
дта, узæлыд ыл, рæвдыдта йæ, фæлæ уымæй иу ныхас не 
схауд, цыма йе ’взаг аныхъуырдта, цыма гоби фестад. Куы 
йæм фæкомкоммæ уаид, йæ цæстæнгас ын куы ацахсид, Ма- 
хар ууыл архайдта, фæлæ чызг йæ цæстытæ æмбæхста, цыма 
йæ хуыссæг ахсы, афтæ йæ цæстытæ фылдæр уыдысты 
æрдæгæхгæд. Æниу, уæдæ, хъуамæ дзагъыр цæстæй каста- 
ид? Йæ царды цы стыр хъуыддаг æрцыд, уый дзы сылгой- 
маджы æфсæрм уагъта. Махар йе ’фсинимæ фыццаг æхсæв 
куы сæмбæлд, уæд дзы уый дæр цалдæр боны йæ цæстытæ 
куы æмбæхста... 
Мирæ ницы дзырдта. Æмæ иу рæстæг Махары сæры 
февзæрд: кæд ыл исты æрцыд, цы нæ вæййы, æрыгон чызг 
æмæ... Уыцы хъуыдымæ йе уæнгты уазал риз ацыд. Æрыгон 
чызг æмæ, мыййаг, кæд тæрсгæ фæкодта, афтæ тынг æмæ — 
269 

фæгоби, йæ хъæлæс фесæфт. Уыцы уысм Махары чызджы 
хъæлæс фехъусын афтæ тынг фæндыд æмæ йын йæ алы ны- 
хасæн дæр стыр æхцатæ бафыстаид. Æмæ чызг йæ сæр иуварс 
куы азылдта, дæ уынд мын тынг зын у, зæгъгæ, уæдМахар 
æхсызгонæй сулæфыд. Æндæр исчи Мирæмæ смæсты уыда- 
ид, фæлæ йæм уый та йæ мидбылты бахудт, æрбахъæбыс æй 
кодта: дæу хуызæн чызг ацы зæххыл нæма рантыст, суанг 
уыцы уавæры дæр Мирæ уыд æнахуыр рæсугъд. Дидинæг! 
Сырх уарди! Раст зæгъын хъæуы, ахæм фембæлды нæлгой- 
маг сылгоймагæй цы æхсызгондзинад райсы, уый дзы нæ 
райста. Уымæн æмæ Махары хъæбысы æрыгон, йæ туг йæ 
дадзинты кæмæн ивылы, ахæм чызг нæ тæлфыд. Махары 
хъæбысы удæгас адæймаг нæ уыд, фæлæ резинæ чызг, фæса- 
рæнты сылгоймаджы мондагмæ цы резинæ сылгоймæгтæ 
фæуæй кæнынц, ахæм. Махар сын цы зоны, кæд сæ федта, 
фæсарæнты никæд уыд, фæлæ газет/гы цы бакаст, уымæ гæсгæ 
афтæ хъуыды кæны. 
Диссаг, уæддæр Мирæ ахæм уавæры цæмæн уыд? Зæххыл 
æй æппындæр ницы æндæвта, æви йæ уæнгтæ афтæ сæнæхъару 
сты æмæ сæ фезмæлын нæ фæрæзта? Фæстаг бадæны къуыммæ 
йæхи нылхъывта. Махар цалдæр хатты бæргæ загъта: цæ- 
уын афон у, фæлæ уый уæддæр æнцад бадт, иу нуар дæр дзы 
нæ фезмæлыд. Æвæццæгæн, афтæ райсоммæ дæр бадтаид. 
Алцæмæн дæр райдиан æмæ кæрон вæййы. Æмæ йæм Махар 
разылд. Мирæйæн йæ уæлæ скодта йæ риуты агъуд. Куыд æй 
рафтыдта, уый нæ зоны, уæд къухтæ сæхи æгъдауæй архай- 
дтой, фæлæ йыл æй куыд скодта, уый хорз хъуыды кæны. 
Куыддæр тыхст, йе ’нгуылдзтыл æнахуыр зыр-зыр бахæцыд, 
чысыл урс цæппузыртæ-иу йе ’нгуылдзты æхсæнæй фæбы- 
рыдысты. Йæ кофтæ дæр ын Махар йæхæдæг скодта. Æмæ 
ма чысыл, уæд та хъуамæ ногæй бахаудаид, чысыл раздæр 
цы уæлвонг æнкъарæнты уацары бахауд, уыдоны уацары. 
Ногæй та йæ æрфæндыд Мирæйыл узæлын. Æмæ йыл 
фæстæты йæ цæнгтæ æрбатыхта, йæ дæллагхъуыртæн ын батæ 
кодта, йæ къуыбыр тугæфсæст риутыл йæ æрмттæ сыгъдыс- 
ты. Ногæй та йæ нæлгоймаджы туг куы раивыла, уымæ йæ 
бирæ нал хъуыд. Мирæ æдзæмæй бадт, иу нуар дзы не змæлыд. 
Æмæ цыдæр уысм Махары сæры атахт: кæд Мирæйы уд æмæ 
буары цы æнкъарæнтæ и, сылгоймаджы æнкъарæнтæ, Ма- 
хар уыдоны райхъал кæнынмæ нæ арæхсы, нæ зоны. Нæ! 
Махар ахæм æвæлтæрд, ахæм гоби, ахæм къуымых нæ хоны 
йæхи æмæ сылгоймагимæ хи куыд дарын хъæуы, уымæн мацы 
зона. Æрыгон лæппуйæ фæстæмæ шофырæй чи кусы, 
мæйгæйттæ-иу кæмдæр Уæрæсейы чи баззад, уый сылгой- 
магæн ницы зондзæн? Йæхæдæг цыфæнды годо куы уа, 
уæддæр æй сылгоймæгтæ сæхæдæг сахуыр кæндзысты, стæй 
270 

уый алы удгоймагæн дæр йе ’рдзон сконды ис æмæ йæ йе 
’рдзон сконд куыд хъæуы, афтæ йæхæдæг араздзæн. 
Мирæ уыд æдзард адæймаджы хуызæн æмæ та Махары 
буарæй ногæй рагуылф кæнынæввонг сæхиуыл цы 
æнкъарæнтæ, цы монцтæ схæцыдысты, уыдон сæхи æруагъ- 
той, æрхуыссыдысты, уыдон дæр Мирæмæ гæсгæ амардыс- 
ты. 
— Рæстæг. Цæуын афон нын у,— загъта та Махар. Фæлæ 
йæ Мирæ нæ хъуыста. Æдзард адæймаг рæстæджы цыд нал 
фæхаты, ницыуал фенкъары, нал фæхъусы. Махар, бæргæ 
йæ нæ фæндыд, фæлæ... Уый куыд у, уый куыд аив у, фæлæ... 
фæлæ бамбæрста: Мирæйæн йæ дзаумæттæ йæхæдæг куы не 
скæна, уæд афтæ баддзæн æмæ баддзæн. 
Сылгоймаджы дзаумæттæ раласын нæлгоймагæн — æна- 
хуыр удæнцой, æнахуыр æхсызгондзинад, фæлæ се скæнын... 
Сылгоймаг йæ мидæггаг дарæс йæхæдæг куы раласы, уæд ыл 
цыма уый тынг нæ фидауы, цыма семæ цыдæр æфсарм, цыдæр 
фарн, цыдæр уæздандзинад раласы, Махармæ афтæ кæсы. 
Æмæ уæздан æмæ æфсарм та алы ран дæр хъæуынц, суанг 
хуыссæны дæр. Уæдæ уый цас аив у, сылгоймаг цæсты 
фæныкъуылдмæ йæхи абæгънæг кодта, ома, гъа, мæнæ дæн, 
цæттæ дæн, табуафси. Суанг дæ бинойнагæн дæр йæ дзаумæттæ 
дæхæдæг ралас, æмæ æфсарм æмæ уæздандзинад уемæ æмдзу 
кæндзысты. 
Махар Мирæйы дзаумæттæ йæхæдæг раласта. Фæлæ се 
скæнын... Царды адæймаджы сæр цы нæ байиафдзæн! Уæддæр 
Мирæ ахæм æнахуыр уавæры цæмæн уыд? Адæймаг, мæнæ 
ныртæккæ амæлдзæн, уæддæр ма йæ цыдæр фендавы. Уый 
ницы æндæвта, цыма йæ дунейыл æппындæр ницы хъуыд, 
цыма дзы хъуыдыйы мур нал баззад, афтæ зынд. Махар ын 
куыддæртæй йæ дзаумæттæ кæнын райдыдта, уæддæр Мирæ 
нæ фезмæлыд, æрмæст йæ сæр йæ риуыл æруагъта. Йæ уæхс- 
чытæ стъæлфыдысты. Уыцы цæссыгтæ... Уыцы цæссыгтæ 
кæрæдзийы фæстæ лæдæрстысты æмæ лæдæрстысты, кæрон 
сын нал уыд. 
Цыдæр уысм, уæд хъуамæ Махар срæдывтаид: кæмæ дзу- 
ры, дурмæ æви адæймагмæ?! Хъуамæ йын йæ дзаумæттæ ма- 
шинæйы рудзынгæй æддæмæ фехстаид, фæлæ йæхиуыл 
фæхæцыд. Æмæ уый хуыздæр уыд. Мирæйы, цыма чысыл 
сывæллон у, афтæ йæ хъæбысмæ æрбайста, æмæ йæ тынг нæ 
фæндыд, цыдæр фыдынд, цыдæр æлгъаг æм касти, фæлæ 
уæддæр йæхиуыл фæуæлахиз æмæ йын йæ дзаумæттæ скод- 
та. Хъавгæ, йæ буар куыд нæ фæрисса, афтæ. Йæ зæнгтыл 
ын цалдæр раны туджы фæдтæм фæкомкоммæ. Æмæ йæ 
зæрдæйы цыдæр æнахуыр хъыдзы ацыд, цыдæр цин, цыдæр 
æнахуыр æхсызгондзинад ыл æрбаулæфыд. Ахъуыды кодта: 
271 

рахиза, донæй къухмæрзæн ахуылыдз кæна æмæ уыцы фæдтæ 
асæрфа, фæлæ йæ зивæг фæурæдта. Нæ! Æрмæст уый нæ — 
юбкæйæ нæ зындзысты, ницы сын у. Цыппæрдæс-фынддæсаз- 
дзыдæй нæлгоймæгтимæ æмбæлын чи райдайы, ахæм чыз- 
джытæ иу æмæ дыууæ сты? Махар кæмдæр каст: фæсарæнты, 
дам, иуæндæс-дыууадæсаздзыд чызджытæ сæ буарæй сæу- 
дæджер кæнынц, сæ буарæй сæхи дарынц. Уымæй ма 
æвирхъаудæр хъуыддаг исты уа! Фæлæ семæ чи æмбæлы, 
уыдон та — ноджы æвзæрдæр. Сывæллонмæ дæхи сбæгънæг 
кæн! Амæлæт! 
Махар кæмдæр йæ зæрдæйы æнкъардта: Мирæ нырма, 
нæлгоймаг цы у, уый нæ зоны, кæд йæ фынты, кæд йæ хъуы- 
дыйы сæмбæлд искæимæ, æндæр... Махарæн æхсызгон уыд, 
фыццаг ын уый кæй разынд. Нæлгоймаджы æдылы сæрыс- 
тырдзинад! Æмæ та йæ бафæндыд чызджы æрбахъæбыс 
кæнын, фæлæ йæхи фæурæдта. Цæмæндæр уыцы уысм йæ 
зæрдыл æрбалæууыдысты зарæджы ныхæстæ: 
Дысон дын, нана, фыдфынтæ федтон, 
Цыма дын мæхи бæлоны туджы надтон. 
Махар йæ мидбылты бахудт. Комкоммæ ууыл фыст 
ныхæстæ. Чысыл ма, уæд сæ базарыдаид. Дысон ахæм фын 
нæ федта. Фæлæ бæлон у туг. Бæлоны туджы йæхи ныннад- 
та. Махар чызгмæ разылд, æрбахъæбыс æй кодта. 
— Мæ сау бæлон, цом æмæ апæр-пæр кæнæм нæ фæрныг 
ахстæттæм.— Æмæ Махар чызджы раззаг бадæныл æрæвæрд- 
та, йæ фарсмæ куыд уа, афтæ. Дуар фидар бахгæдта æмæ 
хæдтулгæ фезмæлыд. Уастырджи сæ фæндараст фæкæнæд, 
йæ хорзæх сæ уæд. 
Махар цыд сабыргай. Рæстæг&й-рæстæгмæ-иу Мирæмæ 
бакаст. Адæймагæн йæ хъуыдыйы цы æрæфтдзæн, Хуыцау 
йæ зонæг. Уæд та Мирæйы цæрын нал фæнды, машинæйы 
дуар цæугæ-цæуын фегом кодта æмæ дæ фыдгул афтæ. Æды- 
лы, дам, йæхиуыл ахуыр кæны, зондджын—искæуыл. 
Махар иу-цалдæр азы размæ æнахуыр ныв федта: «Волгæ» 
фæндагыл æрцæйцыд. Хорз тагъд цыд. Æваст йæ фæстаг дуар 
фегом æмæ дзы ракодта гæпп æви хаугæ — иу æрыгон чызг. 
Иæ туфлитæ фæйнæрдæм фæтахтысты, йæхæдæг асфальтыл 
æрхауд. Шофыр, æрыгон лæппу, нæ фæтарст. Фæстæмæ 
цæхгæр фæзылд æмæ уыцы рæвдз чызджы, цыма цыдæр дзау- 
ма уыд, афтæ фæстаг бадæнмæ баппæрста, дуар ныггуыпп 
ласта æмæ размæ! 
Тынг амондджын разынд уыцы чызг, тынг амондджын 
разынд лæппу! Сæ фæстæ исты машинæ, зæгъгæ, уæд чызгæн 
аирвæзæн ницыхуызы уыд. Махар профессионалон шофыр у 
æмæ алцыдæр абарста, алцыдæр анымадта. Æмæ «Волгæ»- 
272 

йы фæстæ æртæ, фондз, ссæдз метры дæрддзæфæн дæр ма- 
шинæ цыд, зæгъгæ, фæзилын ын нал бантыстаид.’ Стæй йæ 
кæдæм хъуамæ фæзылдтаид? Фæндаджы иннæ фарс йæ 
ныхмæ цæуынц машинæтæ, иннæрдыгæй къахвæндаг — 
адæмæй йе ’дзаг. Уæд Махар хуымæтæг фын нæ федта, уый 
уымæн уыд скъола, урок. 
Мирæ йæ фарсмæ бадт æдзæмæй, йæ цæнгтæ йæ уæрджы- • 
тыл æрхаудысты. Махар йемæ хъазæн, узæлæн, фæлмæн 
ныхас кæныныл фæлвæрдта, фæлæ дзæгъæлы. Иу стыф дзы 
нæ хауд. Æрдæгмард æмæ æрдæгмард. Уæддæр йæ цæссыгтæ 
не ’нцадысты, дард кæцæйдæр лæдæрстысты æмæ лæдæрстыс- 
ты. Махар æй цалдæр хатты бафарста: кæм цæры, кæдæм æй 
аласа? Уый ницы дзырдта, иннæрдæм каст, йе ’взаг аны- 
хъуырдта. Æмæ Махар йæ мидбылты бахудт. Мирæ йæм кæса 
ма кæса, уымæн, æппынфæстаг, уæлдай нæу, фæлæ нырма 
æрыгон чызг у æмæ аив æмæ ’наив хъуамæ зона. Махар æй 
кæмфæнды дæр раргъæвдзæн æмæ фæци. 
Фæстагмæ Махар йæхи нал баурæдта: кæдæм æй ласа? Æмæ 
машинæ æрурæдта, разылд æм æмæ та йæ ногæй бафарста. 
Чызг, йæ хъæлæс тыххæй хъуыст, афтæмæй загъта: 
— Кæдæм дæ фæнды, уырдæм. 
Махар йæ мидбынат ссыгъд: уый цавæр дзуапп у?! Кæдæм 
дæ фæнды, уырдæм! Чи зоны, уый афтæ дæр фæнды æмæ йæ 
бинонты ныууадза æмæ йемæ бацæра. Чи зоны, афтæ дæр æй 
фæнды, æмæ йæ Махар йæ хæдзармæ акæна, йæ бинойнаджы 
ратæра æмæ йын йæ сынтæджы Мирæ йæхи æруадза. Æмæ 
æгæр зондджын нæу? Цæттæ хæдзар æй хъæуы... Чи зоны, 
афтæ дæр æй фæнды, æмæ дзы Махар йæхицæн сусæг ус са- 
раза, дыккаг ус. Æ, гæды рувас! Нæ! Уый дæр хъуыддаджы 
нæ цæуы. Æгæр дард сты кæрæдзимæ, се ’хсæн æгæр стыр 
быдыр и. 
— Уæдæ хорз.— Æмæ Махар ахæцыд. Æрурæдта, чызг йæ 
машинæйы кæм абадт, раст уыцы тæккæ ран. 
— Æрхæццæ стæм!— Махар ын машинæйы дуар бакодта. 
Уæдæ йæм хъуамæ кæдмæ æнхъæлмæ кастаид? Мирæ рахызт 
сабыргай, æнæбары, йæ уæхсчытæ стъæлфыдысты. Куыддæр 
ныггуыбыр, ныкъкъæдз. Дыууæ къахдзæфы акодта æмæ 
æрлæууыд, разылд æмæ йæ ныхас йæ хъуыры бадт, афтæмæй 
загъта: 
— Ды-ы, ам-м мæ чи-и ах-хста, уыдонæй æв-взæрдæр дæ-æ,— 
æмæ азылд, акъахдзæф кодта. 
Цы йын хъуамæ загътаид Махар? Иу гæппæн йæ цуры 
февзæрдаид æмæ йын йе уæхсчытæ ацахстаид, йæ тых-йæ 
бонæй йæ ныууыгътаид? Цы дзæнгæда цæгъдыс? Æмæ чы- 
сыл сывæллон у? Æдылы у? Чызджы æнæууылд ныхасмæ 
йæ нуæрттæй иу дæр нæ базмæлыд. Йæ къух ыл ауыгъта. 0, 
273 

йæ хорз, йæ адæймагдзинадæн ын аргъ кæй не скодта, уый 
йын хъыг уыд, фæлæ ницы кæны. Уæдæ Махар та афтæ 
зæгъы: Мирæйæн йæ амонд уыд, æмæ ууыл сæмбæлд. Хуы- 
цаумæ кувæд. Исты къуыдипп, исты наркоман, уæд ын йæ 
пакъуы акалдтаид, йæ хæдзарыл тагъд-тагъд нал сæмбæлда- 
ид, чи зоны, йæ хæдзарыл æппындæр нал сæмбæлдаид, чи 
зоны, йæ мард цалдæр боны фæстæ йæ хæдзармæ бахæццæ 
уыдаид. Тыххæй йæ машинæмæ чи ласта, тыххæй йæ ма- 
шинæмæ чи æппæрста, уыдоны къухмæ бахауд, уæд æй уыдон 
сæ армытъæпæнты хастаиккой. Фыццаг дзы, гæды мыстæй 
куыд фæхъаза, афтæ фæхъазыдаиккой. Чи зоны, баластаик- 
кой йæ исты фатермæ, нозт, музыкæ. Сæхи дæр æмæ уый 
дæр мадард бæгънæг скодтаиккой æмæ, Мирæйы кафын 
фæнды æви нæ, йæ цæссыгæй йæхи æхсы æви заргæ кæны, 
уыдонæн уый уæлдай нæ уыдаид, афтæмæй йемæ кафыдаик- 
кой, иу æй иннæйы хъæбысæй истаид, йемæ сæ нæлгойма- 
джы мондæгтæ уагътаиккой. Фæстагмæ се ’нæнхъæлæджы 
фембæлд цæмæ рахызтаид, чи зоны. Гæнæн уыд æмæ йæ 
искæдæм хъæдмæ, доны былмæ аластаиккой, фæраууил-бау- 
уил æй кодтаиккой, стæй... Цæуыннæ ис уымæн уæвæн æмæ 
йæ уый фæстæ, картоф куыд кæрдай, афтæ скарстаиккой æмæ 
йæ Терчы баппæрстаиккой? Терк бирæ рæзгæ удтæ аныхъуыр- 
дта, Терк бирæ цыдæртæ басусæг кодта. 
Нæ! Мирæ амондджын разынд. Махар æй бирæгъты 
дзыхæй байста, йæ цард ын бахъахъхъæдта. Махар дын уый 
æфхæры? Адæймагæн зын саразын æнцон у. Иу æнæрхъуы- 
ды ныхас — æмæ цæрæнбонтæм зæрдæйы нынныхст. Хорз 
ракæнын, уый дын — зын. 
Мирæ, цыма йæ къахдзæфтæ нымадта — сабыргай, хъавгæ, 
фæцæй-иу цудыдта, афтæмæй цыд æмæ телыхъæдыл йæхи 
бауагъта, баныхæст ыл. Æмæ Махары зæрдæ куыддæр æрба- 
уынгæг. Кæдæм æй аласа? Йæ хæдзар кæм и, уый куы зонид, 
уæд æй аласид, арвы кæронмæ дæр нæ базивæг кæнид. Цы 
кæна? Йæ сæры февзæрд: æхца йын радтон. Фондз сомы, 
туман дæр уæд. Фæлæ йæхиуыл ныххæцыд. Адæмыл мин 
æмæ мин цæсты æмæ йæ исчи чызджы цур куы бафиппайа, 
уæд... Алцæмæй дæр хи хъахъхъæнын хъæуы. Æмæ Махар 
йæ «Москвич»-ы сбадт. 
Уæддæр зæрдæ ’хсайдта, йæ хъуыдытæ Мирæйы алыварс 
зылдысты, цас дарддæр дзы кодта, афтæ йыл тынгдæр тыхс- 
тысты. Цы фæци? Ацыд æви ма уым лæууы, телыхъæды 
æнцой? 
Æмæ Махар æрдæгфæндагæй фæстæмæ разылд. Æрурæд- 
та, раздæр кæм лæууыд, уырдæм дæрддзæфгомау, мыййаг, 
уым куы разына, уæд æй Мирæ куыд нæ фена, афтæ. Æмæ 
йæ цæстытæ цæхæртæ акалдтой. Мирæ лæууыд, куыд- 
274 

дæриддæр æй ныууагъта, афтæ*. Телыхъæдыл баныхæст. Йæ 
цурты иу-цалдæр адæймаджы уæддæр ацыд, æмæ йæм 
уыдонæй та куыд ничи разылд? Диссаг, адæм кæрæдзийæн 
куыд сæцæгæлон сты! Уæвгæ, хо хойы, æфсымæр æфсымæры 
куынæуал хъæуы, уæд ма æцæгæлон æцæгæлонæй цы кæны? 
Æнæзонгæ æрыгон чызг телыхъæдыл банцой кодта. Цæмæн 
æм хъуамæ разилой, цæмæн æй хъуамæ бафæрсой? Чи дын 
у? Цæмæн дæ хъæуы? 
Махар ахъавыд: бацæудзæн æм, кæм цæры, уый йын 
тыххæй дæр зæгъын кæндзæн æмæ йæ йæ хæдзармæ ба- 
ласдзæн. Уæдæ уый куыд у? Кæдмæ хъуамæ афтæ лæууа те- 
лыхъæды æнцой? Цалынмæ та йыл цыдæр балбирæгътæ ам- 
бæлой æмæ та йæ сæр, йæ кой фæуа, уæдмæ? 
Акъахдзæф кæнон, зæгъгæ, уæд фембæрста: уый у 
къæппæгмæ хи къæхтæй бацæуæгау. Адæймагæн йæ сæры 
цы хъуыдытæ и, Хуыцау йæ зонæг. Чи зоны, Махар Мирæйы 
цур куы æрлæууыдаид, уæд хъæлæсыдзаг ныхъхъæр кодта- 
ид, мæнæ мæ ацы лæг фæхынджылæг ласта, ацы лæг мæ 
фæхудинаг кодта. Æмæ Махары * сыгъдæг цæсгом цъыфы 
сызмæст. Адæймагыл æууæнк и? Йæ хъуыдытæ йын базон- 
дзынæ? 
Махар Мирæмæ цæуа æви нæ цæуа, ууыл куыд хъуыдытæ 
кодта, раст уыцы рæстæг чызг фезмæлыд. Æнæныфс, 
тæлæссон къахдзæфтæй трамвæймæ бацыд, схызт æмæ фæстаг 
бадæны сбадт. Трамвай фæаууон, уæддæр ма Махар ма- 
шинæйы æнцой лæууыд æмæ йæ фæстæ каст. Цæмæн, уый 
тыххæй йæ бафæрс, уæд ницы дзуапп раттаид. 
Махар, уыцы изæрæй йæ амæлæтмæ Мирæйы нал федта, 
фæлæ йæ зæрдæйы баззад. Сылгоймæгтимæ ма сæмбæлд. Æмæ 
дзы иу дæр йæ зæрдæйы фæд нæ ныууагъта. Сæмбæлдысты- 
иу, цыдæр æхсызгондзинад-иу райстой æмæ фæци, фæлæ 
Мирæ... Æнахуыр æхсызгон, æнахуыр хъарм фæд ныууагъта 
йæ фæстæ. Искуы йæ чырыны фендзæн, Махар уый æнхъæл 
никæд уыд. Цыма сæдæ азы фæстæ дæр, куыд æй федта, 
афтæмæй баззайдзæн, афтæ йæм каст. Æмæ дын уый та, гъе... 
Кæддæр æм балбирæгътау чи лæбурдта, ахæм æлгъыст адæм 
æй афонæй раздæр сау ингæнмæ барвыстой, мæрдтæм æй ба- 
тардтой... 
Чырыны сæвæрдтой. Махар цал æмæ цалы аласта, раздæ- 
хæн кæцæй нал и, уырдæм! Æмæ машинæ куыд скъæры, уымæ 
исчи нæ,— йæхæдæг дæр фау никæдма æрхаста. Фæлæ уæд 
фынæйхъæлдзæджы хуызæн уыд, цалдæр хатты йæ цæстытæ 
аууæрста, йæ уæнгтæ æркалдысты. Йæхицæн бардзырддæттæ- 
гау загъта: размæ дзæбæх кæс, дæхи æрæмбар. Уæддæр, чы- 
сыл ма бахъæуа, уæлмæрдмæ фæзилæны телыхъæдыл йæ 
машинæйы фарс ма ахафа. Уымæн æмæ фылдæр размæ нæ, 
275 

фæлæ фæстæмæ каст. Кæс æмæ та йæ сæр фæстæмæ фæзылд, 
кæс æмæ йæ цæстытæ фæсте цыдæр агурынц, кæс æмæ йæ 
цæстытæ йæ цуры айдæныл андæгъдысты. Чырын уырдыгæй 
хорз зынд, æмæ йыл йæ цæстытæ зылдысты, сгæрстой йæ. 
Йæ фарсмæ чи бадт, уыдон сæ цæссыгæй сæхи æхсадтой, 
хъарæг кæуынмæ ивта, кæуын — хъарæгмæ. Уыдонæн Мирæ 
уыд судзаггаг зиан, цыбыр рæстæг ма—æмæ дзы 
цæрæнбонтæм фæхицæн уыдзысты. Махарæн та—удæгас. 
Чырын-иу базмæлыд, рабадт-иу. Цалдæр хатты, цыма доны 
ленк кæны, афтæ чырыны сæрмæ уæлдæфы йæхи систа. Ма- 
дард бæгънæгæй. Дыууæ азы размæ йæ Махар йæ машинæйы 
куыдæй федта, афтæмæй. Бавнал æм, йæ къухыл ын ныххæц 
æмæ йæ дæхимæ ’рбалас, дæ хъæбысы йæ ’рбакæн. Дыууæ 
азы размæ йæ цæссыгтæ лæдæрстысты æмæ лæдæрстысты. 
Ныр та йæ мидбылты худт. Хъæлдзæг. Райдзаст. Махармæ- 
иу афтæ хæстæг æрбаленк кодта æмæ-иу ыл йе ’нгуылдзтæ 
аныдзæвдысты. Æмæ-иу Махар фестъæлфыд. Сусæгæй йын 
былтызмæлдæй цыдæр дзырдта. Цы, уый фæстагмæ раир- 
тæста: «Кæдæм мæ ласыс?» Махарæн дзуапп раттын нæ, фæлæ 
йæ бон сулæфын дæр нал уыд. Уæлмæрдмæ фæзилæны та 
йыл Мирæйы ангуылдзтæ аныдзæвыдысты, фыццаг ихæй дæр 
уазалдæр уыдысты, стæй зынджы къæрттытау ссыгъдысты. 
Махар афтæ фестъæлфыд, афтæ фесхъиудта æмæ руль къухæй 
феуæгъд. Хуыцау хорз æмæ йæ фæстæмæ ацахста, æндæр 
машинæйæн телыхъæдыл йæ фарс æнæ бахæсгæ нæ уыд. 
Никуы йæ никæмæн загъта. Æмæ йæ хъуамæ куыд зæгъа, 
уымæн æмæ никæй бауырндзæн, уымæн æмæ уымæн уæвæн 
нæй, фæлæ йыл Мирæ кæм аныдзæвд, уыцы бынæттæ ма 
дыккаг бон дæр рыстысты. Кæд æй Махар нæ зоны, уæд ма 
чи: мард мард у. Фæлæ, æвæццæгæн, Махары хъуыды афтæ 
тыхджын уыд, йæ цæстытыл цы ныв уад, уый зæрдæйыл 
афтæ тынг æмбæлд, афтæ тынг æй агайдта æмæ йæ цыма 
Мирæ йе ’нгуылдзтæй æцæг нылхъывта, афтæ йæм фæкаст, 
суанг ма йæ буарæй дæр банкъардта. Æндæр, мард цы у, уый 
Махар нæ зоны? Мард къодах у. Чырын куыддæр райстой, 
афтæ Махар цæхгæр фæзылд, иу минут дæр нал афæстиат. 
Мæрдты кæй ницы ис, мардæн йæ бон мисхал дæр кæй ницы 
у, уый тынг хорз зоны, уæддæр загъта: «Мирæ, рухсаг у, æз 
дæ дыууæ азы размæ бирæгъты дзыхæй байстон, æз дæ 
хæрзгæнæг дæн. Æмæ мæм мæрдтæй æвзæр зæрдæ ма бадар». 
— Дзибус цы нæ бамбæрста, уый — Афганистаны хæст. 
— Æмбаргæ йæ куыд нæ бакодта, фæлæ... 
— Мах уæд сайд адæмы хуызæн уыдыстæм. 
— Æмæ сайд уыдыстæм. Искуыдæр ма уый уыд æмæ дæм 
лæбургæ мачи æрбакæнæд, хæст ма расид, афтæмæй кæйдæр 
276 

бæстæм де ’фсад бакал æмæ сын уынаффæтæ кæн: хъуамæ 
сымах дæр, мах куыд цæрæм, афтæ цæрат, хъуамæ сымахмæ 
дæр, махмæ цы æхсæнад ис, ахæм æхсæнад уа. Æмæ де ’взонг 
хъæбултæ цагъды кæнæнт, сæ сау чырынтæ сын сæ ныййар- 
джытæм æрвит. 
— Ивгъуыдыл ныр æнцон дзурæн у, фæлæ раздæр... 
— Нæ лæппу Афганистанмæ куы бахауа, уымæй тынгдæр 
ницæмæй тарстæн. 
— Хицауады цотæй уыцы лæгмарæндонмæ бирæтæ бахауд? 
— Хицауад æмæ, йæ дзыппытæ æхцайæ тыппыр кæмæн 
сты, уыдоны цот Афганистаны службæ кæнынмæ нæ бæззы- 
дысты. Æфсадмæ кæнынафон æрхæццæ, уæд-иу сыл цыдæр 
хъылма сыстад. 
— Сæ низы хатт — хин æмæ мæнгарддзинад. 
— Кæмæндæрты Афганистаны хæст мулк æмæ исбоны 
суадон разынд, уæлдæр къæпхæнмæ схизæн асин, кæмæн- 
дæрты та — цинкæ чырын, цæрæнбонты цæстысыгты суа- 
дон. о 
— Иæ сæрæн чи уыд, йæ дзыпп кæмæн амыдта, уыдонæй 
иу дæр сæ цоты Афганистанмæ нæ ауагътой. 
— Дзибусæн дæр бæргæ дзырдтон, æрзил, фен, бацархай, 
фæлæ... 
— Уый дын уыдæттæ йæ сæрмæ хаста! 
— Дæ лæппуйы уырдыгæй ратон, уый йæ цæсгом нæ 
хъæцыд. 
-— Уæддæр, табу Хуыцауæн, æгайтма æнæ фыдбылызæй 
сыздæхт. 
— Афганистаны хæст нæ адæмæн хорз урок разынд. 
— Уæд æз цы дыууæ азы арвыстон! Алыбон дæр цыдæр 
æвзæр хабармæ æнхъæлмæ кæс. Тæрсгæ-ризгæйæ схуысс, 
тæрсгæ-ризгæйæ дæ бон арвит. Бон цалдæр хатты почты асыкк 
абæрæг кæн! Æризæр дыл, уæд дæхиуыл дзуæрттæ бафтау, 
æхсызгонæй сулæф: нырма дæ хъæбул æгас у. 
— Цæйбæрц адæм бабын уыцы æбæрæг, уыцы æнахуыр 
хæсты?! Цæйбæрц адæмæн ныссуйтæ кодта сæ хъысмæт?! 
— Нæ æфсад уырдæм чи бакалдта, уыдон нæ адæмы знæгтæ 
уыдысты. 
— Уым ныл цы худинаджы гакк сбадт, афтæ никуы. 
— Галæй бацу æмæ родæй раздæх. Уæд дæ искæйы цар- 
димæ цы хъуыддаг и? 
— Мæнæ ныр та, фæстæмæ капитализммæ здæхæм æмæ 
нæм цæуыннæ исчи лæбуры? 
— Куырмы цæуæгау кæдæмдæр цæуæм. 
— Дуне сабыр уæд, æндæр... 
— Дуне бæргæ сабыр у, фæлæ нæ хæдзар йæхимидæг су- 
дзы, кæлы, ныссуйтæ стæм... 
— Фидæнæй нæ æппындæр ныфс нал и... 
277 

— Æргом ныхас, сæрибардзинад хорз у, фæлæ уый фаг 
нæма у. 
— Райсом нæм цы ’нхъæлмæ кæсы, уымæн, æвæццæгæн, 
хæйрæг дæр ницы зоны. 
Нæ! Махар хуымæтæджы адæмы нæ ласы. Дзибус... Уый 
хъæбатыр у, уый кой мачи кæнæд, фæлæ йæ фарсмæ чи бады, 
уыдон дæр... Уыдон философтæ сты. Уыдон, æнхъæлдæн, 
ахæм адæм сты æмæ сæ паддзахады сæргъы сæвæр, æмæ йын 
разамынд дæтдзысты, нымад бонтæ æмæ нымад мæйтæм нæ 
мæгуыр адæм мыд æмæ сойы æвдылдзысты, сæ фæрцы цард 
къæссавæлдæхт фæуыдзæн. Махар ацы фæззыгон даргъ 
фæндагыл хуымæтæджы адæмы нæ ласы. Уастырджи сæ 
фыдбылызæй бахизæд, фæлæ исты, уæд Ирыстон бынсæфт 
нæ фæуаид? 
Уæдæ Махар та афтæ зæгъы: дзурын æнцон у, фæлæ хъуыд- 
даг, хъуыддаг! Уый у сæйрагдæр. Цавæр стыр ныхæстæ сты 
уыдон? Чысыл ма æмæ дунеон фарстатæ лыг кæнынмæ ра- 
хиздзысты. Ацы зæххыл алы адæймагæн дæр йæхи сæрма- 
гонд хæс и æмæ-иу дзæгъæл радзур-бадзуры бæсты уый куы 
æххæст кæнид! Афганистанмæ мын ахæццæ сты! Нæ хицауад 
не ’фсæдты уырдæм куы бакалдтой, уæд та, æвæццæгæн, цин 
кодтой: фæкъабазджындæр та стæм, нæ хорз хæлæрттыл ма 
бафтыд. Махар уæддæр тынг хорз зыдта: уый раст хæст нæу. 
Дæ сыхаг куыд цæры, уыимæ.дæ цы хъуыддаг и? Æрмæст 
никæд ницы загъта. Дæ дзыхыл хæц — уый кæддæриддæр 
хорз уыди, уæд къаддæр рæдидзынæ. Æрмæст хъуыды кæн, 
иу бон нæ, фæлæ азты сæрты ахиз æмæ фидæнмæ акæс. Йæ 
зонд кæмæн карста, йæ сæрæн чи уыд, уыдонæй иу дæр йæ 
хъæбулы Афганистанмæ нæ ауагъта, Афганистан нæ, фæлæ 
æфсадмæ дæр. Стæй ныр дæр афтæ у. Æмæ тынг раст кодтой. 
Цæмæн хъуамæ фесафа йæ фырт дыууæ азы? Сæйрагдæр та, 
чи зоны, цинкæ чырыны сæм æй сласой. Æмæ цæмæн? Ныр 
дуне сабыр у, фæлæ мидбæстæйы та?.. Сусæг, сабыр хæст 
дзы нæ цæуы? Мидхæст йæхи фæйнæрдæм ивазы. Куы иу 
ран, куы иннæ ран арт ныггуыпп ласы æмæ та фæдис! Афга- 
нистан... Уый æргæвдæндон уыд, æнаххос, æвзонг удты цар- 
дисæг. Æмæ зонгæ-зонын дæ хъæбулы уырдæм баппар. 
Цæмæн? Цæй оххыл? Уый æдылыдзинад нæ уыд? Нæ бæстæмæ 
нын исчи æрбалæбурдта? Нæ арæнты сæрты исчи æрбахызт? 
А-а, нæ сыхæгтæн рухс цард аразæм. Æмæ нæхæдæг талынг 
къуымты куы джиуæм, нæ сыстыл поезд размæ цæуын куы 
нæ фæразы. Райсом хуыздæр цæрдзыстæм, райсом хуыздæр 
цæрдзыстæм æй нæ цал фæлтæры ацыд сау ингæнмæ? Ныр 
дæр та ацы фæлварæнтæй исты рауайа? Чи зоны, рауайа, 
цыма ныр адæймаджы йæ фæлгæтæй, йæ бастæй суадзынмæ 
278 

хъавынц, йæ хъадамантæ йын суæгъд кæнынмæ хъавынц. 
Хуыцау зæгъæд! Уæвгæ, цард кæддæриддæр сæрæндзинадæй 
уыд. Афганистаны æвирхъау хабар куы райхъуыст, Махар 
уæд йæхимидæг скарста: йæ лæппуйы къах уым нæ уыдзæн. 
Æыæ йæ нæ ауагъта, зæгъæн ис, мæлæты дзыхæй йæ 
лæгдыхæй ратыдта. Æхца... Æхца цы нæ сараздзæн?! Æмæ 
йæ капеччытыл нæ бацауæрста. Ныртæккæ æнæ æхца иу 
къахдзæф дæр нæ акæндзынæ. Тагъд нæ не ’фсинтæ дæр æнæ 
æхца сæхимæ хæстæг нал уадздзысты. Æхца нæ Хуыцау, нæ 
дин ссис. Цымæ ныр Афганистаны хæст цæуы æмæ дæ фырт 
цæмæй уырдæм ма бахауа, уый тыххæй фидын цас бахъæ- 
уид? Æвæццæгæн, дæс-фынддæс мины. Махар уæд мин æмæ 
æрдæг радта. Æмæ уæды æхца æхца уыди, ныр та гæххæттытæ 
сты. Нæ! Махар ницæуыл фæсмон кæны. Йæ фыртæн цы 
æфсæддон чиныг райста, уый мин-æмæ æрдæг нæ, фæлæ ми- 
луанты аргъ уыд. Æфсæддон службæйæн нæ бæззы. Рынчын 
у, низджын. Æцæгдзинадæй та тынг дзæбæх у, саг, сырды 
хуызæн. Ацы дунейы алчидæр йæхи тыххæй цæры. Хицау- 
адæй бирæтæ ауагътой сæ цоты Афганистанмæ?! 0! Уыдон 
коммунисттæ сты, разамонджытæ æмæ хъуамæ адæмæн 
фæзминаг уой, дæнцæгæн сæ хæссой. Хуыцауыстæн, Махар 
хицауадæй кæй зоны, уыдонæй иу дæр йæ фырты Афганис- 
тан нæ, фæлæ æфсады рæнхъытæм дæр нæ ауагъта. Куыддæр 
скъола каст фесты, афтæ студенттæй агæпп ластой, фæстæдæр 
та — аспиранттæй, ныр та ахуыргæндтæй. Æмæ мæгуыр 
адæмæй институттæм чи цæуы, уыдоны æхца сæ дзыппытæм 
ссивынц, сæ хистæрты фæндагыл дарддæр цæуынц. Сæхи та 
афтæ дарынц, цыма зæдтæ сты. Сæ ныхасмæ-ма сын бай- 
хъус. Цыма раст æмæ сыгъдæгдзинады тырысахæсджытæ 
фыццаджы-фыццагдæр уыдон сты. Махар ацы зæххыл иу 
æмæ дыууæ боны нæ цæры æмæ дзы цыдæртæ зоны, йæ 
фæлтæрддзинад æй цæуылдæрты сахуыр кодта. Æмæ йæм 
афтæ кæсы: рæстдзинад æмæ сыгъдæгдзинадыл фылдæр æмæ 
хъæрдæрæй чи дзуры, уыдон мидзæрдæ æмæ мидудæй 
чъизидæр æмæ æнæрастдæр сты, æлгъагдæр æмæ цъаммардæр, 
рæсугъд ныхæсты фæстæ се ’цæг цæсгом æмбæхсынц. Цымæ 
мæнæ Дзибусы фæйнæ фарс чи бады, уыдон та чи сты, цавæр 
адæм сты? Чысыл сæм фæкъæпп кæн, уæд се ’цæг цæсгæмттæ 
разыниккой. Ныр фæлмæн бадæнтыл сæхи фæстæмæ аскъ- 
æрдтой æмæ хъæбатыртæ сты, фæлæ уæд мысты хуынкъ ту- 
манæй агуриккой, размæ афтæ тагъд лидзиккой æмæ сæ 
зæвæттæй цæхæр кæлид. Æниу, цыфæнды дæр уæнт. Маха- 
ры цы хъыгдарынц? Горæтмæ сæ схæццæ кæндзæн æмæ 
ахицæн. Сахаты æрдæг, дыууиссæдз минуты дæр фæуæд, æмæ 
Дзибус йæ фæрныг хæдзарыл сæмбæлдзæн. Мæгуыр, рын- 
чындонмæ йæ куы ластой, уæд афтæ æнхъæлдтаид: адзæбæх 
279 

уыдзæн, авмæ æнæнизæй, сæрæгасæй йæ бинонтыл 
сæмбæлдзæн. Адæймагмæ фæстаг уысмы онг афтæ кæсы, цыма 
нырма йæ цард разæй, ис, кæстæр-хистæры чи нæ зоны, ха- 
тыр цы у, уый йæ зæрды кæрон дæр кæмæн никæд ауад, 
уыцы Саулæг æм цыма нырма дард у. Æцæгдзинадæй та йæ 
цуры фæлæууы, йæ къух ын йæ дæларм бакæны æмæ йæ 
фæцæйкæны, фæлæ йæ адæймаг нæ фембары. 
Хæдтулгæ размæ тындзы. Газ дзæбæх алхъив, уæд машинæ 
уæлдæфмæ йæхи сисид. Махар автобус не скъæры, фæлæ 
хæдтæхæг. Æнæ мотор машинæтæ фæзынд, уæд фыццагдæр 
кæмæ бацамониккой, уый уаид Махары хæдтулгæ. Йæ уынæр 
ын ничима фехъуыста. Ахæм автобусыл фæхæст сты Дзибу- 
сы хæстæджытæ. Махар нæ уыд, уæд ын моргмæ æнæ баха- 
угæ нæ уыдаид. Бетон хъæбæр стъолыл хуыссид, мыстытæ 
æмæ йæм уырытæ сæхи байваз-байваз кæниккой, талынджы 
йæ алыварс кафиккой. Кæнæ, стыр æхцатыл медицинон ин- 
ститутмæ чи бахауд, адæймагæй уырыйæ уæлдай кæмæн нæй, 
æрдæграсыг, хъылма тамакойæ йæ мондæгтæ чи уадзы, уыцы 
хомбыл чызгарæзт лæппутæ æмæ къленц чызджытæ йын йæ 
тъæнгтæй хъазиккой, йæ хуылфыдзаумæттæ йын кæрæдзимæ 
дæттиккой. 
Нæ! Амондджын разынд Дзибус, амондджын разындысты 
йæ фæндарастгæнджытæ. Чи сын сразы уыдаид ахæм даргъ 
фæндагыл ацæуынмæ? Уæлдайдæр фæззыгон æхсæв. 
Пъæззыйы хуызæн сау мигъ дын дæ фæндаг кæд 
æрæхгæндзæн, ацу æмæ йæ базон. Æмæ уæд метргай дæ 
фæндаг тон, дæ цæлхыты бынат уырзæй сгар, уаллонау быр. 
Хæдтулгæйы разæй иу рог машинæ фæци! «Волгæ». Ма- 
хар æй йæ цырæгъты рухсæй базыдта. Сæ разæй асыххуытт 
кодта. Æмæ кæдæм тагъд кæны? Уæвгæ фæндаг айдæны хуы- 
зæн æмæ дæ куыддæриддæр фæнды, афтæ скъæр. Махар 
«Волгæ»-йы шофырæй у, зæгъгæ, уæд йæхи фæкæнид авто- 
бусы фæстæ. Æмæ æнцад-æнцойæ цу, уый дын горæтмæ — 
дуар. 
Цал сахаты у? Махар куыддæриддæр хъуыды кодта, афтæ 
схæццæ уыдзæн Дзæуджыхъæумæ. 
«Волгæ» адард, нал зынд. Ныр та йæ цыд фæсабыр æмæ 
Махармæ йæ цырæгътæй амоны: æрлæуу, фæндагæй иуварс 
азил. Йæ цырæгъты амындмæ гæсгæ милицæ сты, фæндаг- 
гонтæй хъалонисджытæ. Йе та чи зоны, исты фыдбылыз 
æрцыд æмæ машинæтæ сгарынц. Цырæгътæ цæхгæр хуыс- 
сынц, цæхгæр ссудзынц, цыдæр ракæнонхуыз сты. Æмæ цы 
’рцыд? Чи сты? Цы сæ хъæуы ацафон? Цæмæн уромынц ав- 
тобус? Мард кæй ласы, уый нæ зонынц? Ноджы Махар хуы- 
мæтæджы мард нæ ласы, фæлæ судзаггаг, йæ цард разæй 
кæмæн уыд, йæ ном сыгъзæрин дамгъæтæй историйы фыст 
280 

кæмæн æрцæудзæн, ахæм лæджы, Ирыстоны уарзон хъæбул 
Дзибусы. Хъалонисджытæ уыдзысты. Уыдонæн бонæй- 
æхсæвæй уæлдай нæй, дæ хъалонщ хай райс æмæ кæдфæнды 
дæр уæд. Æвæццæгæн, бонæй сæ пълан нæ сæххæст кодтой 
æмæ æхсæвдзу кæнынц. 
Цы сцырын кодтой сæ цырæгътæ? Махар нырма цæстытæй 
хорз уыны. 0, уромы. Фæндагæй иуварс æрлæууын кæй 
хъæуы, уый дæр зоны. Уæддæр, чи сты? Кæд фæндаг нæ зо- 
нынц, радзæгъæл сты æмæ афæрсынмæ хъавынц. Махар сын 
алы фæндаг дæр бацамондзæн. Табуафси. 
Автобусы цыд æрсабыр, фæндагæй иуварс азылд. Зиан- 
ласджытæ цы æнхъæл сты, Хуыцау сæ зонæг. Чи зоны, 
æнхъæлынц: Махар йæ доныхуыпп нал уромы, æмæ... Рæдий- 
ынц. Суткæ нæ, фæлæ дыууæ суткæйы куы фæцæуа, уæддæр 
йæ зæрды ницы æрыфтдзæн, фидар у. Дзибусæн цы у, йæхи 
фæстæмæ ауагъта æмæ æнцад-æнцойæ хуыссы. 
Уæддæр цымæ чи сты? Цы сæ хъæуы? 
— Æмæ цæмæ ’рлæууыдыстæм? 
— Разæй цыдæр машинæ æмæ нæм амоны, æрлæуут, 
зæгъгæ. 
— Цыдæр машинæ... 
— «Волгæ»... 
«Волгæ» æрлæууыд. Дæс-фынддæс метры дарддæр. Йæ 
цырæгътæ мидæгæй дæр фæхуыссыдысты, сонт хуыст. Æмæ 
сырдтæ сты? Цæмæй тæрсынц? Сæ машинæйæн цæстæй хай 
нæй æви цы? Махар машинæйы дуар бакодта. Æваст «Волгæ»- 
йæ цыппар адæймаджы уыциу гæпп ракодтой. Нæ! 
Адæймæгтæ нæ, æндæргтæ. Сæ цæсгæмттыл сау маскæтæ. 
Æрмæстдæр сæ цæстытæ зынынц.’ Цыппар адæймаг-æндæр- 
джы уыциу гæппæн автобусы февзæрдысты. Сæ къухты... 
Уый... Махар йæ бандоны куыд разылд, афтæмæй баззад, йæ 
уæнгты æнахуыр уазал ризацыд. Æвæццæгæн, йæ зæрдæ йæ 
куыстæй æрлæууыд. Нæ! Йæ сонт дзæхст-дзæхст хъуысы, 
улæфт къуыхцы кæны. Æнхъæлдæн... Автобус хуымæтæ- 
джы хъалонисджытæ не ’рурæдтой, фæлæ абырджытæ, фыд- 
гæнджытæ, лæгмартæ! Иу æнæрхъуыды ныхас, иу æнæрхъуы- 
ды фæзылд æмæ... 
— Йæ бадæнæй уæ иу дæр ма фезмæлæд,— карз, тызмæг, 
æнæхатыр хъæлæс. Æмæ Махар не змæлы. 
— Рухсытæ ахуыссын кæн, кабинæйы ма чысыл цырагъ 
ныууадз.— Æндæргтæй иу Махармæ разылд, автомат æм 
сарæзта... Æрмæст... Хæтæлы фындз йæ хъусы сæр аныдзæ- 
выд. Цы уазал у! Нæ фæлæ тæвд у, судзы. Машинæйы рухс 
ахуыссыд, æрмæст ма кабинæйы чысыл цырагъ судзы. Ма- 
хары сæр ницы ахсы. Цы хабар у? Цы ’рцыд? Абондæргъы 
сæхицæй хъабатыртæ чи арæзта, уыдон цы фесты? Иу ныхас 
281 

сæ цæуыннæ хъуысы? Махар йæ мидбынат базмæлыд. Йæ 
къух сабыргай бынмæ æруагъта. Йæ кард... Йæ дамбаца... 
Ам хъуыддаг сабырæй ацæуа?.. 
— Ма змæл! 
— Æмæ куы нæ змæлын. 
— Йæ бынатæй чидæриддæр фезмæла, уымæн йæ фæстаг 
сахат у. 
Махары бæлццæттæ сæ бадæнты нындзыг сты, æнхъæлдæн, 
сæ улæфт нал хъуысы. Лæппу-æндæргтæй иу фезмæлыд. Цы 
сæ хъæуы? Мард кæй ласынц, уый нæ уынынц? 
— Æмæ-æ уæ-æ цы хъæ-æ-уы?— Дзибусы усы хъæлæс. 
Йæ кæуындзæг тыххæй уромы. Нæ. Нал æй уромы. 
Нæлгоймæгтæ цæуыннæ исты дзурынц? Се ’взæгтæ аныхъуырд- 
той? Гобитæ фесты? Дзыхтæ сыл нал и? Махар шофыр у, 
уыдон та... 
— Цы нæ хъæуы? Цыдæриддæр уæм хорзæй ис, уыдон: 
æхца, сыгъзæрин дзаума. Мæнæ ды дæхæдæг...— æмæ абырæг- 
лæппу йæ хъæлæсыдзаг ныххудт. Ныр Махар алцыдæр бам- 
бæрста. Стигъджытæ! Мард дæр æмæ дзуар дæр кæмæн нæй, 
ахæм æлгъыст адæм. Махар гæлхæрд, мæгуыр шофыр, фæлæ 
зиан чи ласы, уыдон... 
— Сабырæй баныхас кæнæм,— нæлгоймæгтæй хистæры 
хъæлæс. Æппынфæстаг, уый дæр лæг кæй у, уый йæм ба- 
хъардта, сулæфыд.— Мард ласæм, судзаггаг мард. Мах... 
— Мард ласут, цы ласут, уый мах хъуыддаг нæу. 
Цæргæстæ, рæвдздæр, рæстæг,— æмæ абырæг-лæппутæй 
дыууæ фезмæлыд, иннæтæ сæ хæдæхсæнтæ æрбалхъивын- 
æввонг адæммæ дарынц. Иу æнæрхъуыды фæзылд, æмæ... 
Махармæ йæ автоматы фындз чи сарæзта, уый дæр фезмæ- 
лыд. Табу Хуыцауæн! Табу Хуыцауæн! Ацы адæм сæ фæнд 
сæххæст кæныны сæраппонд ницæуыл бацауæрддзысты, 
æхцайы сæрвæлтау сæ мадæлты дæр ауæй кæндзысты. Хи- 
уыл хæцын хъæуы, науæд адæймаг йæхи бабын кæндзæн. Æмæ 
Махармæ цы и? Мæнæ йын Дзибусы сæ хæдзармæ схæццæ 
кæныны тыххæй цыдæр капеччытæ радтой æмæ уыдон, 
йæхимæ дæр ма чысыл цыдæртæ уыдис. Йæ дзыппы дзы авд 
туманы, иннæтæ йæ бандоны бын, самыр куыдз дæр сæ не 
ссардзæн, ахæм ран æвæрд. Йæ дæгъæлтæ, аркъаутæ, дзæбуг- 
ты бын. Исты капекк æм куы вæййы, уæд сæ æфснайддæрæи 
уым авæры. Æмæ дзы никуыма ницы фесæфт. Йе ’хца æвæрæн 
уым и, уый кæй сæр æрцахсдзæн?.. 
Стигъджытæй дыууæ фæхицæн. Нæлгоймæгты хистæры 
сыстын кодтой. 
— Дæ къухтæ хæрдмæ сдар.’ Иу уæлдай змæлд — æмæ дæ 
цард фæци. Фæстæмæ азил.— Абырджытæй ныллæгдæры 
хъæлæс. Йæ бынатæй нæ фезмæлыд, хæдæхсæны гæдывæдæ- 
282 

гыл æрбалхъивынæввонг хæцы. Йæ хъæлæс бардзырд дæттæ- 
гау. Æвæццæгæн, сæ разамонæг у. 
— Æз-з... 
— Мацы дзур. Цы дæм и, уый мах базондзыстæм,— æмæ 
йын лæппутæ йæ дзыппытæ сгарынц. Цымæ Махармæ дæр 
джигул кæндзысты? Йæ кард... Иæ дамбаца... Æвналæн сæм 
нæй. Стæй уый цы сгарынц, шофырмæ хъуамæ цы уа? 
Иу стыф нæ хъуысы. Нæ! Хъуысы. Сылгоймæгты 
хæкъуырцц. Дзибусы бинойнаг кæуы, йæ цæсгом йæ ар- 
мытъæпæнтæй бахгæдта. Иннæ сылгоймаг Дзибусыл ныддæл- 
гом, йæ ных ын йæ уырзтæй сæрфы. 
Дыууæ абырæджы лæджы дзыппытæ сфæлдæхтой. 
— Ницы йæм ис. Æрмæстдæр дæс æмæ ссæдз туманы. 
— Цыдæр сыстрагъ у. Йæ сахат. 
Лæджы сахат цæстыфæныкъуылдмæ ныллæгдæр сти- 
гъæджы къухы февзæрд. 
— Йæ пинджак... Хорз у. 
Уый... Йæ пинджак дæр ын ласынц? 0, цъаммар адæм! 
Хицауад нал и, закъон нал и æмæ дæ цы фæнды, уый кæн. 
Сау сæрак къурткæ. Ног æргътæм гæсгæ дыууæ-æртæ минæй 
къаддæр нæ райсдзæн. Куыйтæ! Уæддæр сæ пайдайы хай ра- 
тыдтой. Махарæн дæр ис ахæм къурткæ. Ахæм нæ, фæлæ 
ноджы хуыздæр. Сæнтсау. Фæлмæн. Къухты æхсæн цыма 
атайынмæ фæхъавы. Хорз æмæ йæ нæ рахаста. Æмæ йæ 
хъуамæ цæмæн рахастаид? Цы.дзы кæны? Йæ уæлæ цы пин- 
джак и, уый дæр тынг хорз у. Махар халонау йе уæны кæсы. 
Байстаиккой йын æй, нæ сæ аирвæзтаид. 
Хистæр сылгоймаг фезмæлыд, йæ къухтæ хæрдмæ сдард- 
та. Æдылы, æнцад бад! 
— 0 Хуыцау, табу дын æрбауа, цытæ нын æвзарын кæныс 
уый?! 
Махар йæхиуыл тыххæй хæцы, æндæр сылгоймагæн цы 
зæгъын хъæуы, уый бæргæ зоны. Æдылы къоппа, ныр дæ 
хуыцæуттæ ацы стигъджытæ сты æмæ уыдонæн кув, дæ дзы- 
хыл хæц, дæхи нæ, фæлæ ма де ’мбæлтты дæр сафыс. Ам тых 
æмæ хъæрæй ницы аразæн и. 
— Рæвдздæр! 
0, адонæн рæстæг нæй, алы минут дæр сын зынаргъ у 
æмæ хъуамæ рæвдз æвналой. Мард ласджыты бастигъ! Ахæм 
диссаг искуы æрцыд? Мардæй уæд та фефсæрмы уæнт, уый 
хатыр сын уæд та куыннæ кæнынц? Æппынфæстаг, нæ дзы 
тæрсынц? Марды æлгъыст, дам, Хуыцауы æлгъыстæй фыддæр 
у, æмæ сæ уæдæ Дзибусы фыдæх фæуæд. 
Æвæццæгæн сæ Махар рох кæнын райдыдта. Фыццаг дзы 
сæ цæстытæ нæ истой, ныр æм бакæсынц æрмæстдæр искуы 
иу хатт. Æмæ тынг раст кæнынц. Уый ахæм æдылы нæу æмæ 
283 

уæлдай хъыллиппытæ кæна. Йе ’нгуылдзтæ аивæй, æнæ 
уынæрæй, æппындæр сæ ничи фиппайы, афтæмæй йæ бандо- 
ны фæстæ æмбæрзæны бын æфсæйнагыл аныдзæвынц. Уый 
йæ дамбаца у. Ис! Ис ын райсæн. Ифтыгъд. Фелвас æй æмæ 
— къæрцц! Къæрцц! Нæ-æ! 
Махар иугæр ахæм хъуыдытæ кæны, уæд, æнхъæлдæн, йе 
’муд цæуын байдыдта. Æмæ тæрсгæ кæд фæкодта? Уый дæр 
адæймаг у æмæ цыдæр уысм фæуыргъуыйау. Уæдæ мæнæ 
æнæисты зæгъгæйæ йæ плащ чи раласта, уый хуызæн у? Зам- 
манай плащ. Къаддæр уæддæр дæс-дыууадæс мины аргъ у. 
Махар йæ плащ æнцонæй нæ балæвар кæнид ацы абыр- 
джытæн. Йæ дамбацамæ æвналын æй бахъæуид. Уæвгæ, цард 
зынаргъ у. Ацы хорз лæг сын кæд йæ хæлаф дæтты, уæддæр 
бар йæхи. Иу сым, иу сыпп дзы не схауд. Æвæццæгæн æм 
дыууадæс мины аргъ сæрак плащ ницы кæсы, йæ сыгъзæрин 
сахат дæр сын балæвар кодта. Йæ къухдарæн дæр ын раф- 
тыдтой. Бузныг дзы уыдзысты. Махар къухдарæнтæ- йедтæ 
кæй нæ дары! Уый дæр дыууæ-æртæ мины аргъ уыдзæн. Ныры 
аслам æхцайæ. Махары зæрдæ цыппарцыппæрæм хайы аха- 
уид. Нæ! Уый афтæ æнцонæй нæ раттид йæ мæгуыр фæллой. 
Ацы лæджы хорз асыгъдæг кодтой. Куыд ницы дзуры, куыд 
нæ змæлы? Æви сур фæци? Фысы куы фергæвдынц, уæд ма 
^ый дæр йæ къæхтæ батилы, суанг ма мехъ дæр ныккæны. 
Йæ дзаумæттæ нæ лæвæрдта, зæгъ^æ, уæд æй, чи зоны авто- 
маты нæмгуытæй сыхырна фестын кодтаиккой. 
Абырджытæ, æртæ лæгæй цы исинаг уыдысты, уый байс- 
той. Ехх! Ныр ацы лæгсырдтыл дæхи ма ныццæв, дæ дзæмбы- 
ты бын сæ ма акæн! Сæ къухты ахст сырддонцъиуты хуызæн 
кæй сты, стигъджытæ уый хорз æнкъарынц æмæ сæхи куыд 
сæрибар дарынц! Цалдæр минуты размæ, дæ цæстыкæронæй 
дæр кæй никæд федтай, уый дзыпмæ, цыма дæхи дзыпмæ 
æвналыс, афтæ барджынæй нывнал, æнæфсæрмæй йæм ба- 
джигул кæн, цы дзы ссарай, уыдон дæхи дзыппы ауадз. Фе- 
сæфтыстæм! Закъон нал и. Паддзахадæн разамонæг нал и, 
паддзахад раууатмæ æрцыди. 
Ацы стигъджытæ машинæ куы æрурæдтой, цыма уæдæй 
нырмæ цас рацыд? Махармæ гæсгæ, æнæхъæн æнус, æцæгдзи- 
надæй та цалдæр минуты. Махар сын ацы лæгты хуызæн нæ 
ныббардзæн. Æниу æм цы ис? Йæ сахат? Цыппæрдæс азы цы 
сахат дары, уый. Æмæ дзы цы кæнынц, кæй хъæуы уыцы 
зæронд хæбрæгъ? Махар ыл сахуыр æмæ... Гæнæн нал и, уæд 
сын æй ратдзæн. Уæдæ уый тыххæй хъуамæ семæ хæсты ба- 
цæуа? Уый тыххæй хъуамæ йæ туг ныккала? Йæ иу æртахы 
аргъ мин сахаты дæр не сты. 
Сылгоймæгтæ... Махар аивæй, куыннæ йæ бафиппайой, 
афтæ абырджытыл йæ цæстытæ ахаста. Сылгоймæгтæм ра- 
284 

зылдысты. Æмæ уыдоны дæр афистæг кæнынмæ хъавынц?.. 
Уыдонмæ дæр джигул кæндзысты? Уыдоны дæр сгардзыс- 
ты?.. Адон, бынтондæр сæ цæсгæмттæ чи суагъта, ахæмтæ 
куы сты. Цъаммар адæм! 
— Сылгоймагмæ къухæй æвналын нæ уарзын, æмæ...— 
ныллæгдæр абырæг асдæр сылгоймаджы рая æрлæууыд. Уый 
кæуы, йæ уæхсчытæ стъæлфынц. Махар йæ бадæнмæ ’нкъары, 
йæ буар куыд ризы, уый. 
— Мæнмæ ницы ис. Мæнæ сахат,— æмæ йæ сахат тагъд- 
тагъд æфтауы. 
— Дæхимæ мæ ма бавналын кæн. 
— Мæнæ сахат...— сылгоймагæн йæ сахат рафтауын нал 
æнтысы, йæ къухтæ зыр-зыр кæнынц. 
— Уыдон... 
— Дæхæдæг сæ рафтау. 
— Уыдон мын ме ’дзард лæджы лæвар уыдысты. 
— Кæд дын сæ Горбачев балæвар кодта, уæддæр махæн 
уæлдай нæу. 
— Иумæ уæ Хуыцау фесафæд, махæн ацы зындзинæдтæ 
чи æвзарын кæны. 
— Уый кой ам мачи кæнæд, уый лæг у, ссæдзæм æнусы 
гени. 
Нæлгоймæгтæй иу сыбыртт никæмæй хауы, сæ къухтæ сæ 
бæрзæйтыл, афтæмæй ма-иу фашисттæ кæммунистты слæу- 
уын кодтой. Сæ хистæр йæ мидбынат базмæлыд. Абырджытæй 
йын иу автоматы фындз йæ къæбутыл авæрдта. 
— Иу уæлдай змæлд ма æмæ мæнæ кæй ласут, уый фарсмæ 
æрхаудзынæ.— Стигъæг Махармæ бакаст: — Дыууæ марды 
ласын дæ бахъæудзæн. 
Дыууæ марды... Махары сæры арвæрттывдау атахт: æмæ, 
зæгъæм, афтæ рауад, уæд ын дыккаг марды ласæггаг дæр 
æхца бафидиккой? Ницыуал æй хъæуы, йæ бинонтыл ма куы 
сæмбæлид. 
— Дæ къухдарæн дæр рафтау. 
— Мæ къухдарæн...— сылгоймагæй дзырд цал хауы, цыма 
уадзыг бацис, афтæ æдзæмæй лæууы. 
— Æз кæмæ дзурын! 
— Сымах адæм не стут. Сымах сырдтæ стут. 
Махар ныуулæфыд. Ацы сылгоймаг сæ йæхиуыл 
дзæгъæлы ардауы. Цыдæриддæр æм ис, уыдон ын байсдзыс- 
ты, уæд ма... 
Сылгоймаг мардмæ ныггуыбыр, йæхи йæм нылхъывта. 
— Дзибус, ракæс-ма, мæнæ цытæ æвзарæм. 
Махар æфсæрмы куы нæ кæнид, уæд сылгоймагæн дыууæ 
ныхасы зæгъид. Рæстæг ма цы ивазы? Дæ къухдарæн ратт 
æмæ ахицæн! Дзибусыл цы дæлгæмттæ кæны? Цæуыннæ, 
285 

ныртæккæ йæ чырынæй фестдзæн æмæ стигъджыты 
апирдзæн, фыдджынтæ сæ фестын кæндзæн. Æмæ æгасæй 
гогызы лæппыны хуызæн куы уыд, уæд ма ныр... 
— Къухдарæн...— ныллæгдæр абырæг сылгоймагыл 
схæцыд, йæ цонг ын æрыздыхта. Сылгоймаг фæдыдагъ, йæ 
зонгуытыл æрхауд. Уайтагъд бæзджын, фæтæн сыгъзæрин 
къухдарæн лæппуйы къухы февзæрд, йæ дзыппы йæ атъыста. 
Сылгоймаг сраст, йæ дзагъыр, дондзаст цæстытæ лæппуй- 
ыл ахаста: 
— Хъæр мæрдтæм дæр хъуысы. Ацы æхсæв уын нæ ба- 
тайдзæн.— Диссаг, сылгоймаджы хъæлæс нал къæзыд, нал 
рызт, нал æрхæцыд. Куыддæр фæфидар, цыма æнæмæнг йе 
’лгъыст æрцæудзæн. 
Ныр та Дзибусы бинойнагмæ бауырдыг сты, уый уæддæр 
куы ныхъхъуытты уадзиккой, тæригъæд у. 
— Æз-з...— сылгоймаджы цæссыгтæ гæр-гæрæй згъæлынц, 
йæ кæуындзæг ын йæ хъуыр ахгæны. 
— Де ’взаг дæ хъуыры фæбадт? 
— Æз-з...— цыдæр хуызы йæ хъуыды бамбарын кодта: 
уый мæнæ цы мард ласынц, уый бинойнаг у. 
— Æмæ цы? Дæ хъуссæджытæ, дæ къухдарæн, дæ плащ. 
Махар сылгоймаджы сыгъзæрин дæндæгтæм фемдзаст. 
Уыдон дæр ын ма рафтауæнт. Адон ницæуыл бацауæрддзыс- 
ты. 
— Дæ плащ... 
Бур замш плащ абырджытæй иуы къухы февзæрд. Хуы- 
цауыстæн, хъæздыг сты. Уый дын дыууæ плащы, иу къурткæ, 
хъуссæджытæ, къухдарæнтæ, уæдæ сæм æхца дæр разынд. 
Ацы лæгмартæ дæс-фынддæс минутмæ хорз акуыстой, æмбой- 
ны ахъæздыг сты. 
Дзибусы бинойнаг кæуы, уæлдæф йæ хъуыры фæбады æмæ 
куыддæр федзæм вæййы. Исты йыл куы æрцæуа,— адæй- 
маджы бирæ хъæуы?! Махарæн дыууæ марды ласгæ ма 
’рцæуæд. 
Лæппутæй иу сылгоймаджы хъуссæджытæ рафтыдта. 
Мæгуыр, зианджын хъуссæджытæ æмæ æндæр ахæм дидитæ 
кæй нæ фæдары, чи зоны, уый нæ зыдта, кæнæ фыртыхстæй, 
фыркатайæ уыдæттыл нæ уыд. Нь;р ын сæ æфтауын нал ба- 
хъæудзæн. Йæ хъуырыл—сыгъзæрин рæхыс. Абырджытæ 
уый дæр ратыдтой. 
— Дзи-и-бус, мæ-æ-нæ дуне ба-а-бын... 
0. Дзибус дæ хорз хъусы, уымæ дæ хъаст бахæсс. 
Ныртæккæ фестдзæн æмæ... 
— Дæ къухдарæн... 
— Уый уын нæ ратдзынæн. 
— Къухдарæн! 
286 

— Амарут мæ, уæддæр уын æй нæ ратдзынæн. Уый мын 
Дзибусы лæвар у. ,> 
Лæппутæй иу сылгоймаджы къух ацахста, йæ къухдарæ- 
ныл ын рахæцыд. Дзибусы бинойнаг йæ хъæлæсыдзаг 
ныцъцъæхахст кодта, йæхи иуварс æппары. Лæппу сылгой- 
маджы цонг æрзылдта. Уый æрхауд, чырыныл фæдыдагъ. 
Абырджытæй ныллæгдæр, æвæццæгæн се ’ппæты налатдæр, 
се ’ппæты ракæнондæр, загъта: 
— Йæ бынатæй чи фезмæла, уый йæхи мардыл нымайæд. 
Ды та рæвдздæр у! 
Дзибусы бинойнаг йæхи тоны, йæхи иуварс æппары, фæлæ 
кæдæм алидздзынæ? Йе ’мбæлттæ æдзæмæй лæууынц. Æмæ 
цы кæной, уæдæ? Ацы сырдтæн адæймаджы амарын бындз 
амарынæй уæлдай нæу. 
— 0 Дзибус, ракæс-ма!— сылгоймаджы кæуын æмæ хъарæг 
сиу сты. Дзибус ракæсын æмæ рабадынæн нал у. Ацы уавæр- 
ты, йæ хъаруйыл куы уыд, афтæмæй бахауд, уæд цымæ йæхи 
куыд дардтаид? Кæд æмбаргæ адæймаг уыди, уæд загътаид: 
ратт сын къухдарæн. Кæд цыдæр цыбырхъуыр уыди, уæд ыл 
цалынмæ нæмыг сæмбæлдаид, уæдмæ гæппытæ кодтаид, стæй 
нæмыгæй æрсабыр, æруазал уыдаид. 
— Амарут мæ, уæддæр уын мæ къухдарæн нæ ратдзынæн. 
— Ратдзынæ! Куы мæ бафæнда, уæд ма дын ам... 
Уу-уа, уый цытæ дзуры?.. 
— Ды адæймаг нæ дæ, ды куыдз дæ,— сылгоймаг йæхи 
атыдта, цъиуджын каркау лæппуйыл йæхи ныццавта, йæ 
къух ын ацахста, йæ цонгыл ын дæндагæй ныххæцыд. 
Стигъæг æй асхуыста, фæлæ Дзибусы бинойнаг нæ ахауд, 
лæппумæ йæхи æппары, йæ цæсгоммæ йын лæбуры, йе 
’нгуылдзтæй йын йæ цæстытæ агуры. 
— Дзерассæ, ратт ын æй. 
— Нæ йæ ратдзынæн. 
— Дзерассæ!.. 
— Йæ бынатæй чи фезмæла, уый фесæфт. 
— Дзерассæ! 
— Уæдæ—гъа!— æмæ йе ’нгуылдзæй йæ къухдарæн ласы. 
Раппæрста йæ æмæ йæ лæппуйы фындзы бынмæ бахаста. 
— Райс! Мæнæй ма дæ цы хъæуы, куыдз? 
— Кæддæр цы рæсугъд уыдтæ! 
— Цы ма дæ хъæуы мæнæй?!— сылгоймаджы буар æмхуы- 
зонæй ризы, йæ къухтæ зыр-зыр кæнынц. Кæуы, йæ къуы- 
бар цæссыгтæ кæрæдзийы фæстæ згъæлынц, цыма сæ иу ин- 
нæйы баййафынмæ хъавы. Йæ уæрджытæ ныххоста. Абырæг- 
мæ фæзылд: 
— Цы ма дæ хъæуы мæнæй? 
287 

Дзибусы ус сонт фæци æви... Йар цæстытæ цæхæр калынц, 
æрттивынц. 
— Цы ма дæ хъæуы мæнæй?! 
— Ды дæхæдæг. 
— Фæцæуæм. 
— Нæма цæуæм. Мардыл цыдæр хорз костюм и. 
— Цы?— сылгоймаг цыдæр уысм сагъдауæй аззад, стæй 
Дзибусыл йæхи ныппæрста, ныддæлгом ыл, йæхицæй йæ 
бамбæрста, схуыссыд ыл. 
Махары уырзтæ дамбацайы хъæдыл бæстондæр æрæнца- 
дысты. Цы уыны? Цы кæна? Уый нæ хъыгдарынц, фæлæ... 
Иуы дзы амардзæн, чи зоны, дыууæйы дæр. Уæдмæ йын йæхи 
æрбахсдзысты. Æмæ... Æгасæй баззад, уæд æй фæрсдзысты: 
уыцы дамбаца дын кæм уыд? Чи дын радта ахæм хæцæнгарз 
дарыны бар? Йæхæдæг йæхи къухæй Барастыры хæдзары 
дуар хойы. Уый нæй, уæд та ахæстонмæ. Шофыры уырзтæ 
дамбацайы хъæдæй фæхицæн сты. 
— Ныхъхъуытты сæ уадз, фæцæуæм. 
Абырджытæй иу чырын йæ къахæй бацавта. 
— Фæцæуæм. 
— Хорз уæдæ,— æмæ рагæппытæ ластой. Ау, Махары афтæ 
ныууагътой? Уымæ нæ джигул кæнынц? Нал æм раздæхдзыс- 
ты? Аирвæзт? Хуыцау, табу дын æрбауæд! Уастырджи, табу 
дын æрбауæд. Абырджытæй иу фæзылд, йæ дзыппæй цыдæр 
фелвæста, æмæ дзы машинæйы раззаг цалх æрцавта. 0, Хуы- 
цау уын ма уа! Адон хуымæтæджы стигъджытæ не сты, ал- 
цыдæр сын хъуыдыгонд у. Уæдай нæ фæсте куы расурой, 
зæгъгæ, машинæйы цалх фæхуынкъ кодтой. 0, цæуыннæ, 
ныртæккæ сæ Махар фæсуры! Æмæ ахæм æдылы у? Иу сыпп 
дæр дзы не схаудзæн. Чи зоны, сæхæдæг милицæйы кусджытæ 
сты. 
Абырджытæ сæ «Волгæ»-йы багæппытæ ластой. Сæ но- 
мыртæ... Талынджы нæ зынынц. Æмæ Махары цæмæ хъæу- 
ынц? Ныртæккæ уыдоны агурьгаыл схæцдзæн! Фæсуры сæ! 
Дзибусы бинойнаг куы йæ уæрджытæ ныххойы, куы йæ 
риу. Ссонт. Йæхи нал æмбары. Иннæ сылгоймаг æй сабыр 
кæны. Сылгоймаг цыма æрра фæци æмæ аив, æнæаив, æгъдау 
æмæ æнæгъдау нал æмбары, йæ дзыккутæ афтæ спыхцылтæ 
æмæ æркæлдтытæ сты. Ныббогъ кæны, Дзибусы чырыныл 
ныххæцыд æмæ йæ уигъы. 
«Волгæ» афардæг, æрбайсæфт. Дзагармæй фæцæуынц. 
Ныры æргътæй къаддæр уæддæр дæс æмæ ссæдз, дыууиссæдз 
мины фæхæссынц. Цалдæр минутмæ уыйбæрц æхца акус! 
Уыдон дæр лæппутæ æмæ дын Махар дæр лæппу. Нæ! Маха- 
ры ахæм æхцатæ милуан дæр нæ хъæуы. Уыдон иу ахæмы ма 
бахауой, уымæн гæнæн нæй. 
288 

Уыдæттæ хорз, фæлæ цалх раивын хъæуы. Уыцы абыр- 
джытæ кæд афтæ ’нхъæлдтой æмæ Махар ам фæндаггæрон 
бирæ бафæстиат уыдзæн, уæд фæрæдыдысты. Махар ныр 
даргъ фæндагыл цæуы, фæлæ дæс метры дæр æнæ дыууæ цал- 
хы, æнæ дыууæ камерæйы нæма акодта. Уыдон ын бахъуа- 
джы сахатмæ æдзухдæр цæттæ, ныртæккæ цалх цалдæр ми- 
нутмæ раивдзæн. Уæвгæ, цæуыл сцырын, кæд æм кæсгæ афтæ 
фæкодта. 
Махар машинæйæ рахызт, йæ алыварс акаст. Дуне æдзæм, 
сабыр, сау, талынг, цыма уарынмæ дæр хъавы. Цъиу- 
ызмæлæг никæм и, иу рухсы цъыртт никæцæй зыны. 
Ныртæккæ та исты машинæ фæуыдзæн. Иу. Иннæ. Чысыл 
ма æмæ бон йæ бартæ исын байдайдзæн, æмæ та адæм дæр 
базмæлдзысты, машинæтæ фæндагыл ивылдзысты. 
Уыцы куыйтæ цалх фæхуынкъ кодтой. Цымæ йæ цæмæй 
æрцавтой? Кардæй? Нæ. Цыдæр цыргъагæй, æвæццæгæн, 
отверткæйæ. Науæд, чи зоны, сæрмагонд туас дарынц. Иу 
цæф. Æмæ цалх дæр æмæ камерæ дæр цæттæ. 
Дзибусы ус... Йæ æрдиагæй куы банцаид! Нæлгоймæгтæ 
æддæмæ рахызтысты. Æмæ куыд рауæндыдысты? 
— Цалх фæхуынкъ кодтой. 
— Ахæмтæ хъуамæ адæмы ном ма хæссиккой. 
— Фæкæсын дæм хъæуы? 
— Нæ. Ныртæккæ рæвдз уыдзæн,— Махар фондз-æхсæз 
минутмæ цалх куы нæ раива, уæд цæй лæг у, уæд цæй шо- 
фыр у? Дзыхъхъынног цалх. Дзыхъхъынног камерæ. 
Нæлгоймæгтæ аууæттау йæ цуры лæууынц. Хъыгдаргæ йæ 
ницы кæнынц, фæлæ хъæугæ дæр ницæмæн кæнынц. Йæ цуры 
цы свæдæгъд сты? Сæ доны хуыпп акалын сæ уæддæр нæ 
фæнды? Ныр сыл æвзæгтæ нал и. Ныр хъæбатыртæй нал сты. 
Уыцы абырджытæ сын сæ инæлары пъагæттæ стыдтой! Адæ- 
мы раз. Сылгоймæгты раз. 
— Цалх цæттæ у. Фæцæуæм. 
Лæгтæ, цæй лæгтæ сты — аууæттæ, æнæ сымæй, æнæ иу 
ныхасæй сæ бынæттæ бацахстой. Махар йæ цалх афтæ тагъд 
аивдзæн, уый æнхъæл нæ уыдысты. Махар дзæгъæл сым-сым 
нæ уарзы. Адæймаг хъуамæ арт уа, рæвдз, кæм бахъæуа, уым 
бирæгъ, науæд фесæфдзæн, бабын уыдзæн, иннæтæ йæ, акулæ 
чысыл калм-кæсаджы куыд аныхъуыры, афтæ аныхъуыр- 
дзысты. Уæлдайдæр мах рæстæджы. 
Машинæ фезмæлыд. О Уастырджи, фæндараст сæ фæкæн, 
дæ хорзæх сæ уæд. Махар йæхи дæр æмæ мæнæ машинæйы 
цы адæм бады, уыдоны дæр, Хуыцау, дæуыл æмæ де сконд 
дзуæрттыл фæдзæхсы, æмæ сын баххуыс кæн. Махар куыддæр 
сæхимæ схæццæ уа, афтæ иу арахъ рауадздзæн æмæ скувдзæн. 
Табу Хуыцауæн. Табу Уастырджийæн. Йæ фæндаг æвзæр нæ 
10 Дмсопы фыи 
289 

ацыд. Уыцы стигъджытæй йæ бахызтой. Æмæ сын табу æрба- 
уæд. Адæймагыл цы нæ цæуы, цард адæймагæн цы нæ бавза- 
рын кæндзæн? Искуы Махар ахæм уавæры бахаудзæн, уый 
æнхъæл уыд? Цыма фын федта. Нæ! Ацы балц æнахуыр балц 
уыди, никæд дзы ферох уыдзæн. 
Дзибусæн ма уæлæуыл цы рæстæг баззад, уый ихсийы, 
къаддæрæй-къаддæр кæны. Йæ бинойнаг кæй ныссабыр, 
ныхъхъусы амал ын нал уыд. Бакастæй уæздан, фæлмæн, 
фæлæ... Сылгоймаг куы ссонт уа, уæд сырд у. Афтæ ссонт 
у... Цы дзуры, цы ми кæны, æвæццæгæн, уый нал æмбæрста. 
Ныр хæрзаг фæсмон кæны. Чысыл фæстæдæр, бынтондæр 
йæхимæ куы æрцæуа, уæд йе ’мбæлттæй, уæлдайдæр лæгтæй 
йæ цæстытæ æмбæхсдзæн, æфсæрмæй йæ цæсгом судздзæн. 
Хæдтулгæ фынджы хуызæн лæгъз фæндагыл тындзы. 
Машинæтæ цæуын райдыдтой. Бон йæ бартæ исы, цард та ’ 
базмæлыд. Уæвгæ цард йæ цыды кæд æрлæууы? 
Горæт æрбазынд. Махары уарзон Дзæуджыхъæу. Иннæ 
рæтты йæхи куыддæр фенкъары, йæ гаччы нæ вæййы. Ам 
цыма йæ уæлдæф дæр æндæр у, афтæ йæм кæсы, ам йæхи 
цыдæр сæрибар æмæ ныфсджын фенкъары. Бафæллад. Æмæ 
уæдæ ахæм даргъ фæндагыл, уæлдайдæр фæззыгон æхсæв 
фæцу, уый горæтæй Беслæнмæ ныууайæгау нæу. 
Чи загъта, цæрын æнцон у? Æнæ тухийæ арвæй исты 
хауы? Махар афынæй кæндзæн, æмæ йæ фæллад фесæфдзæн. 
Куы райхъал уа, уæд моргмæ адзурдзæн. Кæй горæты йæхи- 
мидæг аласын хъæудзæн, кæй хъæумæ. Чи зоны, цалдæр 
марды дæр ласын бахъæуа. Æмæ — табуафси, Махар цæттæ 
у. Ахæм хуызы йæм цыдæр капеччытæ æрбахауы, æндæр... 
Уæдæ йæ мызд цы у, уымæй бинонтæ нæ, фæлæ йæхи дæр нæ 
фæдарид, уæлдайдæр ацы мæгуыр, тыхст рæстæджы. Базармæ 
сæ иу цыд акæн æмæ фесты. 
Охх, охх, афтæ кæмæ кæсы, цæрын æнцон у, уымæн та 
цы загъдæуа. Зын у, тынг зын у цæрын. Фæлæ уæддæр цард 
хорз у. Махар афтæ хъуыды кæны. Цард хорз у. 
1990—91 азтæ 
290 

ÆНДÆРГ 
Диссаг, ацы хæдзары никæд уыдтæн, йæ цуры мæ къах 
никæд æрæнцад, фæдæ мæ мидзæрдæйы куыд- 
дæриддæр хъуыды кодтон, афтæ рауад: мæ цæстытыл уад 
бæрзонд, фондзуæладзыгон райдзаст хæдзар, ивгъуыд 
рæстæджы уырзæй арæзт бæстыхай. Хъуыды кодтон: бахиз- 
дзынæн уæрæх хъæдын дуарæй, дæ кусæнуат — дыккаг уæ- 
ладзыджы, ссæудзынæн æм нывæфтыд гауызтыл. Куыд- 
дæриддæр хъуыды кодтон, афтæ рауад. Æвæццæгæн, зæрдæ 
алцыдæр раздæр базоны, æгæрон дунейæ не ’хсæн — мин æмæ 
мингай тæгтæ. 
Дуаргæс мæм цалдæр хатты æрбакаст, фæрсæн каст. Дæ 
ном æмæ дæ мыггаг куы загътон, уæд йæ цæстытæ уæрæх 
байгом сты, уыйбæрц цымыдис сæ зынд, æмæ сæ сæ бынæттæй 
рацъыввытт кæнынмæ бирæ нал хъуыд: фæцæй мæ ныхъуыр- 
дтой, ракæнонхуызæй мыл цалдæр хатты сæрæй бынмæ джи- 
гулгæнгæ æрцыдысты, цыма арвæй æрхаудтæн. Дуаргæсы 
цæстытæ мæ фарстой: чи дæн? Кæцæй æрбахаудтæн? Цæмæн 
дæм цæуын? Ахæм æнæфсæрмæй мæм джигул кодтой, æмаа 
фефсæрмы дæн, фæтарстæн, цыма мæ мадард бæгънæг акæ- 
нынмæ хъавыдысты. Мæ сæры фæвзæрд: кæд мæ, цы не 
’мбæлы, ахæм исты зыны. Æмæ аивæй мæхимæ æркастæн. 
«Цу»,— загъта сылгоймаг æмæ йæ сæр иуварс азылдта, 
йæ хъæлæс — æнæрвæссон, сæрыстыр. Цымæ раздæр цы 
куыст кодта, кæцæй йæм æрцыдысты уыцы «æвæджиауы 
хорз» миниуджытæ? 
Цыдæр уысм мæ мидбынат лæугæйæ аззадтæн: фæстæмæ 
разил æмæ йын алывыдтæ акал. Мæ уынд, мæ дарæсмæ мын 
цæмæ кæсы? Чи дæн, уымæн исты зоны? Кæд философ-ака- 
демик дæн, уæд та? Кæд генералиссимус дæн, уæд та? Кæд 
уæларвон тыхтæй зæхмæ минæвар дæн, уæд та?.. Хъуамæ 
дуаргæсыл цалдæр зынг ныхасы баппæрстаин, фæлæ мæхиу- 
291 

ыл ныххæцыдтæн: цы дзурон йемæ, æнæфендимæ æнæфенд 
ныхас сæрмæ хæссинаг нæу. 
Куыд дæм кæсы? Финляндийы хуыд ног итувæрд сау кос- 
тюм мыл, урс хæдон, галстук, англисаг дзыхъхъынног туф- 
литæ, мæ дæларм — æрттиваг папкæ. Рахызтæн трамвайæ 
нæ, фæлæ сау «Волгæ»-йæ, æмæ дуаргæсы уынаг цæстытæ, 
ай-гъай, уый æнæ ацахсгæ нæ фесты. Куыд дæм кæсы, уæд 
мæ æрурæдтаид? Йæ цæстытæй мæ афтæ сгæрстаид? Нæ! Уæд 
мын сыстадаид бæрзонд, йæ сæрæй мын ныллæг акуывтаид, 
йæ мидбылты мæм бахудтаид, цалынмæ мæ уыдтаид, уæдмæ 
мæ йæ фæлмæн цæстæнгас фæндараст кодтаид. Æвæццæгæн, 
уыцы иу рæстæг адæймаджы цагъар дæр цæры æмæ цагъ- 
аргæнæг дæр æмæ дзы фадат кæмæн куыд фæвæййы, уый 
дуæрттæ уæрæх байтындзы, йе ’мбæрц слæууы, æддæмæ ра- 
хизы æмæ фидар къахдзæфтæй ацæуы. Адæймаджы цы дыу- 
уæ адæйма-джы цæры, уыдонæн æрмæстдæр фадат фæуа, 
æндæр сæхи равдисын кæддæриддæр æмæ кæмфæнды дæр ба- 
зондзысты. Йæ цагъар æмæ йæ цагъаргæнæг уды йæ риуæй 
хæрдмæ чи нæ суадзы, уый амондджын у, уый æцæг хъæба- 
тыр у, уый дын æцæг Адæймаг. 
Цæргæ-цæрæнбонты æппæты тынгдæр бæллыдтæн иу 
хъуыддагмæ: адæймаг, æцæг адæймаг куы уыдаин, уымæ, 
фæлæ... Чи дæн, æмæ-гъа. Дæ ном куы загътон, асинтыл 
хæрдмæ куы сцæйцыдтæн, уæд цыдæр уысм фæстæмæ 
фæкастæн æмæ мын уæ дуаргæсы цæстытæ хъæрæй æмæ 
æнæфсæрмæй дзырдтой: 
«Ацы сæмпæрчъи, ацы гæлгæрд хицаумæ цæмæ цæуы? Чи 
йын у? Цы йæ хъæуы?!» 
Чи зоны, ды дæр ма мæн тыххæй йæ цæсты фæныллæгдæр 
дæ. Цæмæй йæ зоны: æз æмæ ды сыхæгтæ уыдыстæм, хорз 
сыхæгтæ, не ’хсæн цыппар хæдзары, иу кæртæй рахъæр кæн 
æмæ дæ иннæ фехъусдзæн. Цæмæй йæ зоны: æз æмæ ды иу 
къласы ахуыр кодтам. Цæмæй йæ зоны, фаззон æфсымæрты 
хуызæн кæрæдзи къухтыл хæцгæ скъолайы къæсæрæй иумæ 
бахызтастæм. Нæ. Цæугæ нæ кодтам — тахтыстæм уæлдæфы. 
Фыццаг дзæнгæрæг... Уый фыццаг дзæнгæрæг нæ уыд, фæлæ 
мады æхсызгон худт, йæ алы мыр дæр, йæ алы зæл дæр 
зæрдæйы кæмæн ахъары, ахæм æхцон зарæг. Ныр дæр ма мæ 
хъустыл уайы, сиды мæм, фыццаг урокмæ мæ фæхоны. 
Дæс къласы каст куы фестæм, уæд нæ фæстаг дзæнгæрæг 
та? Цы æнкъард уыд, дзæнгæрæг кæугæ дæр фæкæны, уый 
уæдмæ нæ зыдтон. Кæугæ нæ—уый кодта хъарæг, æмæ зæрдæ 
рыст, фæйнæрдæм тъæппытæ хауд. Нæлгоймаг хъуамæ афтæ 
тæнзæрдæ уа? Мæ цæстытæ доны разылдысты, скæуынмæ мæ 
бирæ нал хъуыд. Цыма, мæ цард цард цæмæй нал уыдзæн, 
ахæм цыдæр ахсджиагæй хицæн кæнын. Цы, уый кæмдæр 
292 

зæрдæйæ æнкъардтон, фæлæ йæ зонд нæма ахста. Фæстæдæр 
æй базыдтон. Уæд хицæн кодтон ме ’взонгдзинадæй. Иу 
арæнæй иннæ арæны сæрты ахизын та æнцон никæд уыд. Ды... 
Цал азы рацыд уæдæй нырмæ. Нæ фæндзай азтæ мæнæ-мæнæ 
кæнынц. Æвæццæгæн æм дæхи цæттæ кæнын райдыдтай. 
Хæрзаг стыр бæрæгбон дын уыдзæн, æрхондзынæ æвзæрст 
адæм, æхсæст хоры хуызæн фæсивæд, Ирыстоны абон æмæ 
фидæн сойын цырæгътæй дæ алыварс судздзысты. Æз мæ рай- 
гуырды бон иу хатт дæр нæма сбæрæг кодтон, ацы дунемæ 
кæй фæзындтæн, уый ахæм цау нæу, æмæ уый тыххæй сæрма- 
гонд гаджидау сисон. Куы нæ фæзындайн, уæд та — ноджы 
хуыздæр. 
Æмæ уый дзырдтон. Дæ цæстытæ... Ныр дæр ма сæ хорз 
уынын. Сабыр, хъуыддагхуыз, растдæр зæгъгæйæ та — 
сагъæсæй седзаг æмæ уазал, æцæгæлон. Нæ алыварс цы цыд, 
уый цыма дæумæ æппындæр ницы бар дардта. Дхæм рæстæг 
ахæм цæстытæ. Тынг дыл фæдис кодтон. Диссаг, ныр дæр дæ 
цæстытæ, уæд куыддæриддæр уыдысты, афтæ — уазал, 
æцæгæлон. Æппындæр нæ аивтой. Цыма царды уайæнты нæ 
ауадтæ, цыма, æз куыд лæууый мæ зымæджы къæсæрыл, ды 
йыл афтæ нæ лæууыс. Адæймаг аивы, суанг къæссавæлдæхт 
дæр фæвæййы, фæлæ йæ цæстытæ... Уыдон ивын нæ комынц. 
Фæстаг дзæнгæрæджы катайаг хъæрмæ мæ цæстысыгтæ 
куы æруайой, æнæфсæрмæй мæ рустыл куы æрфæд кæной, 
уый тæссæй мæ бинаг былыл дæндагæй ныххæцыдтæн, тынг, 
куыд мын фæрисса, афтæ. Æмæ, æцæгдæр, мæ кæуындзæг мæ 
суагъта. Фæкомкоммæ дæм дæн раст уыцы уысм. Мæхи нал 
баурæдтон æмæ цы загътон, уый ма абон дæр хорз хъуыды 
кæнын: «Цы æнахуыр цæстæнгас дын и». 
Ды дæ къух ауыгътай, бахудтæ: «Куыд æнахуыр?» 
Тæрккъæвдайы размæ сау мигътæ æддæг-мидæг куы ауай- 
ынц, куы сæмтъеры вæййынц, уæд арвæн куыд тызмæг тæссот’ 
хуыз вæййы, дæ цæстытæ уыдысты афтæ. Æрмæст дзы мигътæ 
нæ ивылд, уыдон не ’фсæрстой кæрæдзи, фæлæ дæ хъуыдытæ. 
Цавæр хъуыдытæ, уымæн та æвдисæн — æрмæстдæр дæхæдæг. 
Уæвгæ, цыма сæ æз дæр зонын: скъолайæ куыд аирвæздзынæ, 
институтмæ куыд бацæудзынæ, студентæй куыд агæпп лас- 
дзынæ. Æнæмæнг, уыцы хъуыдытæ*дын æнцой нæ лæвæрдтой. 
Де ’рфгуытæ дзæгъæлы фæтар сты: раст, тынг раст дын 
бамбæрстон дæ цæстæнгас! Цæттæдзинады аттестат куы рай- 
сай, уæд кæдæм бацæудзынæ, уый дын дыууæ-æртæ азы размæ 
дæр бæрæг уыд, фæлæ нæм фæстаджы дзæнгæрæг фæстаг 
Урокмæ куы сидт, нæ кълас иумæ æмхуызонæй куы лæууыд, 
ахуыргæнæгæй, скъоладзауæй иууылдæр махмæ куы кастыс- 
ты, чызджытæй бирæтæн сæ цæссыгтæ сæ рустыл куы æрыз- 
гъæлдысты, уæд та дæм дæ сусæг хъуыдытæ æрбагуылф кодтой 
293 

æмæ дæ сæ уæлныхты систой. Лæууыдтæ мæ фарсмæ, æцæгдзи- 
надæй ды уыдтæ горæты, чи зоны, уыцы уысм лæвæрдтай 
фыццаг фæлварæн, чи зоны, уыцы уысм, æртæ-цыппар азы 
размæ цы институт равзæрстай, уый студент сдæ æмæ йæ 
уæрæх тыргъы рацæйцыдтæ. Нæ! Дæ бакастмæ гæсгæ 
фæлварæнтæ лæвæрдтай, зын фæлварæнтæ. Дæу хуызæттæн 
сæ алы акъахдзæф дæр бæлвырд у. Кæм æрлæудзæн, йæ сан- 
чъех йæ фæстæ цы расайдзæн? Дæ хуызæн адæймагæй, раздæр 
кæй нæ баууила, ахæм ныхас не схаудзæн. Йæ дæлбар адæй- 
магмæ, суанг æм тынг мæстджын куы уа, суанг æй йæхицæн 
знаг куы хона, уæддæр тызмæг ныхас ницы хуызы скæндзæн, 
фæлæ сабыр, фæлмæн, цыма йæ бирæ уарзы, афтæ. Дæ хуы- 
зæттæ се ’цæг цæсгом никæд æвдисынц. Уымæн æмæ хорз 
зонынц: ныхас бæлон нæу, раирвæзт, уæд æй нал æрцахс- 
дзынæ. Цымæ дæ алы ныхас дæр раздæр цал æмæ цал хатты 
баууилыс? Цымæ искæд дæ зæрдæйы æцæг зæгъинаг суагъ- 
тай? Нæ мæ уырны. 
Ацы фембæлд хъуамæ бирæ раздæр æрцыдаид. Цал хатты 
ахъавыдтæн цæуынмæ! Мæхи-иу сцæттæ кодтон,— цы цæттæ 
мæ хъæуы, дæ пысултæ, дæ хæррæгътæ дæ уæлæ баппар æмæ 
рæвдз дæ, фæлæ та-иу цæмæндæр бакъуылымпы дæн. Ацы 
къæсæры сæрты мын хохы сæрты æрбахизæгау уыди. Тынг 
зынтæй дæм цыдтæн, хъизæмаргæнгæ. Цыдæр тых мæ ардæм 
æппæрста, цыдæр тых та мыл фæстæмæ хæцыд. Æууæнк. 
Уымæй зынаргъдæр ницы ис, æмæ ды йæ сæрты ахызтæ, дæ 
цъыф къæхты бын æй сызмæстай. Афтæмæй — стыр бæрнон 
кусæг, адæмы разæй цæуæг, хъуамæ кæй фæзмæм, ахæм адæй- 
маг. Хæрзаг дæхимидæг зæгъыс: «Цытæ дзуры, йæ зонд фæцыд 
æви сæнттæ цæгъды?» 
Æвæццæгæн, дæ бынаты æз дæр афтæ хъуыды кæнин. 
Хæрзаг мыл дæхимидæг кæл-кæлæй худыс. Ма тæрс, дæ цæсго- 
мыл æппындæр ницы фæзынд, ды ахæм нæ дæ, йæ зæрдæйы 
уаг æддæмæ æнцонæй чи равдиса. Æниу, куы худай, уæддæр 
цы? Цæмæй мæ хъуамæ тæрсай, демæ абаргæйæ æз чи дæн? 
Мардæрцыд дæр уый у, æмæ æз дæ бынаты никæд уыдзынæн 
æмæ мыл дæхимидæг сæрыстырæй.уымæн худыс, бынмæ мæм 
уымæн кæсыс. Æмæ раст дæ. Мах кæрæдзийæ тынг дард стæм, 
зæххы дыууæ полюсы. Мæнæн мæ буары цæры бынтон æндæр 
адæймаг. Кæддæр фаззæтты хуызæн уыдыстæм. Хуызæй, асæй. 
Ныр нæм хуызæй дæр иумæйагæй ницуал ис. Уый афтæ кæй 
у, уый базонын дæ фæнды? Айдæн дæм нæй? Ныр, дам, куы 
сыстис æмæ, дæ секретаршæ кæм бады, уыцы уатмæ куы ахи- 
зиккам æмæ бæрзонд, уæрæх айдæны цур куы æрлæууиккам. 
Разынид дзы дыууæ лæджы. Сæ иу бæрзонд, фæтæнуæхск, 
æлвæст, ногдаст, йæ рустæ æнахуыр лæгъз. Йæ фындзы бын 
цыбыр урс рихитæ, йæ халас сæры хилтæ зулмæ фаст, 
294 

уырынгæ-уырынгтæ. Йæ уæлæ донхуыз костюм, кæй зæгъын 
æй хъæуы —- итувæрд. Дæ уатмæ куы æрбахызтæн, уæд фыц- 
цагдæр цæмæ фæкомкоммæ дæн, уый дын зæгъон? Дæ дарæс 
куыд бæстон итувæрд у, уымæ. Дæ хæлафы итувæрдыл адæй- 
маг йæхи ахафта, уæд ыл йæхи алыг кæндзæн, алыг нæ, фæлæ 
йæ адзæнгæл кæндзæн, цыма æхсаргарды ком у. Трактористæй 
кæнæ хъугдуцæгæй куы кусис, уæд дæ фенин. Дæ хæдон — 
урс-урсид, дæ галстук æмæ костюмы хуыз сиу сты. Æвзаргæ 
одеколоны зына-нæзына æхсызгон тæф. Айдæны цур куы 
æрлæууиккам, уæд уый дæр банкъариккам. Уыцы лæг уаис 
ды, иннæ та æз. Уыцы иннæмæй, ома мæнæй дæр цæуид зына- 
нæзына «æхсызгон» тæф, æрмæст одеколоны тæф нæ, фæлæ 
арахъы. Уыцы иннæ лæг, ома æз, дæуæй чысыл ныллæгдæр, 
къæсхуыр, йæ сæр фæгæмæх æмæ æрттивы, цæхæр калы. 
Уымæн дæр йæ фындзы бын чысыл рихитæ. Æрвхуыз хæлаф 
итувæрд кæд уыд, уый йæ хицауæй дæр æмæ хæлафæй дæр 
раджы ферох, фæлæ йыл уæддæр хорз зыны. Ахæм хъуымац 
у, æмæ йыл аз иу хатт иту сæвæр æмæ дзы уый фæстæ хуысгæ 
дæр кæн, ныхс æй, уæддæр йæ итувæрд нæ фехæлдзæн. Чы- 
рынтæ хæдон. Дæрдджын пинджак. Лæгæн йæ цæсгом — 
æнцъылдтæ, хурсыгъд, фæлæ цардхуыз. Галстук... уый дæр 
кæддæр, студент ма куы уыд, уæд дардта галстук. Афтæ 
рæсугъд æй баста, æмæ-иу æм йе ’мбæлттæ æрбауадысты — 
мæнæн дæр-ма йæ абæтт, зæгъгæ. Ныр æй бабæттын нæ, фæлæ 
йæ хъуырыл бакæнын дæр нал базонид. Цы дзы кæны? Ха- 
ха-ха! Фермæйы æхсæвгæс — галстучы! Уый Царциаты дис- 
саг нæ уаид?! 
Фыццаг къласмæ куыд бацыдыстæм, уый мæ зæрдыл арæх 
æрлæууы. Ды дæр æй хъуыды кæндзынæ. Уæвгæ, цæмæн дæ 
хъæуы? Цæмæн хъуамæ лæууа дæ зæрдыл? 
Уæдæ æз, суанг цы дзырдтам, уый дæр ма æрымысын. 
Асинтыл тагъддæр чи сызгъордзæн, цыма иннæ, дыккаг 
къласмæ фыццагдæр уый баивдзысты, афтæ нæм каст. Уы; 
афтæ кæй нæ у, цалынмæ уый базыдтам, уæдмæ дыккаг къла- 
сы асинтыл, хистæр скъоладзауты æмæ ахуыргæнджыты 
сусæгæй цал æмæ цал хатты сызгъордтам. Æз дæуæй 
цæрдæгдæр уыдтæн, дыккаг кæнæ æртыккаг ма фæуыдаин, 
уымæн гæнæн нæ уыд. Асиныл сызгъорынмæ хъавæм, уæд- 
иу аивæй къахдзæф, суанг ноджыдæр фылдæр раздæр алæу- 
уыдтæ, фæлæ уæддæр никæд фæразæй дæ. Дæ лæф-лæф-иу 
ссыд, дæ цæстытæ-иу сырх-сырхид афæлдæхтысты, туджы- 
иу разылдысты, скæуынмæ-иу дæ бирæ нал хъуыд, дæхи-иу 
нæ фæхицæн кодтай, фæаууон-иу дæ. Уыцы бонты дын, 
æвæццæгæн, уыцы асинтæй æнæуынондæр ницыуал уыд. 
Æлгъыст асин. Дæ бон уыд, уæд ыл бандзæрстаис. Æмæ ма 
иннæтæ — гъа, фæлæ дæ сыхаг дæуæй фæраздæр уæд? Дæ 
295 

чысыл зæрдæ дын уыцы бар лæвæрдта? Æмæ мын иу хатт 
тæхгæ-тæхын ме ’фцæггот ацахстай, æз мæхи атыдтон, 
фæразæй та дæн. Иннæ хатт мæм дæ къах фæдардтай, фæлæ 
æз нæ ахаудтæн, ноджы тынгдæр азгъордтон, уæддæр та 
фæразæй дæн. Цы цæстытæй мæм æрбакастæ!? Дæ цуры лæу- 
уыд дæ сыхаг нæ, фæлæ де знаг. 
Иу хатт дæхи нал баурæдтай, афтæ тызмæг, афтæ æнæха- 
тырæй мæ асхуыстай, æмæ ме ’мбæрццаг мæхи дæлгоммæ 
бахастон, мæ зæнджы хъæбæры цъар алæбырд, йæ туг 
фемæхст, мæ бон æдæрсгæ сыстын нал уыд. Лæппутæ дæм 
сæхи бæппæрстой: «Фашист дæ æви цы?» 
Хуыцау хорз, æмæ дзæнгæрæджы хъæр райхъуыст, æндæр 
æнæ надæй нæ аирвæзтаис. 
Цалдæр боны рацыд, асинтыл сызгъорынмæ та нæхи 
æрцæттæ кодтам. Ды нæм иуварсæй кастæ. Гъа, атындзæм, 
афтæ ныххудтæ, нæ цурмæ æрбацыдтæ æмæ нæ алкæуыл дæр 
дæ цæст ахастæй. Мах куыддæр федзæм стæм. Дæ цæстæнгас 
сывæллоны цæстæнгас нæ уыд, фæлæ ас лæджы, фендджын 
адæймаджы цæстæнгас: сабыр, уæззау, æрвонг, хъуыдыху- 
ыз. 
«Цы æдылытæ стут»,— загътай ды. 
«Æдылытæ?» 
«Хæрз æдылытæ. Иу къласæй иннæ къласмæ, асиныл чи 
фæраздæр уа, уымæ гæсгæ нæ, фæлæ ахуырмæ гæсгæ ивынц». 
Дæ хъæлæсы алы мыр, алы зæл дæр хъæр кодта: кæсут, æз 
сымахæй цас зондджындæр æмæ æмбаргæдæр дæн. Диссаг, 
дæ ныхасмæ ма куыд нæ бафтыдтай: æз уый рагæй зыдтон, 
æндæр-иу æдзухдæр фæразæй уыдаин. 
Дæ ныхас махæн уыд арвæй дур æрхауæгау, æнхъæл кæмæн 
нæ уыдыстæм, ахæм стыр ногдзинад. Уый уыд æнæ бауырни- 
наг хъуыддаг æмæ нæ ахыргæнæджы бафæрсын нæ бафсæр- 
мы кодтам. Уыцы бон нæ цæстытæ байгом сты. Ды уыдтæ 
раст. Уыцы бон ды сырæзтæ, æмæ цалдæр сантиметры нæ, 
фæлæ æнæхъæн метр. Худтæ ныл. Ды кæддæриддæр раст 
уыдтæ. Искæд галиу, æнæзакъон ми бакодтай? Сывæллонæй 
дæр никæд. Адæм сызмæстысты, æддæг-мидæг ауадысты, раст 
æмæ зылыны арæнтæн кæрæдзийæ раиртасæн нал и, уæддæр 
сæ ды раиртасдзынæ, ды нæ фæрæдийдзынæ. Ды рæдийын 
нæ зоныс, дæ хуызæттæ цыфæнды рæстæг, цыфæнды хицау- 
ад, цыфæнды адæмимæ дæр хъæрмуд уыдзысты, æмфæн- 
даггæттæ, æмзонд. Ды ныртæккæ цыдæриддæр дæ, зондæй, 
хъаруйæ, буарæй — алцæмæй дæр дæ рацарæзты фарс, ног 
хъуыды кæнынады фарс, æргом ныхас æмæ демократийы сал- 
дат. Сталин æмæ дын Сталины рæстæг у æнæуынон, дæхи 
æмбарынхъом куы фæдæ, уæдæй фæстæмæ тох кодтай абоны 
сæрвæлтау, кæд знон райгуырдтæ, уæддæр абоны хъæбул дæ. 
296 

Ха-ха-ха! Уæдæ æз та цы зæгъынмæ хъавын: ды кæддæриддæр 
рæстæджы хъæбул уыдтæ. Дæ хуызæттæ, кæцæй радымы, уый 
уайтагъддæр базонынц æмæ уыцырдæм фæзилынц. Ды, кæцæй 
дымы, уый базонынæн æвæджиауы хорз флюгер дæ. 
Цæмæндæр мæм афтæ кæсы: зæгъгæ, райсом нæ бæстæйы 
хæстон фæфæлдæхт æрцыд, ранхъæвзта тæккæ карздæр æмæ 
æвирхъаудæр диктатурæ, уæд ды иннæрдæм кæй дзурис, 
цæргæ-цæрæнбонты ацы бонтæм æнхъæлмæ кастыстæм, 
зæгъгæ, ууыл æз иу уысм дæр дызæрдыг нæ кæнын. Уæд хъæр 
кæнис: æгас цæуæд нæ ног хицауад. Æгас цæуæд ног хицауад! 
Цæргæ-цæрæнбонты уымæ æнхъæлмæ кастыстæм. 
...Цы æнтæф дæм у. Дæ донæй аназæн нæй? 0, уый мын 
дæхæдæг куы рауагътай. Бузныг, стыр бузныг. Уый æнхъæл 
кæд уыдтæн, æмæ мæм ды дæхи къухтæй агуывзæ æрбадар- 
дзынæ. 0, уæздан æмæ æфсæрмыджын дæ ды. Нæ цуры исчи 
куы уаид, уæд мæм кæсгæ дæр не ’рбакодтаис. Цыдæр 
гæлхæрдæн ды хъуамæ дон авæрай? Цæмæн? Дæ хъуыдытæ 
дын раст нæ кæсын? 
Дыууæ азы размæ колхозмæ нйфтыдтæ. Кæй зæгъын æй 
хъæуы, де ’мсæр æмæ, дæуæй уæлдæр чи у, ахæм хицæут- 
тимæ. Æмæ уемæ цъæх уалдзæг ныххастат. Æртæйæ уæм 
дыууæ хæдтулгæйы, шофыртæ дæр адæймæгтæ сты? Уыдон 
нымады нæ цæуынц. Уыдон уæ дæлбар, цумайы лæдзджытæ, 
физонæггæнджытæ, амалгæнджытæ, фæрсаг адæм, уæддæр 
сæ цардæй — иттæг разы. Адæмæй мæм æппæты тæригъæддæр 
æмæ æлгъагдæр шофыртæ кæсынц. Цæмæй сæм царды 
цыдæртæ хауа, уый тыххæй сæм, æнхъæлдæн, адæймаджы ми- 
ниуджытæй ницыуал вæййы. Зæгъын дæр æй мæ цæсгом нæ 
хъæцы, фæлæ мæм æрмахуыр куыйты хуызæн фæкæсынц: дæ 
хицаумæ худ, лæггад ын кæн, цы дын зæгъы, уый кæн. Худи- 
наг æмæ амæлæт! Фæлтау мæн сыгъзæринтæ дæр нæ хъæуы. 
Уæ машинæтæ, ай-гъайдæр, сау «Волгæ»-тæ. Æвæццæгæн, 
модæйы сты. Сау хæдтулгæйæ куы нæ рахизай, уæд цæй лæг 
дæ, уæд цæй хицау дæ? 
Районы разамонджытæ дæр уæ хæдфæстæ æрбалæууыдыс- 
ты. Цы тарстхуыз сын уыд. Цыма цыдæр фыдракæндтæ ра- 
кодтой æмæ сæрмагондæй уыдоны тыххæй æрцыдыстут, цыма 
сын ныртæккæ сæ цæнгтæ æмæ сæ къæхтыл хъадамантæ ба- 
кæндзыстут æмæ фæцæуынц... Сыбыры бинаг къæймæ. Дис- 
саг, дæлдæр хицауад уæлдæр хицауадæй афтæ цæмæн тæр- 
сынц? Уыдоны цур — ног чындзытæ, уайсадæг чындзытæ, сæ 
дæлбар адæмы раз та — баст куыйтæ, иу уæздан, иу фæлмæн 
ныхас сæ нæ фехъусдзынæ. Уæздан æмæ æфсæрм цы у, уый 
цыма зонгæ дæр нæ кæнынц, хатгай мæм афтæ фæкæсы. Зо- 
нынц, алцыдæр зонынц! 
297 

Районы æмæ колхрзы разамонджытимæ фермæйы æрзыл- 
дыстут, цалдæр адæймагимæ аныхæстæ кодтат. Цы мын æй 
бамбарын хъуыд: уæ ныхас — æфсоны ныхас, цыма уыл хæс 
æвæрд уыд æмæ уый æххæст кæнынмæ æрцыдыстут. Уæд 
фермæйы цæмæн фæдæн, æмæ-гъа. Йуварсæй уæм кастæн æмæ 
мæм февзæрд æвæджиауы хорз бæллиц: фæззæг уарынтæ куы 
нал фенцайынц, хъуццытæ сæ сагæхтæм цъыфы куы афардæг 
вæййынц, уæд уæ уæ уæлæнгай хъысхъысгæнаг туфлиты бон- 
хæрæны астæу æрæппар, уæ машинæтæ иу километр æддæдæр 
куыд уой, афтæ. Хæрзаг ныххиутæ, ныхъхъилтæ уаиккат, 
уæ цыппæртыл цæуын уæ бахъæуид. Æмæ уæд бирæ цæуыл- 
дæрты ахъуыды кæниккат. Сæумæцъæхтыл, фæндзæм саха- 
тыл митæмхæццæ сæлфынæджы фермæмæ куы фæцæйзгъорик- 
кат, уæд бирæ цæмæдæрты æндæр цæстæй ракæсиккат, бæргæ. 
Сæрдыгон лæгъз фæндагыл æрбасыффытт кæн, цъæх нæуыл 
симæгау ацу, уый хорз у, фæлæ... 
Нæ сæрдар мæ кæцæй ауыдта, Хуыцау йæ зонæг. Бахудт 
мæм, стæй йæ амонæн æнгуылдз йæ былтыл авæрдта; ома 
мацы зæгъ, хæстæг нæм ма æрбацу, цыма тифæй рынчын 
уыдтæн æмæ мæ йæ буц уазджытæн тарст. Хъуамæ мæ иу 
ныхас дæр ма схауа. Чи зоны, нозтджын мæ фенхъæлдта æмæ 
мæм уæд арахъ иу хуыпп дæр нæ хæццæ кодта, кæсагæй дæр 
сыгъдæгдæр уыдтæн. Расыгæй горæтæй æрцæуæг хицауады 
цур æрлæууыдтæн, уæд — худинаг æрмæст сæрдарæн нæ, фæлæ 
æнæхъæн хъæуæн дæр. Тарст, уæ цуры исты æнæхсæст, исты 
æнæууылд, цы не ’мбæлы, ахæм ныхас куы зæгъон. Бæрзонд 
хицауады цæстмæ хъуамæ нæ хъуццытæ дæр сæ мидбылты 
худой, кафгæ цæуой. 
Уый фæстæ йæ бамбæрстон: колхозы сæрдар æппæты 
тынгдæр тарст: исты карз ныхас куы зæгъон, хæдзарады ра- 
замынды, районы хицауады, сымах — нæ буц уазджыты 
ныхмæ. Æмæ хъуамæ цы загътаин ахæмæй? Æрмæстдæр, цы 
зонын, царды æцæгдзинад мæ цы хъуыдытæ æмæ сагъæстыл 
æфтауы, уый. Æмæ уым æвзæрæй цы ис? Иуырдæм фæдзур, 
иннæрдæм фæдзур, æрмæст æцæгдзинад ма зæгъ. Цæмæн? Æз 
нæ цардарæзты знаг дæн? Мæ хъæлæс ист у? Кæрæдзийы сай- 
ынæй æппын нæма бафæлладыстæм? Ног рæстæджытæ ра- 
лæууыд, зæгъгæ, алырдæм фæдисхъæр куы систам æнæхъæн 
дунетыл. Уæд ын ам, чысыл Ирыстоны бынат нæма и. Бæгуы- 
дæр, зæгъинæгтæ мæм уыд, куырм æмæ къуырмайæ нæ 
цæрын. 
Сымах — æхсæст хоры хуызæн, итувæрд, сыгъдæг, ног- 
даст, уæ къæхты бын фысы бага нæ асастаид. Æз та мæ кусæн 
дарæсы, ноджы, холлагдæттæгмæ фæкæсон, зæгъгæ, æмæ мæ 
хæлафыл æнтыд æркалд. Мæ къæхтыл резинæ цырыхъытæ, 
уыдон дæр цæхæр кæм калдтаиккой. Ахæм дарæсы уæ цуры 
298 

æрлæуу, уæд--- Уæд цы? Кусæг лæг никæд федтой? Æмæ уæм 
мæхи æрбайстон. Сæрдар мæ йæ цæстытæй уæгъд нæ уагъта: 
нæма фезмæлыдтæн, афтæ мын йæ къухæй ацамыдта: хæстæг 
ма æрбацу. Мæстæй ссыгъдтæн. Йæ цагъар мæ æнхъæлы æви 
цы хабар у? Улæфгæ дæр хъуамæ уый ныхасмæ гæсгæ кæнон. 
Æнхъæлдæн, кæимæ кусы, уый нæ зоны. Уый дæр æмæ æз 
дæр — адæймæгтæ, æрмæст нæ куыстытæ алыхуызæттæ. Æмæ 
зæххыл адæм хъуамæ æмбар уой, æппынфæстаг, хъуамæ афтæ 
уа. Æппæты сæйрагдæр цы у? Адæймаг уæвын. Адæймаг у 
æмæ цыфæнды куыст дæр кæн — сæрдар дæ, профессор, ми- 
нистр, дохтыр, хъугдуцæг... цы уæлдай у? 
Уыцы уысм мæхимæ политикон ахсты хуызæн фæкастæн: 
æбар, æхсæнадæй иуварс адæймаг. Уый, нæ рæстæджы, «де- 
мократи, демократи», зæгъгæ, хъæр кæнынæй нæ хъуыртæ 
куы ныффæсус сты, уæд. 
Мæн фæндыд уемæ аныхас кæнын. Уæвгæ, ныхасæй кæй 
ницы ис, уый хорз зонын. Ныхасæй исты куы уаид, уæд 
хъуамæ ныр пылыстæг галуанты цæриккам, сой æмæ мыды 
æвдуликкам, мах та нæ хъустæ тонæм. Ныхасы фæстæ арæзт 
куы ницы цæуа, уæд цæмæн хъæуы? Цы пайда у? Мæн фæндыд 
демæ аныхас кæнын. Куыддæр машинæйæ рахызтæ, афтæ дæ 
базыдтон, дæ дыууæ ’мбалы æхсæн бæрæг бæлвырд дардтай, 
ноджы дæ федтон фæсонты ’рдыгæй, фæлæ дæ уæддæр базыд- 
тон. Дæ къухты уæззау змæлд, дæ къæхты хъавгæ айст — 
æрыгонæй куыддæриддæр уыдысты, афтæмæй баззадысты. 
Баввахс дæм уон, афтæ фæлæууыдтæн. Фендзынæн дæ, 
демæ аныхас кæндзынæн, æмæ цы? Фæлæ мæ размæ цы тых 
æппæрста, уый иннæ тыхæй тыхджындæр разынд: мæ къæхтæ 
зæххæй атыдтон. Сымах фæцæйцыдыстут сабыр къахдзæфтæй, 
сæрдар уын цыдæр дзырдта. Æз уæ æрбаййæфтон, уæ разæй 
мæхи фæкодтон, комкоммæ дæумæ разылдтæн æмæ загътон: 
— Салам. 
— Дæ бон хорз,— æмæ мæм æрбакастæ ахæм æнахуыр 
цæстытæй, цыма дæ разы зæххон адæймаг нæ лæууы, фæлæ 
æндæр планетæйæ æрхауæг. Дæ цæстытæ мыл уысмæй фылдæр 
нæ афæстаит сты, фæлæ сæ уæддæр хорз бахъуыды кодтон: 
мæсты стъæлфт фæкодтой, мæнæй цæхгæр сæхи иуварс ап- 
пæрстой. Цыма дын де ’мбалы, дæ уæлдæр хицауы, зæдмæ 
кувæгау кæмæ кувыс, уый цур дæ уæлхъус ныццавтон, ахæм 
цæстæнгас дын уыд. Дæ алыварс æвзæрст хоры хуызæн цы 
адæм лæууыд, уыдоны æфсарм дæ нæ урæдта, уæд мыл, 
æвæццæгæн, дæ хъæлæсы дзаг фæтъæлланг кодтаис: 
— Чи дæ? Нæ размæ цы схъил дæ? 
— Нал мæ зоныс?— бакастæн дæм æз. Комкоммæ, куыд 
фемдзаст уæм, афтæ. Барæй. Кæддæра, зæгъын, фефсæрмы 
уаис. Мæ къух дæм баивæзтон. Ды та мыл сæрæй къæхтæм 
299 

дæ цæстытæ æрхастай тагъд-тагъд, дæ сæр банкъуыстай, дæ 
былтæ куыддæр фæцъупп сты, ома, нæ дæ зонын, бахатыр 
кæн. Дæ къух цыдæр уысм уæлдæфы ауыгъдæй аззад, 
æвæццæгæн. Арвы æрттывдау дæ сæры февзæрд дызæрды- 
джы хъуыды: мæ къух мын райсай æви нæ? Ай-гъай дæр, æз 
дын, æгасцуай зæгъын, æмæ ды дæхи фæиуварс кæн, уый аив 
нæ уыдаид, уæлдайдæр адæмы цур. Нæ мыл æввæрсыс, дæ 
сæрмæ мæ нæ хæссыс, æмæ ды’ ахæм лæг дæ? Мæ къух мын 
райстай, дæ фæлмæн урс арм æмæ мæ хъæбæр скъуыдтæ арм 
кæрæдзиуыл андзæвыдысты. Æвæццæгæн, дæ къух ссыгъд, 
уайтагъд æй аскъæфтай, дзæбæх дын æй куы æрæлхъывтаин, 
мæн та уый фæндыд. Диссаг, дæ къух ахсынмæ дон æмæ са- 
пон куыннæ бацагуырдтай, дæ къухмæрзæн куыд нæ систай 
æмæ дæ арм куыд нæ асæрфтай. 
Цыдæр уазал риз мæ уæнгты ацыд. Дæ къухмæ дын куы 
бавнæлдтон, уæд мæ зæрдæ тагъддæр кусын куыд райдыдта, 
уый хорз фенкъардтон, мæ улæфт фæкъуыхцы. Комкоммæ та 
дæм бакæстæн: 
— Уæдæ мæ нал зоныс? 
— Бахатыр кæн,— загътай ды æмæ мын мæ уæхскыл дæ 
армытъæпæн авæрдтай, зына-нæзына мыл иуварс ахæцыдтæ, 
ома мæ ма къуылымпы кæн, мах æнæвдæлон адæм стæм, нæ 
дæ зонын. Нал мæ базыдтай, уый мæ, топп мыл ныццæв, 
уæддæр нæ бауырндзæн. 0, аивтон, бирæ азтæ рацыд, кæд 
сæмбæлæм, фæлæ уæддæр... Иуварс алæууыдтæн æмæ цавдду- 
рауæй баззадтæн. Цыдæр уысм кæм дæн, уый нал æнкъард- 
тон. Ссыгъдтæн, æнхъæлдæн, судзгæ æхсидав фестадтæн. 
Цыдæр тых мæ ахæм рогæн фелвæста, ахæм гæпп акодтон, 
æмæ дыууæ къахдзæфæн дæ хæд цур февзæрдтæн, дæ цонг 
дын ацахстон: 
— Уæдæ мæ нал зоныс, зæгъыс?..— афтæ мæстджын 
уыдтæн, æмæ ме ’взаг мæ дзыхы нал тасыд, ныссуйтæ. 
Ды бахудтæ: 
— Хорз. Хорз. 
Бахудтæ, ай-гъай дæр — былалгъæй, æнæбары. Дæ цæс- 
тытæ... уыдон дыл гадзрахатæй цыдысты, дыууæ нæмыджы 
фестынмæ сæ бирæ нал хъуыд. Дыууæ нæмыджы фестадыс- 
ты, уæд мæ иннæрдæм ахызтаиккой, мæ риу мын айгæрста- 
иккой. 
Ды дæр æмæ де ’мбæлттæ дæр уæ къахайст нæ аивтат. Цыма 
дыл бындз дæр нæ амбæлд. Æмæ мæ сæры февзæрд: кæд мæ 
æцæгдæр нал хъуыды кæны, кæд... Нæ! Уымæн уæвæн нæ 
уыдис æмæ нæй. 
«Уæдæ дын æз ныртæккæ дæ зæрдыл мæхи æрлæууын 
кæндзынæн». 
300 

Ды дæ горæтаг æмбæлттæ, районы æмæ колхозы разамон- 
джытæм бакастæ, цыма сæ æххуыс агуырдтай. Нæ колхозы 
сæрдар мыл иуварс æхæцыд: 
— Уæхимæ цæуыннæ ацыдтæ?.. 
Æз æм фæзылдтæн: 
— Бузныг дæ уынаффæйæ. Нырмæ дæр дæ зондæй нæ 
цардтæн. 
Колхозы сæрдары цæсгом асырххъулæттæ. Фæсыпп. Иу 
ныхас дæр ма дзы схауд, зæгъгæ, æртæ ахæмæй йын дзуапп 
раттаин. Чи, чи, фæлæ цы кусæг у, уый æз хорз зонын, адæ- 
мы æхсæн æй йæ уæнтыл сæвæрдтйин. 
Æз дын дæ фæндаг æрцахстон, æмæ ды дæр æмæ иууылдæр 
бар-æнæбары æрлæууыдыстут. 
— Дæ иуыл бæрзонддзинад, уæдæ мæ нал зоныс, зæгъыс? 
Дæ алгебрæйы хынцинæгтæ-иу кæй тетрадæй сфыстай? 
Фыссæн фæйнæджы цур-иу æххуыс æнхъæл къласы къуым- 
ты кæй цæстытæ зылдысты? Былты змæлд æмæ къухты 
амындæй, раст-иу цыма чиныджы каст, афтæ нæ къласы 
скъоладзаутæй æппæты хуыздæр адæймаджы чи æмбæрста? 
Хæрз чысыл зонгæйæ, цыма исты зоны, йæхи æппынæдзух 
афтæ чи æвдыста? Раззагдæр скъоладзауты рæнхъы уа, уымæ 
йæ быцъынæг чи тыдта? Æз та...» 
— Нозтджын у, расыг,— загътай ды мæстджынæй, дæ 
хъæлæс къæзыд! Ды дæр æмæ де ’мбæлттæ дæр, цыма дзырд 
бакодтат, афтæ колхозы сæрдармæ тызмæгæй бакастыстут, 
ома ахæм расыггæнджытæн хæдзарады бынат цæмæн и? Кол- 
хозы фос раууатмæ æркæндзысты. Куыд сыл æууæндут? 
Сæрдары цæсгом нынхъырдтæ, иу рухсы тæпп ыл нал зынд, 
фæлæ ницы загъта. 
Расыг... Цæй расыг уыдтæн, нæ фæлæ мæ хъуыры ком- 
дзаг дæр нæма ацыд. Цы уыдтæн, уый æххормаг. Æмæ куы 
загътон, нуазгæ бæгуыдæр акæнын, фæлæ уæд... Æмæ мын 
дæ ныхас мæ тъæнгтæ ахафта. 
«Нозтджын. Расыг». Мæ хъæлæсы дзаг ныххудтæн. Худтæн 
фыр мæстæй, фыр тыхстæй. Æцæгдзинад зæгъын нал фæччы. 
Æцæгдзинад зæгъын расыджы ныхас ссис, æцæгдзинад чи 
зæгъы, уыдон психикон рынчынтæ сты, уыдон царды 
æцæгдзинад нæ зонынц, рæстæгæй иуварс сты. 
Дæ цæсгом асырх, ацъæх. Чысыл раздæр уазал æмæ 
æцæгйелонæй цы дыууæ цæсты кастысты, уыдон æрттывтой, 
æхсидæвтæ сæ калд. 
— Æппындæр нæ аивтай,— загътон æз. Æнæмæнг, ныхас 
фæзилын хъуыд æндæрырдæм, ноджы цæхгæр. Æмæ уымæ 
дæуæй хуыздæр чи сарæхсдзæн: 
— Уæдæ уæ хъомтæ раивынмæ хъавут æмæ баныхас кодтат? 
— Баныхас кодтам,— дзуапп радта сæрдар. 
301 

— Хъомтæ баивдзысты, фæлæ адæм та чи раивдзæн,— нал 
фæлæууыдтæн æз. 
— Расыг у,— загъта, уе ’ппæтæй хицаудæр чи уыд, уый.— 
Цы дзуры, уый не ’мбары. 
Уыцы ныхæсты разынд æгæрон тых, дæ цæсгом ныррухс, 
дæ мидбылты бахудтæ. Сраст дæ. Æз — саурасыг, æмæ цы 
дыгъал-мыгъул кæнын, Хуыцау мæ зонæг, сæнттæ цæгъдын, 
зæды хуызæн сыгъдæг æмæ раст адæймаджы чъизийы æвду- 
лын, мæ ныхас дæр æмæ мæхæдæг дæр — ницы. 
Дæ æддаг бакаст та йæ гаччы сбадт. Ды уыдтæ уæйыг, 
Мукара, æз та мæлдзыг, зæххыл тыххæй чи фæхилы, хур 
бирæ бонтæ чи нæ фены, ахæм мæлдзыг, бацу мыл æмæ фæдæн. 
Дæ мидзæрдæйы цы уыд, Хуыцау йæ зонæг. Колхозмæ кæй 
æрцыдтæ, ууыл фæсмон кæй кодтай, ууыл дызæрдыг нæ 
кæнын, æвæццæгæн, дæ мидзæрдæйы дæхи дæр æмæ де 
’мбæлтты дæр æлгъыстай. Цæмæн дæ хъуыд уыцы бон? Дæ 
кæддæры сæмпæрчъи æмкъласон дын уыцы ныхæстæ кæна, 
уымæн? Уыцы бон мын кæй никæд ныххатыр кæндзынæ, уый 
хорз зонын. Фæлæ мын цы дæ бон у? Уæле дæ бæхджынтæ, 
дæле дæ фистæгджынтæ. Мæ хъарм, фæлмæн бынатæн дæ 
тæрсын? Бирæтæ мæ хъæуы? Æз мæхи кæмфæнды дæр фæдар- 
дзынæн, фæлæ мæгуыр уый у, йæ бынатæй куы расхъиуа, 
уæд айчы пырх чи ныууыдзæн. 
Дæумæ дæр æмæ де ’мбæлттæм дæр кастæн æмæ уыл 
худтæн. Æрмæст мæхинымæр — æгæр уæ ныллæг кæнон, уый 
мæм худинаг каст. Æддаг бакастæй ды дæр æмæ де ’мбæлттæ 
дæр — хуыцæуттæ. Æцæгдзинадæй та... Уырны дæ, æцæгдзи- 
надæй æз дæуæй бирæ бæрзонддæр дæн, уымæн æмæ мæнæн 
мæ уд сыгъдæг у. Ды дæ уд хæйрæджытæн раджы ауæй код- 
тай. Ды, сыгъдæг уды тых цы у, уымæн ницы зоныс, æз та 
йæ алы минут дæр æнкъарын. 
Иуварс акъахдзæф кодтон, уæ цуры мæ иу минут дæр 
фæлæууын нал фæндыд, уæ хъал, сæрыстыр, æнæджелбетт 
ныхасæй мæ хъустæ рыстысты. Иуварс азгъор, дæхи бамбæхс, 
фæлæ мæхиуыл фæхæцыдтæн. 
Уæ хæдтулгæты сбадтыстут. Горæтаг буц уазджытæ раззаг 
машинæйы, сау «Волгæ»-йы, районы хицауад сæ урс хæдтул- 
гæйы. Фæаууон стут, уæддæр ма уæ фæстæ кастæн. Кастæн 
æмæ дис кодтон. Дис кодтон дæуыл, уе ’ппæтыл дæр. Æмæ 
ныххудтæн, ацы хатт хъæрæй, æмæ нæм сæрдар æрбадзагъул 
кодта, фæцæуæг. Мæгуыр, чи зоны, афтæ фенхъæлдта, ууыл 
худын. Æз худтæн сымахыл, комкоммæ зæгъгæйæ та, дæ- 
уыл. 
Мæнæ ныр стъолы фарсмæ фæлмæн, пух къæлæтджыны 
цы урссæр лæг бады, рæстæгæй-рæстæгмæ цыдæр гæххæттытæ 
чи рафæлдахы, йæ фыссæн сисы цæгатæй стъол чи æрхойы, 
302 

йæ сæрыстыр цæстæнгас мæныл чи ахæссы, уыцы фендджын, 
уынддясын лæг уæд уыд чысыл сывæллоны хуызæн, цумайы 
лæппу, йæ хицауы цæстæнгасæй чи бамбары, ахæм кæстæри- 
уæггæнæг. Æмæ цæмæн? Цæмæ æрхауы адæймаг, цæ! Фыр- 
æфсæрмæй мæ цæсгом ссыгъд æмæ иуварс азылдтæн. 
Саубазыр «Волгæ»-мæ куы бахæццæ стут, уæд уе ’ппæт 
дæр, цал уыдыстут, уыдонæй алкæйы дæр фæндыд бæрзонддæр 
хицауæн хæдтулгæйы раззаг дуар бакæнын. Иууылдæр ду- 
армæ уæхи бахастат. Райкомы фыццаг секретары цонг æмæ 
дæ цонг адаргъ сты уыцы иу рæстæг — иннæтæ ферæджы 
кодтой æви дуар байгом кæнынмæ сæ ныфс нæ хастой. Уæ 
дыууæйæ хъуамæ иу фæразæй уыдаид æмæ уыцы амондджын 
разындтæ ды. Дуарыл рахæцыдтæ, æмæ цалынмæ хицау сбадт, 
уæдмæ йæ уæгъд не суагътай,’стæй йæ бахгæдтай, хъавгæ, 
сабыргай, уæлдай хъæр куыд не скæна, афтæ. 0, цы кадджын 
хæс сæххæст кодтай уæд! Диссаг, бадæн дæ урс-урсид 
къухмæрзæнæй куыд нæ асæрфтай. Уæвгæ, уым шофыр рыг 
уадзы, йе ’взагæй дæр æй басдæрдзæн. Дуарыл куы хæцыдтæ, 
уæд мæм афтæ фæкаст, ныртæккæ дæ зонгуытыл æрхаудзынæ 
æмæ хæдтулгæйы дуар афтæмæй бакæндзынæ. 
Иу хатт ма йæ зæгъын: мæ цæсгом ссыгъд, æфсæрмæй цы 
фæуыдаин, уый нал зыдтон. Цы тæригъæд дын фæкодтон, 
цы! Æнæниз у, уæнг, къабаз хъуаг ма у, æмæ уыдæттæ дæ 
сæрмæ хæсс. Æмæ æрдæг лæг куы уай, уæддæр уыдæттæ 
хъуамæ дæ сæрмæ ма хæссай. Фæлтау амæл, мауал у. Куыд 
зын хæссæн у адæймаджы ном, куыд! 
Ды дæр машинæйы сбадтæ, фæлмæн, æхсызгон мидбыл- 
худт дæ цæсгомыл хъазыд. 
— Цæуæм,— загъта хицау æмæ адæмы ’рдæм ракаст, йæ 
сæр зына-нæзына базмæлын кодта. Саубазыр «Волгæ» хъæумæ 
йæ ных сарæзта. 
Цæмæй йæ зыдтай æмæ дæм чи æрбацæудзæн, æндæр, 
æвæццæгæн, абон куыстмæ нæ фæзындаис, æппынфæстаг, 
дæхиуыл дуар сæхгæдтаис. Æхсызгон дæ хъуыд ацы фембæлд? 
Мæ уындмæ бæллыдтæ? 
Ам куы дæн, уæдæй фæстæмæ цалдæр хатты мæ сæры 
февзæрд; милицæмæ нæ адзурдзæн, цымæ? Дæ бон у æмæ адзу- 
рай: мæнæ дæм уатмæ цыдæр æнæзонгæ адæймаг, цыдæр ра- 
сыггæнаг æрбалæбурдта æмæ дæ кусын нæ уадзы, æхсæна- 
дон æгъдау халы. Адзур, дæ бон у. Дыууæ-æртæ милиционе- 
ры ам æрбалæудзысты, къуырттытæкæнгæ мæ уатæй федде 
кæндзысты, Хуыцау сын ахæм нывондаг авæра. 
Дæ секретаршæмæ хæрзаг мæстджын кæныс. Дæ хорзæхæй, 
ма йæ бафхæр, уый æппындæр аххосджын нæу, нæ мæ уагъ- 
та, мæ размæ æрлæууыд, тыххæй æрбацыдтæн. 
— Нæ йæ æвдæлы, чидæртæ йæм ис. 
зоз 

— Нæ йæ ахæрдзынæн, ма йын тæрс,— æмæ йыл иуварс 
ахæцыдтæн. Æмæ дæ бахордтон? Цы иузæрдион лæггад- 
гæнджытæ дын и, растдæр зæгъгæйæ та — цы иузæрдион ца- 
гъартæ дын и. Алырдыгæй дæ хъахъхъæнынц, уарттæ сæ сар- 
æзтай дæхидæн. 
Цал дуарыл дæм æрбацæуын хъæуы? Фондз. Бынæй—иу, 
секретаршæйы æмæ дæ уатмæ — дывæр дуæрттæ, дæ кабине- 
ты дуæрттæ — тулдзæй—бæрзонд, уæрæх, æрттивынц, цæхæр 
калынц, лакæй ахуырст. Хæрзаг уæззау сты. Æз сын сæ уæз 
нæ банкъардтон. Æнæ дæу фенгæ хъуамæ фæстæмæ ацыда- 
ин? Ницы хуызы. Æмæ дуар мæ сæрыл æрбахастон. Дæ сек- 
ретаршæ ма мæ фæстæ бæргæ æрбагæпп кодта, фæлæ... Иу 
ныхас дæр дæ не схауд, фæлæ йæ дæ цæстытæй 
фæцæйныхъуырдтай. Уыцы цæстæнгас уыд цыфæнды загъд, 
цыфæнды хъаугъайæ дæр фыддæр, уый уыд зæрдæ хъамайæ 
ныррæхойæгау. Ма йæ бафхæр, аххосджын æз уыдтæн. Дæумæ 
мын æнæ ’рбацæугæ нæ уыд. 
Куы мæ ауыдтай, уæд тынг фæдис крдтай, цыдæр уысм 
аджих дæ, дæ былтæ базмæлыдысты. Кæцæй æрбахаудтæн? 
Цы ми кæнын ам? Цы мæ хъуыддаг и? Чи зоны, цыдæр уысм 
дæ сæры февзæрд: хъæуы не ’хсæн цы ныхас рауад, растдæр 
зæгъгæйæ та — æз цы «æнæгъдау» ныхас кодтон, мæхи куыд 
«æвзæр» дардтон, ууыл фæсмон кæнын, адæмы цур дæ баф- 
хæрдтон æмæ дæм ныр хатыр курæг ссыдтæн. 
Хатыр... Адæймаг йæ рæдыдыл куы басæтта, уæд уымæн 
æнæмæнг бахатыр хъæуы. Фæлæ æз нæ фæрæдыдтæн... Цæй 
тыххæй хъуамæ ракурон хатыр? Нæ фæлæ уæд ницы загъ- 
тон, мæ зæгъинæгтæ мæ риуы ныццæнд сты æмæ сæ не 
сфæрæзтон скалын. 
Уæд, дæумæ гæсгæ, мæ ныхас æнæджелбетт уыд, сонт. 
Æцæгдзинад æргом зæгъ, уый кæдæй нырмæ раст нал у? 
Æргом, комкоммæ ныхас нæ царды фæтк кæд суыдзæн? 
Æрцæудзæн искæд ахæм рæстæг? Уæвгæ, æнæрцæугæ йын нæй, 
уый не ’рцыд, уæд нæ цард æрлæудзæн, сæфты къахыл ныл- 
лæудзыстæм. 
Иу рæстæг центрон телеуынынад цыдæр документалон 
киноныв æвдыста. Иæ сæйраг архайæг — партийы райкомы 
фыццаг секретарь, Социалистон Фæллойы хъæбатыр. Ас лæг. 
Иæ иу хъуыды ахæм уыд. Æргом, комкоммæ ныхас хæстон 
хъæбатырдзинады хуызæн у. 
Раст хъуыды. Бирæтæй иу комкоммæ, иу æргом ныхас 
цæрæнбонты никæд схауд. Дæ хъуыдытæ гуыдырæвæрдæй 
хæсс, дæ ныхас уæлдæр хицауады ныхасмæ гæсгæ араз. Æмæ 
цæмæн? 
Тамако цы арæх дымыс, иу сигарет иннæйы фæстæ. Дæ 
уаты фæздæгæй сулæфæн нал и. Æз æнхъæлдтон, тамако дæ 
304 

къухмæ дæр никæд райстай. Студентæй нæ дымдтай. 
Æвæццæгæн, фæстæдæр... Чи зонЫ, ныр дæр нæ дымыс. Кæд 
мæнæ ныр... Дæу хуызæттæ тамакойы фæздæг дардмæ куы 
феной, уæддæр дзы хъуамæ арвгæрæтты лидзой, ды та... Нæ 
дыл фидауы, нæ дын æмбæлы тамако дымын. Æз — æндæр 
хъуыддаг. 
Уæд уыцы документалон кинонывы сæйраг архайæгæй ге- 
рой арæзтой. Мæнмæ та æнæбон æмæ тæригъæддаг фæкаст. 
Хæсты цæхæры чи бахауд, æхсæвæй-бонæй мæлæты цæстытæм 
комкоммæ чи каст, йемæ фæрсæй-фæрстæм чи цыд, уый йæхи 
куыд ныллæг æруагъта? Цæмæй тæрсы? Æппынфæстаг, адæй- 
маг иу хатт мæлы æмæ цъындцæстæй нæ, фæлæ дæ цæстыты 
дзаг кæсгæйæ ахицæн у ацы цардæй. Абарста мын хæстон 
хъæбатырдзинад æмæ æргом ныхас. Райкомы фыццаг секре- 
тарь нал уыдзынæ, æмæ цы? Æндæр куыстытæ нæй? Хъуамæ 
æнæмæнг райкомы фыццаг секретары фæлмæн, уæрæх крес- 
лæйы бадай? Дæ цæстытæ æнæмæнг хъуамæ уыцы куысты 
бацъынд кæнай? Цæмæй тæрсыс? Бацу заводмæ, фермæмæ 
кæнæ, æппынфæстаг, мæнæ мæн хуызæн æхсæвгæсæй кус. 
Адæймаджы бирæтæ хъæуы? Цæуылты ауæй кæнæм нæ сæрыс- 
тырдзинад, цæ?! 
Раздæр дæ хъуыды æргом никæд загътай, ныр та йæ, ай- 
гъай дæр, арфдæр бамбæхстай. Куыд дæм кæсы, рæдийын? 
Суанг, æвæццæгæн, дæхиимæ дæр æргом никæд ныхас код- 
тай, дæ цот, дæ бинойнагимæ — ууыл нæ дзурын. 
Цот дын чызг æмæ лæппу ис, нæ? Тæригъæд сын кæнын, 
уæлдай тæригъæддаг та дæ бинойнаг у. Фыццаг хатт куы 
сæмбæлдыстут, уæдæй абонмæ йæ сайгæ кæй кæныс, чи зоны, 
уый нæ хаты æмæ йæхи амондджын хоны. Цæуыннæ уа 
амондджын? Цы хъуаг у? Йе та, цы зæрдæйы уаг æм дарыс, 
уый тынг хорз зоны, фæлæ йæ цард цæмæн хала? Цы йын нæ 
фаг кæны? Æндæр лæгимæ амондджындæр уыдаид? Цардæн 
йæ дзаджджындæр фынджы уæлхъус бады. Йе та, цы бæрæг 
и,— уæ иу дæр æмæ иннæ дæр, йæ цардæмбалы æцæгæй чи 
уарзы, ахæм сылгоймаг æмæ лæджы ролы бацыдыстут æмæ 
уæ рольты хъазут. Чи зоны, уыцы хъазты афтæ арф бацы- 
дыстут, уæ зæрдæмæ йæ афтæ арф райстат, æмæ, рольты кæй 
хъазут, уый уæ ферох, нæ фæлæ уæм уыцы рольтæ æцæгдзи- 
над кæсын райдыдтой. Кæд, мæгуыр, уæ цот уый не ’мба- 
рынц, уæд тæригъæд сты, тынг тæригъæд. 
Дзерассæйы ма хъуыды кæныс? Дæ зæрдыл не ’рлæууы? 
Махæй иу курс дæлдæр ахуыр кодта. Нæ, нæ дæ ферох уыда- 
ид. Фæрæдыдтæн та — æвæццæгæн, дæу уайтагъддæр ферох. 
Цы дзы кæныс? Цæмæн дæ хъæуы? Цæмæн хъуамæ лæууа 
Дæ зæрдыл? 
Уæдæ йæ æз арæх æрымысын, æнæнхъæлæджы мæ цуры 
305 

февзæры. Уæлдайдæр йæ цæстытæ... Æнæхин, сыгъдæг, 
æдзухдæр фæлмæндзаст. Адæймаг йе ’нкъарæнтæ зæрдæйы 
арфдæр къуымы цыфæнды æмбæхст куы бакæна, уæддæр кæй 
рабæрæг уыдзысты, уый фыццаг хатт уыцы цæстытæм гæсгæ 
базыдтон. Дзерассæ йе ’нкъарæнтыл хæцыд, æмбæхста сæ, 
фæлæ йыл уыцы дыууæ сау хъоппæг цæсты бонæй-бонмæ га- 
дзрахатæй тынгæй-тынгдæр цыдысты. Æфсæрмыгæнгæ-иу дæ 
ссардтой, æфсæрмыгæнгæ-иу дыл æрæнцадысты, узæлыдыс- 
ты дыл, сæхи-иу дыл фæлмæн ахастой. Уый размæ дæр æмæ 
уый фæстæ дæр сылгоймаджы цæстытæ иу æмæ дыууæ хатты 
нæ федтон. Бирæтæ дзы, цы йæ æмбæхсон — æдзæсгом, на- 
лат, ракæнон, адæймаджы иннæрда^м фæцæйхизынц, цæстытæ 
нæ, фæлæ кæлмытæ, хъаматæ. Сылгоймагæн хъуамæ ахæм 
цæстытæ уа? Уый æмæ дын Дзерассæ. Дæуыл-иу æрæнцад 
дыууæ цæсты нæ, фæлæ дыууæ чысыл фæлмæн хуры, сæ 
хъармæй ма æз дæр хъарм кодтон, суанг ма мæнæн дæр æхсыз- 
гондзинад хастой. 
Дзерассæйы фыццаг хатт куы федтон, уæд мæ сæры 
февзæрд: ацы чызг зын никуы никæмæн скæндзæн, искæмæн 
маст ракæна, уый йын Хуыцауæй лæвæрд нæу. Æмæ ныр дæр 
афтæ хъуыды кæнын. 
Дæ алыварсмæ лæмбынæг кæсыс, уæд алы бон дæр 
æнæмæнг ног цыдæр фендзынæ, алы бон дæр ног дунемæ дуар 
у. Æмæ цы раиртæстон; уарзондзинады æнкъарæнтæй тых- 
джындæр зæххыл ницы ис. Адæймаг зæрдæйæ уарзы, йе 
’нкъарæнтæ уды арфæй цæуынц, уæд уый цагъар у, уæд уый 
æндах у æмæ дæ куыд фæнды, афтæ йæ дæ къухыл тух, афтæ 
йæ дæ фæстæ лас. Охх, уæд цы æнцон сайæн у адæймаг. Уæд 
адæймаг æгæрон тыхджын у æмæ диссаджы æдых у, ти- 
халæгæй дæр æдыхдæр. 
Нæ курсы студенттæ чызгæй, лæппуйæ иууылдæр бафип- 
пайдтам: Дзерассæ дæ бауарзта. Фæлæ, диссаг, иу æнæууылд, 
иу æнæссæст ныхас нæ никуы никæмæй схауд. Дзерассæ не 
’мгар, афтæмæй нæ цыдæр æфсарм уагъта, æрвонг нæ кодта. 
Иу рог, иу стъæлфт, иу æнæрхъуыды ныхас дзы никæд 
фехъуыстам. Йæхимидæг кæй удхар кодта, бирæ, тынг бирæ 
æгъуыссæг æхсæвтæ кæй арвыста, ууыл иу минут дæр Дызæр- 
дыг нæ кодтам. Æвæццæгæн дæм йæ курсы лæппутæй чи нæ 
бæллыд, иу ахæм нæ разындаид. Хуры тын дæу тыххæй йæхи- 
мидæг сыгъд. Мин æмæ мин хатты мæхи бафарстон: Дзерас- 
сæйы зæрдæмæ афтæ цæмæй фæцыдтæ? Нæ курсы дæр, ин- 
ституты дæр — дуне лæппутæ æмæ уыдоны ’хсæн сæрмагондæй 
дæу цæмæн равзæрста? Саджы фисынтыл амады хуызæн у, 
зæгъгæ, кæмæй фæзæгъынц, уыдонæй нæ уыдтæ, стæй 
ныртæккæ дæр нæ дæ. Ис ахæмтæ, æмæ æрдзæй рахæссынц 
дзырдарæхст, цыргъзонд, æмæ адæймагæн кæддæриддæр семæ 
306 

вæййы æнцон, æхсызгон. Ды уыдонмæ дард лæууыс. Уæдæ 
йын цæмæй балхæдтай йæ зæрдæ? Дæ зондæй? Ахуыр дæ 
къухы куыд æнцонæй æфтыд, уымæй? Æмæ нæм, лекцимæ 
байхъусæд, æндæр-иу æй чиныджы сæр нал хъуыд, ахæмтæ 
иу æмæ дыууæ уыд? Цыма хынджылæггæнгæ ахуыр кодтой. 
Уæдæ уæд цæмæй балхæдтай Дзерассæйы зæрдæ? Абон дæр 
æй нæ зонын. Фæлæ, уарзондзинадæн йæхи закъонтæ кæй 
ис, уый хорз базыдтон. Æнæфыст закъонтæ, æнахуыр за- 
къонтæ, фæлæ æгæрон тыхджын. 
Никæд дæ ницы схауд, фæлæ йæ æз уæддæр æмбæрстон. 
Институтмæ куы бацыдыстæм, уæдæй фæстæмæ де стырдæр 
бæллиц уыд: хуыздæр чи ахуыр кæны, æнæмæнг уыдоны 
æмрæнхъ æрлæууын. Æмæ дæ къухы бафтыд: æртыккаг кур- 
сы дæ мидбылты худтæ факультеты Кады фæйнæгæй, раз- 
загдæр студенты кой кæнынц æмæ дæ кой ма ракæной, уымæн 
гæнæн нæ уыд. Цæйбæрц тых, цæйбæрц хъарутæ схардз код- 
тай уый тыххæй, уымæн æвдисæн — æрмæстдæр иунæг Хуы- 
цау. Уыцы тыхтæй Хъазыбеджы хох иннæрдæм акъæртгæнæн 
уыд. 
Уæдæ ды цины куы æвдылдтæ, уæд дын æз та тæригъæд 
кодтон. Æппæты фыццаг-иу аудиторийы йæ бадæны чи сбадт? 
Лекци куы фæци, уæд-иу аудиторийæ æппæты фæстаг чи ра- 
цыд? Ахуыры рæстæг дæ искуы иу сыбыртт райхъуыст? Ис- 
куы иуæрдæм фæзылдтæ? Æрыгон лæппу йæ фарсмæ йе ’мба- 
лы куыд басхойы, куыд æй алхыскъ кæны, ды афтæ искуы 
де ’мбалы басхуыстай, искуы йæ афтæ алхыскъ кодтай? Искæд 
тетрады сыф æрбатымбылтæ кодтай æмæ йæ искæуыл фехс- 
тай? Дæ цæстытæ-иу ахуыргæнæгæй нал истай, йæ фæстæ 
гурæй-гурмæ зылдысты, цыма-иу ыл ныхæсгæ бакодтой. 
Искæд ахæм лекци уыд, æмæ ды дæ тетрады кæй нæ ныф- 
фыстай? Уыйбæрц фæразгæ та куыд кодтай? Цыма-иу дæ 
пъеро ссырхзынг уыдзæн, афтæ мæм каст. Нæ курсы фыс- 
сæнгарзæй, тетрадæй, чиныгæй æппæты рæвдздæр чи уыд? 
Кæй зæгъын æй хъæуы, ды. Искуы лæппутæй искæимæ 
фæхъæбысæй-хъæбысмæ дæ æмæ йæ дæ алыварс ныззылдтай? 
Искæд æмдзæрæны цур фæзы сæрак пуртийы фæстæ азгъорд- 
тай? Нæ! Дæуæн уыдæттæн рæстæг никæд уыд, ахæм уæлдай 
митæм дæ не ’вдæлд. Æмдзæрæн. Институт. Библиотекæ. 
Библиотекæ. Институт. Æмдзæрæн. Искæд æмбисæхсæвæй 
раздæр схуыссыдтæ? Уæдæ æз та цы зæгъынмæ хъавын: фондз 
азы дæргъы институты нæ уыдтæ, фæлæ ахæстоны, дæхæдæг 
дæхи къалатийы баппæрстай. Ныр дæр ахст дæ. Гъе, гъе 
уымæн дын кодтон тæригъæд. Гъе, гъе уымæн дын кæнын 
тæригъæд. 
Дæ размæ нысан сæвæр æмæ йæ сæххæст кæн, уымæй ма 
хуыздæр миниуæг цы уа?! Фæлæ цавæр нысан сæвæрдтай дæ 
307 

размæ? Цы хуызы йæ æххæст кæныс? Цавæр фæндæгтыл æм 
цæуыс? Сæйрагдæр та — дæ нысанмæ цæй охыл тындзыс? 
Зæгъæм, мæнæ ды — цæмæй хорз ахуыр кодтаис, фылдæр 
зонындзинæдтæ райстаис, уый тыххæй æхсæв-бон нæ зыд- 
тай. Ай-гъай дæр, ды хъуамæ мæнæн дзуапп дæттай, чи дын 
дæн æз? Иу ныхас дæр дæ не схаудзæн. Æмæ уый æз зонын. 
Ды институты ахсты хуызæн уый тыххæй нæ уыдтæ, æхсæв- 
бон уый тыххæй нæ зыдтай, æмæ* арф зонындзинæдтæ рай- 
сай, дæ фидæны дæсныйад иттæг хорз базонай? Уый дæр дæ 
куыд нæ хъуыд, фæлæ дын сæйрагдæр уыд — дæхи равди- 
сын, ахуыргæнджыты цæстæнгас дæхимæ раздахын. Ды 
цæргæ-цæрæнбонты дæр кодтай цæстмæ митæ. 
Æвæццæгæн, суанг уæд дæр зыдтай: дæ дæсныйад дæ нæ 
бахъæудзæн. Агрономы дæсныйад райстай, фæлæ агрономæй 
иу бон дæр искæд бакуыстай? Институты фæстæ искæд 
бæгъæввадæй ног хуымзæххыл æрлæууыдтæ? Искæд хæмпус 
зæххы æхсызгон хъарм дæ армыл банкъардтай? Искæд ног- 
най мæнæуы кæрийыл фырцинæй хъæбысгæнæгау дæхи бап- 
пæрстай? Искæд... Растдæр уыдзæн: никæд! Никæд! Æмæ ма 
иу хатт дæр никæд! 
Цæмæндæр мæм афтæ кæсы: йæ дæсныйады йæхи чи не 
ссары, цыма партион куыстмæ уыдон фæтындзынц. Уым сын 
хъарм бынæттæ. Иумæйаг разамынд дæттын æнцон у. Æмæ 
цæмæ æрцыдыстæм: бæстæ хъæвс-хъæвс кæны, быцæутæ йæм 
аразæм, æддæг-мидæг ауадыстæм, уæззау рынчынæн хостæ 
агурæм. 
Цæуыл фæхъуыды кæнын: цымæ партион, советон кæнæ 
æхсæнадон куыст дæсныйад нæу? Кæд у, уæд нæм, уыцы куыс- 
тыл кæй ахуыр кæной, ахæм техникумтæ кæнæ институттæ 
цæуыннæ ис? Уадз уым сæ ахуыр кæнæнт, уым сæ сасирæй 
луарæнт. 
Хъæууон æнахуыргонд лæджы арф сагъæстæ. Афтæ дæ 
агайынц, æмæ ахсæв нал бафынæй уыдзынæ, дæ фæлмæн 
хъарм хуыссæны фæрафт-бафт кæндзынæ. 
Мæ ныхас æгæр фæсаджил. 
Уæддæр, цæмæй балхæдтай Дзерассæйы зæрдæ? Кæд, 
фæллад кæй нæ зыдтай, иу минут дæр кæй нæ сæфтай, дæ 
нысанмæ æнæ фæцудгæйæ æмраст кæй цыдтæ, уымæй? Æмæ 
уыцы миниуджыты тыххæй бауарзæн и? Уыцы миниуджытæ 
æдзух хорз сты? Мæ хъуыды мын, æвæццæгæн, æмбарыс, 
фæлæ йæ уæддæр æргомдæр зæгъон: ды уыдтæ дæ нысаны 
цагъар. Адæймаг йæхæдæг йæхи цагъар уа, уымæн гæнæн 
ис? Ис! Уымæн мæнæ ды æвæджиау ирд æвдисæн. Иу ин- 
нæйы цæмæн бауарзы, уыцы уæлвонг зæрдæсыгъдæггæнæн 
æнкъарæнтæ цæмæн райгуырынц,— марадз æмæ сæ базон. 
Цалдæр хатты Дзерассæимæ сæмбæлдыстут. Адæмы цæст 
308 

уынаг у — æнхъæлдæн, дыууæ-æртæ хатты киномæ дæр ацы- 
дыстут. Диссаг, куыд дæ равдæлд киномæ ацæуынмæ, дæ 
сыгъзæрин рæстæгæй уый бæрц куыд раскъуыддзаг кодтай? 
Дзерассæ-иу уыцы фембæлдтыты фæстæ ног райгуырд. 
Гæлæбу. Цыма ныртæккæ спæр-пæр кæндзæн æмæ арвы цъæх 
хъæбысмæ йæхи сисдзæн, афтæ мæм каст. Зæххон адæймаг- 
иу нал уыд, йæ цæстытæ-иу дыууæ чысыл хуры фестадысты, 
цин æмæ сæ æхсызгон хъарм ивылд, худтысты; куы та-иу 
фæлмæн сагъæсæй се ’мдзаг аисты, аджих-иу, ницыуал-иу 
æм хъуыст. Уый уыд, йе ’нкъарæнты æвджид иу уысм дæр 
йæхи чи никæд буагъта, растдæр зæгъгæйæ та, афтæ æнхъæл 
чи уыд, уыцы Дзерассæ. Уарзондзинад æй йæ джиппы уагъ- 
та. 
Уыцы æнкъарæнтæ афтæ тыхджын сты, адæймаджы сæ 
уæлныхты афтæ сисынц, уый, цалынмæ сæ мæхиуыл бавзæрс- 
тон, уæдмæ нæ зыдтон. Сæ азары бахаудтæ, уæд ды ды нал 
дæ, уæд ды дæ фурды астæу. Ды уыцы æнкъарæнты азар никæд 
бахаудтæ, ницы сын зоныс, чи зоны, æрбавнал-æрбавнал дæм 
кодтой, фæлæ-иу сæ асырдтай, фæлæ-иу сæ алыгъдтæ. 
Абоны онг дæр дыл дис ,кæнын: Дзерассæйы цæстыты 
хъармæй цъититæ атадаиккой, йæ фæлмæн цæстæнгасæй 
айнæг къæдзæхыл дидинджытæ æрзадаид, æрмæст ды нæ 
фендæрхуызон дæ: дæ уазал, дæ куыдфæнды цæстæнгас æм 
нæ аивтай. Уæвгæ, нæ! Иу рæстæг, æнхъæлдæн, фæсаст дæ. 
Уæдæ, искæйы æфсæрмæй киномæ чи ацæуа, искæмæн æхсыз- 
гондзинад саразон, уый тыххæй йæ рæстæгæй чи раскъуыд- 
дзаг кæна, ды ахæм дæ? Чи зоны, уæд дæ зæрдæйы цыдæр 
æнкъарæнтæ райгуырынмæ хъавыд, фæлæ нæма базмæлыдыс- 
ты, афтæ сыл уæззау сау дуар бассыдтай, рухсы цъыртт сæм 
нал бауагътай. Æрмæстдæр дæумæ разындзæн ахæм хъару: 
уыцы уæлвонг æнкъарæнтæ билцъ мама рауадзæнт, афтæмæй 
сæ ныххурх кæн. Кæй нæ радийын, уый фæстæдæр хорз ба- 
зыдтон. Æваст Дзерассæйæ цæхгæр фæзылдтæ, дæхи йыл 
фæтигъ кодтай, нал æй зыдтай. «Салам», æмæ-иу йæ иувæрс- 
ты ацыдтæ. 
Чи зоны, зæгъай: адæймагимæ дæ куы ницы бæтта, цæст- 
уынгæйæ йæ сай, уæд уый фыдракæнд у. Æмæ раст дæ, тынг 
раст, ды, чи фæрæдийа, ахæм нæ дæ. Фæлæ бæллæх уый уыд, 
æмæ дæхи сайдтай. 
Дзерассæ сойын цырагъау куыд тад, уый хорз зыдтай, чи 
зоны, ныр дæр ма тайы. Цыма уæд йæ зæрдæйы цы 
æнкъарæнтæ ссыгъд, уыдон никæд æрмынæг уыдзысты, афтæ 
мæм кæсы. Æмæ цæмæй тарстæн, куы йæ асайай, йæ рухс 
бæллицтыл ын чъизи къæхтæй куы бацæуай, уымæй. Æмæ 
канд æз нæ хъуыды кодтон афтæ. Уырны дæ, цалдæр лæппуйæ 
бадзырдтам: ахæм исты хабар, уæд дæм æнхъæлмæ каст уыр- 
309 

дынад, ахæм над, цæргæ-цæрæнбонты дæ зæрдыл кæй бадар- 
дтаис, уыцы изæры фæстæ дæ фæрсчытæ дохтыртæн æвæри- 
наг фæуыдаиккой. Нæ ныхас фидар уыд, ардбахæрды хуызæн. 
Нæ! Дзæгъæлы тарстыстæм. Хорз дæ нæма зыдтам. Фыц- 
цаджыдæр, мæхицæй зæгъын. Йæ алы ныхас дæр, йæ алы 
акъахдзæф дæр раздæр хъуыдыгонд кæмæн у, уый ахæм 
æнæсæрфат ми куыд бакæндзæн? Уый зонгæ-зонын йæхи 
къахæй къæппæгмæ цæуы? Нæ! Ды, кæсаджы цæстæй 
«сыгъдæгдæр», сывæллонæй «растдæр» адæймаг, æмæдæисты 
райхъуыса, уымæн уæвæн нæй! Чи зоны, æндæр искæуыл йæ 
лæппуйы сонт туг фæуæлахиз’ уыдаид, æрмæст дæуыл нæ. 
Æрмæстдæр дæумæ разындзæн ахæм хъару, уыцы æгæрон 
æнкъарæнтæ ницæмæ чи æркæна. Нæлгоймаджы уæлвонг туг- 
иу дæ нæ ныууыгъта, уый мæ ницы хуызы бауырндзæн. Уе 
’хсæн цы æрцыд, уый ничи базондзæн, нæ рахъæр уыдзæн, 
уый зыдтай, уæд дæ рохтæ бæргæ суагътаис. Уæдæ Дзерас- 
сæйы сомбоныл тыхстæ? Куыд нæ! Цæмæй ма тæрсай, уый 
тыххæй дын ард куы бахордтаид, Советон Цæдисы герб кæм 
и, ахæм тымбыл мыхуыримæ дын гæххæтт куы раттаид, 
уæддæр ыл нæ баууæндыдаис: кæд дыл сахсæн баппарынмæ 
хъавы, кæд дæ къæппæгмæ сайы, кæд... Æм^е ды æдылы дæ? 
Фæтарстæ, стæй хуымæтæджы тарст нæ — адæймаг кæмæй 
нырризы, адæймаг уадзыгæй кæмæй баззайы, ахæм тарст: 
мыййаг, Дзерассæйы куы бауарзай, мыййаг, цы нæ вæййы, 
дæхи ратонын дзы куынæуал бафæразай. Суанг мæм афтæ 
дæр кæсы, æмæ Дзерассæйы бауарзтай — бауарзтай йæ. Нæ 
йæ æрымысыс, рæстæгæй-рæстæгмæ дæм фæлмæй фæзынæ- 
гау не ’рбазыны, уый мæ ницы хуызы бауырндзæн, йæ 
хъоппæг сау цæстытæ дыл узæлгæ’нæ ахæссы, нæ дæм баху- 
ды?.. Чи зоны, суанг дын ахъæбыс кæнынмæ дæр фæхъавы, 
æмæ ды фестъæлфыс, дæхи иуварс цæхгæр фæзилыс, иуварс 
агæпп кæнынмæ дæ бирæ нал фæхъæуы. Æмæ дæ амондæн 
зæххон зæд æрбайсæфы. 
Иу лекцийы, дæуырдæм каст цæмæн фæдæн, нæ зонын. 
Ды Дзерассæйæ дæ цæстытæ нал истай, ныджджих æм дæ. 
Нал змæлыдтæ, æнхъæлдæн, улæфгæ дæр нал кодтай, æмæ 
мæм, цыма уадзыг бадæ, цыдæр уысм афтæ фæкаст. Æваст дæ 
сæр фæзылдтай, сонт зылд. Ахæм æнахуыр хуыз дын уыд, 
цыма дын исчи дæ уæлхъус ныкъкъæрцц кодта бирæ адæмы. 
цур. Æвиппайды дæ цæсгом атар, асаухъулæттæ, дæ былтæ 
стъæлфыдысты, æхсыдтай сæ. Æмæ арвыæрттывдау мæ сæры 
атахт: дæ царды тынг ахсджиаг чи у, ахæм цыдæр хъуыддаг 
æрцыд. Лекци куы фæци, Дзерассæйы иувæрсты, цыма йæ 
нæ зоныс, афтæ куы ацыдтæ, æцæгæлон, уазал цæстæнгасимæ, 
уæд ма йын цы бамбарын хъуыд: Дзерассæимæ дæ ницыуал 
бæтты, дæхи дзы аскъуыддзаг кодтай. Дзерассæ ма дæ фæстæ 
310 

бæргæ каст, йæ фæлмæн хурæнгæс цæстытæй дæ урæдта, демæ 
адзурынмæ хъавыд, фæлæ ды ницы уыдтай, дæуæн æруромæн 
нал уыд. 
Куы райгуырдтæ, уæдæй фæстæмæ цыма мидсагъæс, 
мидхъуырдухæн, мидтох кæныс, цыма иу минут дæр æнцой 
нæ зоныс, нæма æрсабыр дæ, афтæ мæм кæсы. Ахæстоны ду- 
арæй никæд бакастæ, афтæмæй ахст дæ, хъадаман æвæрд. 
Искуы искæд уый уыд, æмæ адæймаг йæхæдæг йæхи æрцахс- 
та? Уыд? Мæнæ ды. 
Ды барджын адæймаг дæ, бæрнон куыст кæныс, хорз 
цæрыс, амондджын дæ, сæрибар! Уый æддаг бакастæй, фæлæ 
дæ мидзæрдæмæ ныккæс? Разы дæ дæхицæй, дæ куыстæй, дæ 
цардæй, дæ амондæй... Ды дæ цагъар. Мин æмæ мин хатты 
мæхи бафарстон: царды æппæты æвирхъаудæр цы у? Хи сай- 
ын, хи фæливын. Хæрзаг мыл дæхимидæг худыс: цыдæр 
сæмпæрчъи æхсæвгæс дын зонд амоныныл схæцыд, мæлæты 
пехуымпар, раст æмæ зылыны æхсæн тæрхонгæнæг ссис. 
Ды лæгæй-лæгмæ сайыс дæхи. Царды æппæты зынаргъдæр 
у сæрибар æмæ уый цы у, уымæн ды ницы зоныс. Сæрибар 
адæймаг — уый дын мæнæ æз. Æмæ кæд, мæн мæ куыстмæ 
сау «Волгæ» узгæ не ’рбаласы, лакæй æмбæрзт даргъ стъолы 
фарсмæ фæлмæн къæлæтджыны не ’рбадын, уæддæр æз дæуæй 
амондджындæр дæн. Мæнæн мæ хъуыды комкоммæ зæгъын 
мæ бон у, дæуæн нæу, æз æдас дæн, ды та тæрсгæ-ризгæйæ 
цæрыс. Уæд нæ чи амондджындæр у? Фæрсын дæ. Ды дæ 
къæлæты æмæ дæ уыцы къæлæтмæ чидæр тыххæй нæ бакод- 
та — барвæндæй йæм дæхæдæг бацыдтæ. Ды æлгъыст дæ. 
Æмæ цæмæн? Цæмæй мæнæ ацы къæлæтджыны бадай, уый 
тыххæй. Уæвгæ, дæу хуызæттæ уый амонд хонынц. 
Æнæнхъæлæджы ацы зæххыл мисхал дæр ницы цæуы. 
Æмæ уый дæуæй хуыздæр ничи зоны. Алы акъахдзæфæн дæр 
— йæхи æфсон. Æмæ уый, философийы чиныг дæ цæсты 
кæронæй дæр нæма федтай, уæд дæр æй зыдтай. 
Уый æмæ дын æз, мæ фæззæг æрхæццæ, мæ зымæг мæм 
æрбацæуы, уæддæр... Нæ! Фæсмон ницæуыл кæнын. 
Сæйрагдæр — мæхи æнхъæлын æмæ хонын Адæймаг æмæ 
мын уый æппæтæй зынаргъдæр у, цæмæй ацы зæххыл цæрон, 
уымæн мын уый фаг у. 
Цалдæр азы размæ нæ хъæуы аотæу абана аразын райдыд- 
той. Чи зоны, ды дæр æй хъуыды кæнай. Уæвгæ ма хъæуы 
кæд вæййыс. Æз дæр мæйæ не ’рхаудтæн, æмæ бæрнон кусæгæн 
алы минут дæр зынаргъ кæй у, йæ хæстæ, кæд сæ æххæст 
кæны, уæд бирæ кæй сты, уый мын æнæ зонгæ нæу. Фæлæ, 
Уæууа, цы хъæуы схъомыл дæ, фыццаг къахдзæфтæ цы зæххы 
гæппæлыл акодтай, уымæн рохгæнæн куыд ис. Дæ хæдтулгæ 
дæ быны æмæ дæ хъæу аз дыууæ-æртæ хатты уæддæр ма 
311 

бабæрæг кæн. Уæд та, æппынфæстаг, боны рухс уым кæй фед- 
тай, уый тыххæй йæм ныццу æмæ йыл дæ цæст ахæсс, дæ 
сæрæй йын ныллæг акув. Дæ фынты йæ уæддæр ма уынай, 
уый мæ нæ уырны. Æз кæмфæнды уон — мæ фынтæ æдзухдæр 
хъæуы цæуынц, нæхимæ. Уæдæ горæты дæр ацардтæн, цып- 
пар азы флоты службæ кодтон; кæмдæр цæргæйæ æхсызгон 
æмæ зын бонтæ дæр арвыстон, уæддæр мæ фынтæ æдзухдæр 
хъæуы цæуынц. Æфсады куы уыдтæн, уæд мæм цæмæндæр 
афтæ каст, цыма нæ уынджы никæдуал ацæудзынæн, нæ 
хæдзары цур обауæй нал ракæсдзынæн, нæ доны, цæссыджы 
хуызæн сыгъдæг доны мæхи никæдуал ныннайдзынæн. Æмæ 
фыццаг отпусчы куы æрцыдтæн, автобусæй куы рахызтæн, 
нæ уынджы куы фæхæрд кодтон, уæд æнæнхъæлæджы мæ 
цæссыгтæ æруадысты, куыддæр, сæхи æгъдауæй, нал сæ бау- 
рæдтон, æфсæрмæй зæххы скъуыды ныххауынмæ цæттæ уыдтæн. 
Æз дæ бынаты бастæй дæр нæ фæлæууин. Ды та дыууæ- 
æртæ азы иу хатт æрæфтыс, æмæ хъæуыл хур ракæсы, зæд 
уæларвæй æртæхы. Чындзхаст, цины хъуыддагмæ ма æрцу, 
фæлæ зианмæ!.. Адæймаджы йæ фæстаг балцы афæндараст 
кæнынмæ рæстæг ма ссар! Ныр дæм, æнхъæлдæн, хъæуæй 
ничиуал сæрвиты. Уæддæр дæ фæхъахъхъæнын, фæлæ 
дзæгъæлы. Нæ хъæуы зианты дæ нымадæй федтон цалдæр 
хатты. Æви дæу хуызæн бæрнон кусæгæн зиантæм цæуын не 
’мбæлы æмæ йæ æз нæ зыдтон? Æви дæу хуызæн бæрнон 
кусæгæн мард нæй? Дæ фыд æмæ дæ мад рухсаг уæнт, уыдон 
дæр дæ фæстæ сгорæтаг сты, сæ цард дæр уым фæци. Нæ 
хъæубæстæ чысылæй, стырæй дыууæ хатты дæр уым уыдыс- 
ты. Дæ фыды æфсымæр куы фæзиан, уæд æнхъæлдтам: 
уыйбæрц мæрддзыгоимæ æрцæудзынæ, æмæ сæ зæхх нæ 
уромдзæн, цалдæр «Икарус» автобусы зианджынтæм хæстæг 
æрбалæудзысты. Уыдоны бæсты дæ фыды æфсымæры кæртмæ 
хæстæг базылд дæ сау «Волгæ», æмæ дзы æрхызтыстут 
фондзæй, сæ иу — дæ шофыр. Хъус-хъус дзырдтой: хъуамæ 
демæ бирæ адæм рацыдаид, фæлæ—куыстафон, æмæ сæ нæ 
рауагътай. 
0. Ды раст уыдтæ. Фæнды бирæ адæм æрцæуæнт, фæнды 
чысыл— уый ма мардæн цы пайда у? Уыцы ацу æмæ ма ’рцуйы 
фæндагæй ма йæ исчи раздахдзæн! Уæдæ, фæлтау адæм сæ 
куыст куы кæной, уæд пайдадæр нæу! Ай-гъай дæр! 
Дæ хъуыдымæ къух бакæнæн нæй. Ноджы хуыздæр та цы 
уаид? Адæймаг амард, уæд ыл иу-дыууæйæ фæхæц æмæ йæ 
хъæугæронмæ аскъæф, басудз æй. Æвæджиауы хъацæн уаид 
зæххæн. Цалдæр адæймаджы. Иу цæссыг дæр нæ. Иу фын- 
джыдзаг дæр нæ. Цæмæн хъæуынц? Цы пайда сты? Науæд 
адæм кусгæ бон куынæуал мæликкой, уæд та куыд уаид? 
Зæгъæм, сабаты кæнæ-иу хуыцаубоны амæлæнт. 
312 

Æз æндæр хъуыдыйыл хæст дæн. Ацы зæххыл адæймагæй 
зынаргъдæр ницы ис. Æмæ уый нал и, уæд уымæн йæ фæстаг 
сахат сæркъулæй йæ цуры ма æрлæуу, уый куыд раст у? Нæу! 
Æнустæм хицæн кæны ацы зæххæй æмæ йын фæндараст зæгъ. 
Уый нæ хæс у! 
Цæмæндæр мæм афтæ кæсы, цыма зиантæм арæхдæр цæу- 
ис, фæлæ тæрсгæ кæныс. Дæ алыварс чи ис, уыдон цы 
зæгъдзысты? Цы зæгъдзысты уæлдæр хицауад? Уæдæ ма уыдо- 
ны цæстæнгас зонис. Зиантæм арæх чи цæуы, уый уæлдæр 
бынатмæ ивынц, зæгъгæ, иу мард дæр æнæ бабæрæггæнгæ нæ 
ныууадзис, дæ фазыл дæр-иу æм фæбырис. 
Цымæ искуы дæ хæдзары де стъолыл æртæ чъирийы 
æрæвæрдтай? Цымæ искуы дæ зæронд мæрдтæн дыууæ 
кæрдзыны ныххæлар кодтай? Нæ мæ уырны. Дæхинымæр 
æхсæвæй-бонæй кувыс, æвæццæгæн, фæлæ дæ уæлæмæ иу сым 
никæд сыхъуысдзæн. Коммунист, ахæм кусæг, æмæ уый 
хъуамæ Хуыцаумæ кува? Цæмæ æрхаудыстæм, цæ! Нæ фы- 
дæлты туг куыд раджы байсыст, куыд тагъд æй баивтам, 
куыд? Æмæ цæуыл? Æхца æмæ бынæттыл. 
Хъæуæй дæм хъæргæнæг ничиуал æрвиты, адæмæй рох 
кæнын байдыдтай. Уæвгæ, уый дæуæн хуыздæр у. Уæдæ ма 
дæ æмсæр, уæлдæр хицауадæй, дæ цард, дæ хъысмæт аразгæ 
кæмæй у, уыдонæй искæуыл зиан æрцæуæд? Æхсæв не схуыс- 
сис, ирон фæндаггæнгæ йæм бацæуис. 
Мæ ныхас нæ абанайы тыххæй уыди. Нæ хъæуы цæрджытæ 
йæ «æнусы арæзтад» схуыдтой. Æмæ дзы æцæгдзинад ис. Авд- 
аст азмæ ног горæт саразынц. Нæ абанайæн уый дæр чысыл 
рæстæг разынд. 
Абанайы арæзтад фæстагмæ бынтондæр банцад, царæн, дам, 
хъæугæ бетон къæйтæ нæ арынц. Худинаг! Кæд уыцы бетон 
къæйтæн ацы дынджыр, хъæздыг бæстæйы ссарæн нæй, уæд 
та сæ фæсарæнтæй æрбалас, сыгъзæринæй арæзт куы не сты. 
Колхозонты æмæ хъæуæххæсткомты æмбырдты иу 
уынаффæ иннæйы фæдыл хастой абана саразыны тыххæй. 
Æмæ цы? Ницы. Ныхасæй кæд цы сырæзт? Адæм хъаст 
кæнынæй сфæлмæцыдысты. Дæумæ дæр цалдæр хатты ссы- 
дысты, зæрдæтæ-иу сын бæргæ бавæрдтай, æмæ ууыл ахицæн. 
Æвæццæгæн, ацы зæххыл адæймагæй зындæр бамбарæн ницы 
ис. Уæвгæ, цæмæн? Тынг æнцон æмбарæн у. Уый дæр дæу 
хуызæн адæймаг кæй у, уый дæ зæрдыл дар æмæ йæ уæд тынг 
хорз æмбардзынæ. Иу сахат йæ буары бацу, иу уысм йæ рисæй 
фæрисс, фæлæ мардæрцыд цы у, уый нæ нæ фæнды. Дæ мады 
амард, йæ мад кæмæн амард, уымæн радзур. Цæмæн хъуамæ 
бамбæхстаис ды? Цæмæн хъуамæ батыхстаид нæ колхозы 
сæрдар? Дыууæуæладзыгон уæрæх, райдзаст агуыридур галу- 
313 

ан чи аскъæрдта, йæхимæ абана кæмæн и, йæ «Волгæ» уад- 
дымгæйы хуызæн кæмæн асыффытт кæны, хæдтулгæйæ бу- 
хъытæ кæнгæ чи рахизы, уый, цæуыннæ, æхсæв-бонмæ фер- 
мæйы алыварс рæдзæ-мæдзæгæнгæ чи рацу-бацу кæны, уый 
мæтæй бахус. Колхозы сæрдар чи у, уый дын зæгъон? Чысыл 
паддзах. 
Хæсты фæстæ нæ хъæугæрæтты хъæдмæ цы нарæг 
æфсæйнаг фæидаг арæзт уыд, уый ма хъуыды кæныс? Раг- 
уалдзæг-иу ыл давæттæм арæх цыдыстæм, фæззæг — æхсæр 
æмæ тæрсмæ. Дæс æмæ ссæдз, фынддæс æмæ ссæдз азы бæрц 
ыл цæуæг нал и, хъамыл æмæ хæмпæлы бын фæци, кæм бын- 
тондæр нал зыны, зæххимæ сæмвæз, кæм та ма згæхæрд рель- 
сытæй гæбæзтæ зыны. Хъæд баихсыд, сгæмæх æмæ фæнда- 
джы сæр нал хъæуы. Æмæ ныхъхъуыды кодтон: фæндаджы 
сæр цалдæр хиды — бетон къæйтæй арæзт, сæфынæн æвгъау 
сты. Цалдæр хатты сæм ссыдтæн, дæргъмæ дæр, уæрхмæ дæр, 
иуæрдæм дæр, иннæрдæм дæр фæбарстон. Æвæджиауы аразæн 
æрмæг. Мæхи цæмæн хъæуынц, мæ мад æмæ мын мæ фыдæй 
цы дыууæуатон хæдзар баззад, уый ма мын æгæр дæр у. 
Зæгъæм, пылы стæгæй арæзт галуаны æрцардтæн, уæд цы 
уаид, æндæр адæймаг дзы фестин? Ацы зæххыл адæймаджы, 
лæджы номæй зындæр хæссæн ницы ис. Тох кæд цæуы, уæд 
фыццаджы-фыццагдæр ууыл, уыцы тох цæуы, адæймаг куы 
фæзынд, уæдæй фæстæмæ. Уыцы тох у æппæты карздæр, 
æппæты æгъатырдæр, æппæты æвирхъаудæр. 
Цы зæгъынмæ хъавын. Ацы зæххыл лæг хъуамæ истæмæй 
лæг уа. Æмæ бирæтæ æхца, мулк æмæ галуантæ саразыныл 
сæ уд, сæ быцъынæг уымæн тонынц. Хъуамæ цыдæр хуызы 
лæджы кадджын ном хæссой. Уый та махмæ тæккæ æнцондæр 
у æхцаты фæрцы, мулчы фæрцы, хицаудзинады фæрцы. 
Уыдон дæм сты, уæд Лæг дæ, Лæг, стыр дамгъæйæ, уæд 
зондджын дæ, уæд курдиатджын дæ, уæд фæрнджын дæ, уæд 
ды хъæугæ адæймаг дæ, уæд ды цæргæс дæ, бæрзæндты чи 
тæхы, ахæм цæргæс, уæд... Æхца æмæ исбонæн нæ рæстæджы 
цы аргъ æмæ кад и, æвæццæгæн сын ахæм аргъ æмæ кад ни- 
кæцы рæстæджыты уыд æмæ уыдзæн. 
Мæ ныхас абанайы тыххæй уыд. Уыцы бетон къæйтæй 
арæзт хидтæ мæ хъуыдыйæ нал цух кодтой, мæ цæстытыл 
уадысты. Иу æхсæв, фермæйы алыварс куыд зылдтæн, афтæ 
мæ сæры февзæрд: уыдон абанайы сæр æрæмбæрзынæн агургæ 
æмæ æнаргæ æрмæг. Мæ хъуыдымæ мæхæдæг сагъдауæй баз- 
задтæн. Уæды хуызæн æхсызгрндзинад мыл фæстаг рæстæг 
никæдуал æрцыд, мæ мидбынаты скафынмæ мæ бирæ нал 
хъуыд. Мæйрухс æхсæв у, зæгъгæ, уæд фермæ Хуыцау æмæ 
зæдты æвджид ныууагътаин æмæ хъæумæ расхуыстаин, мæйы 
314 

мынæг рухсмæ абанайы дæргъ æмæ уæрх къахдзæфгай æмæ 
уыдисныйæ фæбарстаин. 
Уыцы æхсæв мыл тынг ныддаргъ. Бон куыддæр æрбарухс, 
фермæмæ фыццаг адæймаг куыдддер фæзынд, афтæ хъæумæ 
рацыдтæн. Хидты бетон къæйтæн сæ дæргъ дæр æмæ сæ уæрх 
дæр хорз зыдтон, сантиметры онг. Царциаты диссæгтæ! Кæд 
разындысты, абанайы царæн цы хъæуы, ахæмтæ. Цыма сæрма- 
гондæй уыдонæн арæзт уыдысты. Нæ мæ уырныдта æмæ та 
сæ ногæй сбарстон. Иу хатт, дыууæ хатты... «Æнусы арæз- 
тад» йæ бынатæй фезмæлдзæн. Мæхимæ хыл кодтон: нырмæ 
дæр дæ сæр уый ма æрцахсæд. Нæ хъæуы цæрджытæм мæхи- 
нымæр хæцыдтæн; уыдонæй тайæ куыд никæйы сæр æрцах- 
ста? Нæ хъуыды æндзыг цæмæн у? 
Колхозы правленимæ къахæй нæ цыдтæн, фæлæ тахтæн 
уæлдæфы, æз уыдтæн базырджын, зæрватыкк. Сæрдарæн мæ 
фæнд æхсызгон кæй уыдзæн, ууыл иу уысм дæр дызæрдыг нæ 
кодтон. Хъуыста мæм æнæ дзургæйæ, йæ сæр-иу банкъуыста, 
цалдæр хатты мæм æрбакаст, фæрсæн каст, цымыдис каст. 
Æмæ бамбæрстон: мæ цин дзæгъæлы у, мæ цин йæхи хоста 
бетон къæйыл. 
Нæ чысыл «паддзах» æрæджиау йæ сæрыл схæцыд æмæ 
загъта: 
— Цал азы дыл цæуы?— æмæ мын ме уæхскыл йæ къух 
æрæвæрдта. Æз сагъдауæй лæууыдтæн. Мæ цуры сигаретыл 
хæцыд куырм, къуырма адæймаг. Ахæм фадат, æмæ уымæй 
ма спайда кæн, уый фыдгæнæг у, уый адæмæн знаг у.— 
Æвддæс-ссæдзаздзыд лæппуйы хуызæн дæ. 
Уæддæр мæ ныфс нæма саст, æнхъæлдтон, мæ хъуыды нæ 
сæрдар хорз нæ бамбæрста, бамбадэдзæн æй æмæ уый дæр 
ссудздзæн. Мæнæй тынгдæр. Нæ! Уымæй иу нуар дæр нæ баз- 
мæлыд, нæ фæлæ, йæ цæсгом фæуазал, фецæгæлон. 
— Цæмæй уыцы бетон къæйтæй спайда кæнæм, уый 
тыххæй нæм хъуамæ гæххæттытæ уа. Паддзахады иу мисхал 
дæр æнæ хицау æмæ дзæгъæл нæу,— алыг кодта сæрдар. 
Æз мæ худын нал баурæдтон. Худтæн мæстæй. Уый цытæ 
дзуры нæ паддзах? Йæ къæхтыл фыццаг бон чи ауад, ахæм 
сывæллонимæ ныхас кæны? «Æнæхицау, дзæгъæл нæм ницы 
ис?» Нæ фæлæ нæм кæд æгæр бирæ цыдæртæ ис æнæхицау. 
Колхозы быдыртæ дын æнæхицау. Фермæтæ дын æнæхицау. 
Трактортæ, комбайнтæ, машинæтæ æнæхицау не сты. Адæм 
иумæ дзуапп кæуыл дæттынц, уыдон иууылдæр æнæхицау 
сты. Колхоз бæхы мард у, куыд дæ фæнды, афтæ дзы тон, 
скъæф. Æмæ йæ скъæфынц, тоиынц æй. 
Уæдæ æз та цæуыл дис кæнын: дунейыл мах паддзахадæй 
тыхджындæр æмæ хъæздыгдæр нæма уыд æмæ нæ уыдзæн. 
315 

Æнæ кусгæйæ йæ цал æмæ цал азы дæргъы, кæмæн куыд йæ 
бон у, чи куыд арæхсы, афтæ давы, уæддæр читт нæ комы. 
Уæвгæ, раст нæ дæн: ныр зæронд уæрдоны хуызæн хъæфс- 
хъæфс кæны. 
Сæрдар мæм æрбакаст, ома уый цавæр æдылы худт у. 
— Дæуыл худын,— загътон æз. Уæдæ ма уыцы бетон 
къæйтæ йæхи хъуыдаиккой, кæддæра дзы уæд гæххæтты кой 
уыдаид. Исты хъуыддагæй дæ дæхи раиуварс кæнын фæнды, 
уæд гæххæттыты æфсон скæн, дæхи сæ фæстæ амбæхс. 
— Дæс æмæ ссæдз азы бæрц цæуæг кæуыл нал и, зæххы 
бын чи фæци, уыдонæн цæй гæххæттытæ хъæуы?» 
Нæ гыццыл «паддзах» мæм æрбадзагъул кодта, йæ 
цæстæнгасæй дуармæ ацамыдта: ома ныхас фестæм. 
— Æз закъон иу хатт дæр нæма фехæлдтон, стæй йæ нæ 
фехалдзынæн. 
Æз та ныххудтæн. Уый, акæса, закъон никæд фехæлдта, 
стæй йæ нæ фехалдзæн. Кæд хъæуы закъон исчи халы, уæд 
фыццагдæр нæ сæрдар. 
— Нæ ныхас фестæм,— æмæ уаты хицау мæ разæй ра- 
хызт. Нæ сæрдарæн уæды онг лæгдæр æнхъæл уыдтæн, уæд 
мæ цæсты тынг ныллæг æрхауд. Цæмæй тарст? Чи йын цы 
кодтаид? Инструкцитæ, уынаффæтæ, закъонтæ. Уыдон нал 
сты, уæд, æвæццæгæн, бынсæфт фæкæниккам, æнæ уыдон 
къахдзæф нал кæнæм. Уыдон бирæтæн уыцы иу рæстæг уар- 
тытæ æмæ æрцытæ сты. Дæ размæ сæ æрæвæр æмæ дын ато- 
мон бомбæ дæр дæ фидар нал батондзæн; де знагыл ф&уæла- 
хиз дæ фæнды,— йæ размæ йын сæ æрæппар æмæ уайтагъд 
йæ зонгуытыл æрхаудзæн. 
Цы йæ сусæг кæнон, ды дæр гæххæттытæй лæг дæ, уыдонæй 
нæ зыныс. Уыдонæй дæ феуæгъд кæн, уæд де ’цæг удысконд 
бæргæ разынид, фæлæ... Хæрзаг зæгъыс, дзур, дзур. Æмæ дзу- 
рын. Демæ сæрмагондæй уый тыххæй сæмбæлдтæн. 
Сæрдары уатæй рацыдтæн расыджы хуызæнæй, мæ сæр 
зылд, мæ зæнгтæ мæ быны цудыдтой. Уырны дæ, уыцы бонæй 
фæстæмæ мæм нæ сæрдар, цыма нæ хъæуы, нæ колхозы знаг 
у, афтæ кæсын райдыдта. Æмæ нæу знаг? Бæрнон куысты 
уæвгæйæ адæмыл чи нæ тыхсы, уый знаг у. Æмæ йын зæгъгæ 
дæр кодтон: 
— Ды знаг дæ, ды адæмæн фыдбылыз дæ, ды хъуамæ 
сæрдарæй иу бон дæр ма бакусис, ды кæд ацы хъæуы цæрыс, 
уæддæр ын æцæгæлон дæ. 
Нæ чысыл «паддзах» ссыгъд, йæ фаттæ мьш алæрдыгæй 
уагъта. 
Диссаг! Æргом, комкоммæ ныхас цæуыннæ уарзæм? Нæ 
тъæнгтæ нын цæмæн ахафы? Кæронмæ йæ нæма фехъусæм, 
афтæ йын йæ ныхмæ уарт æрæвæрæм, нæ алыварс фидæрттæ 
ацаразæм. 
316 

Уæдæй фæстæмæ мæм нæ сæрдар топпы кæсæнæй кæсы. 
Æнхъæлдæн, фадат ын фæци, уæд мæ агæрах кæнид. Фæлæ 
йæ бон у? Уæлейæ бæхджынтæ, дæле — йæ фистæджытæ. 
Дыууæ ныхасы йæ бон бабæттын куы нæ у. Кæддæр сы- 
вæллонæй цы базыдта, йæ зонындзинæдтæ ууыл æрлæууы- 
дысты, йæ хъуыдыкæнынад бандзыг. Гъе уый дын ивгъуыд 
рæстæджы æххæстбарджын минæвар. Æрмæст хæрдмæ æмæ 
фæйнæрдæм хорз фæцыд, лæг нæ, фæлæ къæдзæх. 
Æвæццæгæн, фæстаг рæстæг чиныг нæ, фæлæ газет дæр йæ 
къухмæ никæдуал райста. Кæд адæмы цæстмæ студентæй исты 
бакаст, æндæр... Æмæ хъуамæ уæд афтæмæй мемæ куыд дзу- 
ра? Цыма ивгъуыдæй æрбацыд, хатгай мæм афтæ фæкæсы. 
Цалдæр боны æмæ æхсæвы уыдтæн æррайы хуызæн, мæ 
хъуыды æппынæдзух дæр зылд уыцы бетон къæйы алыварс. 
Цæттæ аразæн æрмæг, Хуыцауы лæвар, æмæ дзы ма спайда 
кæн, уый мæхицæн нæ ныббарстаин. Уымæн уæвæн нæ уыд. 
Æз сæ мæхæдæг дæр сæвæрдзынæн. Мæхæдæг цы, фæлæ сæ 
адæм сæвæрдзысты. Æмæ фæсахсæвæр мæ сыхаджы дуар ба- 
хостон. Кран кæуыл и, ахæм машинæйы хицауы дуар. Уый 
сæ сисид, уый сæ сæ бынæтты æрæвæрид. Тарстæн: мæ фæнд 
æм цыдæр сæртæг æмæ рог ми куы фæкæса. Æвæдза, уый 
мын тынг зын уыдаид, ностæ зæрдæимæ рацыдаин. Фæлæ 
нæ. Мæ сыхаджы цæстытæ ссыгъдысты, разыйы цин сæ 
ферттывта. 
— Уый нырмæ дæр нæ сæр куыд не ’рцахста. 
Æмæ бауынаффæ кодтам: уьгцы бетон къæйтæн æнæ 
æрласгæ нæй. 
Цалдæр боны мæнмæ бакæсын, нæма-иу æррухс, афтæ-иу 
фермæйæ хъæугæронмæ мæ ных сарæзтон. Згæхæрд, уæззау 
рельсытæ тыхамæлттæй раппæрстон. Изæрæй-иу мæ къабæзтæ 
фезмæлын нал фæрæзтон. Исчи иунæгæй ахæм уæззау куыс- 
тытæ кæны? Иу рæстæг мæ уыргты сæрмæ судзгæ нæмыджы 
хуызæн цыдæр ацыд, мæхи сраст кæныны хъару мæм нал 
уыд, дыууæ-æртæ сахаты нæууыл дыдагъæй фæхуыссыдтæн. 
Цæмæй фæтарстæн: мæ мæлæт мæ уыцы ран куы æрæййафа, 
халæттæ æмæ рувæсты амæттаг куы фæуон, мæ мард зæхмæ 
куынæуал бахæццæ уа. Æнхъæлдтон: мæ хуылфыдзаумæттæй 
цыдæр аскъуыд, мæ цард фæци æмæ мæ цæстытæ доны ра- 
зылдысты. 
Ды, ай-гъай дæр, ахæм уавæры никæд бахаудтæ, цард æмæ 
мæлæты арæныл никæд æрлæууыдтæ. Хъæуæй куы рацыдтæ, 
уæд уæззаудæрыл цы схæцыдтæ, уый дæ ручкæйыл. 
Цæлмартæн дзы куыд нæ кæныс. Ахæм тыхкуыст кæн! 
Æнхъæлдтам: ничи нæ базондзæн, афтæмæй бетон къæйтæ 
абанайы царыл æрæвæрдзыстæм. Нæ фæнд нæ иуы дзыхæй 
дæр не схауд, фæлæ адæмæй бамбæхсæн ницы ис: абанайы 
317 

цур нæм цалдæр адæймаджы æнхъæлмæ каст. Кæдæм ацыдыстæм, 
цы ми кæнæм, цы ласæм — цæмæй йæ базыдтой, Хуыцау сæ 
зонæг. Адæм хорз æмæ æвзæр нæ зонынц, чи зæгъы, уый тынг 
рæдийы. Зонынц! Алцыдæр хорз зонынц. Чи зоны, Госæдайы 
ма хъуыды кæнай, рухсаг уæд. Нæ хъæуы дзырддзæугæдæр 
хистæр сылгоймæгтæй иу — хуынимæ нæм æнхъæлмæ каст. 
Æртæ сойджын уæлибæхы, сæ цыхт фæйнæрдæм æнхъæвзта, 
гогызы йас карк, графины дзаг арахъ. Уый æнхъæл чи уыд, 
æмæ цыдæр уысм сагъдауæй аззадтæн. Хæргæ мыстытæ дæр 
кæнынц, фæлæ æгъдау. Уымæн дзы æмбал нæй! 
Госæда кувгæ дæр йæхæдæг ракодта. Дунейы хорзæх уæд 
адæмы, абоны хорзæх сæ уæд! Иумæйаг хъуыддагыл чи фы- 
дæбон кæны, уыдоны цардамонд бирæ уæд! Æмæ кувæггаг 
комкоммæ мæнмæ авæрдта. Кæстæртæ дзы бæргæ уыд, фæлæ... 
Æнхъæлдæн, уæды хуызæн æхсызгонæй агуывзæ мæ къухмæ 
никæд райстон, уæды хуызæн æхсызгонæй кувæггаг никæд 
анызтон. Æз арахъ нæ анызтон, фæлæ дзæм-дзæмы донæй, 
адæймаджы ног чи кæны, тыхджындæр æмæ йæ базыр- 
джындæр чи кæны, ахæм æнахуыр нозт. Уыцы арахъæй тып- 
пырнæрст графин куы банызтаин, уæддæр мын, æвæццæгæн, 
ницы уыдаид — нæ дзы фæрасыг уыдаин, нæ дзы фæрыста- 
ин, фæлæ æртыккаг гаджидауы фæстæ загътон: 
— Хуыцауæн табу æрбауæд, нæ куывдтæ йæм фехъуысæнт, 
ныр уал æгъгъæд фæуæд. 
Мæ фæнды ныхмæ ничи ницы загъта, уымæн æмæ алчидæр 
æмбæрста: бахæрын æмæ баназынмæ не ’рæмбырд стæм. Мæ 
уæхсчытыл æнкъардтон цыдæр стыр бæрнондзинад, стыр хæс. 
Мæхи раз. Адæмы раз. Иугæр симды бацыдтæ, уæд симын 
хъæуы. 
Хъæуыхицау нæ разæй нал цыд, иуæрдæм-иу ауад, ан- 
нæрдыгæй-иу æрбакаст. Цы йæ бон у хъæусоветы æххæстко- 
мы сæрдарæн. Бæгънæг къарол. Колхозы хицау — уый дын 
æндæр хъуыддаг. Цалдæр хатты нæм фæзынд, фæлæ йæм æз 
кæсгæ дæр нæ ракодтон. 
Авд бетон къæйы цас æрæварринаг сты. Æртæ-цыппар са- 
хаты, æмæ, цалдæр азы нæ цæстытæ кæмæй фæцъæх сты, йæ 
цурты зæрдæ ацæуын дæр кæмæн нал куымдта, зæрдæ-иу 
кæмæй ныккæрзыдта, уыцы æнусон арæзтад аивта — йæ цар 
æхгæд æрцыд. 
Æвæццæгæн, нæ абанайы арæзтадæн хинтæ конд уыд æмæ 
уыцы бон фесæфтысты, сæ тых асаст... Цæвиттон, арæзтад 
фезмæлыд. Æвдæм ноябры адæмæн йæ дуæрттæ парахат бай- 
тыгъта. Ног рæсугъд агъуыст. Ног арæзтады æхсызгон тæф 
фындзыл æмбæлд. Йæ кæрты адæмæй къах айсæн нæ уыд. Иу 
рæстæг мæ алыварс цалдæр лæджы æрбакъорд. Цæвиттон, 
абанайы фыццаг ныннайыны бар лæвæрд цæуы мæнæн æмæ, 
318 

табуафси. Фæхæцыдысты мыл. Мæхи сæ нæ атыдтон, уæд 
мæ, æвæццæгæн, тыххæй фæмиддуар кодтаиккой. Колхозы 
сæрдары цур лæуд фæдæн, æнæнхъæлæджы æви барæй, нæ 
зонын. Нæ. Æнæнхъæлæджы. 
— Абанайы хъуамæ йæхи фыццаг чи ныннайа, уый зо- 
нут?— загътон æз.— Мæнæ нæ сæрдар. 
— Нæ сæрдар?— цалдæрæй мæм æрбакастысты. Цыма мæ 
фыццаг хатт федтой, цыма, зæххыл чи не ’рцыд, ахæм цыдæр 
загътон. Сæрдар мыл сæрæй къæхтæм йæ цæстытæ æрхаста. 
Æрхаста, зæгъгæ, сæрæй къæхтæм мæ лыг кæнгæ æрцыд. 
— Фыццаг дзы уый цæмæн хъуамæ ныннайа йæхи? 
— Уадз æмæ йын дон йæ чъизитæ аласа. 
Нæ цуры чи лæууыд, уыдонæй чидæртæ бахудт, цæмæй сæ 
пыррыкк ма райхъуыса, уый тыххæй иуварс фæзылдысты, 
иннæтæ, цыма ницы фехъуыстой, сæхи афтæ скодтой. Нæ 
«паддзахы» цæсгом сырх-сырхид афæлдæхт, йæ цæстытæ ту- 
джы разылдысты, æрбадзагъул мæм кодта, ныззæмбыдта: 
— Мæ цурæй фесæф! 
Æз бахудтæн. Уæдæ йыл хъуамæ уасæджы хуызæн мæхи 
ныццавтаин? Мæ къух æм систаин? Нæ сæрдар мæм уæды 
хуызæн æнæбон æмæ лæмæгъ никæд фæкаст. 
— Уæвгæ, нæ хицауæн йæ чъизитæ Терчы дон дæр нæ 
аласдзæн,— загътон æз. Сæрдар æнæдзургæйæ дыууæ-æртæ 
къахдзæфы иуварс ацыд, стæй, бынтондæр мæ куыднæуал 
уына, афтæ ацыд, æвæццæгæн æм мæнмæ аллерги уыд. Нал 
æй уыдтон, фæлæ йын йæ хъуыдытæ чиныджы кæсæгау 
кастæн. Йæ бон уыд, зæгъгæ — зæххы цъарæй мæ фесæфта- 
ид. Æмæ ууыл æппындæр дис нæ кæнын. Уæдæ мыл хъуамæ 
йæ цæнгтæ æрбайтыгътаид. Ууыл нæ дис кодтон, фæлæ, чы- 
сыл раздæр мæ ныхасмæ, цыма ницы фехъуыстой, афтæ чи 
лæууыд, уыдоныл. Æнæбонтæ! Суанг сæм мæнмæ кæнæ 
сæрдармæ æрбакæсыны ныфс дæр нæ разынд. 
Царды æппæты хуыздæр цы у — дæхи ницыхъусæг, ни- 
цыуынæг скæн. Уæд дыл къæм нæ абаддзæн. Дыууæ адæй- 
маджы кæрæдзийы марынц — сæ иувæрсты ацу. Кæйдæр 
хæдзар ссыгъд — нæ йæ федтай. Давæг дæ цуры йæ «сыгъдæг 
хидфæллой» фæхæссы — ма йæ æруром. Ды ницы федтай, 
ницы зоныс. Уыцы хаххыл лæуд дæ, уæд дæм никуы 
сдзурдзæн, дæхицæн дæр дæ фæндæгтæ — гом — ничи дæ 
æруромдзæн. 
Хæрзаг зæгъыс: уыдæттæ мæнæн амонын хъæуы. Нæ! Æз 
сæ мæхицæн дзурын. Нæ! Зонгæ-зонын рæстдзинады фарс йæ 
бон æрлæууын кæмæн нæу, уый рæстдзинады зыаг у. 
Æвдæм ноябры æмæ, нæ хъæуы абана кæй байгом, уый 
тыххæй кадджын æмбырд йæ тæккæ цырены куы уыд, уæд 
рацыдтæн. Цæмæндæр мæм уым лæууын нал цыд, цæмæндæр 
мæ нæхимæ тынг фæндыд. 
319 

Уæд нæм районы разамындæй ссыд æртæ лæджы. Фыццаг 
секретарь, райæххæсткомы сæрдар. Ды куыд нæ фæзындтæ, 
ууыл абон дæр дис кæнын. Чи зоны дæм хабар нæ уыд. Фæлæ 
мæ нæ уырны — дæ зæрдæ балхæныны тыххæй дын уæддæр 
фехъусын кодтаиккой. Æвæццæгæн, уыцы бон хъæумæ æрцæ- 
уын дæ цæсгом нæ бахъæцыд. Æмæ, ай-гъай. Искæд дæ уыцы 
арæзтады тыххæй иу ныхас схауд? Æниу, районæй чи ссыд, 
уыдон дзы цæмæ хъуыдысты? Адæм æнæ уыдон дуар байгом 
кæнын нæ базыдтаиккой. Нæ! Хъуамæ разамонджытæй исчи 
раныхас кæна, даргъ сырх лент алыг кæна, æппæты фыццаг 
хъуамæ къæсæрæй уыдонæй исчи бахиза, хъуамæ уыдонæй 
исчи йæ мидбылхудгæ дæгъæл хъæуы цæрджытæй искæмæ 
радта, цыма йæ уый арæзта, æппынфæстаг, уый куы нæ уыда- 
ид, уæд арæзтад нæ сырæзтаид. Фæлывд æмæ кæнгæ мæнг 
митæ æцæгдзинад нымбæрзтой. Уый тыххæй мæм газеттæм 
æркæсын нал цæуы. Уæвгæ нæ, ныр æцæгдзинад цыдæр зы- 
хъыртæй разыны. Телевизорæй бирæ равдыстытæм нæ кæсын, 
кæнæ мæ цæстытæ бацъынд кæнын кæнæ йæ иннæ про- 
граммæмæ æрзилын. Цæстуынгæйæ мæ сайынц, æмæ хъуамæ 
уымæ дзагъыр цæстæй кæсон? Нæ! Мæ бон ницы у, фæлæ 
телевизор ахуыссын кæнын дæр мæ бон нæу? Ноджы мæ хат- 
гай ахæм хуызы фæсайынц, цыма æз авдæны сывæллон дæн, 
цыма куырм дæн, къуырма. Æмæ.мæхимæ смæсты вæййын. 
Чи дæн, цы мæ хонынц? Лæг дæн, фæлæ цы мæ бон у? Уæддæр 
мæ уырны: хорз хъуыддаг нæ сæфы, иу бон рæстдзинад йæ 
бынат ссары. Рæстдзинадæн æнæ фæуæлахиз нæй. Кæд уыцы 
абана хонынц мæ номыл. Фыццаг хатт мæ хъустыл куы 
æрцыд, уæд мæ цæстытæ цæхæртæ акалдтой. Цæмæн? Цæй 
тыххæй йæ хонынц мæ номыл? «Мæхæмæты абана...» 
«Мæхæмæты абанамæ бауайæм...» «Мæхæмæты абанайы 
раз...» Фæстагмæ йыл мæхæдабг дæр фæцахуыр дæн, фæлæ 
раздæрты... Мæ цæсгом-иу ссыгъд, абанайы рæзты ацæуын 
æфсæрмы кодтон. Мæ хъустыл иу æмæ дыууæ хатты не ’рцыд: 
«Мæхæмæт нæ уыд, уæд нæ хъæуы абон дæр абана нæма уаид ». 
Фæстагмæ мæхи сраст кодтон: уый пехуымпар Мæхæмæты 
фæрцы фезмæлыд арæзтад, уый нын баххуыс кодта, табу йын 
æрбауа. 
Адæмы фарн, адæмы тых бирæ у. Адæмы хорзæх Хуы- 
цауы хорзæх у. 
Уыцы бетон къæйты æрласт мын стыр æхсызгондзинад 
куыд не ’рхаста! Ныр дæр ма мæхицæй бузныг дæн, фæлæ 
мæм дзы маст дæр æрхауд. Мах цæрæм гæххæттын дунейы. 
Сæрдар раст загъта: гæххæтт æмæ ма иу хатт дæр гæххæтт. 
Цæмæй фæкъаддæр уой, уый тыххæй фæдисы дзæнгæрджытæ 
бæргæ цæгъдæм, фæлæ, диссаг! — къаддæр нæ, фæлæ 
фылдæрæй- фылдæр кæнынц. Æнæ гæххæтт мард дæ, иу 
320 

къахдзæф дæр нæ акæндзынæ, дæ фæндæгтæ — æхгæд. 
Гæххæтт дæм ис — горæт сфæлдахдзынæ. Ис! Уæдæ уæд 
мацæмæ кæс, иу хæдзар иннæйы фæдыл рæмудз, æфсæн уæй- 
ыг æм фæцараз, адæм цы фæуыдзысты, уый дæ хъуыддаг нæу. 
Мацæмæй тæрс, дæу дæ гæххæтт бахъахъæндзæн, уый ато- 
мон бомбæйæ дæр тыхджындæр у. 
Абанайы цары срæвдзыл мæй рацыдаид æви фылдæр, афтæ 
мæм районмæ фæдзырдтой, милицæмæ. Никуы ницæмæ бав- 
нæлдтон, мæ цæсгом — сыгъдæг, æмæ цæмæй хъуамæ тарста- 
ин? Уæддæр зæрдæ йæ бынаты нæ уыд, сусæг тас æй æвдæрзта. 
Æмæ дзæгъæлы нæ. 
Уæд ма æнæном фыстæджытæн стыр тых уыд, алы ранмæ 
дæр сын — уæрæх фæндæгтæ. Ахæм рæстæг адæймаджы 
цъыфимæ сызмæнт кæнæ æрцахс, уый цас диссаг у. «Рæстдзи- 
над»-æн йæ зонд, йæ хъару кæрæй-кæронмæ чи снывонд код- 
та, мæныл дæр иу ахæм ныххахх кодта. Кæугæйæ. Зæрдæрис- 
гæйæ. Цæвиттон, æз дæн советон адæмы знаг. Советон цар- 
дарæзт халæг, фыдгæнæг. Цæттæ хид фехал, уый куыд у? Чи 
йын радта ахæм бар! Ома мæнæн. Дуне фæлдисæг хæст мауал 
рауадзæд, фæлæ та, зæгъæм, ссыгъд, уæд уыцы фæндаг нæ 
бахъæудзæн? Чи йæ сарæзта, уый йын йæ халын нæ зыдта. 
Иу фарсты фæстæ иннæ фарст. Иуæй иннæ карздæр. Мæ 
сæрыхъуынтæ арц сбадтысты, ме ’взаг адæмы уагыл иу ны- 
хас зæгъынмæ нал арæхст. Фыдгæнæг кæй дæн, знаг, ууыл 
мæхæдæг дæр дызæрдыг нал кодтон. Цæмæй хæйрæг уыдтæн, 
æмæ хъуыддаг афтæ фæзилдзæн? Æмæ æрмæст æз нæ — зæгъæн 
и: нæ хъæубæсты адæм иууылдæр, уыцы писмо ныффыссæгæй 
фæстæмæ. Уый тыхст æнæхъæн паддзахадыл. Йæ фæндонмæ 
гæсгæ хъуамæ æз æнæмæнгæй æрлæууыдаин тæрхондоны раз, 
мæн хуызæттæн сæ бынат Сыбыры ис. 
Ныхас топпы нæмыгæй тагъддæр тæхы. Фыстæджы хабар 
уайтагъд нæ хъæубæсты айхъуыст. Нæ хæдзармæ мæм цалдæр 
фæдисоны æрбацыд. Куысты дæр демæ мæ алы ран дæр фыц- 
цагдæр фарстой уыцы хабарæй. Се ’ппæт дæр дзырдтой иу 
дзыхæй: æз нæ, фæлæ писмо чи ныффыста, знаг уый у. Уæдæ 
ма дæм исчи сдзурæд. Фыццаг уал тæрхондоны раз æрлæу- 
уæнт, колхозы, паддзахады исбон хъазгæ-худгæйæ йæ хъуы- 
ры чи ауагъта, колхоз бæхы мард чи хоны, уыдон, стæй бæрæг 
уыдзæн. Нæ хъæубæстæй цалдæр адæймаджы сæрмагондæй 
районмæ ацыдысты, æмæ писмойы хабар нал райхъуыст. 
Цæуыл фæхъуыды кæнын: адæмы бирæ нæ хъæуы, хорз 
сын сараз æмæ дыл кады зарæг скæндзысты, сæ хъæбулыл 
дæ банымайдзысты. Ацы дунейы адæмы уарзондзинадæй тых- 
джындæр кæй ницы ис, уый уыцы бонты тынг банкъардтон. 
Цы сты æхца, мулк, хицаудзинад? Адæмы хорзæхæй хай- 
джын нæ дæ, уæд дзæгъæлы цæрыс, уæд, амонд цы у, уый нæ 
11 Дысопы фын 
321 

зоныс. Æвæццæгæн, ды дæхи амондджын хоныс. Æмæ æддаг 
бакастæй амондджын дæ, фæлæ æцæгдзинадæй... тæригъæд- 
даг дæ, æлгъыст. Цæмæй мæнæ ацы уæрæх, райдзаст уаты1 
фæлмæн къæлæтджыны бадай, уый тыххæй ды алы бон дæр, 
алы сахат дæр кæныс удуæлдай тох, ды дæ бындзыгыл ауыгъ- 
ды хуызæн. Кæд æрхаудзынæ? Цы фæуыдзынæ? Æмæ цæмæн, 
уый дын зæгъон? Дæ бынаты нæ дæ. Уæвгæ, цы дзурын уый, 
ды дæхи æрхауын уадзыс? Ды дæ уидæгтæ айнæг къæдзæхы 
дæр ауадздзынæ. Дæ алыварс фидæрттæ сараздзынæ. 
Æвæццæгæн, дæ фыццаг куыст, дæ фыццаг мæт уыдон сты. 
Фæлæ, зæгъæм, дæ бæрзонд бынатæй расхъиудтай. Цы фæуа- 
ис уæд? Растдæр зæгъгæйæ та — чи уаис? Дæумæ афтæ кæсы, 
æмæ сæ къæхты фындзтыл адæм дæумæ æрбацæуынц, 
фæлмæн, зæрдæбын ныхас демæ фæкæнынц, кувæгау дæуæн 
акæнынц. Нæ-æ! Уый дæ къæлæтджынæн фæкувынц, уый дæ 
бынатæн ахæм аргъ кæнынц. Бынат цы у, уый ды раджы 
базыдтай, ссæдз азы размæ, дæс æмæ ссæдз азы размæ. Уæдæ 
дын æз та цы зæгъынмæ хъавын: дæ цардæй иу бон дæр нæ 
фæцæрин, ацы уæрæх, райдзаст уаты дуар ныггуыпп кæнин 
æмæ алидзин. Рæдийын та. Адæймагæн йæхицæй лидзæн и? 
Ницы хуызы. Æмæ цæргæ-цæрæнбонты æлгъыст цардæй 
цæрдзынæ: цæргæ-цæрæнбонты уыдзынæ фæлгæты, сæрибарæй , 
никæд сулæфдзынæ. Стæй дæ уый хъæугæ дæр нæ кæны. 
Цымæ де ’фсин æмæ дæ сывæллæтты цур цы цæсгомæй 
æрлæууыс? Нæ адзæгъæл вæййыс? Сагъдауæй нæ баззайыс? 
Дæхæдæг дæхицæн знаг нæ фестыс, уый цы ми кæнын, чи 
дæн, зæгъгæ. Ды разы дæ дæхицæй, дæ цардæй. Кæй зæгъын 
æй хъæуы — нæ. Кæй зæгъын æй хъæуы, ды, æдзухдæр йæ 
бинойнагыл иузæрдион чи у, бирæ йæ чи уарзы, æрхъæцмæ 
дæр ыл чи нæ хъæцы, ахæм лæг дæ. 
Дæ бинойнаг... Йæ ном... Æрхъуыды йæ кæндзынæн. 
Жаннæ. Жаннæ. Афтид йæ ном дæр цæй аргъ у! Уæдæ цы 
нæмттæ сты Фаризæт, Зæлинæ, Фузæ?.. Жаннæ... Цы рæсугъд 
зæлланг кæны. Уæвгæ, Жаннæ нæ, фæлæ йын цыфæнды ном 
куы уыдаид: Саучызг, Хадзыгуассæ, Марфуткæ кæнæ æндæр 
ахæм исты, уæддæр дæуæн уыдаид тæккæ рæсугъддæр ном, 
дæ хъæлæс зæлланг кодтаид, уый уыдаид зарæг. 
Арæх цæуыл фæхъуыды кæнын: разыйы дзуапп дын куы 
радта, уæд дывыдон арты нæ сыгъдтæ? Иу рæстæг дæм ахæм 
фæнд нæ февзæрд: алидзон, уый цы кæнын? Мидхъуырдухæн 
нæ кодтай? Рæдийын та. Нæ фæлæ, уæд ды уæлæрвты тахтæ. 
Ай-гъай дæр, дæ тын дæ къух ссардта. Жаннæйы кæй никæд 
уарзтай, ууыл æз иу уысм дæр дызæрдыг никæд кодтон æмæ 
нæ кæнын. Фæлæ йæхæдæг та? Къæппæгмæ кæй бахауд, уый 
нæ зыдта æви йæм зонгæ-зонын йæхæдæг бацыд? Кæд æй нæ 
зыдта æмæ йæ ныр дæр нæ зоны, уæд цæргæ-цæрæнбонты йæ 
322 

тæригъæдæй дæ ас никæд ссардзынæ, иу бон дыл æнæмæнг 
уыцы стыр тæригъæд æртæфсдзæн. Дунейы æууæнк æмæ уар- 
зондзинады æнкъарæнтæй зынаргьдæр ницы ис, æмæ дын сæ 
кæд йæ сыгъдæг зæрдæйæ балæвар кодта, кæд дыл адæймаг, 
сыгъдæгзæрдæйæ йæхи дзуарыл куыд бафæдзæхсы, афтæ 
бафæдзæхста, кæд дæ Лæгтыдзуар æнхъæлы, уæд... Охх, уæд 
куыд тæригъæд у! Æмæ, чи зоны, афтæ æнхъæлы. Ды артист 
дæ, курдиатджын артист. Театры куыстай, зæгъгæ, уæд 
афонмæ нæ республикæйы нæ, фæлæ æнæхъæн бæстæйы дæ 
ном нæрид. 
Апрель. Æппæтцæдисон зиу. Дæхи хъæппæрисæй йæм 
къахдзæф дæр никæд ракодтаис. Цæмæн дæ хъæуы? Дæ рæстæг 
дзæгъæлы цæмæн сафай? Цы пайда дын у? Фæлæ-иу дын ахæм 
хуыз уыди, цыма æнæ уыцы зиу дæ цард цард нал уыдзæн, 
ды дæр æмæ дзы мах дæр куы нæ бакусæм, уæд не ’хсæнад 
фæцуддзæн. Не ’мкурсонтæй бирæтæм афтæ каст, уæлдайдæр, 
фыццаг рæстæджыты — ды ацы дунемæ райгуырдтæ æхсæна- 
дон куыстæн. Уыцы æвæджиауы хорз миниуæг дын Хуыца- 
уæй лæвæрд у, дæ зæрдæ дæ риуы адæмæн судзы. 
Фæстæдæр, нæ цæстытæ хуыздæр куы байгом сты, уæд бам- 
бæрстам: æхсæнадон куыст дæуæн у, дæхи кæй бын æмбæхсыс, 
ахæм гамхуд. Æз ма уымæй дæр фылдæр бамбæрстон: уæд 
уыцы æхсæнадон куыст дæуæн у бæрзонд бынатмæ стæхæн 
фæз, уæд ды дæ фат æхстай абонмæ, æмæ нысаныл хорз 
сæмбæлд. Нæ курсы фæскомцæдисы раздзæуæг куы сдæ, чи 
зоны, ацы уаты дуарыл фыццаг хатт уæд æрбахызтæ. Дæсны 
цуанонæн, дам, цы сырд амардзæн, уый дзидзайы тæф йæ 
фындзыл фæуайы. Ды дæсны цуанон дæ. 
Мæ ныхас та иуварс æгæр фæсаджил. Уæвгæ, цæмæн? 
Адæймаджы царды чысыл фæзылд кæнæ иу ныхас — æмæ 
дын уый хуыздæр равдисдзæн йæ уды æцæг сконд, йæ мидду- 
не. 
Жаннæйы фыд... уæд министр уыд, фæстæдæр та ноджы 
бæрнондæр кусæг. Куы фæзиан, рухсаг уæд, уæд ыл хæрзаг 
тынг фæрыстæ: æвæццæгæн, дæ мад æмæ дæ фыдыл афтæ нæ 
фæхъыг кодтай. Уымæн æмæ акалд дæ цæугæ мæсыг, ахауд 
дæ Уастырджи. Уæвгæ, уæдмæ дæхæдæг дæ къæхтыл фидар 
слæууыдтæ, дæ уидæгтæ арф ауагътай, дæхæдæг уæдмæ рын- 
дзыл лæууыдтæ. 
Де ’фсины мад—зынгæ ахуыргонд, филологон наукæты док- 
тор, профессор. Уый дæр дын — хъуыдыгонд. 
Хорз ныхъхъавыдтæ. Жаннæимæ æмбæлыс, уый тыххæй 
дæ иу ныхас никæд схауд, фæлæ адæмы цæст уынаг у. Мæнмæ 
диссаг нæ фæкаст, фæлæ кæмæдæрты... Никæд дæ бафарстон, 
мæ цæсгом нæ хъæцыд, фæлæ ныр... Жаннæ ахæм фыд æмæ 
323 

мады чызг нæ уыд, уæд æй ракуырдтаис? Нæ йæ ракуырдтаг 
ис. Нæ фæлæ йæ фæрсты дæр никæд ацыдаис. Фыдуынд нæ 
уыд, фæлæ фыдуынд куы уыдаид, даргъæфсæр, тæнæгбыл, 
бурхил, цыргъфындз, йæ зæнгтæ кæсагласы къæхты хуызæн 
лыстæг, кæнæ фырнæрдæй лæу-лæу куы кодтаид, уæддæр 
Жаннæ дæуæн уыдаид æппæты рæсугъддæр, æппæты 
хæрзконддæр, æппæты зондджындæр, уæддæр уый дæуæн 
уыдаид зæххон зæд, сæрмагондæй дæу тыххæй чи рантыст, 
ахæм зæд, куывтаис æм, йæ цуры-иу дæ зонгуытыл æрхауда- 
ис. 
Лæг æмæ усæн сæ цæстытæ кæрæдзиуыл куыд амбæлынц, 
Жаннæимæ афтæ уæ цæстытæ куы амбæлынц, куы йæм 
фæкомкоммæ вæййыс, уæд дæ цæсгом не ссудзы? Зæххы 
скъуыды ныххауыны онг не свæййыс? Дæ уырзтæ йыл цы 
зæрдæйæ андзæвынц? Æмбуар куы свæййут, уæд нæ ныккæр- 
зыс? Иунæгæй куы аззайыс, уæд дæ цæстытæ доны нæ рази- 
лынц? 
Адæймаджы ма уарз, афтæмæй, цыма йæ бирæ уарзыс, 
æнæ уый дæ цард цард нæу, дæхи афтæ дар, уымæн цæйбæрц 
тых хъæуы. Сæйрагдæр та... Уымæй ма æлгъагдæр ми исты 
уа? 
Хъæууонхæдзарадон институты цыппæрæм курсы студент 
Жаннæйы нæ ракуырдта, фæлæ йæ мад æмæ йæ фыды. Æмæ 
ныртæккæ афтæ куы зæгъон: дæуæн, Жаннæ, зæгъгæ, ахæм 
бинойнаг нæй, уæд уый æппындæр рæдыд нæ уыдзæн. 
Жаннæимæ-иу куы сæмбæлдтæ, йемæ-иу куы 
фæцæйцыдтæ, уæлдайдæр фыццаг рæстæджыты, уæд-иу Дзе- 
рассæ дæ зæрдыл не ’рбалæууыд? Цыма дæ фарсмæ Жаннæ 
нæ, фæлæ Дзерассæ цæуы, афтæ-иу дæм нæ фæкаст? Жæннæ- 
иу дыл йæ уырзтæ куы ахаста, уæд-иу дæм ахæм хъуыды нæ 
февзæрд: тæхуды, уыдон Дзерассæйы уырзтæ куы уаиккой? 
Цытæ дзурын? Дзерассæйы ды дæ зæрдæйæ раджы сыскъуыд- 
тай. Цæрæнбонтæм. Ды ахæм чызг никæд зыдтай, дæ цæсты 
кæронæй дæр æй никæд федтай. Федтай! Нæ фæлæ, суанг ма 
йæм дæ зæрдæйы уарзондзинады билцъ дæр райгуырд .Цæмæн 
дæ хъæуы Дзерассæ? Хъæууон трактористы чызг. Йæ мад, 
дæлæмæ дæр, уæлæмæ дæр, хъугдуцæг. Цы ратдзысты уыдон 
адæймагæн хорзæй? Цы йын фæпайда уыдзысты? Нæ фæлæ, 
цæрæнбонты сæ дæхæдæг дæ фæстæ лас. Æмæ цæхгæр 
фæзылдтæ! Уарзондзинад? Æмæ цы у уый? Дæ уæлæ йæ 
скæндзынæ? Дæ гуыбын дзы æфсæст уыдзæн? Дæ фидæнмæ 
дын фæндæгтæ байгом кæндзæн? Мæнæ ды ныр цы фæлмæн 
къæлæтджыны бадыс, ахæм къæлæтджыны дæ æрбадын 
кæндзæн? Цæуыннæ, дæхи æрцæттæ кæн, дæ хъустæ схъил 
кæн! 
Уæдæ æз та цы зæгъынмæ хъавын: æцæг амонды гуырæн 
324 

уарзондзинад у. Уарзондзинад сылгоймагмæ, адæймагмæ, 
цардмæ, æппынфæстаг, уарзондзинад дæхимæ. Æмæ мæм афтæ 
кæсы, цыма ды уыцы миниуджытæй иуæй дæр хайджын нæ 
дæ. Дæуæн дæ амонд мæнæ ацы уат у, мæнæ ацы даргъ стъол, 
дæ къæлæтджын, дæ сау «Волгæ», дæ уæрæх фатер, де 
’вæрæнтæ. Цы тæригъæд дæ! 
Амондджын... Амондджын чи уыд æмæ у, уый дын мæнæ 
æз. Уымæн æмæ æз, уарзондзинад цы у, уый базыдтон. Уымæн 
æмæ æз сæрибар дæн. Арвы хъæбысы цы цæргæс зилы, æз 
уый дæн, ды та ахст дæ, хъадаманæвæрд. Æз, адæмы хорзæх 
æмæ адæмы фарн цы сты, уый зонын, ды сæ нæ зоныс. 
Цымæ дæхинымæр Жаннæйы цас фæагуырдтай? Жаннæйы, 
зæгъгæ, чи зоны, хуындаид Кларæ, Афассæ, Марфуткæ, 
Зæлинæ... Дæуæн цы уæлдай уыд? Цæйбæрц фæзылдтæ ацы 
горæты? Дæ хъуыдыты цал фатеры къæсæрæй бахызтæ? Цал 
министрæн, обкомы æмæ райкомы секретарæн уыдтæ сиахс?.. 
Жаннæимæ фыццаг хатт куы сæмбæлдтæ, фыццаг дын йæ 
цæстæнгасæй разыйы ныхас куы загъта, уæд ма ацы дунейы 
дæуæй амондджындæр исчи уыд? Дæ бæллиц сæххæст! Уый 
уыд дæ фыццаг уæлахиз. Стыр уæлахиз, дæ цард цæхгæр 
кæмæй фæзилдзæн, ахæм уæлахиз. Фæлæ дæ уæддæр де стыр 
амонд нæма уырныдта. 
Чындзхæсджытæ куы æрбацыдысты, чидæр зарæг куы 
ныццæлхъ кодта, фæндырдзагъд æмæ къæрццæмдзæгъд куы 
стынг сты, уæд дæ зæрдæмæ ныккæс! Хæрзаг тæлфыд, æфсæст 
уæрыккау кафыд. Цы барæнтæ сты уыдон! Уæд дæ риуы ивылд 
цины фурд, фæйнæрдæм æнхъæвзта. Фыр цинæй не скуыд-.. 
тай? Нæ фæдонзоныг дæ? Уый уыд æцæг уæлахиз! 
Уæлахиз... Ды кæддæриддæр уæлахиздзау дæ. Искæд дæ 
къах бакъуырдтай? Искæд фæцудыдтай? Фæкалдтæ? Цыма 
царды иу къæпхæнæй иннæмæ сценаримæ гæсгæ цыдтæ, афтæ 
мæм кæсы. Институты фæстæ — фæскомцæдисы райком, ин- 
структор, хайады хицау. Искуы уый уыд, æмæ аз æмæ æрдæг 
æххæст ма акус æмæ дын фатер балæвар кæнæнт. Райдзаст 
Дыууæуатон фатер. Телефон. Хистæрты лæвар ног къайæн. 
Уымæн æмæ ды арвæй скъæфтай стъалытæ. Министры 
сиахс хъуамæ кæмдæрты цæмæн рахау-бахау кæна? Ныр 
хæрзаг стыр фатеры цæрыс. Нæ! Ды ахæм æдылы нæ дæ, адæ- 
мы цæст йæхимæ чи аздаха. Чи зоны, суанг ма дын мæгуыр- 
хуыз дæр вæййы? Кæцæй дæм цы хауы? Рестораны хицау нæ 
дæ, базарады нæ кусыс, кооперативæн разамынд нæ дæттыс. 
Мæйæ мæймæ дæ мæгуыр сыгъдæг мыздмæ æнхъæлмæ кæсыс 
æмæ уый цы у? 
Цы кæныс, уый сабыргай, æнæ хъæр, æнæ цъистæй! Де 
’фсин дæ хæрзаг разы у. Уæддæр, къæппæджы куыд бахауд, 
325 

уымæн исты зоны? Чи зоны, йæ царды фæстаг бонмæ дæр ын 
мацы базона. Йе та, уæ фыццаг фембæлдæй фæстæмæ алцыдæр , 
хорз зоны. Разы у ахæм цардæй æмæ йæхи ницы ’мбарæг, 
ницызонæг скодта. Чи зоны, афтæ у. Лæг æмæ, дам, ус 
фæрæтхъæдæй барст сты, чи зоны, Хуыцау уæ кæрæдзийæн 
сфæлдыста. 
Жаннæимæ кæд базонгæ дæ? Æртыккаг æви цыппæрæм 
курсы райдианы? Фæаууон-иу дæ, æмдзæрæнæй-иу æрбай- 
сæфтæ. Къахтам дæ-иу, фæлæ дæ иу ныхас, уæд та дызæрдыг 
кæуыл фæуыдаиккам, ахæм ныхас куы схаудаид! Жаннæимæ 
фембæлдтытæ дын уыдысты стыр сусæгдзинад. Паддзахадон 
сусæгдзинад. 
Уарзондзинад... Уый адæймаджы хурæнгæс кæны. Уый 
цъæх уалдзæг у. Уый дæ зæрдæйы æрцард, уæд зæххы къори 
дæ хъæбысы сисдзынæ. Уыцы æнкъарæнтæ дæ зæрдæйы ссыгъ- 
дысты, уæд зæххон адæймаг нал дæ, фæлæ Хуыцау. Ды нæ 
аивтай, иу нуар дæр дæ нæ фезмæлыд, уымæн æмæ уарзон-, 
дзинады арт дæ риуы не ссыгъд, æндæр, цыфæнды æмбæхст 
æй куы кодтаис, уæддæр дæ риуæй рагуылф кодтаид, сæ уæл- 
ныхты дæ систаиккой уыцы уæлвонг æнкъарæнтæ. Дæуæн 
дæ афтид зæрдæйæ цы рагуылф кодтаид? Уæддæр, Жаннæимæ 
æмбæлыс, уый цæмæн æмбæхстай? Паддзахадон сусæгдзинад 
дзы цæмæн арæзтай? Тæссæй. Хъуыддаг куы фехæла æмæ 
министрæй сидзæрæй куы аззайай. Æнæмæнг, уымæй! Æмæ 
ды ахæм дæ, йæ рæсугъд фæндтæ митын мæсыгау атайын чи 
бауадза? Ницы хуызы. Ды ссардтаис æндæр министры, æндæр 
профессоры чызджы. Чи зоны, йæ ном хуындаид Машæ, 
Хæнысиат. Æнæмæнг, ссардтаис æй! 
Цымæ-иу Жаннæимæ кæм æмбæлдыстут? Цал азы хистæр 
дæ у? Цыппар æви фондз? Министры чызджы ног киноныв 
фенын никæд бафæндыд? Концертмæ никæд ацыдыстут? Йæ ч 
зæрдæ-иу спектальмæ бакæсын никæд æрцагуырдта? Дæумæ 
бакæс! Хæрзаг-иу аууæтты-аууæтты фæцæйцыдтæ хъуызгæ, 
цыма хуыснæг уыдтæ, давæг. Æмæ давæг уыдтæ, амонд давæг. 
Ды давтай дæхи амонд, Жаннæйы’амонд. 
Чындзæхсæв афтæ тагъд цæмæн скодтай? Ха-ха-ха! Æнæ 
рæсугъд Жаннæ дæ цард цард нал уыд, æнæ уый дыл æхсæв 
бон нал кодта, бон æхсæв. Сойын цырагъау тадтæ, уæлхъæдæй 
бахус дæ. Цы нæ вæййы, хæрæг ихы сæр куыд аззайа, афтæ 
куы аззайай. Дæ амонды дын исчи дæ фындзы бынæй куы 
аскъæфа, чи зоны, уымæй дæр æдас нæ уыдтæ. Ды æхсæвы 
тар удуæлдай тохы бацыдаис,. Жаннæйы сын сæ къухтæй 
скъахтаис, туджы сахатæ уадаиккой. Нæ! Иу къахдзæф дæр 
никæд акодтаис! 
Ды тынг тарстæ: цы нæ вæййы, министры чызгмæ æндæр 
зонд куы æрцæуа, бæлонау дæ армытъæпæнæй куы 
326 

ныппæррæст кæна, æмæ чындзæхсæв кæныныл ныллæууыдтæ. 
фæлæ иу хъуыды: зæгъæм, ды уыцы рæстæг стырдæр хи- 
пауы чызгимæ фæзонгæ дæ — Жаннæмæ кæсгæ дæр нал фæкод- 
таис. Чи дын у, цы дын у? Дæ хъуыдытæ дын раст не ’мба- 
рын? Раст! Тынг раст! Чындзæхсæвы размæ дын министры 
чызг ард куы бахордтаид, нотариусы фидаргонд гæххæтт дын 
дæ къухты ныссагътаид: о, æз дæу дæн. Уæддæр дæ, цалынмæ 
чындзæхсæвы фæстæ иумæ баззадыстут, уæдмæ де стыр амонд 
нæ уырныдта. Раст та нæ зæгъын? Дæуæн, дæ къухы цы нæ 
уа, уый дæу нæу. Сылгоймаг та — доны къусау—кæд æмæ 
кæцырдæм фæкъул уыдзæн,— базон æй. Чи зоны, суанг, 
цалдæр мæйы куы ацардыстут, уæддæр дæ де стыр амонд нæма 
уырныдта. 
Фыццаг изæр, фыццаг æхсæв иумæ куы баззадыстут, уæд 
дыл дæ цæсгом нæ сыгъд? Удхар нæ кодтай? Цыдæр рæстæг 
дæ сæр иуварс нæ фæзылдтай, дæ армытъæпæнтæй дæ цæсгом 
нæ амбæхстай æмæ хъарæггæнæгау дæ æрдиаг нæ райхъуыст: 
«0, уый цы ми кæнын?» Зонын æй: уыцы ныхæстæ хæрдмæ 
не суагътай, фæлæ сæ дæ миднымæр уæддæр нæ дзырдтай? 
Цыдæр уысм дæхæдæг дæхицæн æнæуынон нæ фестадтæ? Кæд 
нæ, уæд адæймаджы ном дзæгъæлы хæссыс. Уæд ды адæймаг 
нæ дæ, фæлæ йе ’ндæрг. Уæд ма дын хорз фадат уыд дæхи 
сраст кæнынæн. Тагъд-тагъд дæ дзаумæттæ акæн, дуар дæ 
фæстæ ныгуыпп кæн æмæ лидзгæ. Дард искæдæм. Дæ ивгъуыд 
цардыл дæ къух сис. Уæд ды уæй кодтай дæхи, дæ туг, де 
стæг, дæ уд. 
Цы дзурын уый? Рæдийын та. Дæумæ уæййаг æмæ ивинаг 
никæд ницыд уыд. Ды ахæм удыхъæд гуырдзæй рахастай, 
туг нæ ивы. Æмæ уымæн æз, дæ кæддæры сыхаг, дæ кæддæры 
æмкъласон — хорз æвдисæн. 
Ды суанг скъолайы дæр дæхи куыддæр дардтай, хицæн нæ 
кодтай. Асдæр, æмбаргæдæр, хъуыдыджындæр, æмбæхстд^ер, 
хиуылхæстдæр... Цыма махæй, де ’мкъласонтæй дзæвгар 
хистæр уыдтæ. Дæ уд, дæ быцъынæг тыдтай хорз ахуыр кæны- 
ныл. Æмæ дын æнтыст. Фæлæ куыдæй? Алы урокмæ бацæттæ 
кæнын дæр — стыр удвæллой. Гыццылæй фæстæмæ дæр 
дæхицæн тыхми кодтай. Ды цæргæ-цæрæнбонты агæпп 
кæнынмæ хъавыдтæ де ’рдзон уды сæрты æмæ гæпп дæр акод- 
тай. 
Дæсæм кълас... Скъолайы фæстаг бонтæ. Мах чызгæй, 
лæппуйæ — дунейы тæккæ амондджындæртæ, зæххыл нæ 
цыдыстæм, фæлæ тахтыстæм уæлдæфы. Нымад бонтæ ма, 
фæлварæнтæ ратдзыстæм, æмæ нæ размæ байгом уыдзысты 
мингай æмæ мингай фæндæгтæ. .Фæндæгтæ стыр дунемæ, 
уæрæх дунемæ, ног цардмæ. Фæлæ куыд? Кæдæм? Цы? Миы 
327 

æмæ мин фарсты. Нæ зæрдæбын ныхас-иу сахат, дыууæ саха-1 
ты адаргъ. Ды дæ сыгъзæрин рæстæг мах хуызæн дзæгъæл 
дзæнгæдатыл нæ сæфтай: кæс æмæ фæцæуыс, æрбайсæфтæ^ 
Иу ныхас дæ никæд схауд. Кæдæм бадæтдзынæ дæ ¦ 
гæххæттытæ? Цы институт равзæрстай? Дыууæ-æртæ азы^ 
размæ дæр дын бæрæг кæй уыд, ууыл нæ дызæрдыг ничи код- ’ 
та. Диссаг, цæмæн æй æмбæхстай? Æрбакастæ-иу нæм: кæдæм 
цæуынмæ хъавыс, уый нæма равзæрстай. 
Аттестаттæ куы райстам, уæд нæм цалдæр лæппуйæ цы 
фæнд уыди, уый дын зæгъон? Иуварс дæ акæнæм, дæ цæнгтæ ; 
дын сыздухæм, раст сæ къæс-къæс куыд цæуа, афтæ, æмæ 
уæд, дæ гæххæттытæ кæдæм бадæттынмæ хъавыс, уый нæ, 
фæлæ ма дæ хæйрæджы ном дæр зæгъдзынæ. 
Не ’мбæлттæй иу æмбаргæдæр разынд: «Кæдæмфæнды дæр 
цæуæд. Ныхъхъуытты йæ уадзут!» 
Цæмæндæр нæ фæнд æнцонæй аивтам. Кæсыс, цы сусæгдзи- 
над дын байгом кодтон. 
Институтмæ фæндаг кæй ссардзынæ, фæззæджы фыццаг 
мæй студентæй кæй агæпп кæндзынæ, уый дызæрдыггаг нæ 
уыд. Фæлæ куыд? Цы хуызы? 
Æз хъæууонхæдзарадон институтмæ бацæуынмæ рагæй 
бæллыдтæн. Æмæ йæ цæмæн хъуамæ сусæг кодтаин? Уæд мæм 
афтæ каст, стæй ныр дæр афтæ хъуыды кæнын, цыма зæххы 
куыст чи кæны, зæрдæйæ зæххимæ баст чи у, йæ хъысмæт 
зæрдæйæ зæххимæ чи сиу кодта, уыдон фæрнджындæр адæм 
сты, уды скондæй — сыгъдæгдæр, растдæр, хъæздыгдæр, па- 
рахатдæр, цыма зæхх адæймагæй Адæймаг кæны. 
Агрономы дæсныйад райсынмæ чи хъавы, фæлварæнтæм 
бацæуыны бар лæвæрд кæмæн æрцыд, уыдоны номхыгъд ба- 
кастæн цалдæр хатты. Дæу тыххæй. Ды уыдтæ, уый мæ нæ 
уырныдта, кæд мыл мæ цæстытæ гадзрахатæй цæуынц, 
зæгъгæ. Кæд æндæр исчи. Фæлæ мыггагæй, номæй, фыды 
номæй... афтæ... Куыд никæд дæ федтон. Гæххæттытæ кæд 
радтай? Уæддæр сæмбæлдыстæм. Æмæ нын æнæ сæмбæлгæ 
дæр нæ уыд — фæлварæнтæ лæвæрдтам иу факультетмæ. Но- 
джы дæ фыддæрагæн бахаудыстæм иу къордмæ. Æз скъолайы 
дæр, фæлварæнтæ фыццаг чи лæвардта, æдзухдæр уыдонимæ 
уыдтæн. Ахицæн æй кæн, уæддæр фылдæр нал базондзынæ. 
Ды та фæлварæнтæ æдзухдæр æппæты фæстæ лæвæрдтай. 
Æнхъæлдæн, фæлварæны кæронмæ-иу бахус дæ. Фæстагмæ 
цæмæн цыдтæ, уый нæ алкæмæн дæр зындгонд уыд. Ахуыр- 
гæнджытæ райдианы куыд фæдомынц, фæстагмæ афтæ нал, 
фыццаджы хуызæн къæрцхъус нал вæййынц, бафæллайынц. 
Мæ дзыхæй никæд схауд, йæ зæгъын худинаг у, фæлæ... Алы 
фæлварæны фæстæ дæр-иу дæ мад ахуыргæнджытæн бахаста 
сойы æвдылд æртæ уæлибæхы, карчы мард, графины дзаг 
328 

арахъ, сæн, адджын дæттæ. Ай-гъай дæр, сусæгæй, фæлæ адæ- 
мы цæст уынаг у, уæ хуыны хабар-иу хъус-хъус апырх. Ног- 
фых карчы дзидзайы æхсызгон тæф-иу фындзыл уад. Сой- 
джын уæлибæхты адджын ад æвзаг æнкъардта. 
Институтмæ цæугæйæ дæр дæ ахуыр нæ фехæлдтай — 
фæлварæнтæ лæвæрдтай æппæты фæстæ. Сæрмагондæй-иу дæ 
хъахъхъæдтон, кæддæра кæд фæзынис, зæгъгæ, аудиторимæ 
цæугæйæ хæрхæмбæлд фестæм. Куыд? Цы? Афтæ. Ницы. 
Хорз. Дæ ныхас — æцæгæлон адæймаджы ныхас, цыма дæс 
азы иу скъолайы, иу къласы нæ фæахуыр кодтам. 
— Иумæ сбадæм,— загътон æз. 
— Æмæ цы уæлдай у?— æмæ æмраст аудиторийы рахиз 
къуыммæ дæ ных сарæзтай. Сбадтæ къуымы. Цалдæр хатты 
дæм бакастæн, фæлæ мæ ды нæ федтай, цыдæр хъуыдыты 
аныгъуылдтæ. Дыууæ-æртæ хаттыфæкомкоммæ стæм. Фыц- 
цаг хатт дæ был акъуырдтай, дæ цæсгом фæтар, асырх- 
хъулæттæ. Лæвæрдтам фæстаг фæлварæн, фæстаг къахфæкæлæн. 
Ды йæ хорз кæнæ иттæг хорз кæй ратдзынæ, ууыл дызæрдыг 
нæ кодтон. Уый размæ фæлварæнты бæрæггæнæнтæ — дыууæ 
«4» æмæ иу «5». Гъе, ды æвдыстай ахæм хорз зонындзинæдтæ, 
ды уыдтæ цæттæ студент. Уый ды! Мæ къухмæ ручкæ цал 
азы нæ райстон. Уæддæр диктант фыссæм, зæгъгæ, дæуæй 
хуыздæр ныффыссин, дæуæн дæ рæдыдтытæ пæр-пæр кæник- 
кой. 
Нæ фæстаг фæлварæн мæ цæстытыл арæх ауайы, уал æмæ 
йæм уал азы фæстæ ногæй бахауын. 
Бадтæ æнцад, стъолмæ ныггуыбыр дæ, цыдæртæ фыстай, 
рæстæгæй-рæстæгмæ-иу дæ алыварс тарст каст акодтай. 
Цалдæр хатты дын мæ къухы змæлд æмæ мæ цæстæнгасæй 
ацамыдтон: куыд дæ? Дæ хынцинаг гæххæттыл афысс æмæ 
мæм æй исты хуызы æрбаппар кæнæ йæ къух-къух æрбарвит. 
Æз алгебрæмæ, геометримæ, физикæмæ, химимæ дæуæй 
дæсныдæр кæй уыдтæн, дæуæй сæ бирæ хуыздæр кæй зыд- 
тон, уый дын, æвæццæгæн, абон дæр дæнцæг нæу. Æнцонæй 
сæ кодтон. Ды та... Дæхи зæрдæ де ’вдисæн. 
Цыма мæ нæ уыныс, дæхи дардтай афтæ, æцæгдзинадæй 
та — хорз мæ уыдтай. Иу рæстæг мын дæ къухæй ацамыдтай: 
ныууадз мæ, дæ куыст кæн. Æндæр исчи фæхæрам уыдаид 
æмæ дæм кæсгæ дæр нал бакодтаид. Фæлæ мæн демæ цыдæр 
тых баста, цымыдисдзинад æви цы, нæ зонын. Зыдтон æй: 
«Хорз» кæнæ «иттæг хорз» бæрæггæнæн райсдзынæ, фæлæ 
куыд? Цы хуызы? 
Ахуыргæнджытæй иу, урссæр лæппулæг цалдæр хатты дæ 
рæзты ацыд, цыма афтæ æнæуи, фæлæ йыл æз фæгуырысхо 
дæн: æгæр бирæ-иу афæстиат дæ цуры, цы фыссыс, уымæ-иу 
Дын æгæр лæмбынæг æркаст. Иу рæстæг, мæхи дыууæ цæстæй 
329 

йæ федтон, де стъолмæ бацыд хæрз хæстæг, йæхи йыл ахаф- 
та, цыма йын æндæр рæтты ацæуæн нæ уыд — æмæ диссаг!-—- 
де стъолы кæрон гæххæтт æрæнцад, уайтагъд тетрады иннæ 
сыфтимæ сиу. Уый мæхи цæстытæй куы нæ федтаин, уæд мæ 
ницы хуызы бауырныдтаид. Мæ цæстытæ дзагъырæй базза- 
дысты. Бирæтæ институтмæ цыдæр хуызы кæй бахауынц, уый 
зыдтон, фæлæ куыд? Цавæр фæндæгтыл æм бацæуынц. Уæл- 
дайдæр ты ныр? Æвæццæгæн, иу адæймаг дæр йæ зонын- 
дзинæдтæм гæсгæ не ’рбады институты. Хуыцау алкæмæн дæр 
æвдисæн фæуæд. 
Ахуыргæнæг, цы не ’мбæлы, ахæмæй æппындæр цыма 
ницы сарæзта, афтæ дарддæр ацыд, сабыр, хъавгæ 
къахдзæфтæй. 0 ме скæнæг стыр Хуыцау, ды уайминут аив- 
тай, дæ тыхст, дæ тарст, де ’нæныфс цæстæнгас фæцыдæр, дæ 
цæсгом ныррухс, хуртæ дзы ракаст. 
Æз æдзæмæй баззадтæн, мæ цæстытæ дæ атонын нæ куым- 
дтой. Цыдæр уысм, æгас дæн æви мард, уый нал æнкъардтон, 
мæ зæрдæйы сонт цæлхъ-цæлхъмæ æрчъицыдтон, цыма мыл 
тæвд дон бакалдæуыд — мæ буары цыдæр хъарм ацыд, мæ 
цæсгом сыгъд. Цыдæр амæлттæй, куыд нæ дæ уынон, афтæ 
мæ сæр иуварс азылдтон. Ахуыргæнæг дæм уыцы гæххæтт 
кæй балæвæрдта, уый мын афтæ цæмæн фæхъыг, уый абон 
дæр нæ зонын. Бацу дæм, дæ уæхсчытыл дын ныххæц æмæ 
дæ ныууигъ, дæу дæр æмæ ахуыргæнæджы дæр феддæдуар 
кæн. Зыдтон, институтмæ дæхи хъаруйæ нæ бацæудзынæ. Уæд 
мын уыцы гæххæтты балæвæрд афтæ тынг цæмæн фæхъыг? 
Æфсæрмæй ссыгъдтæн. Фæстæдæр алцыдæр бамбæрстон. Уæд 
фыццаг хатт уыдтон стыр æнæраст хъуыддаг, мæ цæстыты 
раз æрцыд стыр чъизидзинад, стыр æлгъаг хъуыддаг, æппын- 
фæстаг — æз æвдисæн уыдтæн стыр фыдракæндæн. Уæдæй 
тæппуддæр никæд разындтæн. Уый фæстæ мæхимæ цал æмæ 
цал хатты хæцыдтæн: чи дæн? Цавæр адæймаг дæн? Уæд ме 
’мбæрц цæуыннæ сыстадтæн æмæ мæ хъæлæсыдзаг, цы æбу- 
алгъ хъуыддаг æрцыд, уый тыххæй фæдисы дзæнгæрæг цæу- 
ыннæ ныццагътон. Мæ мидбынат цæмæн нындзыг дæн? Нæ 
дæ бауырндзæн, фæлæ цыдæр уысм арвы æрттывдау мæ сæры 
атахт: ныууадзон мæ фæлварæн, мæ институт. Æмæ мын афтæ 
кæнгæ уыд, фæлæ мæм уыцы хъару нæ разынд. Хъуыды 
хъуыддаг нæма у. Хæрзаг мыл дæхимидæг кæл-кæлæй ху- 
дыс. Институты куы ахуыр кодтам, уæддæр дын ацы хабар 
цалдæр хатты зæгъынмæ хъавыдтæн, фæлæ та-иу бакъуылым- 
пы дæн, растдæр зæгъгæйæ — уыцы лæгдзинад мæм нæ ра- 
зынд. Цы цæсгомæй-иу æрбацыдтæ аудиторимæ? Цы 
цæсгомæй-иу æрлæууыдтæ нæ курсы лæппутæ æмæ чызджы- 
ты цур? Ахæм зонд дæм никæд æрцыд: зонгæ-зонын кæйдæр 
бынат бацахстон? Иуварс æй ассыдтон, институты уæззау 
ззо 

луæрттæ йыл бахгæдтон. Нæ! Ахæм зонд дæм никæд æрцыд. 
Цыма дыл къæм дæр никæд абадт, афтæ-иу уыцы сæрыстырæй 
æрбацæйцыдтæ. Цыма дын институты дуæрттæ дæ зонын- 
дзинæдтæ байгом кодтой. Фæлывд æмæ мæнгард дуне — ды 
дзы, кæсаджы фурды куы ныппарай, кæддæриддæр дæхи афтæ 
æнкъардтай. Ныхасы, æмæ хуымæтæг ныхасы нæ, фæлæ 
рæсугъд ныхасы, базырджын ныхасы, кæркæ-мæркæ ныха- 
сы дуне æмæ рæстæг. Уæвгæ, ныр дæр ма уыцы дунейы стæм, 
нæхи дзы нæма атыдтам. Ивгъуыд рæстæг... Ивгъуыд 
рæстæгæн цыфæнды дæр кæн, æууил æй, дæ арцы фындзыл 
æй хæрдмæ сис, уæддæр ивгъуыдæй баззайдзæн. Ивгъуыдыл 
æнцон дзурæн у,— афтæ мæ нал риссы. Уæдæ æз та афтæ 
зæгъын: уавæр ныр дæр бирæ хуыздæр нæу. Цы хъуыды мæм 
сæвзæрд: хъуамæ нæ бæстæйы педагогон институттæ куыд 
бирæ и, афтæ бирæ дзы уыдаид рæсугъд дзурыныл ахуыргæнæн 
институттæ дæр. Рæдийын та — ууыл нæ ахуыр кæнын нæ 
хъæуы, уый нын Хуыцауæй лæвæрд у. Нæ къæхтыл æдæрсгæ 
нæма фæцæуæм, афтæ базонæм: рæсугъд дзур, цыма цыдæр 
стыр хъуыды зæгъынмæ хъавыс, дæхи афтæ сзондджынхуыз 
кæн, дæ риу хой, æмæ лæг дæ. Æрдзæй дзырдарæхст фæдæ, 
уæд дуне дæу у, уæд дæ фæндаг æмраст хæрдмæ цæуы. Æмæ 
уый ды раджы базыдтай. Цæмæндæр, фыццаг курсы нæхицæн 
фæскомцæдисон раздзæуæг куы æвзæрстам, уæд æрæнцадыс- 
ты дæуыл. Бирæтæм афтæ фæкаст: уыцы бæрнон куыстмæ 
дæуæй хуыздæр ничи сарæхсдзæн. Цыппар æви фондз адæй- 
маджы иуæрдæм дæр нæ хъæлæс кодтой æмæ иннæрдæм дæр. 
Дæ ныхмæ хъæлæс кодта æрмæстдæр иу адæймаг — æз. Хуы- 
цау хорз, æмæ мæ нæ бафарстой, нæ мæ сыстын кодтой, æндæр 
цы загътаин? Чи зоны, æрымысыдаин, институтмæ фæл- 
варæнтæ куыд лæвæрдтай, уый. Чи зоны, æрымысыдаин, мæхи 
цæстытæй цы æвирхъау ныв федтон, уый. Æз мæ къух куы 
сдардтон, уæд цыдæр уысм фемдзаст стæм, æмæ ды бахудтæ. 
Æз хорз зыдтон: дæ ныхмæ мæ дыууæ къухы куы сдарон, 
уæддæр дæ равзардзысты, фæлæ мæ цæсгомы ныхмæ мæ бон 
рацæуын нæ уыд. 
Институты фæскомцæдисы дæ фыццаг къахдзæф амонд- 
джын разынд, фарны къах авæрдтай. Цыдтæ йыл уыцы 
æццонæй, кæй зæгъын æй хъæуы, хæрдмæ, иу æфцæгæй иннæ 
æфцæгмæ хызтæ. Фæскомцæдисы факультеты бюромæ дæуæй 
хуыздæр кандидат нæ разынд. Дыккаг аз факультеты фæском- 
цæдисы бюройы раздзæуæг куы сдæ, уæд мæм уый æппындæр 
диссаг нæ фæкаст. Институты фæскомцæдисы организацийæн 
студент разамонæг æмбæлы, зæгъгæ — æнæмæнг уый ды уыда- 
ис. Цы хъуыддагхуыз-иу уыдтæ. Æ^цзухдæр æнæвдæлон. Цыма 
дæ цард æнæ фæскомцæдис иу минут фæци, уæд дын ад нал 
кодтаид, дæ цард цард нал уыдаид. Рагæй фæстæмæ дæр 
331 

æмбаргæ дæ, дæхицæн аргъ кæнын хорз зыдтай. Æгæр сæрыс- 
тыр никæд уыдтæ, фæлæ дæхи хуымæтæг студентты онг дæр 
никæд æруагътай, уе ’хсæн æдзухдæр арæн, быдыр, кæм 
стырдæр, кæм къаддæр. Куыд æмбаргæ уыдтæ, куыд?! 
Æдзухдæр архайдтай, цæмæй ахуыргæнджытæн дæр æмæ сту- 
денттæн дæр «сæхи» адæймаг уай. Æмæ дын æнтысгæ дæр 
кодта. Нæ! Æххæст нæ. 
Дзьфдарæхст ма куы фæуыдаис. Уый тыххæй, æвæццæгæн, 
де сфæлдисæджы дæхимидæг иу æмæ дыууæ хатты не ’лгъыс- 
тай. Кæд искæмæ хæлæг кодтай, уæд, æвæццæгæн, дзырды 
дæснытæм, дæсны жонглер цирчы мигæнæнтæй куыд 
фæхъазы, йæ къухы куыд фæтæлфынц, хæрдмæ сæ куыд 
ныззыгъгъуытт кæны æмæ сæ тæхгæ-тæхын куыд ацахсы, 
ныхас йе ’взаджы афтæ кæмæн тæлфы, зæгъынæввонг цæттæ 
кæмæн вæййы, чи йæ фæцъортт кæны, стæй цыдæр æгъуыз 
ныхас нæ, фæлæ топпы фатау йæ нысаныл кæмæн æмбæлы, 
уыдонмæ. 
Ды институты дыууæ дæсныйады райстай — агрономы æмæ 
рæсугъд ныхас кæныны дæсныйад. Дыккаг дæсныйад дын — 
бирæ ахсджиагдæр, абон ацы уаты уый фæрцы бадыс. Уый 
хорз базоныны тыххæй бирæ фылдæр тых схардз кодтай, бирæ 
æгъуыссæг æхсæвтæ арвыстай. Æт&æ нæ фæрæдыдтæ. Уæдæ 
ды, зæхх чи змæнта, фаджысы йæ къухтæ чи дара, ахæм адæй- 
маг дæ! Æвæццæгæн, Уæрæсейы императорæн дæр ахæм па- 
рахат кабинет нæ уыд, ахæм фæлмæн къæлæтджыныл-иу йæхи 
нæ ауагъта. Æмæ кæмæн, кæмæн, фæлæ дæуæн ноджы пара- 
хатдæр кабинет æмбæлы, фæлмæндæр къæлæтджын. Цал æмæ 
йæм цал азы фæцыдтæ, цæйбæрц асинтыл æм фæхызтæ. 
Институты куы ахуыр кодтон, уæд дæр æмæ ныр дæр арæх 
мæхи фæфæрсын: мæ зæрдæ дæ йæхимæ хæстæг цæуыннæ 
райста? Суанг мын — цы дын æй сусæг кæнон — æнæуынон 
дæ. Цыма адæмы цард дæу хуызæттæ æнад кæнынц, нæ мид- 
бынат дæу хуызæтты тыххæй цоппай кодтам æмæ кæнæм, 
афтæ мæм кæсы. Ды, байхъус дæм, уæд дæхи абоны хъæбул 
хоныс, æцæгдзинадæй та ивгъуыды хъæбул дæ, хуымæтæ- 
джы хъæбул нæ — йæ уарзон, дæуæй йæ стыр ныфс уыд. Са- 
гъæсы аныгъуылын: кæд дын раст аргъ нæ кæнын, кæддæры 
сыхæгтæ, иукъласонтæ, иу институты студенттæ, фæлæ нæ 
фæндæгтæ фæсаджил сты: дæуæн — ардæм, бæрзонд, райдзаст, 
уæрæх кабинетмæ, мæнæн — фермæмæ, æхсæвгæсы бынатмæ, 
æмæ дæм кæд, мыййаг, хæлæг кæнын, кæд, мыййаг, уыцы 
æлгъыст миниуæг мæ уды афтæ бацыд, æмæ рæстдзинад нал 
æнкъарын. Нæ! Уый мæхиуыл мысын. Уæдæ цыдæр расыггæ- 
наг дæр нæ дæн. Чермены цæссыгæй ахуыпп кæнын, фæлæ 
арахъмæ мæ быцъынæг никæд тыдтон. Куы зæгъын: мола- 
332 

дзан дæр нæ дæн. Ардæм куы цыдтæн, уæд иу гуыбынджын 
агуывзæйæ Хуыцау æмæ йе сконд зæдтыл мæхи бафæдзæхс- 
тон. 
Мæ ныхас та фæсаджил. Куыд хъуыды кæныс дæхæдæг 
та, хъуамæ дæм адæймаг бахæлæг кæна? Зæгъæм, мæнæ дæм 
æз хъуамæ истæмæ бахæлæг кæнон? Мур дæр ницæмæ. Хæлæг 
мæм хъуамæ ды кæнай. Ныр, не ’хсæн ницы хицæндзинад и, 
уый бамбæрстай. Æз сæрибар адæймаг дæн! 
...Æмдзæрæны уæ уатмæ арæхбауайаг нæ уыдтæн. Уæд 
мæ мæ къæхтæ цæмæ бахастой — нæ зонын. Дуарыл бахæ- 
цыдтæн — гом разынд, базыхъыр. Фæлæ къæсæргæрон 
æдзæмæй баззадтæн. Ды лæууыдтæ айдæны цур æмæ цыдæр 
дзырдтай, дæ хъæлæс зæлыд, куы-иу ныллæгдæр фæци, 
фæлмæн, сабыр, адæймагыл узæлыд, куы-иу хъæрдæрæй 
райхъуыст, кодта æнæхатыр, тызмæг. Дæ галиу къухы цыдæр 
гæххæтт, хатгай-иу æм æркастæ. Дæ ныхасы афтæ 
аныгъуылдтæ æмæ, дуар куыд базыхъыр, уый нæ бафиппай- 
дтай. Æз нал размæ æккуырстæн, нал фæстæмæ. Цы базонын 
ма мын хъуыд: ды дæхи цæттæ кодтай фæскомцæдисон 
æмбырдмæ, дзырдтай дæ доклад. Ме уæнгты цыдæр уазал риз 
ацыд. Ды айдæнмæ дæхимæ кастæ, иу ныхасы фæстæ иннæ 
зæлыд, иу хъуыды иннæйы йæ фæстæ ласта, цыма дæ цуры 
адæм бады, афтæ-иу дæ къухтæй ацамыдтай, семæ дзырдтай. 
Цыма мæ исчи ныууыгъта. «Цы ми кæнын?»— æмæ фæстæмæ 
фæзылдтæн. Институтмæ фæлварæн куы лæвæрдтам, ахуыр- 
гæнæг дын дæ цуры аивæй гæххæтты сыфыл хынцинаг 
цæттæ кондæй куы æрæвæрдта, уæд дæм мæ зæрдæ бакæсын 
куыд нал загъта, уæд дæр раст ахæм уавæры уыдтæн. 
Æвæццæгæн, дуар æгæр ныггуыпп кодтон, куыд фесхъиуд- 
тай, куыд фæзылдтæ, уый ма ауыдтон. Æнæмæнгæй, ды дæр 
мæ ауыдтай, цыдæр уысм мæ дæ цæстытæ аныхстысты. 
Æмбырды мыл цалдæр хатты мæстджынæй æрæнцадысты, 
ныхстысты мæ. Æз-иу дæм бахудтæн. Барæй. Фыдæнæн. Ды- 
иу фестъæлфыдтæ. 
Æз дæр тæппуд дæн, тынг тæппуд. Æндæр дын æмбырды 
агъоммæ, кæнæ йæ фæстæ, кæнæ æндæр искæд цæуыннæ за- 
гътон: цы ми кæныс, артист дæ? Цæуыннæ дын загътон: дæ 
фæскомцæдисон, де ’хсæнадон куыст иууылдæр сæрæй 
къæхтæм мæнг у, цæстмæ ми. Цæуыннæ сыстадтæн искæд 
æмæ æргом мæ хъуыды цæуыннæ загътон? Тæрсгæ нæ код- 
тон, мæ афицеры пъагæттæ мын ничи срæдывтаид. Мæ ныхас 
кæмæдæрты хорз фæкастаид, уæлдайдæр ахуыргæнджытæм. 
Студенттæй дæр мыл чидæртæ нæ баууæндыдаиккой. 
Иннæмæй та, æмæ сæйрагдæр уый уыд: мæхæдæг мæхицæй 
æфсæрмы кодтон. Цыма, айдæны цур куы лæууыдтæ, дæхимæ 
333 

куы кастæ, дæ доклад дæхицæн аразгæ хъæлæсæй куы дзыр- 
дтай, уæд цыдæр стыр сусæгдзинад, æрмæстдæр адæймаг 
йæхæдæг кæй фæзоны, уымæн æвдисæн уыдтæн æмæ, уый 
куы рахъæр уыдаид, уæд дын цыма де стыр сусæгдзинад ауæй 
кодтаин, афтæ мæм каст. Диссаг, алцыдæр дын хъуыдыгонд 
куы вæййы, уæд дын дуар гомæй куыд аззад, дæгъæлæй йæ 
куыд нæ сæхгæдтай? 
Мæ сыхæгтæ, мæ хорз зонгæтæ мæ арæх уайдзæфты бын 
фæкæнынц: скъолайы хуыздæр чи ахуыр кодта, уыдонæй иу 
ды, дæ аттестаты æрмæстдæр «цыппартæ» æмæ «фондзтæ», 
институтмæ бахау æмæ афтæ ныссуйтæ у, ахæм зонд, ахæм 
зонындзинæдтæ æмæ фермæйы æхсæвгæсæй кус. Худинаг! 
Æмæ æнæмæнг дæ кой ракæнынц. Акæса, уымæй цæхæм лæг 
рауад. Раст зæгъын хъæуы, ныр фыццаджы хуызæн арæх нал, 
рох кæнын дæ райдыдтой. Тагъд нæ хъæуккæгтæй бынтондæр 
ферох уыдзынæ. Нæ! Кæмæндæрты сæ зæрдæты арф æвæрд 
дæ. 
Мин æмæ мин хатты мæхи бафарстон: цы мæ хъуамæ рауа- 
даид? Хицау... Бæрнон кусæг. Æмæ уый хорз, фæлæ... Фæлæ 
кæд ацы дунейы æппæты ахсджиагдæр Адæймаг уæвын у. 
Цымæ зæххыл чи цæуы, дыууæ къахы æмæ дыууæ къухы 
кæмæн ис, адæймаджы хуыз кæмæн ис, уыдон се ’ппæт 
Адæймæгтæ сты? Чи зоны, фермæйы æхсæвгæс йæ удыхъæд 
æмæ йæ адæймагдзинадæй, йæ зондæй, йæ уды хъæздыгдзи- 
надæй министрæй бæрзонддæр у. Уымæн уæвæн ис? Ис! 
Арæх сагъæсы ацæуын: цы у мæ цард? Цæмæн фæзындтæн 
ацы дунемæ? 0, Адæймаг дæн, фæлæ уый фаг у? Адæймаг 
хъуамæ алы адæймаг дæр уа. Цæмæн хъæуын? Ма райгуыр, 
уæд дзы уымæй хуыздæр бæргæ нæ уыдаид. Æмæ иугæр афтæ 
у, уæд æппæты хуыздæр у мæлæт: ницы уыныс, ницы зоныс. 
Æмæ арæх скувын: Хуыцау, мæлæт мын ратт, ахæм мæлæт: 
бафынæй у æмæ мауал райхъал у. Уый мæлæт нæу, фæлæ 
куывд. 
Цы у адæймаг? Цæй охыл цæры ацы зæххыл? Цæмæй йæ 
гуыбын дзаг уа, уый тыххæй? Цæмæй-иу галуантæй рахиза, 
уый тыххæй? Цæмæй рæсугъд сылгоймагимæ йæ мондæгтæ 
уадза, уый тыххæй? Уæддæр цы у цард? Мæнæн æй мæ сæр 
нæ ахсы. Æмæ уыдон кæй не ’ндавынц, уыдон кæй нæ хъæ- 
уынц, уый та цы кæна? Цæй охыл цæра ацы зæххыл? 
Уæддæр адæймаг цы у? Цыдæр æнæфсис цæрæгой æви 
æндæр цыдæр? Æвæццæгæн... æвæццæгæн, цыдæр æнæфсис 
цæрæгой у, æмæ æппæт бæллæхтæ дæр кæд уымæн цæуынц. 
Æнæфсис — хицаудзинадыл, æнæфсис — кадыл, æнæфсис — 
сæрыстырдзинадыл, æнæфсис — æхцайыл, мулкыл... 
Цымæ мæ бон хуыздæр цæрын нæ уыд? Исбоны, мулчы, 
хъæздыгдзинады хуызы. Уæлдайдæр та ныр. Дæ бар, дæ ав- 
334 

налæнтæ — куыд дæ фæнды, афтæ. Кус, дав, сай, сæудæджер 
каен, цæстфæлдахæн митæй дæхимæ ссив,— куыдз дæр дыл 
не срæйдзæн. Цы йæ сусæг кæнон. Афтæ мæм кæсы, цыма 
цæстфæлдахджыты рæстæг у. Сæ дуг æрцыд æмæ, акæса, сæ 
гамхудтæ систой, æнæфсармæй лæбурынц, æнæфсармæй 
сæхимæ æмпъухынц. Æмæ дæ фæрсын: сыгъдæгзæрдæ, раст 
адæймаг цы фæуа, йæ удыхъæды давын, лæбурын æмæ химæ 
ссивын кæмæн нæй, уый куыд цæра? Хъуыддаджы адæм кæй 
хонынц, уыдон-иу хъуамæ йæ цуры сæрыстыр æмæ 
сæрбæрзондæй рацæйцæуой, уый та-иу гуыбыр, гæлир æмæ 
дыдæгътæй фæцæйцæуа. Æмæ цæмæн? 
Горæтмæ схауон æмæ базармæ ма бацæуон, уымæн гæнæн 
нæй. Æмæ цæмæн, дæумæ гæсгæ? Мæ цæхæрадоны алцыдæр 
зайы. Базармæ бацæуын мын театрмæ цæуæгау, æз фæуынын 
диссаджы спектакль. Æз фæуынын, иу иннæйы куыд стигъы. 
Диссаджы рæстæг, стигъæг æмæ, кæй фестигъынц, уыдон 
кæрæдзимæ сæ мидбылты фæхудынц, цыма сæ иуæн дæр æмæ 
иннæмæн дæр афтæ æмбæлы. Æмæ, æвæццæгæн, афтæ 
æмбæлы. Æз фæуынын æвирхъау хъуыддаг. Æхца бахауæд 
адæмы иу хаймæ, сæ хæрз гыццыл хаймæ æмæ сæ куыд фæнды, 
афтæ кæнынц, базар дæр æмæ алцыдæр уыдоны къухы ис. 
Æргътæ сæ къухы, мæн æмæ мæн хуызæтты хъысмæт аразгæ 
у уыдонæй. Уыдоны цур, уыдоны цæстæй кæсгæйæ æз 
адæймæг нæ, фæлæ мурдæр ницы дæн. Кæдæм цæуæм, цы 
нæм æнхъæлмæ кæсы? Ныссуйтæ дæн мæ хъуыдыты. 
Æвæццæгæн, зæгъыс: мæ кæддæры сыхаг царды цыдæн ницы 
æмбары, кæмдæр фæсте баззад. Чи зоны, ахæм хъуыды дæр 
дæм и: мæ кæддæры æмкъласонæн йæ зонд йæ гаччы нал и æмæ 
ардæм уымæн æрбахауд. Уымæй, æвæдза, дæхи сайыс. Цы 
дæ фæнды, уый хъуыды кæн. Мæн фæнды, цæмæй нæ зæххыл 
æрцæра æцæг рæстдзинад, алы адæймагæн дæр йæ цард, йæ 
зонд æмæ фæллоймæ гæсгæ куыд уа, афтæ. Уадз арвы 
хъæбысмæ стæхæд йæ базыртæм гæсгæ. Ныр афтæ нæу. 
Æхсæнад цы у, куыд ивы, уымæн æз дæр чысыл цыдæртæ 
хатын, газетты æмæ йæ чингуыты уæддæр кæсын. 
Хъуамæ дæумæ хорз библиотекæ уа. Кæд адæммæ истæмæ 
хæлæг кæнын, уæд, хорз чингуытæ кæмæ ис, уыдонмæ. Рай- 
онмæ кæнæ горæтмæ сæфтон æмæ дыууæ-æртæ чиныджы ма 
балхæнон, уымæн гæнæн нæй. Кæд мæм исты хорз æмæ 
хъæздыгдзинадæй ис, уæд мæ библиотекæ. Мин æмæ дыу- 
уиссæдз чиныджы. Кæцы дæ хъæуы, уый райс, диваны иу 
кæрон баз æрæвæр, дæхи ауадз æмæ æндæр дунейы 
аныгъуылдтæ, дæ куыст, дæ цард, дæ уавæртæ, дæ алыварс 
цы адæм ис, уыдонæй фæхицæн дæ. Райс æндæр чиныг æмæ 
дæ размæ куырм æлхынцъау цы фарстатæ сгуппар, уыдон 
хъавгæ хал. Нæ! Уæддæр сæ кæронмæ нæ райхалдзынæ: иу 
335 

куырм æлхынцъы фæстæ иннæ — æмæ афтæ алы бон дæр. 
Æвæццæгæн, цард цыфæнды чиныгæй дæр вазыгджындæр у. 
Царды æцæгдзинад æмæ чиныг кæрæдзимæ дард кæй сты, 
уый хорз зонын. Уæддæр сæ фæрцы æндæр дунемæ цы рæстæг 
бахауын, уый мын бæрæгбон вæййы. 
Иу рæстæг мæм æрцыд æнахуыр хъуыды: цæй æмæ æхца 
бамбырд кæнон æмæ исты хуызы хæдтулгæ балхæнон. Дæ 
рон æрбалвас, дæ хъуыры мацыуал ауадз, капекк капеккыл 
æфтау, зиан мауал зон, цин — уæд-машинæ нæ балхæдтаин?! 
Абад æмæ асыххуытт кæн. Сахаты æрдæгмæ горæты фев- 
зæрдзынæ. Иу изæр арвы ’рттывдау мæ сæры атахт: æмæ ма- 
шинæйæ цы кæнын? Цæмæн мæ хъæуы? Фæндагыл мæлæты 
арæх цæуаг дæн. Уæлдай æхцатæ дæм и, уæд балхæн. Æз та... 
хъуамæ цалдæр азы мæхи сауыгътаин. Ныр дæр сой æмæ мыды 
не ’вдулын, фæлæ уæд хъуамæ цардаин афтид цай æмæ дзулæй. 
Хъуамæ мæ царды стырдæр нысан суыдаид æхца. Фæлæ куыд? 
Цы хуызы? Стыр æхцатæ уæларвæй нæ хауынц, дæ сыгъдæг 
фæллойæ дæ дзыппытæ тыппырæй кæй нæ хæсдзынæ, уый 
авдæны сывæллæттæ дæр зонынц. Хъуамæ æз мæхицæй са- 
рæзтаин цæстфæлдахæг, сæудæджергæнæг, давæг. Æмæ уый 
мæ бон у? Нæу! Уыцы æвæджиауы хорз миниуджытæй хай- 
джын фæдæн? Æмæ, зæгъын, уæд æнцад дæ бынаты бад, ма 
тæпп-тæпп кæн. Æмæ мæ зæрдæ æрсабыр. 
Нæ рæстæджы цыдæриддæр чъизи, æлгъаг æмæ æбуалгъ 
хъуыддаг цæуы — иууылдæр æхцайы тыххæй. Нæ Хуыцау 
дæр, нæ удылхæцæг дæр, нæ алцыдæр уый ссис, æнæ уый 
адæймаг адæймаг нал у. Æвиппайды æхца нал и,— цы æгæрон 
тых æм и, уый фесæфт, уæд, ныр бæрзæндты кæсгæйæ чи 
цæуы, уыдонæй бирæтæ бæрзондæй ныллæгмæ æрхауиккой, 
уаллæттау цъыфы быриккой. 
Æрæджы æнахуыр диссаг базыдтон. Бирæтæ хицаудзи- 
надмæ, æхцамæ, исбонмæ цæмæ тырнынц, уый бамбæрстон: 
Хуыцау сын, цæмæй адæмы æмрæнхъ цæуой, уый бæрц уд- 
варн нæ ратты æмæ йæ æндæр хуызы æххæст кæнын хъæуы, 
хицаудзинады, æхцайы, исбоны, æндæр ахæмы хуызы. Цыдæр 
амалæй хъуамæ адæмы æмрæнхъ цæуай. Уæдæ куыд? Æмæ 
цæуынц. 
Æхца нал и, уæд цымæ адæм цы фæуиккой? Кæрæдзийы 
хъуын-хъис нæ каликкой? Æддæг-мидæг нæ ауаиккой? Дуне 
нæ сæмтъеры уаид? Æви адæймаджы уды æрцæрид æцæг 
рæстдзинад, чъизи, æлгъаг, мæнгарддзинад фесæфид. Нæ зо- 
нын, нæ зонын, фæлæ цыма иууылдæр æхцайы цагъартæ 
систæм, афтæ мæм кæсы. Мæхицæй дæр зæгъын. 
Мызд райстон æмæ нæхимæ æрбацыдтæн. Æхца стъолмæ 
баппæрстон. Мæхи диваныл æруагътон æмæ цæмæндæр 
æхцатæм фæкомкоммæ дæн. Фондз сырх туманы. Мæ цæстытæ 
336 

сæ атонын нал куымдтой. Цæмæн? Нæ зонын. Цыдæр рæстæг 
базмæлыдысты, куы-иу цæхгæр хæрдмæ алæууыдысты, куы- 
иу сæ фæрстыл ахуыссыдысты, куы-иу уæлдæфы, стъолы 
сæрмæ кафæгау хæрдмæ хаудысты, куы-иу, цыма симгæ код- 
той, афтæ кæрæдзиуыл æрхæцыдысты. Уыдон уыдысты цар- 
дæгас. Куы-иу хъабхай устыты хуызæн кæл-кæлæй худтыс- 
ты. Фæстагмæ сæм уый дæр фаг нал фæкаст, æмæ цыдæр 
æнæджелбетт хъыллист зарæгмæ рахызтысты. Æнæфсарм 
бæгънæг сылгоймæгты хуызæн мæм фæкастысты. Æмæ фес- 
тъæлфыдтæн, цыдæр тых мæ диванæй фехста. Æхцатæм 
фæлæбурдтон, мæ къухты æхсæн сæ алхъывтон, цыма али- 
дзынмæ хъавыдысты, йе мын сæ исчи байсынмæ хъавыд. Мæ 
армытъæпæн сæ сыгъд æмæ сæ пъолыл ныццавтон. 
Æвæццæгæн, мæ гаччы нæ уыдтæн. Æндæр ма искуы уый 
уыд æмæ æхцатимæ, дæ цыфыддæр знагимæ фембæлæгау хыл 
кæн? 
«Ау, æз сымах тыххæй цæрын?!— æмæ сæ алыварс 
æрзылдтæн цалдæр хатты, мæ къахы фындзæй-иу сæ бакъуыр- 
дтон, æрлæууыдтæн-иу сыл.— Ау, æхсæв-бонмæ æз фос сы- 
мах тыххæй хъахъхъæнын? Æгъуыссæг сымах тыххæй фæ- 
вæййын? Æмæ цы стут? Зæгъут-ма мын, цы стут? Мур дæр 
ницы! Мур дæр!— æмæ сæм фæлæбурдтон. Бæрзонд сæ сис- 
тон... Æмæ сæ ныттылдтон, цыма адæймагимæ дзырдтон: — 
Æз Адæймаг дæн, Лæг, фæлæ сымах та цы стут? Ницы!» — 
Мæ армытъæпæны цыма цæхæры къæртт уыд, æддæмæ 
кæртмæ разгъордтон, фæлæбурдтон сæм: аскъуыдтæ, абырæттæ 
сæ кæнон, фæлæ къуыбар тыхт — æмæ мын скъуынын нæ 
бакуымдтой. Мæ дзыппæй спичкæйы къопп фелвæстон. Уæды 
хуызæн рæсугъд арт никæдма федтон. Хурхуыз æвзæгтæ сæхи 
хæрдмæ ивæзтой. Дзыхъынног фондз туманы уайтагъд 
æртхутæг фестадысты. Æмæ цæмæндæр æхсызгонæй су- 
лæфыдтæн, цыма мæ уæхсчытæй уæззау уаргъ ахауд, цыма 
мын уый размæ уæлдæф фаг нæ кодта, æмæ мæм ныр сатæг 
сыгъдæг уæлдæф гуылфæй æрбакалд. Цыдæр уысм мæм афтæ 
дæр фæкаст: мæ цæстыты цур судзы дунейы чъизи, дунейы 
æлгъаг æмæ цъаммардзинад. Мæ цуры æртхутæг фестадыс- 
ты. Æмæ ныххудтæн. Хъæрæй. Зæрдиагæй. Ирон фæндыры 
цагъд райхъуыст,— цæргæ-цæрæнбонты мæ къах кафыны 
номыл никæд фезмæлыд, фæлæ уæд æркафыдаин, нычъыл- 
липпытæ кодтаин. Æз уыцы иу рæстæг уыдтæн адæймаг æмæ 
маргъ. 
Бацыдтæн, диваныл мæхи æруагътон æмæ афынæй дæн. 
Изæрмæ мæ къахы æнгуылдз дæр нæ атылдтон. Фæстаг рæстæг 
афтæ адджынæй, афтæ æхсызгонæй никæдуал бафынæй дæн. 
Кæд мæ риуы цыдæр æбæрæг маст сцæнд æмæ уый срæдыв- 
та? Уыцы фондз туманы уыцы масты азарæй басыгъдысты? 
337 

Нæ зонын. Нозтджын нæ уыдтæн, арахъ мæм иу æртах дæр 
нæ хæццæ кодта. Уæдæ мæстджынæй дæр не ’рбацыдтæн. 
Фæсмон нæ кæнын. Хæрзаг зæгъыс: æмæ цæуыл фæсмон 
кæнай, дæ сæртæг митыл кæнæ дæ фондз туманыл? Дæуæн 
уыдон цы сты, фæлæ мæнæн мæйы æрдæджы куыст, 
æгъуыссæг æхсæвтæ. 
Уыцы арт цы уыд, уый фæстæдæр бамбæрстон: уый уыд уд 
сыгъдæггæнæн арт. Уæдæй фæстæмæ мæхи хуыздæр 
æнкъарын: бæрзонддæр, ныфсджындæр, растдæр, цыма цыдæр 
хъæбатырдзинад сарæзтон, афтæ. Мæнæ нæ фембæлды фæстæ 
дæр мæхи афтæ æнкъардзынæн: мæ уæхсчытыл цы уæззау 
уæз æнцад, уый куыд хауы, уый хорз фиппайын. Цæстыты 
цур лæбыры. 
Тæхуды, дæ зæрдæйы дуæрттæ дын байтындз! Æмæ уыдон 
чи байтындздзæн, фæлæ йæм иу чысыл уæд та бакæс, уæд та 
— судзины фындзы йас зыхъырæй иу гудзи. Цы хъуыдытæ 
гуыры ныртæккæ дæ сæры, æви æз уый аккаг нæ дæн, дæ 
хъуыды иу уысм кæуыл фæсабыр уа. Чи дæн æз? Йæ цард 
кæмæн ныссаджилтæ æмæ ныссуйтæ, ахæм цыдæр. Хъæды 
халон. Мæ дыууæ æфсымæрæй алкæмæн дæр — бинонтæ, сæ 
иу сгорæтаг, хъæумæ йæ йæ къах нал хæссы, иннæ — колхо- 
зы гаражы хицау. Иу хо мын, уый дæр йæ цард сарæзта. Мæ 
бинонтæй мæм чидæриддæр æрбацæуы, мæ хæстæг къабæзтæй 
мыл чидæриддæр амбæлы, уымæн йæ фыццаг ныхас вæййы, 
иунæг кæдмæ уыдзынæ. Уый мын цавæр цард у, уайдзæфты 
бын мæ фæкæнынц. Иунæджы цард тæхудиаг кæй нæ у, уый 
суанг æз дæр, кæддæр-иу дæ алгебрæйы хынцинæгтæ тагъд- 
тагъд кæй тетрадæй сфыстай, ныр та фермæйы æхсæвгæсæй 
чи кусы, уый дæр зоны. 
Мæ мады хотæ — цыппар зæххон зæды, иу ма дзы цæры. 
Мады хойæ, дам, мады ад цæуы. Æмæ уый афтæ у. Мæ цуры 
куы æрлæууы, уæд мæм афтæ фæкæсы, цыма мæ мад райгас. 
Æз фехъусын мæ мады фæлмæн, зæрдæбын ныхас. Ме уæхс- 
кыл æрæнцайы мæ мады армытъæпæн, йе ’хсызгон хъарм 
уæнгты ахъары æмæ мæ уæд скæуынмæ бирæ нал фæхъæуы, 
мæ зæрдæ мæм сдзуры: цæхгæр фæзил æмæ-иу сывæллонæй 
мæ мады риуыл м’æ цæсгом куыд авæрдтон, афтæ авæр, иу 
уысм уæд та. Афтæ фæхъуыды кæны, хъуамæ йæ цотæн цот 
кæмæн уаид, уыцы халассæр, уыцы æлгъыст лæг. 
Мæ мады хо хæдзары æрзилы, къуымтыл йе ’нкъард 
цæстæнгас ахæссы æмæ ризгæ хъæлæсæй фæзæгъы: 
— Афтæ кæдмæ цæрдзынæ? Ахæм цард...— йæ ныхас 
кæронмæ нал фæзæгъы, уымæн æмæ йæ бамбарын. Цы дзу- 
апп ын ратдзынæн, уый хорз фæзоны. Кæдмæ цæрдзынæн 
афтæ, æнæ бинойнаг, уый æрмæстдæр стыр Хуыцау зоны. Чи 
зоны — аз, чи зоны — амæлæтмæ. Хъуыддаг бакæнын пълан 
338 

сæххæст кæныны хуызæн у? Уый цыдæр хæс райсæгау у? 
Хæдзар сараздзынæ, машинæ балхæндзынæ, тагъд вертолеттæ 
æлхæнын дæр райдайдзысты, фæлæ бинойнаг... Уый арæзтад 
кæнæ дзаума нæу. Мæ мады хо йæ къух ауигъы. 
— Цы ныхæстæ сты уыдон? Зæххыл иу дæу аккаг нал и?.. 
— Бирæ дæр, фæлæ мæнæн мæ зæрдæ цъæх у æмæ искæимæ 
мæ цард баиу кæнын нæ, фæлæ мæ бакæсын дæр никæмæуал 
фæнды. 
— Адæм се ’ппæт иу джиппы у$гъд не сты. 
Цыма уый æз нæ зонын. Нæ фæлæ ацы зæххыл удыхъæд, 
зонд æмæ кондæй дыууæ æмхуызон адæймаджы ссарæн кæй 
нæй, суанг ма уый дæр зонын. 
Фарон мæ мады хо йæ цин йæ разæй æрбахаста: йæ 
цæстытæй худт, йæ цæсгомы рухсæй мæ къæс ныррухс. Ны- 
хас цæуыл цæудзæн, кæйдæр мын банымудзынмæ кæй хъавы, 
уый йæ фыццаг сулæфтæй базыдтон. Зæххыл чи нæма рай- 
гуырд, ахæм сылгоймаг, хæдзонд, æмбаргæ, бонзонгæ адæй- 
маг. Йæхицæн дыууæуатон фатер, алцæмæй дæр рæвдз, цæттæ 
хæдзар. Йæ фатер горæты тæккæ астæу. 
Æз мæ мады хбмæ хъуыстон. Кæд ыл искæд мæ зæрдæ 
фæхудт, уæд уыцы бон. Мæ райгуырдæй фæстæмæ мæ зоны, 
æнхъæлдтон, æмбары мæ, мæ алы миниуæг дæр ын — бæрæг, 
зындгонд. Уæвгæ, зæронд сылгоймаг æмæ... 
Цымæ иу адæймаг иннæмæн искæйы куы фæнымудзы, уæд 
куыд фæхъуыды кæны? Чи мæ æнхъæлдта мæ мады хо? 
Мæхиуыл хæцыдтæн: кæд мын искæй зæрдæ хорз зæгъы, уæд 
мæ мады хойы зæрдæ, æмæ йæ цæмæн æфхæрон. Сабыр 
хъæлæсæй загътон: 
— Æмæ уыцы сылгоймаг сразы уыдзæн? 
— Сразы уыдзæн,— дзуапп радта цингæнгæ, цыма сахаты 
æрдæджы размæ йемæ ныхас кодта æмæ дзы фидар дзырд 
райста. 
— Цæмæй йæ зоныс? 
— Знон йемæ сæмбæлдтæн, нæ чындзы зонгæ у... 
Мæмадыхомæгъа, фæлæуыцысылгоймаг... Чиу? Цавæр 
адæймаг у? Лæджы дæ цæсты кæронæй дæр ма фен, афтæмæй 
йемæ дæ цард сиу кæныныл сразы у, уымæн гæнæн куыд ис. 
Иу рæстæг мæ сæры февзæрд: æвæццæгæн, цы фæуа, цы кæна, 
уый нал зоны, æвæццæгæн, иунæджы цардæй афтæ стыхст, 
æмæ алцæуыл дæр разы у... Уый, адæймаджы бастцæстæй 
тархъæды астæу æрæппар, уый хуызæн у. Æмæ йын 
фæтæригъæд кодтон. Фæлæ фæстæдæр уыцы хъуыдытæ куы 
алæбырдысты, куы æрæввонг дæн, уæд мæ сæр нынкъуыс- 
тон, мæ сæрыхъуын арц сбадт. Мæ хъуыды бынтон аивта. 
Чи у, цавæр адæймаг у уыцы сылгоймаг? Кæм и йæ сæрыс- 
тырдзинад?.. Иу фарсты фæстæ иннæ гуырыд, иу фарст ин- 
339 

нæйы зæвæттыл лæууыд. Дзаума куы фелхæнынц, уæддæр 
ма йæм цалдæр хатты æркæсынц, басгарынц æй, фенынц æй: 
куыд уыдзæн, цы уыдзæн? Ды та дæхицæн цардæмбыл æвза- 
рыс, дæ уд кæй удимæ сиу уыдзæн, ахæм адæймаг. Чи зоны, 
цæрæнбонтæм. Æмæ ма чысыл раздæр дæр тæригъæд кæмæн 
кодтон, уыцы æнæзонгæ сылгоймаг мæ цуры фæци, уæд ын 
алывыдтæ ныккалдтаин. Æнæуынон мын фестад. Куыд и уый 
гæнæн? Адæймаг у æви нæу? Адæймаджы кадджын ном афтæ 
ныллæгмæ цæмæн æруагъта? Мæ маст ыл судзгæ æхсидæвтæй 
хаудаид. 
— Æз фос нæ дæн,— загътон.æз æмæ мæ мады хойы цурæй 
сыстадтæн. Зæронд усы цæстытæ доны разылдысты. Сыстад 
уый дæр, йæ сæр мæ риуыл бауагъта. 
— Кæй не сразы уыдзынæ, уый зыдтон, фæлæ уæддæр... 
— Æмæ йæ кæуын райхъуыст. Æз хъуыстон мæ мады 
зæрдæбын хъæлæс æмæ мæ мидбуар рызтæн. Æнхъæлдтон, 
мæ мады хо мæ не ’мбары. Хорз мæ æмбæрста. Æнкъард, сæр- 
гуыбырæй сæхимæ ацыд. 
Уыцы сылгоймагыл ма абон дæр дис кæнын. Хатгай мæ 
йæ фенын тынг фæфæнды. Чи у? Цавæр адæймаг у? Адæймаг 
адæймаджы цардæмбалæн кæд бацагуры? Æрмæстдæр уæд, 
æмæ куы банкъары: æнæ уый йæ цард къахыр у, афтид, æнæ 
уый йæ цард цард нæу. Хъуамæ афтæ уа. Дыууæ адæймаджы 
уыцы æнкъарæнтæ нæ сиу кодтой, уæд сæ фидæн цыбыр у. 
Æмæ æз уый хорз зонын. Æз, амонд цы у, уый дæр зонын 
æмæ гадзрахатдзинад дæр. Мæ зæрдæ алцыдæр бавзæрста. 
...Фæкомкоммæ йæм дæн æнæнхъæлæджы. Сæрдыгон, рай- 
дзаст изæр проспекты цæйбæрц адæм вæййы, уæлдайдæр трам- 
вайы æрлæууæнты. Цæст сыл нæ феххæссы. Æмæ уыйбæрц 
дзыллæты æхсæн бæрæг дардта, мæ цæстытæ йыл æрæнца- 
дысты, ратонын дзы нал куымдтой. Иуварс-иу азылдтæн, мæ 
хъуыдытæ æндæрырдæм здæхтон, фæлæ куыннæ! Кæм æй 
федтон? Чи у? Хорз æй зонын, фæлæ... Бæрæг кæйдæр хуы- 
зæн у, фæлæ кæй? Мысын мын кæны, мæ зæрдæмæ тынг 
хæстæг чи у, ахæмы. Уыцы кæйдæры мæхимидæг агуырдтон. 
Мæ мидхъуыдыты кæм нал æрзылдтæн, скъолайы, институ- 
ты, куысты... Нæ йæ ардтон. Уæдæ уæд чи у? Цæмæй йæ 
зонын? Кæм сæмбæлдыстæм? Кæм?.. Кæм?.. 
«Уый у! Уый у!» — фырцинæй цы фæуыдаин, уый нал 
зыдтон. Фырцинæй мæ хъæлæс нал баурæдтон, срæдывта. 
Хæстæг мæм чи лæууыд, уыдонæй мæм цалдæр æрбакаст. 
Бафæрс сæ, уæд æнæмæнг загътаиккой: 
— Ацы лæппу фæсонт. 
«Уый у!» — загътон та махицæн. Хъуамæ йæм хæстæгдæр 
бацыдаин, хъуамæ мæ цæстытæ рентгены тынтæ фестадаик- 
340 

кой, æмæ йæм кастаин. Уый бæсты-иу куыддæр атартæ сты. 
Мæ мидбынат бандзыг дæн, мæ къах айсыны хъару мæм нал 
уыд, цæй ныфс — йæ кой, йæ хъæр дæр мæм нал аззад, цыдæр 
æнахуыр ’фсæрмæй сыгъдтæн. Уымæн æмæ æз уыдтон зæххон 
адæймаджы нæ, фæлæ, уæларвæй чи æртахт, ахæмы. Зæххыл, 
мæнæ уынгты чи цæуы, дуканийæ чи рахизы, трамвайы чи 
сбады, уыдоны æхсæн искæд ахæм адæймаг фендзынæн, уый 
æнхъæл никæд уыдтæн. Фæлæ йæ уæд федтон. Рæстæмбисæй 
зына-нæзына бæрзонддæр. Саухил. Йæ цæсгом, йæ рустæ — 
æнахуыр лæгъз. Мæ уырзтæ сыл зырзыргæнгæ цал æмæ цал 
хатты ахастон. Æмæ-иу мæ уырзтæ сыгъдысты. Йæ былтæ... 
хæмпус, цæхæрхуыз. Уый æнхъæл кæд уыдтæн æмæ мыл 
искæд андзæвдзысты. Æндзæвгæ нæ, фæлæ, сылгоймаджы 
баты цы æгæрон тых и, фыццаг хатт уый уыдонæй базыдтон, 
Нæ фыццаг фембæлд. Æз æм кастæн, трамвайы æрлæууæны 
йæм куыд кастæн, афтæ. Мæ цæстытæ дзы ратонын нæ куым- 
дтой, гурæй-гурмæ йæ фæстæ зылдысты. Уый мæм цалдæр 
хатты ракаст, фæстагмæ бахудт. Уымæй дæр æмæ мæнæй дæр 
иу ныхас не схауд, афтæмæй кæрæдзимæ бацыдыстæм, 
кæрæдзийы комкоммæ æрлæууыдыстæм. Æз, бафу мыл кæн, 
уæд фæдыдагъ уыдаин. Уый йæ къухтыл схæцыд, æмæ æз 
фæтарстæн: асхойынмæ мæ хъавы. Фæлæ, диссаг — йæ къухтæ 
мæ уæхсчытыл æрæвæрдта. Фæлмæн армытъæпæнтæ... сæ 
æхсызгон, удæнцой хъарм мæ уæнгты апырх, тугимæ буары 
ахъардта. Чызг бахудт æмæ загъта: 
— Ды дæ дунейы тæккæ хуыздæр лæппу,— йæ хъæлæс 
зарæджы хуызæн рæсугъд, суадоны æртæхау сыгъдæг, мыртæ 
зæрдæйыл æмбæлдысты. Чызг... Царциаты диссаг, аба мын 
кодта. Æз æдзæмæй лæууыдтæн, мæ бон иу ныхас зæгъын 
нал уыд. Уый уыд, зæххыл чи никæдма æрцыд, ахæм хъуыд- 
даг. Мæ цæстытæ доны разылдысты. 
— Ды...— æмæ та мын аба кодта. Сылгоймаджы буары, 
сылгоймаджы аныдзæвды ахæм æгæрон тых и, уый уæдмæ 
нæ зыдтон, æз уыдтæн расыджы хуызæн, мæ сæр зылд, цыма 
кæмдæр уæлдæфы тæхын, зæххон адæймаг нал дæн. Йæ 
цæстытæй худт. Йæ цæстытæ-иу куы æрныкъуылдта, уæд-иу 
йæ цæстыхаутæ кæрæдзиуыл андзæвыдысты, йæ цæстытæй 
цы фæлмæн æхсызгон рухс калд, уый-иу нал уыдтон, æмæ-иу 
мæм цæмæндæр афтæ фæкаст, цыма нал ракæсдзæн, фæцыдæр 
уыдзæн æмæ фесæфдзæн дунейы рухс. Уыцы хъуыды-иу мæм 
февзæрд уысмæй дæр цыбырдæр рæстæг, фæлæ-иу дзы зæрдæ 
ныккæрзыдта. 
Сæмбæлдыстæм цалдæр хатты æмæ хъæппæрис æдзухдæр 
цыд уымæй. Æз уыцы фембæлдты уыдтæн æнæвзаг, гоби, 
æндзыг, хыссæйæ конд адæймаджы хуызæн. Цалдæр хатты 
кæрæдзимæ афтæ хæстæг уыдыстæм, æмæ ма ныр дæр йæ 
341 

зæрдæйы тæлфт мæ риуыл æмбæлы, ныууыгъта-иу мæ, удæн- 
цой мын нал уыд. Мæхæдæг... цыдæр мыл æрцыд: уæлдæф 
мын нал фаг кодта, мæ тых тад. Нæлгоймæгтæ стæм æмæ нæ 
ныхас хъуамæ æргом уа: не ’хсæн, дыууæ раст, дыууæ сыгъдæг 
адæймаджы сæ цард куы сиу кæнынц, уæд цы æрцæуы, уый 
не ’рцыд. Æмæ йын æрцæуæн дæр нæ уыд, суанг уыцы хæстæг, 
зæрдæбын фембæлдтыты дæр. 
Йæ дзыккутæ фæстæмæ фаст, уæхсчыты онг, уырынгтæ- 
уырынгтæ, растдæр зæгъгæйæ та, уылæнтæ-уылæнтæ æмæ-иу 
мæ цæсгомыл куы аныдзæвыдысты, уæд мæм афтæ каст, цыма 
денджызы фестадтæн æмæ мыл хъарм уылæн æрбакалд. 
«Уый у». 
Мæ цуры чи лæууыд, уыдонæй та мæм цалдæр æрбакаст, 
æмæ бамбæрстон: мæ мидныхас та сирвæзт, æнхъæлдæн, мæ 
мидуавæрыл дзуапп нал дæттын. 
0, хорз зыдтон уыцы чызджы: йæ хъæлæс, йæ къухты 
фезмæлд, йæ зæрдæйы сонт тæлфт, йæ цæстыты бахудт, су- 
анг йæ сулæфт дæр. Фæлæ йын нæ зыдтон нæ йæ ном, нæ йæ 
мыггаг, нæ кæм кусы, уый. Афтæмæй мин мин, цæмæн — 
цалдæр мины æхсæн фæзынд, уæддæр æй мæ цæстытæ ацах- 
стаиккой. 
Чызг, трамвай кæцырдыгæй æрбацæуы, уыцырдæм акъах- 
дзæф кодта, уыцырдæм акаст, цæмæндæр йæ мидбыл бахудт. 
Уыцы фæлмæн, уæздан мидбылхудт! Цал æмæ йæ цал хатты 
федтон! 
Уый кæй у, ууыл иу мисхал дæр дызæрдыг нæ кодтон. 
Фæлæ мæ уæддæр нæма уырныдта. Ау, уымæн уæвæн куыд 
и? Ис! Алцæмæн дæр уæвæн кæй ис, ууыл дызæрдыг нал 
кæнын. 
Уыцы чызджы уый размæ цалдæр хатты федтон... мæ 
фыны, фæлæ йæ искæд царды фендзынæн, уый æнхъæл никæд 
уыдтæн. Æмæ хъуамæ куыд уыдаин уый æнхъæл? Фын цар- 
ды æцæгдзинад кæд ссис? Куыд дард мæм уыд! Ныр уый фын 
нæ уыд, мæ цæстытыл нæ уад, фæлæ уыдтон цардæгас, зæххон 
адæймаг. Мæ цæстытæ дзы ратонын нæ куымдтой, цалдæр 
хатты фæкомкоммæ стæм. Мæ хъуыдытæ йæ алыварс кæй 
зилынц, æнæмæнг, чызг уый бафиппайдта: бахудт мæм. Ба- 
худт мæм, æз бамбæрстон: ацы уысм куы ауадзон, йемæ куы 
нæ базонгæ уон, уæд мæ амондæй фенæхай дæн, уæд æй мæ 
фыны дæр нал фендзынæн. Бамбæрстон: мæ фынты куыд 
мадзура æмæ æфсæрмыгæнаг вæййын, афтæ куы уон, уæд уый 
мæ амонды сæфт у, цы ныфс, цы лæгдзинад мæм и, уый мæ 
кæд искæд бахъæудзæн, уæд ныр! Æмæ фезмæлыдтæн. Мæ 
къæхтæ цыма асфальтмæ писийæ ныхæст уыдысты — тыххæй 
сæ тыдтон, мæ фæдыл сæ ластон. Йæ цурмæ бацыдтæн æмæ 
загътон: 
342 

— Ма мæ фæтæрс, æз бирæгъ нæ дæн. 
Уый мæм æрбакаст, бахудт. 
— Уый... уый ды дæ? 
— Цы?.. 
— 0, уый ды дæ. 
Мæ зæрдыл æрбалæууыд: йæ дæллагхъуыр хъуамæ уа чы- 
сыл сау стъæлф. Мæ фынты уыцы сау стъæлфмæ цал хатты 
фæкомкоммæ дæн. Чысыл, рæсугъд сау стъæлф. Æмæ... 0 ме 
скæнæг стыр Хуыцау, æз æвдисæн уыдтæн, зæххыл цы хъуыд- 
даг нæма æрцыд, уымæн: чызджы дæллагхъуыр, æцæгдæр, 
сау рæсугъд чысыл стъæлф. 
— Нæ дæ æмбарын,— æрбакаст та мæм чызг. 
Йæ хъæлæс — мæ фынты цы хъæлæс хъуыстон, уый — 
сыгъдæг, фæлмæн, уæздан. Цæмæндæр, исты зæгъыны, мæ 
æлхъынцъ хъуыдытæ райхалыны бæсты иуварс акъахдзæф 
кодтон æмæ чызгмæ уырдыгæй кастæн. Сонт каст. Æз, мæ 
фынты-иу æй куы федтон, уæддæр мын бæрæгбон уыд, æмæ 
ныр... Фемдзаст та стæм, æмæ уый бахудт, йæ цæстытæ мыл 
ацы хатт фылдæр афæстиат сты æмæ цыма арты астæумæ 
бахаудтæн, мæ мидбынат ссыгъдтæн. Цалынмæ чызг фезмæ- 
лыд, уæдмæ трамвай куыд æрбацыд, куыд æрлæууыд, уый 
нæ бафиппайдтон. Уый та куыд? Æмæ мæхи размæ аппæрс- 
тон. Бирæ адæм нæ цыд трамваймæ, адæм æзфæраздæронæй 
мидæмæ нæ лæгæрстой, кæрæдзийы сæрты нæ хаудысты, фæлæ 
мæм афтæ фæкаст, цыма уый тынг нылхъывтой, тынг зын 
ын у, æмæ адæмыл иуварс ахæцыдтæн: 
— Сабырдæр. 
Уый мæм ракаст. 
-Ды?.. 
— Æз. 
Трамвай адæмæй байдзаг, къух бакæнæн дзы нал и, зæгъгæ, 
уæддæр æз бабырыдаин, æдде ницы хуызы баззадаин. Уый 
мæм разылд: 
— Æвæццæгæн дæ мæн хуызæн фесæфт! — æмæ та бахудт. 
Æз хъуыстон, дыууæ азы рæстæгæй-рæстæгмæ мæ фынты цы 
æхсызгон хъæлæс хъуыстон, уый. 
— Æвæццæгæн,— загътон къæзгæ. Уымæн йæ цæстытæ 
ноджы фæрухсдæр сты. 
— Æз дæу хорз зонын,— загътон æз. 
— Мæн?— чызг сцымыдис. 
— 0. Дæу. Дыууæ азæй фылдæр дæ мæ фынты уынын. 
Уый бахудт. Цæмæй йæ худт ма райхъуыса, уый тыххæй 
йæ армытъæпæн йæ былтыл авæрдта. Уæддæр куыд зæрди- 
агæй худт, уый æз хорз уыдтон: йæ цæстытыл Æрфæныфæ- 
дау бæрæг дардта. 
— Дыууæ азы дæргъы æз дæу агуырдтон,— загътон æз. 
343 

Фæстæдæр мæхæдæг мæхиуыл дисæй мардтæн: куыд ссард- 
тон уыцы ныхæстæ, куыд мæ схаудысты? Ноджы уыцы ныфс- 
джынæй. 
— Æцæг?— æрбакаст та мæм чызг. Йæ цæстытæ мыл ацы 
хатт ноджы фылдæр афæстиат сты, хиондæр хуыз сын. Хи- 
ондæр нæ, фæлæ сæ æз банкъардтон цыдæр æууæнк, цыдæр 
æнахуыр хæстæгдзинад. Стыр æууæнк, цалдæр минуты размæ 
дæр ма йын æцæгæлон чи уыд, кæй нæ зыдта, уымæ. Уæд 
уыцы уысм бамбæрстон: мæ хъуыды æмæ мæ зондæй нæ, фæлæ 
зæрдæйæ — мах ацы дунемæ фæзындыстæм кæрæдзийы 
амондæн. Уæд банкъардтон: мах ацы дунейы кæрæдзййæ ни- 
чиуал фæхицæн кæндзæн, кæрæдзийæ нæ ничиуал атондзæн. 
Уæд мæ уынд æмæ мæ ныхас æддаг бакастæй уыдысты тынг 
ныфсджын, цыма тынг æнцонæй дзырдтон, ныхæстæй 
хъултæй хъазыдтæн, æцæгдзинадæй — мæ зæнгты зыр-зыр 
цыд, мæ буар рызт. Иу рæстæг фæтарстæн: чызг мæ куы ба- 
фиппайа, уæд худинаг. Уымæн æмæ æз лæууыдтæн мæ фидæ- 
ны цардæмбалы фарсмæ. Йæ ном... Зыдтон æй: уымæн уыдзæн 
æнахуыр рæсугъд ном, ахæм ном, æрмæстдæр ууыл чи фи- 
дауа. Зæринæ. Кæмдæр мæ дæлæвзаг зылд. Сылгоймаджы 
нæмтты рæсугъддæр. Нæ! Æндæр ном ыл не сбадтаид. 
Нæ фембæлды фæстæ æз зæххон адæймаг нал уыдтæн — 
маргъ. Диссаг, мæхи арвы хъæбысмæ куыд нæ систон æмæ 
горæты сæрты куыд нæ тахтæн.Æмæ чи загъта — нæ тахтæн? 
Тахтæн? Æз зыдтон: æнхъæлмæ мæм кæсы ног фембæлд. Мæ 
иууатон фатер мын фестад пылыстæгæй арæзт галуан, æхсæв- 
бонмæ дзы хуртæ æмæ мæйтæ хъазыдысты, стъалытæ дзы 
æрттывтой. Кæдæм-иу нæ акастæн — Зæринæ-иу рацæйцыд, 
йæ мидбылты худт, йæ урс фæлмæн æнгуылдзтæ-иу мыл ахас- 
та. Куы мæ фарсмæ диваныл бадт, куы-иу рудзынджы цур 
лæууыд, куы-иу гæлæбуйы хуызæн мæ сæрмæ æрзылд. Æз 
уыцы æхсæв мæ цæстытæ кæрæдзиуыл не ’рæвæрдтон. Бан- 
къардтон уæд та йæ цæстæнгасæй, разы у мемæ йæ цард баиу 
кæныныл. Уыцы уысм мæ дзаумæттæ акодтаин, ацыдаин æм, 
йæ къухыл ын ныххæцыдаин æмæ мæйрухс горæт æнæхъæнæй 
дæр уыдаид мах. 
Æмæ дзы уыцы ныхас фехъуыстон. Зыдтон æй: кæрæдзийы 
тыххæй фæзындыстæм ацы дунемæ. Фæлæ мæ уæддæр нæ 
уырныдта æмæ йæм дзагъыр цæстæй кастæн, стæй мæ сæр йæ 
уæхскыл æруагътон æмæ æдзæмæй лæууыдтæн. Зæринæ мын 
йæ армытъæпæн мæ сæрыл ахаста, йе ’нгуылдзтæй мын мæ 
сæрыхилтæ фаста. Уый размæ дæр-мыл иу æмæ дыууæ хатты 
нæ узæлыд, хорз ын зыдтон йе ’нгуылдзты хъарм, йæ фæлмæн 
уырзты æхсызгон аныдзæвд, сæ æхсызгон фæд, фæлæ уæд мæ 
фынты. Ныр та алцыдæр уыд æцæгдзинад! Уыцы мæйрухс 
изæр ныр дæр мемæ и, æдзухдæр ме ’мбæлццон у. Искæд мыл 
344 

Зæринæимæ ахæм изæр скæндзæн, уый мæ нæ бауырныдта- 
ид. Фæлæ мын уыди хорз æвдисæнтæ: сыгъзæрин мæй, стъалы- 
ты цæхæр, æнæкъæм арв, Терк, цъæхбазыр бæлæстæ... Мах 
уыдыстæм амондджын, афтæ амондджын æмæ Терчы уылæн- 
ты стъалыты ахстам, сæ фæстæ-иу азгъордтам, кæрæдзийы 
риутыл сæ ауыгътам. Куыд рæсугъд уыдысты! Фæлæ се ’ппæты 
рæсугъддæр уыд иу стъалы — Зæринæ. 
Иу бон нæ хæдзармæ бакуывта, æмæ йæ рухсæй нæ хæдзар 
нæ, фæлæ æнæхъæн хъæу дæр ныррухс. Æз уаты баззадтæн 
зæххон адæймагимæ нæ, фæлæ зæдимæ. Æмæ тарстæн, цыма 
цыдæр уысм стæхдзæн æмæ æрбайсæфдзæн, кæнæ, мыййаг, 
куыд æмбæлы, афтæ йæм куы бавналон, æмæ кæркæ-мæркæ 
авгын дзаума куы æрхауа, уæд уый куыд базгъæлæнтæ 
вæййы, афтæ куы базгъæлæнтæ уа. Æмæ Зæринæйы урс уæхс- 
чытыл мæ уырзтæ хастон хъавгæ. Тарстæн: цыдæр æнæу- 
уылд ныхас мæ куы схауа, тарстæн: мæ æнæджелбетт, гуы- 
миры фæзылд кæнæ бавнæлдæй йæ мæхицæй куы ассонон. 
Арæх сагъæсы ацæуын: цы у уарзондзинад? Адæймаджы 
рæсугъддæр, сыгъдæгдæр чи кæны, ахæм уæлмонц æнкъарæн 
æви ноджы бæрзонддæр, зæгъæн кæмæн нæй, ахæм цыдæр, 
адæймаджы Хуыцауы æмрæнхъ чи кæны, ахæм æнахуыр 
цыдæр. Цас æмæ цас рæстæг агурын мæ фарстæн дзуапп, фæлæ 
дзæгъæлы. Нæ йыл чингуыты хæст кæнын, нæ — царды. Иу 
хъуыддаг хорз зонын: уый йæ удыл чи нæ бавзæрста, уый 
кæй зæрдæйы нæ райгуырд, уый мæгуыр у, тæригъæддаг, 
æлгъыст. Уый мæм хус бæласы хуызæн кæсы. 
Æвæццæгæн, царды арæзт афтæ у, æмæ хъуамæ амонд æмæ 
æнамонддзинад фæрсæй-фæрстæм цæуой уæрдоны дыууæ цал- 
хау кæнæ кæрæдзийы ивой. Зæринæимæ фæцардыстæм æртæ 
амондджын азы æдоæ дзы æз иу боныл дæр фæсмон нæ кæнын. 
Ныр дæр ма уыцы бонты амонд мемæ и, фæлæ, диссаг, Зæринæ 
мын мæ зæрдæйы цы рис ныууагъта, уый дæр ахæм у — 
æгæрон — нæ дзæбæх кæны. 
Цымæ адæймаджы удысконды æппæты æвзæрдæр мини- 
уæг цы у? Кæд уарзын? Мулкмæ тырныдзинад? Хиуарзон- 
дзинад? Хицау суæвынмæ бæллын? Гадзрахатдзинад? Мæнмæ 
афтæ кæсы — гадзрахатдзинад. 
Хъуыды кодтон: Зæринæ мыл йæ зæрдæ никæд сивдзæн. 
Гуырысхо... Æмæ йыл хъуамæ цæмæн фæгуырысхо уыдаин? 
Зул цæстæй мæм никæд ракаст, æцæгæлон нæ, фæлæ мæм 
уазал хъæлæсæй дæр никæд сдзырдта, нæ алы бон дæр, нæ 
алы изæр дæр — фыццаг хатт уаты иумæ куы баззадыстæм, 
уыцы бон, уыцы изæры хуызæн æмæ-иу мæм афтæ каст, цыма 
фыццаг хатт сæмбæлдыстæм. 
0 Хуыцау... Мæ зæрдæ йæ зæгъын дæр нæ комы. Æртæ 
азы дæргъы, æртæ æнæхъæн азы! Цалынмæ рахицæн стæм, 
345 

уæдмæ мыл Зæринæ цыд гадзрахатæй. Æз уымæн æппындæр 
ницы æмбарын, мæ сæр æй нæ ахсы — куыд и уый гæнæн, 
æмæ уыцы иу рæстæг дыууæ нæлгоймагимæ дæ цард æрви- 
тай? Иуимæ æргом, йемæ усы цардæй цæрай, иннæимæ 
сусæгæй, хуыснæгау йемæ æмбæл. Ис! Ацы зæххыл алцæмæн 
дæр уæвæн ис. Гадзрахатдзинад у адæймаджы ныхмæ дунейы 
тæккæ стырдæр фыдракæнд, тæккз^ æбуалгъдæр ми. Дæ зæрдæ 
фæсаджил, уæд рахицæп у, тыххæй дæ ничи бауромдзæн, сар- 
мадзаны дзыхмæ дæ ничи æрæвæрдзæн. Рахицæн у! Иу хатт 
дæр ма зæгъын: Зæринæ ахæм худинаджы ми йæ сæрмæ 
æрхæсдзæн, уый мæ зæрдæйы кæрон дæр никæд уыд. Суанг 
ныр дæр гуырысхоты бахауын: цыдæр рæдыд уыд, 
æнæнхъæлæджы хабар. Нæ! Мæхи сайын. 
Иу цалдæр азы размæ, ам, горæты, мæ зонгæ лæппуимæ 
бахаудтæн иу фатермæ. Хæрд, нозт, музыкæ æмæ мах — дыу- 
уæ лæппуйы æмæ нæ фысымтæ — дыууæ сылгоймаджы. Сæ 
иу мын цы уыд, уымæй мæ зæрдыл лæууын кодта Зæринæйы. 
Æмæ йæ мæ цæстытæй сгæрстон, фыццаг æфсæрмыгæнгæ, 
аивæй, стæй, рæстæг куыд цыд, нозты уацары куыд хауд^æн, 
афтæ къæйныхдæрæй. Нæ! Комкоммæ йæм уый хуызæнæй 
ницы уыд, фæлæ цæмæндæр мæ зæрдæйыл æмбæлд. Цæмæн, 
уый фæстæдæр базыдтон: æвæццæгæн мын иу сылгоймаджы 
узæлд мæ зæрдыл лæууын кодта иннæ сылгоймаджы рæвдыд, 
цыфæнды алыхуызон уæнт, уæддæр сæ æрдзон сфæлдыст иу у. 
Сылгоймаг, ай-гъай дæр — фысымтæй иу, мах йæ уаз- 
джытæ — йæхи хъуамæ сæрибар æнкъардтаид, фæлæ уый 
йæхи æнкъардта æнахуыр сæрибар, цыма кæрæдзийы сы- 
вæллоны бонтæй фæстæмæ зонæм, фыццаг хатт нæ 
сæмбæлдыстæм. Уыцы изæр уыд, Зæринæимæ æртæ азы 
дæргъы цы изæртæ арвыстон, уыдонæй иу." Иу рæстæг суанг 
мæ еæры ахæм хъуыды дæр февзæрд: цы æдылы дæн, мæхицæй 
моладзан сарæзтон, цæр афтæ æмæ... Мæ хъуыды кæронмæ 
нал ахæццæ, фескъуыд, æрæввонг дæн. Уæвгæ, уый размæ 
дæр æрвонг уыдтæн, фатеры къæсæрæй цы минут бахызтæн, 
уæдæй фæстæмæ мæ уæнгты æндзыг не ссыд. Мæхи фарстон: 
чи дæн? Ам кæйдæр фатеры цы ми кæнын? Сылгоймаг 
хæйрæджы мыггаг у, нæлгоймагæн йæ хъуыдытæ чиныджы 
кæсæгау кæсы, мæ фысым мæ бамбæрста æмæ худт. Æрдæгрухс 
уаты, фæлмæн музыкæйы зæлтимæ уыд донычызджы хуызæн. 
Йе ’лвæст уæнгтæ музыкæйы зæлтимæ тасыдысты, йæ бæгънæг 
буарыл зынгхуыз рухс кафыд. 
— Цы æдылы дæ. Цард дыууæ боны у æмæ цы ацæрай, 
уый дæхи. Дæ хуызæн нæлгоймаг, æмæ...— йæ ныхас кæронмæ 
нæ загъта, цыдæр хин худт бакодта, йæ цонг мæ бæрзæйыл 
æрбатыхст. Цыдæр уысм цавддурау аззадтæн, мæхицæй йæ 
346 

ассыдтон. цы ролы хъазын, уый бамбæрстон æмæ мæ уæнгты 
уазал риз ацыд. Адæймаджы хуызы æз уыдтæн фосы бына- 
ты, мæ фысым мæ уагъта йæ сылгоймаджы мондæгтæ, æмæ 
сыстадтæн, мæ дзаумæттæ æрбайстон. 
— Цæугæ кæныс?.. 
Дзурын мæ нæ фæндыд. Мæ зæрдæйы æцæгдзинад куы 
сирвæза, уый тæссæй мæ пысултæ тагъд-тагъд акодтон. Дыу- 
уæ-æртæ сахаты иумæ уæддæр арвыстам, æмæ мæ йæ бафхæ- 
рын нæ фæндыд. 
— Хæрзæхсæв. 
— Ныр æнафон у, макæдæмуал цу,— загъта сылгоймаг. 
Йæ хъæлæс, йæ цæстæнгас, йæ алы фæзылд дæр мæ куырдта: 
ма ацу. Æмæ йæм уый тыххæй кодтон ноджы æлгъдæр. 
— Уæдæ æнтъæргæ!— æмæ сылгоймаг дуар байтыгъта. Æз 
куыд федде дæн, уымæн ницы базыдтон. Сыгъдæг, сатæг 
уæлдæфмæ ноджы æрæввонгдæр дæн. Мæхимæ афтæ 
мæстджын уыдтæн æмæ адæймагæн йæхимæ йæ къух нæ тасы, 
æндæр дæхиуыл дзæхст-дзæхстæй æрлæуу. Чи дæн? Цалдæр 
сахаты размæ дæр ма кæй нæ зыдтон, мæ цæсты кæронæй 
дæр кæй никæд федтон, уыймæ мæ цы тых сиу кодта? 
Мæхæдæг мæхицæн уыдтæн æнад, æнæуынон. Ныр дæр мæ 
хъуыды нæ аивтон. Уыцы цалдæр сахаты мæхи баивтон, мæхи 
ауæй кодтон. Æмæ цæуыл? Цыдæр рог монцтыл, фосы æнкъа- 
рæнтыл. Уæдæй фæстæмæ мæ цæсгом мæхи бар нал у. 
Зæринæйыл дзырдтон. Искæд мыл гадзрахатæй ра- 
цæудзæн, уый æнхъæл никæд уыдтæн. Æвæццæгæн, фыр 
амондджынæй ницыуал уыдтон, Зæринæйæ мæм дунейыл 
ницыуал зынд. Æндæр мæ фыды æфсымæры лæппу мæнæй 
æнæхъæн цыппар азы кæстæр, æмæ уый алцыдæр раджы куы 
базыдта. Мæ дуар мын цы стыр æнамонддзинад æрбахой-æрба- 
хой кæны, уый мын фæсномыг æмæ дæлгоммæ ныхасæй æмбл 
рын кодта, фæлæ йæм æз мæ хъус никæд æрдардтон, цæуыл 
дзуры, уымæн ницы æмбæрстон. 
Иу изæр куыстæй æрбацæйцыдыстæм. Æваст мæ ныхмæ 
алæууыд, мæ уæхсчытæ мын ацахста æмæ цыма сонт фæци, 
афтæ мæ ныууыгъта: 
— Куырм дæ æви цы?!— æмæ йæ зæгъинæгтæ иууылдæр 
скалдта: акæса, ме ’фсин мыл гадзрахатæй цæуы. 
— Нæ! Уымæн уæвæн нæй!— ныр та йын æз ацахстон йæ 
уæхсчытæ æмæ йæ ныууыгътон. 
— Ис! Æз æй мæхи дыууæ цæстæй федтон! 
Æмæ мын радзырдта. Зæринæ фыццаг æмбæлд иу афице- 
римæ — дæлбулкъон, ныр та буфеты хицауимæ. Уый, мæ 
фыды æфсымæры лæппу кæй зоны, уыдон... Куы-иу 
æрбайсæфт, куы-иу арв ныннæрæгау мæ хъусты ныййазæлд. 
347 

Йæ ныхас мæм хъуыст дард кæцæйдæр хъуысæгау. Мæ къух 
фæстæмæ куыд фæхастон, йæ уадул ын куыд ныкъкъæрцц 
кодтон, уымæн абон дæр ницы зонын. 
Уый æдзæмæй лæууыд, каст мæм. Æдзæмæй лæууыдтæн 
æз дæр. Уый йæ сæр банкъуыста æмæ загъта: 
— Тæригъæд дын кæнын,— æмæ фезмæлыд. Нæ фæндæгтæ 
фæсаджил сты. Уыцы бонæй фæстæмæ мæм мæ фыды æфсы- 
мæры лæппуйы фенын нал цыд, æнæуынон мын фестад. Цы 
мæ æнхъæлы? Ахæм исты, уæд æз ницы зонин? Нæ фæлæ... 
хæлæг мæм кæны æмæ... Æмæ алы хъуыдытæ мæ сæры гуы- 
рыдысты. Æрмæст иу хъуыды — Зæринæ мыл искæд гадзра- 
хатæй рацæудзæн, уый мæм æмгæрон нæ цыд. Нæ! Куыд и 
уымæн уæвæн? 
Æз æмæ мæ хорз хæстæг кæрæдзийæ нæхи иуварс ластам, 
фæлæ иу ран кусгæйæ æнæ æмбæлгæ кæм и?! Иу бон лæппу 
згъорæгау мæ цурмæ æрбацыд, мæ цонгыл мын фæхæцыд, йæ 
цæстытæ цæхæры къæрттытау æрттывтой. 
— Цом-ма мемæ. 
— Кæдæм? 
— Цом-ма, цом! Кæдæм, уый ныртæккæ базондзынæ!— æмæ 
мыл ахæцыд. Фыццаг нын цы рог машинæ баурæдта, уым 
абадтыстæм. Цыдæр кæй æрцыд, уый бамбæрстон, мæ зæрдæ 
мæ риуы ныддур. Нæ! Уымæн уæвæн нæй. Зæринæйы искæимæ 
мæхи цæстытæй куы фенон, уæддæр мæ нæ бауырндзæн. 
Цыдæр дызæрдыг хъуыды мæм кæй февзæрд, суанг уый дæр 
•чъизидзинад у мæнырдыгæй, уый дæр æфхæрд у Зæринæйæн. 
Уайтагъд горæтгæрон балæууыдыстæм. Терчы был бæлæсты 
аууонмæ фæзылдыстæм. 
— Рахиз-ма... 
Æмæ рахызтæн. Мæ фыды æфсымæры лæппу тагъд-тагъд 
мæ разæй фæраст. Иуæрдæм бауайы, аннæрдыгæй ракæсы, 
цыма сгарæг уыд. Иу лæппу æмæ чызгыл мæ къæхтæ 
фæцæйкъуырдтон æмæ бынтондæр дызæрдыджы азары баха- 
удтæн. Кæд Зæринæ дæр ам афтæ... Ахæм исты, уæд... Уæд 
цы, уымæн ницы зыдтон. Мæхи нал баурæдтон æмæ мæ 
хъæлæсыдзаг ныхъхъæр кодтон: 
— Кæм сты?! 
— Ам уыдысты. Мæхи цæстытæй сæ федтон. 
— Цы дзурыс, уый зоныс?!— лæппуйы æфцæггот ацахс- 
тон æмæ йæ иуварс асхуыстон, тызмæг, æнæхатырæй. 
— Ам уыдысты,— къæзыд, йе ’взаг суйтæ кодта, афтæмæй 
загъта мæ фыды æфсымæры лæппу.— Федтон сæ. 
Æз ныххудтæн, фырцинæй мæ цæстытæ доны разылдыс- 
ты. Ахæм æхсызгонæй сулæфыдтæн, æмæ йын зæгъæн нæй. 
— Ды ничи дæ. 
Мæ фыды æфсымæры лæппу æдзæмæй лæууыд, йæ цæсгом 
ныддур, ныссау, йæ уæхсчытæ æрхаудысты. 
348 

— Ды ницы дæ!— загътон ноджы хъæрдæрæй æмæ ра- 
цыдтæн. 
Ницы федтон, ницæуыл дызæрдыг кодтон, фæлæ дызæрдыг- 
дзинад зæрдæмæ йæхи æрбайваз-æрбайваз кодта. Мæ мидхъуы- 
дыйы Зæринæйы лыстæг сасирæй луæрстон, алы хуызы дæр 
æм кастæн, алы хуызы дæр æй барстон, фæлæ йæм иу лаз нæ 
ардтон. Æмæ та-иу мæхи бафхæрдтон: сыгъдæг адæймагыл 
ахæм æнæууæнк хъуыдытæ цæмæн кæнын? 
Иу изæр фæскуыст афæстиат стæм. Мыздисæн бон, но- 
джы, цы хæдзар сарæзтам, уымæй къамис раппæлыд. Аба- 
дынæн æвæджиауы æфсон. Уæд нозтимæ афтæ лымæн нæма 
уыдтæн, æнæбары дыууæ-æртæ арахъы баназ æмæ сындзы- 
тыл бадæгау бад. 
Нæ хистæр дыууæ æви æртæ гаджидауы куы^эауагъта, уæд 
ныссабыр, алкæуыл дæр нæ йæ цæст ахаста. Иæ цæстæнгас 
мæныл афæстиат хæрз чысыл рæстæг, уай уысм æй иуварс 
аскъæфта, уынæргъæгау ныуулæфыд æмæ загъта: 
— Иарæби, лæгтæ стæм æви нæ? 
Иу стыф, иу сыпп никæмæй схауд. Ме ’мбæлттæ æдзæм 
дуртæ фестадысты. Æмæ бамбæрстон: ныхас комкоммæ мæнмæ 
арæзт у, мæнмæ хауы. Уымæй размæ дæр æнкъардтон: фæуа- 
зал мæм сты, цыма мæ сæхи иуварс ласынц. 
Иæ хистæр та ныуулæфыд, ныууынæргъыдта, æрбакаст 
мæм, ацы хатт йæ цæстытæ иуварс нал аскъæфта, ныссагъ- 
дысты мæ, рæхуыстой мæ, æмæ æз мæ сæр æруагътон. 
— Хорз адæймаг дæ, чи зоны, æгæр хорз æмæ... æмæ,— 
лæг ныссуйтæ. Æваст йе уæхсчытæ сраст кодта.— Лæгтæ стæм 
æви нæ? Дæ ус... дæ ус дæ фæхынджылæг кодта. 
Ме ’мбæлттæ, цыма уыцы ныхасмæ æнхъæлмæ кастысты. 
Срæдывтой. Сæ ныхæстæ мыл æхсидæвты хуызæн хаудыс- 
ты: 
— Куырм дæ æви цы? 
— Ды лæг нæ дæ. 
— Фæхудинаг дæ. 
Æз æдзæмæй бадтæн, мæ быны зæхх æнкъуысыд, тасыд, 
доны уылæнау-иу куы иуæрдæм ассæста, куы иннæрдæм. Ме 
’мбæлтты ныхæстæ мæм нал хъуыстысты. Æваст, нæ фынг — 
фæтæн дыууæ метры дæргъæн фæйнæгыл фæхæцыдтæн æмæ 
йæ иуварс аппæрстон æмæ мæ хъæлæсыдзаг ныхъхъæр код- 
тон: 
— Кæй уæ цы хъуыддаг и?! 
Ме ’мбæлттæ цавддуртæ фестадысты. 
Ногæй та мæ хъæлæс ныццарыдта: 
— Æз уæ искæй бинонты кой кæнын?! 
Иу сыпп никæмæй райхъуыст. Æз фезмæлыдтæн. Мæ 
зæнгтæ, авд мæйы мыл куы цыд, уæд дæр, æвæццæгæн, афтæ 
349 

æнæхъару нæ уыдысты, мæ быны-иу фæдыдагъ сты, фæцæй- 
иу хаудтæн. Белы хъæды саст уыд æви цы — цæуылдæр 
фæхæст дæн æмæ уый æнцæйтты ацыдтæн. Цы æнæуынон 
мын уыдысты ме ’мбæлттæ. 
Æз цыдтæн æмæ мæхицæн дзырдтон: «Иууылдæр... иууыл- 
дæр мæм хæлæг кæнынц». 
Уæддæр зæрдæ дьæыдон арты сыгъд. Зæринæимæ мæ цард 
куы бабастон, уæдæй фæстæмæ мæ фатермæ, иууатон секцимæ, 
æнæбары фыццаг хатт цыдтæн. Кæд, æцæгæй дæр... Нæ! Нæ! 
Уымæн уæвæн нæй! Не стыр амондмæ нын хæлæг кæнынц 
æмæуымæн... 
Нæ фатеры дуарыл бахæцыдтæн зырзыргæнгæ. Зæринæ... 
Бахудт мæм, йæ фæлмæн цæстытæ мыл узæлгæ ахаста. 
— Цыдæр кæныс,— фæджихау, йæ сæр ме уæхскыл æр- 
уагъта. Æмæ æз... 
— Н-н-ицы,..— æмæ æз чысыл сывæллоны хуызæн скуыд- 
тон. Мæ хъæлæсыдзаг. Æнæфсæрмæй. Скуыдта уый дæр, йæ 
цæнгтæ мыл æрбатыхстысты. Афтæ цас алæууыдыстæм — нæ 
зонын. Иу рæстæг мын Зæринæ мæ къухыл ахæцыд, цыма æз 
йе ’нахъом саби уыдтæн. Саби... Сывæллон... Сывæллон ма 
нын рантыст, уæд, æвæццæгæн, æнæхъæн дунейы махæй 
амондджындæр нæ уыдаид.Уæвгæ, уæддæр нæ амонд къахыр 
нæ уыд. 
Диваныл сбадтыстæм. Зæринæ .мын мæ сæр йæ хъæбысы 
бакодта æмæ мын мæ ныхыл, мæ рустыл, мæ дæллагхъуы- 
рыл йе ’нгуылдзтæ хаста. Йæ узæлды æдзухдæр, уæлдайдæр 
та уæд — цыдæр æгæрон тых уыд æмæ та ме ’рдзон гаччы 
бацыдтæн, мæ зæрдæ йæ сонт тæлфтæй æрсабыр. Æмæ... Æмæ 
Зæринæйæн хабар радзырдтон сæрæй бынмæ, кæрæй-кæронмæ. 
Мæ фыды æфсымæры лæппу æмæ ме ’мбæлттæй цыдæриддæр 
фехъуыстон, уыдон. Æз дæр æмæ уый дæр хъуамæ кæрæдзийæ 
нæ зæгъинæгтæ цæмæн æмбæхсæм? Уый мæм каст, куы-иу 
кæдæмдæр аджих, куы-иу йæ сæр банкъуыста, ныуулæфыд- 
иу, йæ цæстытæ-иу æнахуыр æрттывд фæкодтой, цыма скæ- 
уынмæ хъавы, афтæ. 
— Уыцы ныхæстæй иу дæр раст нæу, æз сыл не ’ууæи- 
дын,— загътон æз. 
Уый мадзурайæ бадт, йæ кæуын тыххæй урæдта. Æрба- 
каст мæм. Уыцы цæстытæ... иннæрдæм мæ хызтысты, 
фæдисхъæр кодтой: уыдон мæнг ныхæстæ сты, куыд сыл æу- 
уæндыс. 
Куыд тынг æй бафхæрдтон, уый йæ цæстæнгасæй хорз 
банкъардтон. Раст, сыгъдæг адæймагыл æнæууæнк кæн, 
уымæй ма чъизидæр хъуыддаг цы уа? Æмæ загътон: 
— Бафхæрдтон дæ æмæ бахатыр кæн. Дзурын мæ ницы 
хъуыд. 
350 

Уый сыстад, рудзынджы цурмæ бацыд æмæ æддæмæ, 
кæдæмдæр дзагъыр цæстæй каст, не змæлыд. Сыстадтæн æз 
дæр, йæ цурмæ бацыдтæн, мæхимæ йæ разылдтон. Зæринæ 
куыдта, къуыбар урс цæссыгтæ йæ рустыл уадысты. Иæхи 
мыл æрбаппæрста, йæ ныхас йæ хъуыры бадт, афтæмæй мæ 
бафарста: 
— Ды... ды, уæддæр дæхæдæг куыд хъуыды кæныс? 
— Æз?.. Æмæ хъуамæ куыд хъуыды кæнон? Уыцы 
ныхæстæй иу дæр раст нæу. Хæлæг нæм кæнынц æмæ... 
— Дæ хуызæн адæймаг ацы зæххыл нæма райгуырд,— æмæ 
Зæринæйы цæссыгтæ ноджы тынгдæр æрызгъæлдысты. Раст, 
сыгъдæгзæрдæйы удхайраг цæссыгтæ. Æмæ ахъуыды кодтон: 
мæнæ йæ зонгæ-зонын хъизæмарæй куыд марын. Адæмы æвзаг 
дур дæр фехалдзæн. Лидзын, лидзын хъæуы ардыгæй. Æмæ 
загътон: 
— Цæй æмæ ардыгæй ацæуæм. 
Уый ницы дзырдта, æрæджиау загъта: 
— Исты хæринаг акæнон,— æмæ цæлгæнæнмæ ахызт. 
Хæрзаг мæ стыхстæ. Цæмæн дæ хъæуынц мæ царды 
хабæрттæ, фæлæ уæддæр... Мæ зæрдæйы зæгъинæгтæ 
фæкъæртт сты æмæ сæхæдæг ивылынц. 
Дæ зæрдæйæн зынаргъ, уарзон адæймаджы зын уын æмæ 
йын дæ бон æххуыс кæнын мацы уæд, цымæ уымæй зындæр 
исты ис? Уыцы дондзаст цæстытæ, уыцы къуыбар цæссыгтæ 
мæ ныр дæр уæгъд нæ уадзынц, æвæццæгæн сæ мæрдтæм дæр 
мемæ ахæсдзынæн. 
Уæд, уыцы изæр мæ зæрдæйы кæмдæр банкъардтон: мæ 
амонд хæлы, фæлæ куыд, цæмæн, уый нæ ахстон. Бамбæрс- 
тон: уыцы дондзаст цæстытæ мæ цыдæр æмбæхсынц, цыдæр 
бæллæх мæм æнхъæлмæ кæсы. 
Ацы дунемæ адæм кæрæдзийы тыххæй фæзынынц, 
кæрæдзийы хорздзинадæн, кæрæдзийы фыдæхæн. Алы 
нæлгоймаг æмæ сылгоймаджы тыххæй дæр ацы дунемæ 
фæзынд сæрмагонд адæймаг. Уый афтæ кæй у, ууыл æз иу 
уысм дæр дызæрдыг нæ кæнын. Æмæ дæу тыххæй чи фæзынд 
ацы дунемæ, ууыл сæмбæлдтæ, уæд амондджын дæ, уæд ды 
Хуыцау дæ. Фæлæ гæнæн ис, æмæ йыл цæргæ-цæрæнбонты 
дæр ма сæмбæлай, агурай йæ, фæлæ йæм дардæй-дарддæр 
кæнай. Гæнæн ис, æмæ уый æнхъæл æндæр кæйдæримæ дæ 
бонтæ тонай, дæхи дæр, уый дæр, æмæ, кæд уын сывæллæттæ 
рантыст, уæд уыдоны дæр амондæй сайай. Мæнг амондджынтæ 
иу æмæ дыууæ сты? 
Зæринæ кæд цыфæнды уыди, адæймаджы ном худи- 
наггæнæг, уæддæр ацы дунемæ мæн тыххæй фæзынд. Куы 
ахицæн стæм, ууыл цал азы рацыд æмæ ма уæддæр мæ уды 
цæры, мысын æй. Æндæр сылгоймагимæ мæ цард нал бабас- 
351 

тон, ничи мæ æндавы. Зæринæимæ æнхъæлæй æндæр адæй- 
магимæ цæрон, уый мæ нæ фæнды, æппынфæстаг, уый чъизи- 
дзинад у, хиуыл гадзрахатæй рацæуæгау. 
Зæринæ къуыбар цæссыгæй куы куыдта, ууыл нымадæй 
рацыд дыууæ къуырийы. Æнхъæлдтон, нæ цард та йæ гаччы 
сбадт. Иу изæр дуар бакодтон, Зæринæ мæ размæ нæ рауад, 
йæ фæлмæн, узæлгæ хъæлæс мæм нæ райхъуыст: «Æрбахæццæ 
дæ?» 
Фатер — æдзæм сабыр, æмæ зæрдæ куыддæр ныккæрзыд- 
та, мæ алыварс банкъардтон цыдæр сусæг тас. Стъолыл 
гæххæтты гæбазмæ фæкомкоммæ дæн, фæлæбурдтон æм æмæ 
тагъд-тагъд акастæн: «Æз цæуын. Бахатыр кæн. Нал дæ сай- 
ын. Зæринæ». 
Цы? Уый хынджылæг кæны, мæнæ дуары фæстæ амбæхст, 
фæстæты мæм æрбахъуыздзæн, мæ цæстытæ мын йæ ар- 
мытъæпæнтæй амбæрздзæн æмæ... 
Дуары фæстæ ничи разынд, сынтæджыты бынмæ бакастæн, 
шифанеры асгæрстон. Фатеры къуымты ^цалдæр хатты 
æрзылдтæн, цыма судзин агуырдтон. Стæй... Йæ дзаумæттæ... 
Иу дæр дзы нал уыд, дæндæгтæ æхсæн щеткæйы онг, былтæ 
ахорæны онг, æмæ бамбæрстон: уаты къуымты ма дзæгъæлы 
зилын, ныууагъта мæ, ацыд, алыгъд мæ. Балкъонмæ раз- 
гъордтон. Уынджы смидæг дæн. Фæстаг рæстæг мæхимидæг 
цы хъуыдыйæ тарстæн, уый æрцыд, фæлæ мæ нæма уырныд- 
та. Æмæ уынгты зылдтæн, проспекты цалдæр хатты дæлæмæ 
дæр æмæ уæлæмæ дæр ацыдтæн, парчы иу къуым, иу гæбаз 
æнæсгæрст нал ныууагътон. 
Мæ уазал, афтид фатермæ æрбаздæхтæн æмбисæхсæв æмæ 
диваныл æд дзаумæттæ ныххаудтæн. Афтæ бафæлладтæн, æмæ 
мæм ме ’нгуылдз фезмæлын дæр нæ цыд, æнхъæлдтон: уай- 
тагъд афынæй уыдзынæн, фæлæ куыннæ! 
Иу рæстæджы цыдæр уынæр мæ хъус ацахста æмæ фес- 
тъæлфыдтæн, мæ къæхтыл алæууыдтæн: Зæринæ фæстæмæ 
раздæхт, фæфæсмон кодта. Нæ! Мæхи сайдтон. Йæ дæгъæл... 
уый дæр ныууагъта, стъолыл. Дуар агуыпп кодта æмæ ацыд. 
Диваныл та ныххаудтæн. Мæ сæры февзæрд: цæй æмæ хорз 
бануазон, фæлæ цæлгæнæнмæ ацу æмæ уазалгæнæнæй арахъы 
авг райс, уый хъару мæм нæ уыд, мæрдон зивæг мыл бахæ- 
цыд. 
Мæ цард цы чысыл гæххæтты гæбазæй фæфæлдæхт, цæхгæр 
æй иннæрдæм чи фæзылдта, уый лыстæг апырхытæ кодтон. 
Æнæхъару адæймаджы миниуæг, цыма уый уыд аххосджын. 
Диваныл марды хуызæн дзагъырцæстæй куы хуыссыдтæн, 
уæд уыцы гæххæтты гæбæзтæ селфгæнгæ стахтысты, 
кæрæдзиуыл аныхæстысты, гæххæтты гæбаз-иу куы газеты 
сыфы йас фестад, куы тетрады цъары йас, куы та-иу армы- 
352 

тъæпæны йас дæр нал уыд. Иуырдæм-иу аленк кодта, 
иннæрдæм-иу стахт, фæлæ дзы цы фыст уыд, уый æдзухдæр 
зынд хорз, дамгъæтæ цæхæр калдтой. 
«Æз цæуын. Бахатыр кæн. Нал дæ сайын. Зæринæ». 
Рæсугъд, аив, лæмбынæг фыст.дамгъæтæ, тагъд-тагъдæй 
кæй нæ фыста, уый æвдисæн. Иу дамгъæ иннæуыл хæцыд 
фидар, уарзон адæймаг йæ уарзоны куыд æрбахъæбыс кæны, 
афтæ, иу дамгъæйы фæстæ иннæ гуырыд. Æрвонг, алцыдæр 
бæстон чи ныхъхъуыды кодта, ахæм адæймаджы къухдзæф. 
Цалдæр боны куыстмæ ацæуынхъом нæ уыдтæн. Диваны 
рабад æмæ та фæстæмæ адæргъ у, кæнæ — креслæйы ныххау. 
Ничи мæ хъуыд, иу адæймаджы фенын дæр мæ нæ фæндыд, 
цыма, мæ цард кæй ныссуйтæ, уым адæмы аххос уыд. Мин 
æмæ мин хатты мæхицæн загътон: «Дæхи æрсабыр кæн. Дæхи 
æрсабыр кæн »... 
Нæ! Адæймаг йæхæдæг йæхи бар нæу. Ды дæ зыбыты 
иунæгæй æдзæм уаты, фæлæ уæддæр цыдæр тыхтæ ис, æмæ 
дæ уыдон уæгъд нæ уадзынц, дæ алыварс зилынц, ды дæ сæ 
уацайраг. 
Аст цыбыр дзырды, фæлæ сæ цæйбæрц тых уыд! 
«Æзцæуын». 
«Æз» — Зæринæ, царды рæсугъд ад кæмæй банкъардтон, 
уый. «Цæуын». Цæмæн? Цæй тыххæй? Цæмæй мæ стыхст? 
Æз ын авгау æрхауынæй куы тарстæн. Кæдæм цæуы?.. 
Иу фарстайы фæстæ иннæ гуырыд, æртыхстысты мыл æмæ 
сæ астæу мæлдзыджы йас дæр кæй нал уыдтæн, уый хорз 
æнкъардтон. 
«Бахатыр кæн». 
Æнцой дыууæ дзырды. Рæхуыстой мæ. Цæмæн мæ куырд- 
та хатыр? Æваст кæй ацыд, раздæр мын кæй ницы загъта, 
уый тыххæй? Хæрæг ихы сæр куйд баззайы, афтæ мæ кæй 
фæуагъта, уый тыххæй? Мæ амонд мын кæй ныкъкъахыртæ 
кодта, мæ бæллицтæ доны къусы сæфт кæй фесты, уый 
тыххæй? Цæмæн мæ куырдта хатыр?.. 
«Нал дæ сайын». 
Бынтон дисы мæ ацы æртæ дзырды æфтыдтой. Куыр- 
мæлхынцъ æртæ цыбыр дзырды. Абон дæр мын райхалын нæ 
комынц, се ’хсæн ныссуйтæ дæ.н. 
Цы мæ сайдта? Кæд мын цы адæймаг æнхъæл уыд, уый 
нæ разындтæн, фыдæнхъæл мæ фæци. Кæд мемæ йæ цард 
æнæбары бабаста, рæдыдæй. Кæд, нæ фыццаг фембæлдты йæ 
зæрдæйы цы æнкъарæнтæ сæвзæрд, уыдон мæнг уыдысты, 
уый та сæ æцæг фенхъæлдта æмæ уый фæстæ фæсмоны азары 
бахауд. Кæд, æз æм цы зæрдæйы уаг дарын, уый æмбæрста. 
Тæригъæд мын кодта æмæ йæ бонтæ мемæ уымæн æрвыста. 
Стæй, æппынфæстаг, скарста æмæ ацыд. Кæд фыццаг бонтæй 
12 Дысопы фын 
353 

фæстæмæ дæр йæ зæрдæ мемæ нæ уыд, мемæ æфсоны цард 
кодта, æртæ азы дæргъы дывыдон арты сыгъд: мæн дæр æмæ 
йæхи дæр сайдта. Стæй, æппынфæстаг, йæхи нал баурæдта 
æмæ... Чи зоны, фæстагмæ йæхиуыл æрхудт. Уæдæ цы амо- 
нынц уыцы æртæ дзырды: «Нал дæ сайын». 
Бирæ удхар æмæ хъизæмæртты фæстæ кæй райгуырдыс- 
ты, уый мын иу уысм дæр дызæрдыггаг нæу. Æнцонæй сæ нæ 
ныффыста. 
Афтæ æнæнхъæлæджы цæмæн ацыд? Уæвгæ, мæнæн 
æнæнхъæлæджы, уымæн та — æвæццæгæн, бирæ бонты 
уынаффæ. Цыдæр, цыдæр стыр сусæгдзинад мæ æмбæхста. 
Кæд мыл гадзрахатæй цыд. Æмæ уæд æрбад æмæ æргом ал- 
цыдæр зæгъ. Кæд... Кæд, мыййаг, мæ фарсмæ æрбадын йæ 
цæсгом нæ хъæцыд? Суанг, цыфæнды æнæфсæрм адæймагмæ 
дæр цыдæр æфсæрм ма уа, уымæн уæвæн нæй æмæ йыл кæд 
йе ’фсарм фæуæлахиз. Адæймаджы адæймагдзинады 
æнкъарæнтæ йыл фæуæлахиз сты æмæ йæ уынаффæ уыдонæй 
райгуырд. Æмæ-гъа, æмæ-гъа. Мин æмæ мин фарстайы. Цы- 
фæнды дæр фæуæд. Алы адæймаджы царды дæр хъуамæ уа 
цъæх уалдзæг, æмæ æз амондджын дæн, уыцы уалдзæг уыд 
мæ царды. • 
Институтæй куы фæхауæггаг дæн, ууыл цал æмæ цал азы 
рацыд. Æмæ уæдæй нырмæ демæ бæстон фæныхас кæн, уымæ 
бæллыдтæн. Мæнæ афтæ лæгæй-лæгмæ, дæ цæстытæ дын куыд 
уынон, афтæ. Цымæ дæхимæ ницы азым æрхæссис? Фæсмо- 
ны æнкъарæн дын дæ зæрдæмæ нæ фæныхилид? 
Уый æнхъæл кæд уыдтæн, æмæ институтæй афтæ рахау- 
дзынæн. Худинаг æмæ чъизицæсгомæй. Цыма хъазæн хъул 
уыдтæн, куыд дæ фæндыд, афтæ мæ æууылдтай. 
Æртыккаг курсы студент. Лæппуйы кары хуыздæр азтæ. 
Фæндтæ... фæндтæ... ивылдысты, иу дзы иннæйы æййæфта. 
Мæхи-иу куы колхозы сæйраг агрономæй федтон, куы-иу кол- 
хозы сæрдар фестадтæн, суанг æнæхъæн районæн дæр раза- 
мынд лæвæрдтон. 
Мæ сæйрагдæр бæллиц цы уыд? Хъæууон адæймагæй 
фæстæмæ хъæууон адæймаг саразын, хъæууон адæймаджы 
фæстæмæ зæхмæ раздахын. Афтæ æнхъæлыс æмæ, хъæуы чи 
цæры, уыдон се ’ппæт хъæууон адæм сты? О, куыд нæ! Бирæтæ 
дзы нæ хъæууон адæм нал сты, нæ горæтæгтæ, сæ уд, сæ пси- 
хологи, сæ зондахаст хъæуæй горæты æхсæн ныдздзæгъæлтæ, 
ныссуйтæ. Хъæууон адæймагæн йæ уидæгтæ зæххы арф ацæ- 
уынц, туг æм уырдыгæй цæуы, æнæ зæхх йæ цард цард нæу. 
Æмæ нæ бирæтæ уырдыгæй фæиртæстысты. Хъыгагæн, ахæм 
адæмæй йедзаг у зæхх. Хъæуы цæргæйæ ногдыгъд æхсыр 
сырсыргæнгæ чи нæ банызта, сывæллоны дæ хъæбысмæ куыд 
354 

сисай, афтæ ноггуырд уæрыкк йæ хъæбысмæ чи никæд систа, 
уый зæххæн цы зоны? Нартхоры æвзарты цъæх базырты 
фыццаг змæлдмæ цины æнкъарæнтæ йæ зæрдæйæ кæмæн нæ 
рагуылф кæнынц, уый зæххы фарнæй дард у. Цыма хъæууон 
адæмæй бирæтæ хъæуы æмдзæрæны цæрæгау цæрынц, афтæ 
мæм кæсы. Цалынмæ сæ уыцы зæрдæйы уаг уа, уæдмæ зæхх 
адæммæ йе ’ргом нæ раздахдзæн, йæхæдæг сын йæ тæрттæ нæ 
байгом кæндзæн. Зæхх сидзæр у. Бæргæ, тынг нæ фæнды, нæ 
хъуццытæ æхсыры суадæттæ куы фестиккой. Фермæмæ 
хæтæлтæ сараз æмæ заводмæ срйджын æхсыр ивылы, царв, 
цыхт, дзидза — парахат. Фæлæ куыдæй? Рæсугъд, кæркæ- 
мæркæ ныхасæй, æгуыстæй, æнæ зынæй. Æмæ уымæн гæнæн и? 
Цæйбæрц фæндтæ мæм уыдис æмæ... Дæ зæрды никæд 
æрæфтын? Мæ хъысмæт дæ сагъæсы нæ бафтауы? Æмæ уæд 
дæ буары уазал риз нæ ацæуы? 
Ды уыдтæ нæ факультеты фæскомцæдисон организацийы 
секретарь, нæ разамонæг, нæ тырысахæссæг. Дæ ном — æртык- 
каг курсы студент, фæлæ дæ фылдæр рæстæг ахуыргæнджы- 
тимæ æрвыстай, дынджыр, сæракцъар папкæ ма дын дæ 
дæларм бакæ — æмæ цæттæ ахуыргæнæг. Кæс æмæ та декана- 
ты фæмидæг дæ, кæс æмæ куы иу кафедрæйæ рацæуыс, куы 
иннæ кафедрæйæ, куы иу ахуыргæнæгимæ лæмбынæг ныхас 
кæныс, куы иннæимæ. Азтæй не ’мгар уыдтæ, фæлæ не ’мгар 
нæ уыдтæ, студенты ном хастай, фæлæ студент нал уыдтæ. 
Иу бон нæ комсорг удаистæй мæ цуры алæууыд: 
— Факультеты бюромæ дæм дзурынц. 
— Бюромæ?.. 
Цæмæ мæм дзурынц? Цы мæ кæнынц? Цалынмæ дæумæ 
цыдтæн, уæдмæ мæхи цалдæр сасйрæй балуæрстон. Кæд, цы 
не ’мбæлы, ахæм исты ракодтон? Уæдæ æвзæр дæр нæ ахуыр 
кæнын, мæ фылдæр бæрæггæнæнтæ «цыппартæ» æмæ 
«фондзтæ». Тырысахæссæг никæд уыдтæн, фæлæ иумæйаг 
хъуыддагæй мæхи никæд фæтылиф кодтон. Иуæй-иутæ æгæр 
хъæппæрисджын сты. Дзургæйæ сæ хъуырыуадындзтæ ныд- 
дымсынц. Фæлæ, диссаг, цæмæндæр сыл не ’ууæндын, цыма 
былалгъæй фæдзурынц, сæ.ныхас æмæ сæ хъуыдытæ 
кæрæдзимæ тынг дард сты, сæ уды æцæг миниуджытæ кæмдæр 
арф æмбæхст вæййынц, афтæ мæм кæсы. Чысыл фæлварæнтæ, 
уæд, чи сты, уый бæргæ рабæрæг уаид: сау капеччы тыххæй 
адæймаджы ауæй кæниккой, бирæтæ дзы, ныхасæй йæ сæр 
нывондæн цы хъуыддæгты тыххæй æрхæссынмæ фæхъавы, 
уыдоныл бацæуиккой, уайтагъд иннæрдæм къæссавæлдæхт 
фæуаиккой, хъуыды кæнынадæй дæр, зондæй да&р, удыс- 
кондæй дæр. Уыдон уаиккой бынтон æндæр адæймæгтæ. Цы 
йæ æмбæхсон — ды дæр мæм уыдонæй кæсыс, æргомдæр 
зæгъгæйæ та — ды дæр уыдонæй дæ. Ды æмæ дæу хуызæттæн 
æнцон цæрæн у: кæцырдыгæй дымы, уый уайтагъд базонут 
355 

æмæ цæхгæр уыцырдæм ныззилут. Уыдон æппæты тæссагдæр ч 
адæм сты. Уыдонæй абон бирæтæ рацарæзты, æргом ныхасы, 
демократийы ногдзаутæ сты, фæндагамонджытæ; райсом 
ныддæлæмæ-уæлæмæ кодта æмæ хицаудзинад аивта, æхсæнад 
æндæрырдæм фæзылд, уæд та уым уаиккой тырысахæсджытæ, 
ногдзаутæ. 
Æмæ цæуыл дзырдтон? Декан, ды æмæ бюройы уæнгтæ 
хъуыддагхуызæй бадтыстут. Иууылдæр мæстджын, тарæрфыг, 
цыма дунейы уæз уæ уæхсчытыл æрæнцад. Æмæ къæсæрæй 
уатмæ куыд бахызтæн, афтæ лæугæйæ баззадтæн, бамбæрс- 
тон: цыдæр бæллæх, цыдæр æвирхъау хъуыддаг мæм 
æнхъæлмæ кæсы. Дæ цæстытæ мыл цалдæр хатты сæрæй 
къæхтæм æрхастай, ракæнонхуызæй мæ сгæрстой, иннæрдæм 
мæ хызтысты, дыууæ цæсты нæ, фæлæ дыууæ хъамайы. Дæ 
сæр банкъуыстай, ныуулæфыдтæ æмæ загътай: 
— Цæмæ ныхъхъус стут? 
Уæдмæ, цыппæрæм курсы стгуденттæ — Сослан æмæ Вале- 
ри уым сты, уый нæ бафиппайдтон. Кастæ уыдонмæ, дæ ны- 
хас комкоммæ арæзт уыд дыууæ лæппумæ. 
Валерийы цæстæнгас мыл андзæвыд, йæхимидæг куыддæр 
бахъынцъым кодта æмæ къуыхцы æмæ зивæггæнгæ загъта: 
— Æндæрæбон мын нæхицæй æхца сæрвыстой, фынддæс 
туманы палтойæн æмæ... 
— Æмæ?.. Дзур, дзур,— загътай ды. 
Ныр дæр ма йæ хорз хъуыды кæнын, бæлвырдæй афтæ 
загътай. 
— Квитанци дæр æм и,— бафтыдтай дæ ныхасмæ — мæнæ 
и,— загътай ды æмæ гæххæтты гæбазыл тырыса сисæгау 
бæрзонд схæцыдтæ, батылдтай йæ. 
— Нæ сайы,— ныхас йæхимæ айста Сослан,— шифанеры 
сæ йæ пинджачы дзыппы мæ цуры нывæрдта. 
Æз фестъæлфыдтæн. Цæмæ мæм фæдзырдтой, уый бам- 
бæрстон. 
— Æмæ, ома æз... 
— Ды. Байхъус уал...— дæ хъæлæс карды æрцæфау 
цæхгæр, ныфсджын, фидар. Ныр дæр ма уыцы æфсæйнаг 
хъæлæс мæ хъусты зæлы. 
Дæ цæстытæ та мыл æрхастай. Уыдон æппæт дунейыл хъæр 
кодтой: ды æрцахстай фыдгæнæг, дæ цуры лæууы давæг, 
фæлитой, студенты, адæймаджы кадджын ном худинаггæнæг. 
Æз лæууыдтæн тæрхондоны. Хъуыддаг кæронмæ æвзæрст . 
нæма æрцыд, фæлæ кæй фæуæлахиз уыдзынæ, уый æмбæрстай 
æмæ дæ цин ивылд: дæ цæстытæй рухс стъæлфæнтæ хауд, дæ 
хъæлæс зарæгау зæлыд. Æз тынг хорз æмбæрстон: чысыл ма, 
æмæ дæ ныхæстæ судзгæ æхсидæвтæй хаудзысты. 
— Сослан?..— загътай ды. 
Сослан мæм разылд. 
356 

— Дысон нæ уатæй рацæйуадтæ ды, æндæр дзы ничи уыд. 
— Æз?— æндæр мæ бон дзурын ницуал баци. Мæ мидбы- 
наты ныддур дæн. Æцæгдæр, дысон сæ уатмæ бауадтæн, 
цæмæн, уымæн ницы зонын, афтæ æнæуи, æмдзæрæны адæй- 
маг йе ’мбæлтты, йæ зонгæты уатмæ иу æмæ дыууæ хатты 
бауайы. Ничи дзы уыд, æмæ фæстæмæ фæзылдтæн. Суанг ма 
уый дæр бахъуыды кодтон: стъолыл цалдæр фæткъуыйы, æмæ 
дзы иу систон, сæ уатæй рацыдтæн уыцы фæткъуы хæргæ. 
Мæ ныхасмæ мын кæронмæ байхъуыстай æмæ дыл кæд 
искуы стыр хорздзинад æрцыд, уæд уыцы бон, уыцы мину- 
ты. Æхсызгонæй сулæфыдтæ, дæ цин нал æмбæхстай æви йæ 
дæ бон бамбæхсын нал уыд — дæхæдæг дæхицæн æвдисæн, 
дæ цæсгом хур фестад. Æмæ, ай-гъай дæр, ды — факультеты 
фæскомцæдисонты раздзæуæг, зæххон адæмы растдæр æмæ 
сыгъдæгдæр — æрцахстай давæджы. Дæ цуры студенты хуы- 
зы лæууыд фыдгæнæг, студенты, адæймаджы ном худи- 
наггæнæг. 
— Æз ницы зонын, æз ницы адавтон,— загътон æз. Цы 
уавæры бахаудтæн, уый мæ уæддæр нæма уырныдта. Æнкъар- 
дтон æй, фæлæ уæддæр... Алкæуыл дæр уæ мæ цæст ахастон: 
æцæгæй дæр мæ цымæ давæг æнхъæлынц? Цымæ мын мæ 
рæстдзинад нæ зонынц? 
Декан уыйас ницы дзырдта, æз йе ’хца кæмæн фæтары 
кодтон, суанг уый дæр сабыр уыд, кæд-иу дзы искуы иу ны- 
хас схауд, фæлæ ды... Ды уыдтæ дирижер, науы капитан, 
институты цы стыр фыдракæнд æрцыд, уый раргом кæнын 
каст дæумæ, хъуамæ ахæм æвирхъау хъуыддаг макæдуал 
æрцæуа, æмæ уыцы хъуыддаг ды райстай дæхимæ. Сыстадтæ 
æмæ загътай: 
— Æхца ды кæй адавтай, уый иуæн дæр гуырысхойаг нæу. 
Тæккæ абон ын сæ бафид. 
— Æз ницы адавтон æмæ капекк дæр никæмæн бафид- 
дзынæн,— загътон æз. Æмæ хъуамæ цæмæн бафидон? Æз ницы 
адавтон. Фырмæстæй мæ бон дзурын нæ уыд, мæ мидбынат 
рызтæн. 
Ды загътай: 
— Милицæмæ фæдзурын хъæуы. 
Декан: 
— Уый нæ куы райхъуыса! 
Æз: 
— Æз ницы адавтон. 
Ды: 
— Ахæмæн фæскомцæдисы æмæ институты бынат нæй. 
Æз: 
— Кæй ницы адавтон, уый уæ æцæгæй дæр нæ уырны? Ме ’мба- 
лы дзыпмæ хъуамæ куыд ныббырон? Уымæн уæвæн куыд ис? 
Ды: 
357 

— Мах дæр ууыл дис кæнæм. Де ’мбалы мæгуыр капеч- 
чытæ адав! 
Æз: 
— Чи, фæлæ мæ ды та нæ зоныс? 
Ды бахудтæ: 
— Хорз дæ зонын, æмæ бæллæх дæр уый у. Мæ сыхаг, мæ 
хъæуккаг, ме ’мкъласон, æмæ... фæхудинаг мæ кодтай, 
фæчъизицæсгом мæ кодтай. 
Декан: 
— Раст зæгъыс. 
Æз: 
— Æз дæу фæхудинаг кодтон? 
Ды сыстадтæ: 
— Уæдæ кæд æнæ дзургæ нал и, уæд...— æмæ дæ къæхты 
бынæй ныуулæфыдтæ.— Фыццаг хатт ын нæу. Скъолайы дæр 
йæ къухтæ нæ урæдта. Фарæстæм къласы не ’мбæлттæй иумæ 
уыд сыгъзæринпъеро Китайы конд ручкæ. Иу рæстæджы йæ 
Хуыцау йæхимæ фæхаста. Кæм æй нæ фæагуырдтам, къласы 
иу къуым, иу хуынкъ æнæсгæрст нал ныууагътам, иууылдæр 
нæ хызынтæ скалдтам. Нæй! Ручкæ уæддæр нæ разынд, зæххы 
скъуыды ныххаудта. Фæлæ, Царциаты диссæгтæ: иннæ уро- 
чы фæстæ разынд. Æмæ кæм? Пецы цур сугты æхсæн. Куыд? 
Цы хуызы? Куыд февзæрд уым? Æмæ йæ чи ссардта? Мæнæ 
нæ абоны «хъæбатыр». Дæс æмæ ссæдз лæппу æмæ чызгæй 
иуы сæр дæр не ’рцахста сугты æхсæн ручкæ бацагурын, фæлæ 
мæнæ ай... Не ’ппæт дæр цавддуртау фестæм. Кæд йæхæдæг 
нæ уыд, уæд урочы агъоммæ сугты æхсæн цæуыннæ бацагу- 
ырдта? Раздæр уый йæ сæры цæуыннæ æрæфтыд? Фæлæ 
йæхæдæг уыд. Уæддæр афтæ нæ саст. 
Де ’фсæртæ феуæгъд сты æмæ дзырдтай æмæ дзырдтай, 
æрсабыры хъомыс дын нал уыд. 0, ды æрцахстай давæг, стæй 
хуымæтæджы давæг нæ,— давын чысылæй фæстæмæ йæ ту- 
джы кæмæн и, йæ зонд фыдракæнд кæнынмæ арæзт кæмæн 
у, ахæмы. Цæстфæлдахæг дæн, адæймагæн йæ цæстыты бынæй 
йæ фындз чи фæтар кæндзæн, ахæм цæстфæлдахæг. Уæ цуры 
лæууыд æхсæнадæн стыр тæссаг адæймаг. Æмæ ды æмæ де 
’мбæлттæ скарстат: тæккæ райсом саразын хъæуы факульте- 
ты фæскомцæдисон æмбырд, ахæм æвирхъау хъуыддагæн афтæ 
уадзæн нæй, изæры æхца куы нæ ратта, уæд райсом милицæмæ 
фæдзурын хъæуы, уыдон алцыдæр равзардзысты, давæгæн йæ 
бынат ссардзысты. 
Æз æдзæмæй лæууыдтæн. Æз уыдтон фын, царды æцæгдзи- 
надмæ тынг дард чи у, ахæм фын. Дæ хъæлæс-иу мæм куы 
арвынæрдау æрбайхъуыст, мæ хъустæ дзы къуырма кодтой, 
куы та-иу мæм æппындæр нал хъуыст, æрмæстдæр ма-иу дын 
хъуыстон дæ сыбар-сыбур. Æваст мæ сæры атахт: «Милицæ?.. 
Æз?.. Давæг?..» 
358 

— Уый та куыд? Уымæн уæвæн нæй! Цавæр милицæ?!— 
загътон хъæрæй. 
— Милицæ хъуыддаг равзардзæн,— æмæ дæ сæрыл 
схæцыдтæ, ома, ныхас фестæм. 
— Æз ницы уыдтæн. 
— Æмæ милицæйæ уымæн тæрсыс?— бахудтæ ды. Æппын- 
æдзухдæр дзырдтай ды. Иннæты дзурын нæ уагътай, сæ ны- 
хас-иу сын аскъæфтай. 
Цыдæр уысм кæм дæн, цыми кæнын, уымæн ницыуал 
базыдтон. Уæдмæ, адæймаг ахæм уавæры вæййы, уый æнхъæл 
никæд уыдтæн. Иу гæппæн дæ цуры фегуырдтæн, тымбыл 
къухæй дын де ’фсæр куыд ныццавтон, стæй дын дæ хурх 
куыд ацахстон, уый абон дæр нæ хъуыды кæнын. Лæппутæ 
мæ нæ атыдтой, мæ цæнгтæ мын нæ сыздыхтой, уæд дæ, 
æвæццæгæн, ныххурх кодтаин. 
Уыцы бон дæ хъуамæ макæд ферох уа. Уыцы бон хъуамæ 
алы аз дæр куывд кæнис, уымæн æмæ комкоммæ раирвæзтæ 
мæлæтæй, чысыл ма, æмæ дзагъырæй баззадаис. Чи зоны, 
хъуыды кæнай: мæнæйуымæн уæд йæ сонт туг йæ зондыл 
фæуæлахиз æмæ фæсмоны азары бахауы. Æппындæр нæ! Мæ 
хъуыды дын ноджы æргомдæр зæгъон: мæхицæй разы цы 
хъуыддæгтæй дæн, уыдонæй иу у уый. Бузныг дæн мæхицæй. 
Мæхи дæм бæргæ тыдтон, фæлæ цалдæр лæппуйы къухæй 
куыд нæ раирвæздзынæ! Æвæццæгæн, мæ цæф хорз тыхджын 
уыд, раст йæ нысаныл сæмбæлд. Фæгуыбыр дæ, дæ къухтæй 
дæ цæсгом амбæрзтай, де ’нгуылдзты æхсæнæй туг рахъард- 
та. Рæсугъд, сырх æртæхтæ æрызгъæлдысты. Чидæр дон 
раскъæфта, чидæр йæ къухмæрзæн фелвæста. Туджы æрта- 
химæ пъолмæ æрхауд дæ дæндæгтæй иу. Æмæ æз сулæфыдтæн, 
мæныл æрцыд стыр циндзинад, стыр æхсызгон хъуыддаг. 
Фæлæ уыцы иу рæстæг бамбæрстон: къæппæджы бахаудтæн. 
Хæрзбон, институт! Бамбæрстон: мæхæдæг мæхи фесæфтон. 
Уæвгæ, цæмæй фесæфтон? Цы аххосджын уыдтæн? 
Институт, ахуыргæнджытæ, студенттæ, æмдзæрæн — 
иууылдæр мын æнæуынон фестадысты. Ай-гъай дæр, раст нæ 
уыдтæн. Цы аххосджын у институт, цы аххосджын сты сту- 
денттæ? Иугай адæймæгтæ æмæ... 
Уыцы изæр æмдзæрæнæй рацыдтæн, нæ уаты мæм иу ми- 
нут фæлæууын дæр нал цыд, цыма зындоны уыдтæн. Цыма 
æрмæст ды нæ, фæлæ, институты цыдæриддæр адæм и, уыдон 
дæр дæ хуызæн сты. Чи рахæцыдаид мæ фарс? Кæмæ бахъар- 
дтаид мæ рæстдзииад? Æвæццæгæн, иу адæймагмæ дæр нæ. 
Стыр диссаг! — адæм фæзонынц зылыны, уæддæр йæ фарс 
æрлæууынц. 
Хъæууонхæдзарадон институты студент цалдæр боны 
фæстæ ссис арæзтады кусæг, йæ студенты дарæс раивта ара- 
зæджы дарæсæй. 
359 

Арæх фæхъуыды кæнын: тæрхондонмæ мыл куыд нæ ба- 
лæвæрдтай. Ахæм æнæниз, урс дзæнхъайы хуызæн дæндаг ;’* 
дæ фæхъæуæд. Уæвгæ, къуыри дæр нæ рацыд, афтæ йæ сыгъ- 
зæрин дæндагæй раивтай. 
Фæскомцæдисы бюромæ мæм куы фæдзырдтат, растдæр 
зæгъгæйæ та — фæдзырдтай, уыцы бон мæ зæрдыл арæх 
æрлæууы. Цыма дæ цуры де знаг лæууыд. Цыма мæйрухс, 
стъалыджын æхсæвты æмбæхсджыты иумæ нæ хъазыдыстæм, 
нæ уисын бæхтыл-иу æзфæраздæронæй не згъордтам, иу къах- 
вæндагыл нæ цыдыстæм скъоламæ. Уыцы бон дæ алцыдæр 
ферох. Æви дын ивгъуыд нæй? Æрмæстдæр — абон, 
æрмæстдæр — фидæн. Æмæ куыд-ис ивгъуыдæн рохгæнæн? 
Иумæ, цæхджын, хъарм хæринаг иу æмæ дыууæ хатты ба- 
хордтам? Гыццылæй. Цыма-иу æфсымæртæ уыдыстæм, 
фаззæттæ. Цард æцæгдæр доны къусау у — кæцырдæм 
фæкъуыл уыдзæн — ацу æмæ йæ базон. Уæд мах сымахæй 
чысыл рæвдздæр цардыстæм. Арæх-иу нæм æрбауадтæ, æмæ, 
диссаг! — фылдæр хатт сихорхæрды афон. Нæ, нæ, махæй 
ничи никæд ницы ахъуыды кодта: ома, сæрмагондæй-иу уый 
тыххæй æрбацыдтæ. Мæ мад-иу нын хæринаг æркодта дын- 
джыр хъæдын къусы. Хъæрмхуыпп уыдаид, кас, цæхæра, сир, 
касдон... Æмæ-иу мæм афтæ каст, цыма æфсымæртæ стæм, 
зæронды бонтæм дæр афтæ цæрдзыстæм. Ды тæссаг адæймаг 
дæ, тынг тæссаг. Ивгъуыд кæмæн нæй, уый тæссаг адæймаг у. 
Ды мæнæн æнæхъæн скъола дæ, царды скъола. Диссаг, 
институтæй фæхауæццаг уон, уый дæ афтæ тынг цæмæн 
фæндыд? Не ’хсæнад æцæгдæр мæнæй хъахъхъæдтай? Уæвгæ, 
алцыдæр хорз зонын: дæу хъуыд бæрзонддæр къæпхæнмæ 
схизын æмæ дын æз дæр чысыл цæмæндæр бабæззыдтæн — 
дæ къах æрæвæрынæн, дæ къæхтæ асæрфынæн. 
Æмæ уый зæгъынмæ хъавын: — давæг мæ куы схуыдтай, 
уæдæй фæстæмæ никæуылуал æууæндын, уæдæй фæстæмæ 
æцæг рæстдзинад ис æви нæ, ууыл сдызæрдыг дæн. Хæсты 
арты чи бахауд, цæнкуылтæ æмæ дзы къабазцухæй чи ссыд, 
хæст уыдонæй куыд нæ рох кæны, мæнæй та уыцы бон афтæ 
нæ рох кæны. Æрмæст уыдон нæ адæмæн стыр уæлахиз æрхас- 
той, æз та мæхæдæг ссæсты бахаудтæн, уыцы бон мæ ныц- 
цæнкуылтæ кодта. 
Дыууæ азы фæстæ та ногæй институты цур æрлæууыдтæн. 
Бæгуы лæгау мæ гæххæттытæ къамисмæ балæвæрдтон. Ау, 
лæгмарæджы дæр ма куы сраст кæнынц, æз та... Нæ! Æз цы 
фыдракæнд ракодтон, уымæн ферохгæнæн нæ уыд. Къамисы 
сæрдар мæм скаст æмæ цымыдисæй загъта: 
— Æмæ дын тæрхон не ’рцыд? 
Йæ хъуыды йын хорз бамбæрстон: мæнæн мæ бынат ин- 
ституты нæ, фæлæ ахæстоны ис. 
360 

Æмæ мын мæ гæххæттытæ мæ цурмæ æрбаппæрста. 
Уый фæстæ нæ институтмæ бакæсын нæ, фæлæ йæ цурты 
ацæуын дæр мæ зæрдæ нал куымдта. Зонын æй, рæдийын, 
фæлæ мæм афтæ кæсы, цыма дзы, хъæууон хæдзарады æхсыз- 
гон чи хъæуы, уæлдайдæр та ныр, ахæм адæм нæ цæттæ 
кæнынц, фæлæ фæлитойтæ, цæстфæлдахджытæ, гæртамис- 
джытæ. Нæ институт мæм кæсы чъизи æмæ, йæ хæрамдзинад 
йæ уидæгтæ арф кæм ауагъта, дидинæг кæм æфтауынц, ахæм 
бынат. Кусынц дзы дыдзæсгом адæм, бон дæр æмæ æхсæв 
дæр йæ гамхуд чи нæ исы, ахæм адæм. Зонын æй: иу ахуыр- 
гæнæг дзы уæддæр уыдзæн раст, сыгъдæг, фæлæ мæм уæд цы 
хъуыды сæвзæрд, уый сæрты ахизын нæ фæразын. 
Иу хъуыды мын æнцой нæ дæтты: адæймаджы фылдæр 
цавæр миниуджытæ цæры: хорз æви æвзæр? Уыдонæй 
искæмæн æддæмæ раирвæзынмæ фадат куы фæвæййы, уæд 
ивылд донау цæмæ рагуылф кæны? Адæймаджы миниуджытæ 
æддæмæ раирвæзынмæ сæ бæттæнтæ цæмæ тонынц? Цы у 
адæймаг? Цæй охыл фæзынд зæхмæ? Зæгъæм, мæнæ æз — 
цæмæн фæзындтæн ацы дунемæ? Æхсызгон дзы хъуыдтæн? 
Нæ зæхх æнæ мæн не сфидыдтаид? Æнæнхъæлæджы 
фæзындтæн æви æнæмæнг хъуыдтæн ацы дунейы? 
Æвæццæгæн, æнæмæнг. Уæдæ æз куы нæ уыдаин, уæд ныр 
демæ чи дзурид? Æвæдза, кæрæдзийæ куыд тынг адард стæм. 
Кæсын дæм, æмæ цыма тар хъæдмæ бахизæны раз лæууын, 
мæхи афтæ æнкъарын. Уæвгæ, алы адæймаг дæг тархъæд у, 
сусæгдзинæдты æлхынцътæ. Уæддæр дæ иуцасдæр зонын. 
Уæлдай хъыг мын не скъолайы хабар уыд. Уый та куыд? 
Нæ мæ уырныдта. Адæмы цæст уынаг у, адæмæй ницы ба- 
сусæг кæндзынæ. Æмæ уæд кæронмæ скарстон: цыфæнды дæр 
уæд, демæ мын æнæ сæмбæлгæ нæй. 
Æртынæм азты кулак чи æрцыд, уыдон сраст кодтой, цыма 
уыцы хъуыддаг рæдыд уыди. Æмæ чи зоны, рæдыд уыд: æнæ 
аххосæй иу æмæ дыууæ адæймаджы фесæфт? Æнæ аххосæй 
иу æмæ дыууæ бинонтæ бабын сты? Фæлæ дзы адæмы фæллойæ 
чи цард, адæмы фæллойæ мæсгуытæ чи самадта, цымæ ахæмтæ 
нæ уыд? Мах диссаджы адæм стæм: куы иуæрдæм агуылф 
кæнæм, куы иннæрдæм, астæуккаг фæндаг никæдма равзæрс- 
там. Не скъола кæй уыд, уыдон чи уыдысты? Дæргъæй- 
дæргъмæ дыууæуæладзыгон хæдзар, фараст уаты, йæ бын цы 
ахаста, уый — пъадвал. Сара — бæх хъазæн, дугъ дзы уадз. 
Цæхæрадон — гектарæй дæр фылдæр. Хæдзарæн йе ’ддаг ба- 
каст дæр бирæйы аргъ — сырх дурæй рæсугъд нывæфтыдтæ, 
æрмдæсныты удвæллой. 
Æвдайæм азты скъола ныхгæдтой: чи ма дзы ахуыр кæна? 
Хъæу баихсыд. Кæмæдæртæм гæсгæ раст уынаффæ, мæнмæ 
361 

гæсгæ та — æнæсæрфат. Дæ цæсгоммæ дын кæсын æмæ цыма 
уыцы хабæрттæн æппындæр ницы зоныс, ахæм хуыз дын ис. 
Афтæмæй дирижер ды уыдтæ. Дæсны, арæхстджын дирижер. 
Скъола дæ фæндонæй æхгæд кæй æрцыд, ууыл раздæр ды- 
зæрдыггæнджытæ уыд, фæлæ ныр... 
Уыцы хæдзар никæйуал хъуыд, нæ — ахуырады, нæ — 
культурæйы, нæ — колхозы, нæ — хъæусоветы. Исты амалæй 
ма дзы куы фервæзиккой, исчи йæ куы балхæнид æмæ... 
Æрмæст уыцы хабар, цалынмæ хæдзар уæй æрцыд, уæдмæ 
ничи зыдта, æрмæст дæр иу адæймаг — дæ фыды æфсымæры 
лæппу. Мæгуыр, цы фæуа, уый йын нæй æмæ... Алцыдæр 
закъонмæ гæсгæ, иу сым дæр йæ бон никæмæн у. Чи хъуамæ 
цы зæгъа? Фæлæ адæмы цæст уынаг у. Хæдзар гæххæттытæм 
гæсгæ — дæ фыды æфсымæры, æцæгдзинадæй та — дæу. 
Цалдæр хатты дæ хæдтулгæ иуварс куыд ныууагътай æмæ 
аууоны хуызæн хæдзармæ куыдбацыдтæ, аууоны хуызæн дзы 
куыд зылдтæ, уый фендæуыд. Йæ цармæ йын схызтæ, пъад- 
валы алы къуым дæр басгæрстай. Ахæм сыгъзæрин кæсаг 
хъуамæ дæ къухæй куыд ауадзай. Æнæхъæн галуан, зæдты 
бынат. Ноджы паддзахадон аргъæй. Хæрз аслам, цыдæр ка- 
печчытæ. 
Хæдзар уæййаг у, уый, цалынмæ гæххæттытæ арæзт æрцы- 
дысты, уæдмæ цæуыннæ исчи базыдта? Уыцы хабар æппæты 
фыццаг дæ фыды æфсымæры лæппу цæмæн фехъуыста? 
Æндæр исчи йæ нæ балхæдтаид? Чи зоны, рæдийын, æмæ, 
бæргæ, бæргæ, куы рæдийин, уæд хорз уаид, фæлæ мæм афтæ 
кæсы: уыцы хæдзар цæмæй дæ къухы бафта, уыцы нысан дæ 
размæ раджы сæвæрдтай. Ды тагъд никæд фæкæныс: дæ ны- 
санмæ цыдтæ сабыргай, къахдзæфгай нæ, фæлæ уыдисныгай. 
Фæстæдæр куыд базыдтон, афтæмæй скъола дæ фæндонæй 
æхгæд æрцыд. Æвирхъау ми: сывæллæттæн се скъола байс- 
тай, уынджы астæу сæ ныууагътай. Уыцы хабар мæ хъустыл 
куы æрцыд, уæд мæхицæн бынат нал ардтон. Знаг дæр афтæ 
нæ бакæндзæн. Скъолайы кæрты цы зæрдæйæ æрлæууыдтæ? 
Аууонау иу уатæй иннæмæ куы цыдтæ, уæд дæм цы хъуы- 
дытæ æвзæрд? Цæмæйты дæ фæрсын!.. Ай-гъай дæр, цины 
денджызы дæхи надтай: пенсийы куы рацæуай, уæд дын 
æвæджиауы улæфæн бынат. Дон- — дæ цуры, хъæд дæм 
хæстæг, аргъæутты дæр хуыздæр бынат нæ вæййы. Цавæр 
хъуыдытæ дæм хъуамæ гуырыдаид? Сывæллæттæ... Уыдон 
цы? Ахуырдзаутæ фаг куы нæ уа, уæд скъола æнцон дарæн 
у? Ууыл чысыл хардз и? Паддзахады æхца хъуамæ дзæгъæл 
сæфт кæна? Æмæ æнахъом сабитæ хъæуы иу кæронæй иннæмæ 
— стыр скъоламæ æхсæз-авд километры сæумæдæвдæгæй та- 
лынджы араст вæййынц! Уæдæцы кæной? Æмæ зæрдæ нык- 
кæрзы. Хур уа, къæвда уа, уалдзæг уа, фæззæг уа, тымыгъ 
362 

уа, мигъ уа — алы бон дæр скъоламæ. Иу бон дыл сæ тæригъæд 
ма æртыхса, уый мæ нæ уырны. Ныр дын мæ хъуыды 
æргомдæр зæгъон: ды дæ фыдгæнæг, æрмæст дæ алы фыдми 
дæр закъонмæ гæсгæ у, æмæ æппæты стырдæр бæллæх уый у, 
къух бакæнæн дæм нæй. Ис! Мæнæ мæ ныхас. Ис ма æндæр 
закъонтæ: цæсгом, æфсарм, æгъдау, фарн — ды дæ цъыф 
къæхтæй кæуыл бацыдтæ, мисхалмæ дæр кæй не ’рдардтай, 
нæ адæмы уыцы æвæджиауы миниуджытæ. 
Ды никæд фæрæдыдтæ, æрмæст ныр раст хатдзæгтæ не 
скодтай. Фæстаг æртæ-цыппар азы нæ сывæллæтты нымæц, 
мах куы ахуыр кодтам, уыцы мæгуыр, фыдазты скъолайы 
цал адæймаджы уыд, уымæй дзæвгар фæфылдæр сты, 
æнæхъæн æвддæс-ссæдз адæймаджы фылдæр. Æмæ уæд скъола 
хъуыд, йæ ныхгæнын иу адæймаджы сæрмæ дæр никæд 
æрцыд. Æмæ ныр, паддзахад дзæвгар куы фæхъæздыгдæр, 
адæм сæ ас куы ссардтой, уæд уыцы скъола хъæуы æви нæ 
хъæуы? Хъæуы! Æндæр дзуапп дын иу адæймаг дæр нæ 
ратдзæн. Мæскуымæ писмо ныффыстон, æмæ рæстдзинад йæ 
гаччы сбаддзæн. Кæс-ма-иу, рæстдзинадæн сæфæн нæй. 
Рæстдзинад... 
Уазæджы ныхас фескъуыд. Йæ цæстытæ дзагъырæй базза- 
дысты. Йæ фысым... Цы фæци йæ фысым? Абондæргъы 
кæимæ дзуры? Ам уыд. Мæнæ ацы ран. Уæртæ фæлмæн 
къæлæтджыны æнцад бадт. Ам уыд. Кæд ыл йæ цæстытæ 
тартæ кæнынц? Æмæ лæг сыстад, йæ зæнгтæ йæ быны цу- 
дынц, стъолы æнцæйтты стъолы кæронмæ бацыд, къæлæтджы- 
ныл йæ къухтæ æрхаста, сгары йæ. Афтид у. Царциаты 
диссæгтæ, кæд адæмы нæ, фæлæ хæйрæджыты æхсæн цæры. 
Йæ тарст хъоппæг цæстытæ уаты къуымты тарст зылд æркод- 
той. Цы фæци йæ фысым? Кæм æрбадæлзæхх? Æви уаты йæ 
аууон уыд æмæ æрбайсæфт. 
Нæй! Лæг нал и. Ам уыд. Гæххæттытæм-иу æркаст, куы- 
иу сыл иуварс ахæцыд, куы-иу сæ йæхимæ хæстæгдæр æрба- 
кодта, йæ мидбынаты-иу базмæлыд. 
Уазæг йæ сæр банкъуыста, кæд йæ зонд фæцудыдта æмæ 
йæ нæ хаты. Кæд, мыййаг, афтид уатмæ æрбацыд. Кæд, мыйй- 
аг, абондæргъы йæ кæддæры сыхаг, йæ кæддæры æмкъласон, 
ныр та республикæйы бæрнон кусджытæй иу — йæ цæсты- 
тыл уад. Кæд, мыййаг, абондæргъы уыимæ нæ, фæлæ йæхæдæг 
йæхиимæ ныхас кодта. Ницуал зоны, йæ сæры зонд ницуал 
ахсы. Кæд, мыййаг, æндæр уатмæ бахауд æмæ, куыд æрба- 
цыд, куыд сбадт, уымæй уæлдай йæ бынатæй нæма фезмæ- 
лыд. Ардæм æрбацыд. Чингуыты скъаппытæ, стъолы кæрон 
газеттæ æвæрд. Диван, йæ фæйнæфарс къæлæтджынтæ. Æртæ 
телефоны, сæ иу — сырх. Уат куыддæриддæр уыд, афтæ, 
363 

æрмæст йæ хицау æрбайсæфт, æрмæст ын хицау нал и. Æмæ 
судзин у? Цы фæуыдаид? Кæд æддæмæ ацыд? Æмæ йæ уæд 
сыстгæ нæ федтаид? Бындз куы атæхы, уæд ма уымæн дæр 
йæ базырты хъæр куы райхъуысы. Кæд... Уазæг йæхи æрыс- 
гæрста, айдæнмæ йæхимæ бакаст. Райсом ардæм куы цыд, 
уæд арахъ ахуыпп кодта, ныфсы тыххæй, цæмæй йæхи хуыз- 
дæр æнкъара, уый тыххæй, æндæр цыдæр расыггæнаг куы 
нæ у. Æмæ кæд, мыййаг, афтæ банозтджын æмæ, кæм и, цы 
ми кæны, цы дзуры, уый нал æвзары. Нæ! Тынг æрвонг у. 
Уазæг фезмæлыд, хъуызæгау къæлæтджыны алыварс 
æрзылд, йæ къухтæ та йыл ахаста, йе ’нгуылдзтæ фæлмæн 
хъæдабæ хъуымацыл андзæвыдысты. Лæг стъолы бынмæ ба- 
каст, йæ цæстытæ ныдздзагъыр сты. Уæддæр йæ кæддæры 
сыхаг цы фæци? Кæд къæлæтджыны йæхи бæсты йæ аууон 
бадт. Æмæ уымæн уæвæн и? Уазæджы уæнгты уазал риз ацыд, 
цыдæр æбæрæг тас æм йæхи æрбаивæзта. Лæг цæхгæр фæзылд. 
Тагъддæр! Тагъддæр! Æддæмæ ма куы аирвæзид. Дуары цур 
дзыхълæуд фæкодта, уатыл та йæ цæстытæ æрзылдысты. 
Æдзæм, афтид уат. Къулæй сахаты дзинг-дзинг арвынæрдау 
хъуысы. Чи никуыма æрцыд, ахæм диссаг. Лæг фезмæлыд. 
Абондæргъы ныхас кодта аууонимæ, адæймаджы æндæргимæ. 
Кæд... Кæд йæ зонд фæдзæгъæл? Нæ. Мæнæ кабинетмæ ба- 
цæуæн уат, стъолыл—мыхуыргæнæн машинкæ. Æмæ йæ хи- 
цау, къуырддзыкку, æрыгон сылгоймаг цы фæци? Уæртæ 
æрбацæуы. Кæд уый дæр йæхæдæг нæу, фæлæ йæ аууон у. 
Æмæ адæймаджы хæд хуызæн у. Цы тызмæг тар цæстытæ 
йын и. Æмæ цы йæ зæрдæмæ нæ цæуы? 
— Ам ма дæ? 
— Ам. 
Сылгоймаг-аууон йæ мидбылты бахудт. Тых худт. Сæрыс- 
тыр худт. Йæ хъæлæс — адæймаджы хъæлæс. Йæ был акъуыр- 
дта, йæ цæсгом та фæтар. 
— Æмæдæхи-и... 
— Бамбæрстон дæ. Хицау сихор кæнынмæ ацыд, абон ку- 
ыстмæ нал фæзындзæн. 
— Æмæ ра-а... 
— Раджы ацыд, сахаты бæрц ыл цæудзæн. 
Лæг фезмæлыд. Æмæ йæ фысым куыд сыстад? Куыд ацыд? 
Диссаг, уый куыд нæ бафиппайдта? Æвæццæгæн, афынæй, 
йе та, æвæццæгæн, йæ ныхасы афтæ аныгъуылд, æмæ... Лæг 
фезмæлыд, цы æвзæр асинтæ сты: фæцуды, куы нæ ахауид, 
йæ зæнгтæ фæдыдагъ вæййынц. Уынгмæ ма куы аирвæзид! 
Цы тæвд у, æнуд тæвд... 
364 

ы^ъ 
ДИАЛОГ 
Цы хорз хæдзар сарæзтай! 
— Цæй хорз хæдзар у! Мæгуыр лæджы мусонг. 
— Тынг рæсугъд арæзт у. Бæрзонд. Мæсыджы хуызæн. 
— Мæ куысты куы бафæллайын, куы стыхсын, уæд ардæм 
мæхи раппарын. Ам сулæфын. Мæ тыхст, мæ рыст зæрдæмæ 
ам рухсы тæпп æрбакæлы, ам æрсабыр вæййы. 
— Дæ алыварс бæрзонд цъæх рæгътæ, хъæд, сыгъдæг 
уæлдæф. Горæт цыма дæ армытъæпæны и. Кæуылты аивæзта 
йæхи, кæуылты! 
— Уæле, дыккаг уæладзыгæй хуыздæр зыны. 
— Дыккаг уæладзыг?.. Афтæмæй афтæ зыны, цыма иууæ- 
ладзыг хæдзар у. 
— Дæ разæй хизын. Хъæдын асин барæй скæнын кодтон. 
Æри дæ къух. Æфсæйнаг æмæ бетонæй зæрдæ сфæлмæцыд. 
— Æз мæхæдæг... Бузныг. 
— Дæ къух цы фæлмæн у, бæмбæджы хуызæн. 
— Уый дын мусонг! Галуан æмæ галуан. Дыууæ уаты. 
Уæрæх, райдзаст верандæ. Верандæ, зæгъгæ, гъæйтт-мардзæ 
уат, кæрæй-кæронмæ авгæй æхгæд, паркет пъол... 
— Цалдæр азы йæ фæарæзтон. Иу сабат, иу хуыцаубон 
никæд баулæфыдтæн. Фæскуыст дæр рауай æмæ дзы исты 
ацархай, хал дæр халæн æххуыс у. 
— Сæнæфсир верандæйы алыварс æртыхст, цыма йæ 
хъæбыс кæны. 
— Дыууæ хуызы сæнæфсир ныссагътон: урс æмæ сау. 
— Рудзынг байгом кæн æмæ, кæцыйæ дæ зæрдæ зæгъы, 
уымæй зæузæугæнаг цупал ратон. Аргъæутты дуне. Сыфтæр- 
ты сыбар-сыбур. Сæнæфсиры адджын тæф. Мæнæ ацы цупал... 
— Йæхи дæм ивазы, худы дæм. Ардæм кæд сæфтын? Фæлæ 
дзы дæс, ссæдз минуты куы фæвæййын, уæддæр ног райгуы- 
рын, мæхи бæлвырд хуыздæр фенкъарын. Хорз ма цæмæй у: 
365 

горæт хæстæг, зæгъæн ис: уыцы иу рæстæг цæрыс горæты 
дæр æмæ æрдзы хъæбысы дæр. Æндæр искæм райстаин зæххы 
гæппæл, фæлæ ам... Бадгæ скæн, цæмæн лæууыс? 
— Бузныг. 
— Иу хъуыддаг нæ рох кæны. Нæ фынг. Æмæ нæ къух цы 
амоны, фæлæ уæддæр... Уырыссаг арахъ, коньяк, шампай- 
наг, ром?.. 
— Æз... æз, кæд иучысыл шампайнаг, æндæр... 
— Дæ зæрдæ цы зæгъы, уый. Æз нозтæй тых кæнын нæ 
уарзын, мæхицæн дæр мын тыххæй мачи нуазын кæнæд. 
— Нозтæй адæймаджы уарз, уый фыдракæнд у. Нæ 
фыдæлтæ йын хорз ном æрхъуыды кодтой — хæйрæджы хой- 
раг. Цал æмæ цал хатты фехъуыстон: арахъ йæ кæнæгæн дæр 
нæ бары. 
— Нæ фыдæлтæ хæдзонд уыдысты. Æнахуыргондæй сæ 
хъуыды дардыл æххæссыд. Раздæр ирон лæджы расыг нæ, 
фæлæ нозтджынæй дæр кæд чи федта? Ныр та? Нозты бын 
фестæм. Бирæтæ нæ лæгты хуызæн.нал сты, уыцы сæмпæлтæ 
æмæ гæлиртæй куы рацæйцæуынц, арахъимæ сæ зонд дæр 
банозтой, сафтид сты. Табу Хуыцæуæн, ныр карз нозты ныхмæ 
хорз мадзæлттæ арæзт цæуы. Мæнмæ гæсгæ, уыцы куыст но- 
джы фæкарздæр хъæуы. Цыма сæрсæфæны цур лæууыдыстæм, 
афтæ мæм кæсы. Арахъ цал æмæ цал адæймаджы бабын код- 
та? Цал æмæ цал бинонты цард фехæлд? Цыма нæ бæстæ 
никæдуал сæрвонг уыдзæн, афтæ мæм каст. Ныр дæр 
къæссавæлдæхт нæ фестæм, фæлæ хъуыддаг бæлвырд фæхуыз- 
дæр. 
— Цæуыл хъуыды кæнын... Алчидæр нæ царды вазыг- 
джын фарстатæ дæу хуызæн куы æмбарид, дæу хуызæн сыл 
куы тыхсид, уæд нын цас æнцондæр цæрæн уаид! Уæд нæ 
цард, не ’хсæнад, ныр цы къæпхæныл лæууы, ууыл нæ лæу- 
уид, фæлæ бирæ бæрзонддæр. Махæй та бирæтæ æрмæстдæр 
дзургæ кæнынц. Афтæ фæзыны, цыма паддзахады мæтæй 
æхсæв-бон нæ зонæм, æцæгдзинадæй та... 
— Æцæг адæймаг, æцæг коммунистæн йæ ныхас æмæ йæ 
хъуыддаг фæрсæй-фæрстæм цæуынц. Уый нæй, уæд... 
— Уæд цы, уый базыдтам, бавзæрстам æй. 
— Ныр æхсæнад ивы-, йæ хæрв æппары, æрвонг кæны, 
æцæгдзинад гыбар-гыбургæнаг æмæ кæркæ-мæркæ ныхæсты 
фæстæ нал æмбæхсæм, нæ цæстытæй ракастыстæм. Æниу 
раздæр дæр куырм нæ уыдыстæм, фæлæ... 
— Уæд нæ алыварсмæ кæсын хъуыд уæлдæр хицауады 
цæстытæй. 
— Ныр æхсæнады цæуынц, бирæ рæстæг æнхъæлмæ кæмæ 
кастыстæм, алы раст адæймаг дæр сусæгæй-æргомæй цæй 
сæрвæлтау тох кодта, уыцы ивддзинæдтæ. Цæуы карз тох. 
366 

Фæкъуылымпы уæм, нæ къах бакъуырæм, фæкæлæм, уый 
кæй фæнды, ахæмтæ иу æмæ дыууæ сты? Уал æмæ уал азы 
дæргъы æнцад-æнцойæ чи фæцард, бæрзондæй ныллæгмæ чи 
каст, цæуыннæ, уый дын йæ бæхы рохтæ йæхæдæг дæ къух- 
ты бакæндзæн! Мах историон рæстæг цæрæм, æмæ, æвæдза, 
уымæй не спайда кодтам, уæд уый фыдракæнд уаид, фыд- 
ракæнд абоны æмæ фидæны фæлтæрты цур... 
— Уæвгæ та историйы цалхæн æруромæн нæй. Цæуылдæр 
аджих дæ. 
— Цæуыл?.. Машинæйæ куы рахызтыстæм, уæд куыд загъ- 
там, уый ма хъуыды кæныс? Куысты, æхсæнады тыххæй иу 
ныхас дæр нæ! 
— Бæргæ, фæлæ... Зæрдæйы рисæн æмбæхсæн нæй. 
— Нæ агуывзæтæ нæм æнхъæлмæ кæсынц. Ацы 
къафеттæ...— «Маргъы æхсыр...» Сæрмагондæй дæуæн. 
— Тынг хæрзад къафеттæ сты. Шампайнаг дæр... Æз æй 
афтæмæй уарзын, æрдæгуазалæй. Æрмæст уыцы иу нозт бакæ- 
нынæй — хатыр. 
— Куыд дæ фæнды, афтæ. 
— Бузныг. Нæ хъуыды фескъуыд, æмæ... Ныртæккæ мæм 
не ’хсæнад æртындæс-фынддæсаздзыд лæппуйы хуызæн кæсы: 
йæхи фæлвары, йæхи агуры. 
— Тынг бæлвырд хъуыды. Рæзгæ фæлтæримæ чи кусы, 
адæмыл чи тыхсы, æрмæстдæр уый зæрдæйæ райхъуысдзæн 
ахæм цъæхахст. 
— Фæсивæдмæ цы аиппытæ, цы къуыхцытæ æмæ рæдыд- 
тытæ ис, уыдон хистæрты аиппытæ, къуыхцытæ æмæ рæдыд- 
тытæ сты. Дæхи фенын дæ фæнды, уæд дæ кæстæртыл дæ 
цæст ахæсс. Кæд, æцæгæй дæр, не ’хсæнад æнæниз уа, уый 
дæ фæнды, уæд нæ, фыццаджыдæр, рæзгæ фæлтæрыл хъуы- 
ды хъæуы. 
— Æмæ мах та цавæр адæм хъомыл кодтам? Дæ агуывзæ... 
— Бузныг. Мах... мах хъомыл кодтам цагъарты, роботты. 
Адæймаг хицæн дуне кæй у æмæ хъуамæ хицæн дуне кæй уа, 
уый нæ ферох. 
— Исты ацаход. Раст зæгъыс. Адæймаджы хъуыды кæнын 
нæ уагътам. Куыд хъуамæ хъуыды кæна сывæллæтты рæвда- 
уæндоны саби? Йæ хъомылгæнæг куыд хъуыды кæны, афтæ. 
Куыд хъуамæ хъуыды кæна студент? Йæ профессор... Æмæ 
уыцы æндон сæгæвæрд рæхыс цæггай адаргъ. Мах хъуамæ 
хъуыды кодтаиккам, нæ бæстæйы разамонæг куыд хъуыды 
кæны, афтæ. Стырæй, чысылæй, кусæгæй, академикæй, 
нывгæнæгæй, трактористæй... Ныр, æнхъæлдæн, адæймаг 
адæймаг кæй у, уый æмбарын байдыдтам. 
— Нæ йын аргъ кодтам. Цы у адæймаг? Фæлæ коллек- 
367 

тив... Æмæ ссæстам адæймаджы, хъадамантæ йыл æвæрдтам. 
Цæмæн хъуамæ уа адæймагмæ коллективæй уæлдай æндæр 
хъуыды? Æндæр фæнд? Æндæр цæстæнгас? Æндæр хуызы 
хъуыды кæны, уæд уый... уый тæссаг адæймаг у, суанг æй 
знаг дæр рахон. Æмæ дæ хъуыдытыл цъутта сæвæр, гуы- 
дырæхгæдæй сæ дар. Цы сты нæ сывæллæтты рæвдауæндæттæ 
æмæ цæхæрадæттæ? 
— Инкубатортæ, кæрчыты фермæтæ. Чи зоны, мæ ныхас 
æгæр карз у, фæлæ... 
— Фæлæ царды æцæгдзинад цыфæнды карз æмæ æнæха- 
тыр куы уа, уæддæр дзы лидзæн нæй. Рæстдзинад зонын низ 
зонæгау у. Æмæ иугæр диагноз раст æвæрд æрцыд, уæд низæн 
йе сдзæбæх кæнын бирæ æнцондæр у. Æз... æз ацы гаджидау 
уадзын нæ фæсивæды тыххæй*. Гаджидау райгуырд царды 
æцæгдзинадæй, райгуырд æрдзон хуызы. Абон царды фыц- 
цаг къахдзæфтæ чи кæны, уыдон райсом нæ фидæн сты, æмæ 
хъуамæ удыхъæд æмæ зондæй дæр сыгъдæг уой. Уый та аразгæ 
у махæй, хистæртæй, æмæ уыцы паддзахадон хъуыддагыл 
зæрдæйæ чи архайы, уыдоны цæрæнбон бирæ уæд. 
— Кæстæрты хъысмæтыл чи тыхсы, уыдон адæмы хуыздæр 
хъæбултæ сты æмæ сæ зæрдæты хъарм макæд ахуыссæд. Ацы 
шампайнаг... Цы рæсугъд сыр-сыр кæны... 
— Хорз гаджидау... 
— Æмæ йæ нуазын. Кæронмæ. Рæзгæ фæлтæры тыххæй 
æз... Мæ цард уыдонæн куы снывонд кодтон. Æппæты тынгдæр 
мæ цы фæнды? Цæмæй адæймаг хъуыдыгæнæг уа. Цы хуыз- 
дæр бахæра, йæ уæлæ рæсугъддæр æмæ хъармдæр цы дарæс 
скæна, хуыздæр куыд цæра, æрмæст ууыл нæ, фæлæ фыццаг- 
дæр — адæмыл, æхсæнадыл, рæстæгыл, цардыл. Иугæр адæй- 
маг зæххы чысыл стъæлфæн у, уæд хъуамæ йæ фыццаг хъуы- 
ды ууыл уа, дунейы хъысмæт ын æнцой ма дæтта. Хатгай 
мæм зæхх хъазæн къорийы хуызæн фæкæсы, хатт та чысыл, 
сывæллæттæ сæхи æхсгæйæ сапоны фынкæй цы къоритæ са- 
разынц, ахæмы хуызæн: чысыл æм фæныхил — æмæ фесæфт. 
Æмæ, мингай... Мингай цæмæн? Милуангай азты дæргъы адæм 
цы къорийыл цардысты, милуан азты дæргъы хорзæй цы са- 
рæзтой, уыдон æд зæхх, æд адæм нал уыдзысты. Зæххы 
хъысмæт... 
— Уый... алы адæймаджы хъысмæт дæр у. 
— Ома?.. 
— Ды дæ, æз куыд æнхъæл уыдтæн, уымæй зондджындæр. 
Ды дæ гъæйтт-мардзæ паддзахадон адæймаг. Æцæгдæр, цы у 
нæ зæхх? Сау æндонæй арæзт къори. Цыдæр сонт кæнæ цыдæр 
æнæрхъуыдыйы баныдзæвд цыдæр чысыл бицъийыл æмæ нæ 
зæхх фæркгай фæйнæрдæм фæхаудзæн. 
— Адæм уый макæд бавзарæнт. 
368 

— Уый дын цæттæ гаджидау. Уадз сабырдзинад æрцæрæд 
дун-дунейы паддзахæдты æхсæн, адæмты æхсæн, дыууæ адæй- 
маджы æхсæн. Иу фынджы цур никæд бадтыстæм, афтæмæй 
цыма кæрæдзийы рагæй зонæм. Æвæццæгæн, зæрдæйæ 
зæрдæйы æхсæн цыдæр бастдзинад и. 
— Æвæццæгæн. 
— Цы рæсугъд мидбылхудт дын ис. 
— Рæсугъд ма кæм и? Азтæ... 
— Æртын фондз, цыппораздзыд сылгоймаг нырма æрыгон у. 
— Дæ гаджидау... 
— Уыцы гаджидау æз лæугæйæ фæнуазын. Дыууиссæдз, 
дæс æмæ ссæдз азы размæ дæр ма уый æнхъæл чи уыд, æмæ 
зæххы хъысмæт афтæ тæмæсон уыдзæн? Дзедзырой кæны. 
Уадз, зæххыл цард макæд фесæфæд. Стæй, сæфгæ дæр нæ 
фæкæндзæн. Мах, æз æмæ ды... Цы фæлмæн, хъарм 
дæллагхъуыр дын и... 
— Охх... Æз!.. Нæ... Дæ гаджидау... Кæронмæ йæ нуазын. 
Ныр, æвæццæгæн, сбадыны бар’ и. 
— Уый та цы ныхас у? Ды ам бынатыхицау дæ. 
— Бузныг. Бынатыхицау...— бынатыхицауы цæмæндæр 
йæ хъуыдытæ аскъæфтой Чернобылмæ.— Уыцы срæмыгъды 
ахæм стыр тых разынд æмæ мæ сæрæй къæхтæм ныууыгъта. 
Уый размæ фынæйы хуызæн уыдтæн, æмæ мæ райхъал код- 
та, мæ цæстытæй ракастæн æмæ фæсонтау дæн: уый та куыд? 
Цы ми кæнæм? Кæм цæрæм? Кæдæм цæуæм? Адæм, нæ саби- 
ты хъысмæтыл уæд та ахъуыды кæнæм. 
— Æрмæстдæр сылгоймаджы зæрдæ нынкъуысдзæн афтæ! 
Чернобылы атомон станцæ нæ нæхимæ æрыхъусын кодта. 
Адæмты цард æрдуйыл кæй хæцы, уый та нын ногæй бамба- 
рын кодта. Уый уыд фæдисы сау дзæнгæрæг,. æмæ, 
æвæццæгæн, зæххыл ахæм адæймаг нæ разындзæн, кæмæ нæ 
бахъардта. 
— Цыма фæстаг дыууæ-æртæ азы адæм, æппæт дунейы 
адæмæй зæгъын, бирæ фембаргæдæр сты, афтæ мæм кæсы. 
Хæцæнгарзы дзыхæй дзурын хорзмæ кæй не ’ркæндзæн, 
æнхъæлдæн, уый æмбарын байдыдтой. Æз, сабырдзинадыл 
чи тох кæны, уыдонæн зæххы бæрæгастæу саразин æнусон 
цырт. Ахæм цырт, алкæмæ дæр чи зына, ахæм цырт, алы 
адæймаджы дæр йæхимæ чи æрыхъусын кæна. 
— Чысыл дын коньяк рауадзон? Сомихаг... 
— Бузныг. Æз коньяк нæ фæнуазын. Шампайнаг... Буз- 
ныг. 
— Шампайнагæй никæд фæрисдзынæ. Уый æхсыры хуы- 
зæн хæлар нозт у. Дыргътæ... Мæнæ ацы кæрдо. Бæргæ, 
раздæр Уыналы цы дыргътæ зад, ахæмтæ ма де стъолыл фен. 
Рæсугъд, лæгъзцъар, сæ адджын тæфæй-иу сæ адæймаг дардмæ 
369 

дæр базыдта. Лæхурæг. Сойы хуызæн дзыхы тадысты. Ныр 
та?.. Æрмæстдæр ма сæ ном баззад. Фæстаг рæстæг Уыналмæ 
никæдуал бафтыдтæн, стæй куы бафтон, уæддæр цы? Акса- 
ма, лæугæйæ баззадыстæм! Кæд сыстадыстæм? Уæвгæ, æз ам 
афтæ лæууын бирæ уарзын. Рудзынджы тæрхæгыл дæ цæнгтæй 
æрæнцой кæн æмæ дæ алыварс кæс: кæд дæ фæнды — хъæдмæ, 
кæд дæ фæнды — хæхтæм, ничи дæ хъыгдары æмæ дæ хъуы- 
дыты аныгъуыл. Кæд дæ фæнды, уæд рахизæрдæм чысыл 
разил — æмæ горæт дæ цуры. Ныртæккæ... 
— Ныртæккæ дæр хорз зыны. Йæ мингай цырæгътæй го- 
рæты арв ныррухс. 
— Æз хъæд бирæ уарзын. Бауырнæд дæ, уыцы цъæх ду- 
немæ кæсгæйæ мæхимидæг куыддæр æрсабыр вæййы. Фæску- 
ыст æлхъывд хъандзалы хуызæн вæййын æмæ ам мæхимæ 
æрцæуын, ам мæ æрдзон гаччы сбадын. 
— Адæймаг æрдзы стъæлфæн у, йæ иу хай. 
— Æмæ уый уæлдай хуыздæр ам бамбарын, æрдзы хъæбы- 
сы. Ды дæр дæхи æрсабыр кæн. Мацæмæй тæрс. Дæ зæрдæйы 
тæлфт... Мæ армытъæпæныл цы тынг æмбæлы. 
— Æнахуыр уавæр, æмæ... Ах-х... 
— Æз ацы изæрмæ, фыццаг хатт дæ куы федтон, уæдæй 
фæстæмæ бæллын. 
— Мæхæдæг дæр... Фæлæ... Нæ алыварс дуне цы æдзæм 
сабыр у... Æгæр тагъд кæныс...- 
— Æцæгдæр, дуне цы æдзæм сабыр у! Мах нæхи зондджын 
æмæ æмбаргæ адæм хонæм, фæлæ абоны онг æрдзæн аргъ 
кæнын нæма зонæм, сафæм æй. Нæхæдæг зонгæ-зонын нæ 
цард цыбыр кæнæм. Æмæ мах — гъа, фæлæ кæстæртæ... Куыд 
цæрдзысты? Цы фæуыдзысты? Адæймагæн стыр зиан чи 
хæссы, ахæм хъылматæ алы бон дæр нæ куыстуæттæ 
уæлдæфмæ цæй бæрц калынц? Машинæты фæздæгæй хъуыртæ 
æрбахгæнынц. Ам уæлдæф цас сыгъдæгдæр у, уый фиппай- 
ыс? Хъарм æхсыры хуызæн буары ахъары. Æмæ нæхæдæг 
стæм аххосджын. Ног хæдзæрттæ, ног квартæлтæ, ног рай- 
онтæ кæрæдзийы фæстæ гуырынц. Æмæ уый хорз, фæлæ кæм 
арæзт цæуынц? Горæты алыварс, хуыздæр зæххыты. Уыдон 
та горæтæн, растдæр зæгъгæйæ, махæн нæ рæуджытæ сты. 
Уæдæ зонгæ-зонын нæ рæуджытæ цæмæн сахъат кæнæм? 
Сыгъдæг уæлдæфæй нæхи æнæхай цæмæн кæнæм? Ацы фар- 
ста у цард æмæ мæлæты фарста. Уæлдæр хицауадæн цалдæр 
хатты дзырдтон, фæлæ ницы. Дарддæр быхсæн кæйнæуал и, 
уый хъуамæ алчидæр зона. 
— Æрдз æмæ адæймаджы æхсæн æнусты дæргъы цы баст- 
дзинад уыд, уый хæлы. Æрдз æмæ адæймаг — иу организм 
сты æмæ уыцы организм фæкъахыр — уæд нæ уый æвирхъау 
хъуыддæгтæм кæй æркæндзæн, адæймаджы сæрсæфæны был 
370 

кæй æрлæууын кæндзæн, æз ууыл иу минут дæр дызæрдыг 
нæ кæнын. Нервыты, зæрдæйы, аллерги, рак æмæ æндæр 
æвирхъау низтæ адæймагмæ алырдыгæй лæбурынц. Æмæ нæ 
бон сæ ныхмæ бирæ у? Дæ къухтæ сдар, æндæр ницы! Мах 
стæм низты уацайрæгтæ. Адæймаг зæххы хъæбул æмæ — 
диссаг! Бынат ын дзы нал и. 
— Æмæ йæ ныр æмбарын байдыдтам. Хаст æрцыд ахсджи- 
аг уынаффæтæ, арæзт цæуы ахсджиаг мадзæлттæ. Æрмæст 
сæм бынæттон хицауад сæ хъус фаг нæма дарынц. Уæлдæр 
разамонджытæй зæгъын. Райкомы фыццаг секретарæн ма йæ 
бон цыдæр зæгъын у, фæлæ идеологийыл дзуапп чи дæтты, 
уыцы секретарæн цастæ йæ бон у? Кæд дарддæр афтæ нал 
уаид. Нæ республикæйы разамонджытæ дæр æм се ’ргом раз- 
дахдзысты. Экологийы фарста ссис цард æмæ мæлæты фарс- 
та. Æмæ цæрын кæй нæ фæнды? 
— Диссаг, адæймаг цас фылдæр цæры, афтæ йæ размæ 
фылдæрæй-фылдæр фарстатæ æвзæры. Алырдыгæй йыл тых- 
сынц. Адæймаг фарстаты нысантæ йеддæмæ ницыуал уыны. 
Иу проблемæ иннæ проблемæйы зæвæтыл æрлæууы æмæ 
афтæмæй уæлæрвты куыд нæ тæхдзыстæм. 
— Арæх цæуыл фæхъуыды кæнын: цард тынг æнæхатыр 
у. Чысыл рæдыд дæр нæ бары, æхсæнадæн дæр, хицæн адæй- 
магæн дæр. Уæддæр, табу Хуыцауæн, царды цыдæр уысмтæ 
вæййы, æмæ адæймаджы зæрдæ ныррухс кæнынц. Чи зоны, 
царды æппæты зынаргъдæр уыцы уысмтæ сты. Зæгъæм, мæнæ 
ацы фембæлд, ацы изæр, ацы нымад минуттæ... Уыдонæн аргъ 
и? 
— Куыд тагъд æрталынг... 
— Фæззæг у. Æцæгдæр, ацы фембæлдæн аргъ нæй. 
— Хъарм, фæлмæн изæр, æнæхъæн арв, стъалытæ... 
— Ацы изæр зæрдæйыл цæмæн афтæ æмбæлы, уый дын 
зæгъон? Уымæн æмæ сæмбæлдыстæм ды æмæ æз, ацы изæр 
сæрмагондæй мах у. 
— Бæстæ куыд сабыр у! Æрмæст кæцæйдæр хъуысы ирон 
лæппуты зарын. 
— Æвæццæгæн, анызтой æмæ... Магнитофон саразон? Му- 
зыкæ... Мæнæ ацы зарæг... Дæ зæрдæмæ цæуы? Æндæрæй йæ 
баивон? 
— Хорз зарæг у. Сабыр. Фæлмæн. Ахæм изæр ахæм му- 
зыкæ фидауы. 
— Цас нал ракафыдтæн! Æвæццæгæн, мæ къах айсын нал 
базондзынæн. Хонын дæ. Ме ’взонджы бонтæ та æрымысон. 
Æмæ нæ агуывзæтæ... Нæма сæ анызтам? Худинаг. Дыууæ 
адæймаджы зæрдæйæ зæрдæмæ кæрæдзийы кæм æмбарынц, 
ахæм изæр нозт, суанг карз нозт дæр сой у. Цы бафиппайд- 
тон: æхсызгонæй кæм фæбадын, уым мын нозт, мæхи дзы 
371 

куы найон, уæддæр нæ тых кæны. Фæлæ æнæбары бадт... уæд 
мыл æртæсæдæ граммы дæр фæбæрæг вæййы, ме уæнгтæ 
æркæлынц, дзурын мæм нал фæцæуы, куыд аирвæзон, ууыл 
свæййын. Расыг никæдма фæдæн, стæй нæ фæуыдзынæн. 
Буфеты кусæг, скълады хицау, кæнæ таксист куы нæ дæн, 
мыййаг. 
— Нозт бирæты бабын кодта. Суанг, стыр курдиат æмæ 
стыр зонды хицау чи уыд, ахæмты дæр, къæхтæсæрфæн 
псултæ сæ сарæзта. Ды уыдонæй нæ дæ. Æз цæмæндæр афтæ 
хъуыды кодтон, цыма арахъ нæ нуазыс. 
— Æмæ хуыздæр нозт куы вæййы, уæд нæ фæнуазын. Конь- 
як, виски, кæнæ æндæр исты, уæд... 
— Бæрнон кусæг хъуамæ дæу хуызæн уа. 
— Растдæр зæгъгæйæ та—мæн æмæ дæу хуызæн. 
— Æз цы... 
— Районы ахуырадыл дзуапп чи дæтты, уый хуымæтæ- 
джы адæймаг нæу. 
— Бæрнон кусæгыл къæм дæр хъайваны йас зыны. 
— Æмæ æппынæдзух дæр дæхи хъахъхъæн, дæ алы ныхас 
дæр раздæр сбар, баууил æй. Дæ алы акъахдзæфыл дæр хъуы- 
ды кæн. Размæ куыд кæсыс, фæстæмæ дæр афтæ кæс. Ды 
разамонæг дæ æмæ хъуамæ дæ алы ми дæр рæсугъд уа, аив, 
зæрдæисгæ. Суанг дæ ба дæр, мæнæ... 
— А-а-х... Æцæгдæр... Сæр дзы зилы. 
— Уыцы æнкъарæнтæ ды гуырын кæныс. Ды... ды марды 
дæр райгас кæндзынæ. Ды... ды æцæг адæймаг дæ. 
— Фондз æмæ дыууиссæдз азы кæуыл цæуы, уый уыцы 
кармæ цы нæ сарæзта, уый фæстæдæр нал сараздзæн. Стæй... 
Æргом дын мæ хъуыды зæгъон? Цыфæнды зондджын, цы- 
фæнды курдиаты хицау дæр у, арвæй стъалытæ скъæф, уæддæр, 
фæхæцæг дыл нæй, уæд никæй хъæуыс, мæнæ мæн хуызæн 
фæсдуар джиудзынæ. Нæ районы фыццаг лæг дыууæ ныхасы 
фæд-фæдыл æнæ гæххæттыл бакæсгæйæ зæгъын нæ зоны, 
æмæ... Уæлæ йæ чидæртæ сæ фæдыл сыфцæй ласынц, æндæр 
æй лæппутæ фениккой. 
— Ныр рæстæджытæ ивынц. 
— Бæргæ, фæлæ... Цыма адæймагæн йæ зонд, йæ курдиат, 
йæ куыстмæ гæсгæ аргъ кæнын тагъд-тагъд нал базондзыстæм, 
афтæ мæм кæсы. 
— Разамонæг, йæ бæрны цы адæм и, уыдонæй цалдæр сæры 
бæрзонддæр куы нæ уа, уæд... 
— Уæле дыл фидар къух куы хæца, уæд æнцад-æнцойæ 
кусдзынæ. Æмæ бæллæх цæй мидæг и: фидар къух кæуыл 
хæцы, ахæм хицæуттæ ма нæм бирæ ис. Раууатмæ дæр уымæн 
æрцыдыстæм. Ахæм хъæздыг, ахæм дынджыр бæстæ æмæ... 
Худинаг. 
372 

— Бæстæйы цард аразгæ у адæмæй, хицауадæй, алы раза- 
монæгæй дæр. Æмæ дзы бирæтæ ивд æрцыдысты æцæг ком- 
мунисттæй. 
— Æххæст нæма. Акæса... Мæхицæн ардбахæрæгау 
фæзæгъын: мæ кабинеты дуарæй куы ахизон, уæд куысты, 
æхсæнады хъуыддæгты тыххæй иу ныхас дæр нал 
скæндзынæн, фæлæ мæ дзырд фæсайын. Уæд мæныл æууæнк 
и? 
— Ис! Æз дын æй зæгъын: ис! Кæд æууæнк искæуыл ис, 
уæд дæуыл. Ды... 
— Куыст æмæ ’хсæнады фарстатыл иу ныхас дæр нал, ацы 
минутæй фæстæмæ мах цæрæм æндæр дунейы. Бонæй-æхсæвæй 
цы фæлгæтты конд стæм, уырдыгæй иу цыбыр рæстæг уæддæр 
нæхи атонæм. 
— Цардæй аирвæзæн нæй. Мах — йæ чысыл стъæлфæнтæ. 
Дæхæдæг дæхицæй куыд алидздзынæ? г 
— Мæнæ дзы æз лидзын. Æз... Цы рæсугъд уæхсчытæ дын 
и... Ды... Дæхи мæ ма иуварс кæн. 
— Æз... фыццаг хатт æмбæлæм æмæ... Æгæр тагъд кæныс. 
Æгæр... Акафæм уал. Уыцы музыкæ æвгъау у. Абадæм уал. 
— Æз æрхуы телы хуызæн дæн, куыд дæ фæнды, афтæ мæ 
здух, афтæ мæ араз. 
— Ды æцæг адæймаг дæ: раст, сыгъдæг. 
— Демæ мæхи æнахуыр сæрибар æнкъарын. Цыма æндæр 
адæймаг дæн. Демæ мын æнахуыр æхсызгон у. Цыма дæ рагæй 
зонын! Нæ! Цæмæй адæймаджы базонай, уый тыххæй йемæ 
цæххы пут бахæрын хъæуы, зæгъгæ, уыцы æмбисонд бынтон 
раст нæу. Ацы музыкæ!.. Æз ахæм музыкæмæ уарзын кафын. 
— Табуафси. 
— Коньяк куы нæ банызтаин, уæддæр арасыг уыдаин: дæ 
цæстытæй, дæ узæлдæй, ды мæ цуры кæй дæ, уымæй. 
— Æгæр бæрзондмæ мæ исыс, уырдыгæй куы рахауон, 
уæд... 
— Æз зæгъын æрмæстдæр, комкоммæ цы уынын, уый. 
Фæлывд ныхасæй нæ Хуыцау бахизæд. Мæнмæ гæсгæ, сыл- 
гоймаджы чи сайы, уый лæг нæу. Æз иу адæймаджы дæр 
никæдма асайдтон. Чи зоны, фæрæдийын, цыдæр хъуыддаг, 
куыд æмбæлы, афтæ нæ бакæнын, фæлæ зонгæ-зонын æнæраст 
хъуыддаг бакæнон, уый мæ царды никæдма уыд, стæй нæ 
уыдзæн. Æнхъæлдæн, æмæ та нæ ныхас иуварс фæзилы. Æры- 
гонæй, студент ма куы уыдтæн, уæддæр кæд кафыдтæн? 
Лæппуйæ дæр мæ лæппуйы сæрибар цардмæ никуы равдæлд, 
фæлæ-иу уæддæр искуы иу хатт цыдæрхуызы рæстæг 
раскъуыддзаг кодтон. Уæд кафгæйæ афтæ уарзтон: чызджы 
цæнгтæ дæ уæхсчытыл сæвæр. Мæнæ афтæ. 
— Цыма дæ хъæбыс кæны... 
373 

— О, цыма мæ хъæбыс кæны, афтæ. Дыууæ къухæй йын йæ 
астæуыл æрхæц, мæнæ дыл ныр æз куыд æрхæцыдтæн, афтæ. 
Æмæ музыкæмæ нæ, фæлæ йын йæ зæрдæйы тæлфтмæ хъус. 
— Цымæ адæймаг, æниу адæймаг нæ, фæлæ алы цæрæгой 
дæр, йæхиуыл æмæ йæхæдæг дæр искæуыл куы фæузæлы, 
уæд ын æхсызгон цæмæн вæййы? Уæлдайдæр нæлгоймаджы 
узæлд?.. 
— Уæлдайдæр сылгоймаджы узæлд. Æвæццæгæн, адæй- 
магæн уый йæ туджы и, йе ’рдзон сконды. Дæ уырзты змæлд^ 
дæ русы аныдзæвд... Музыкæ... Ацы зарæг æгæр схъиуд у. 
Студентæй дæр сабыр музыкæ уарзтон, сабыр кафт. 
— Уыцы чъыллипп, стъæлфт кæфтытæм æз дæр цыбæл 
никæд уыдтæн. Абадæм уал. 
— Цæуыл ахъуыды кодтон: цæрын нæ зонæм... 
— Цæрын зониккам, фæлæ... 
— Фæлæ адæймаг нæма райгуыры, афтæ йæ фæлгæты бап- 
парæм. Де ’нкъарæнтæ мар. Уыцы æнæфыст закъæттæ... Адæй- 
маг нæм кæд ссæрибар уыдзæн? 
— Тагъд нæма. 
— Æз та цы зæгъын, уæдæ: кусын дæр нæ зонæм, цæрын 
дæр æмæ улæфын дæр. Дæсны цæмæ стæм, уый дзурынмæ. 
Уымæ нæ ничи амбулдзæн. Ныхæсты денджызы нæхи найæм, 
ныхæсты денджызы фæцæйныгъуылæм. Арæх мæм афтæ 
фæкæсы, цыма, цæмæй хорз цæрæм, уый нæ нæ фæнды. Хъæу- 
ты адæмæн цæйас зæххы хæйттæ ис?! Æмæ дзы цы пайда 
исынц? Афтæ смагуса стæм, æмæ суанг уыдон дæр нал кусæм, 
бирæтæн хæмпæл æмæ хъамылты бын фесты. Науæд, мæнæ 
горæты алыварс цы дыргъгуыстгæнæн æхсæнадтæ ис, уыдон! 
Армытъæпæны йас зæххы гæппæлтæ, æмæ уыдон кусынмæ 
дæр бирæтæ зивæг кæнынц, зæфцы фыдæй сæфынц. 
— Нæ æгъуыз цардыл афтæ сахуыр стæм, нæ зæрдæты ахæм 
арф уидæгтæ ауагъта, æмæ ма æндæрхуызы цæрæн и, уый 
нæм хъаргæ дæр нæ кæны. 
— Æнæ кусгæйæ, æнæ фыдæбонæй дзаг фынгты уæлхъус 
куы бадиккам, парахат куы цæриккам, уый нæ фæнды. Ахæм 
лæгты зонын, æмæ æхсæвæй-бонæй йæ кърантæй дон сæх- 
сæх кæны æмæ уый базилынæн, уый саразынæн нæу. 
Афтæмæй сæрыстырæй рацæйцæуы. 
— Æмæ хæдзæртты управленимае къахихсыд бацис, кæнæ 
йæ телефоны иу дзæнгæрæг нæма æрсабыр вæййы, афтæ иннæ 
райхъуысы. Акæса, хъуамæ йын алцыдæр цæттæйæ уа. Уæд, 
гормон фæуинаг, дæ сæрыл худ хæссыс æмæ фезмæл. 
— Æз, мæнæ ай цас хæдзар у, мусонг, фæлæ уæддæр 
мæхицæй сæрыстыр дæн — фылдæр мæхи къухтæй арæзт у, 
сабæтты æмæ хуыцаубæтты, фæскуыст. 
— Хорз мусонг у! Галуан. 
374 

— Алцæмæй дæр — зондæй дæр, кондæй дæр, æххæст чп 
у, ахæм сылгоймагимæ фыццаг хатт бадын. 
— Æгæр та мæ æппæлыс. 
— Дæ цæстытæ... Стъалыты хуызæн сты. 
— Мынæг рухс стъалытæ... 
— Мæн уал басыгътой. 
— Уыцы æнкъарæнтæ дæуæй цæуынц, мæ зæрдæ мын рай- 
хæлдтай. Ныр æз... 
— Ныр æз æмæ ды стæм иу адæймаг, кæрæдзийæ нын 
фæхицæн нал и. Зæххон дзæнæт... ис! Ацы дунейы дæр ис 
дзæнæт. Мæнæ ацы изæр. Æмæ дзы ацæрын куыд базонæм, 
уыцы хорзæх нæ уæд, уыцы зонд æмæ нæм хъару разынæд. 
— Æвæджиауы гаджидау. Цы бафиппайдтон: адæймаг 
зæрдæйæ цы кæна, уый иннæмæ ма бахъара, уымæн гæнæн 
нæй. Стъалытæ цы тынг æрттивынц... 
— Цыма сæ кæфойæ... Кæфой цы у, уый зоныс? 
— Зонын. Æз ирон хæдзары схъомыл дæн. 
— Хъæуы фарн. Зæххы фарн. Уыдонæн æгæрон тых и. Æз 
дæр хъæууон лæппу дæн. Кæд мæм исты хорзæй ис, уæд, 
хъæуккаг лæппу кæй дæн, хъæуы кæй схъомыл дæн, уымæи. 
Кæфой цы у, зæгъгæ, дæ цæмæн бафарстон? Афтæ мæм кæсы, 
цыма чидæр цæхæры къæрттытæ кæфойæ дымгæмæ асыгъдæг 
кодта, стæй сæ цъæх арвы риуыл баныхæста, æмæ ныр æртти- 
вынц, судзынц. 
— Æнусон стъалытæ сæ рауад. 
— Уыдонæй иу рацæйтахт, æз æй æрцахстон æмæ ныр су- 
дзы мæ цуры... 
— Ды хъуамæ поэт уыдаис.. 
— Æмæ уыцы стъалы... 
— Уыцы стъалы хъæбысмæ сисынмæ æгæр уæзз^ау у. 
— Нæу. Цы рæсугъд хъæлæс дын и! Дæ алы мыр, дæ алы 
фезмæлд, дæ алы стъæлф дæр дзуры: дæ буары цæры æцæг 
сылгоймаг. Уый та алкæмæн лæвæрд нæу... 
— Нæ зонын, нæ зонын... 
— Иу сигарет... 
— Æз нæ фæдымын, фæлæ... 
— Ахæм изæр фидауы. 
— Абадæм уал! 
— Дæ батæ... Цы тæвд у! Афтæмæй рудзгуытæ — гом. Æз... 
Дыууæ адæймаджы — нæлгоймаг æмæ сылгоймаг иу уатмæ 
куы æрцæуой, уæд хъуамæ сæрибар уой. Алцæмæй дæр. 
— Æмæ æддæмæ... 
— Рудзынгæмбæрзæнтæй æддæмæ ницы зыны. Стæй аца- 
фон ам ничи вæййы. Хуыцау рæсугъддæрæй цы сфæлдыста, 
уый адæймаджы буар. Раст нæ зæгъын? Сойын цырагъы 
хуызæн дæ. 
375 

— Дæ хъæбысы мæхи чысыл сывæллоны хуызæн 
æнкъарын. Æпп... 
— Ма тæрс. Æз дæу мæ хъæбысæй хауын уадзын? 
— Дæ сынтæг... 
— Бирæ дæм фенхъæлмæ каст. 
— Æз ацы изæры хуызæн амондджын никæдма уыдтæн. 
Рухс... 
— Уадз, уыцы мынæг рухс судзæд. 
— Æз хъуамæ иу сигарет бадымон. Ды дæр... 
— Абон æз дæ уацайраг дæн æмæ ды куыд зæгъай, афтæ 
уæд. Рæсугъд мыл фидауы?.. 
— Тынг. 
— Уацайраг... Цæуыл ахъуыды кодтон: мах не ’ппæт дæр 
уацайрæгтæ стæм. Рæстæджы уацайрæгтæ. Ныр хъуамæ нæхи 
ног джиппы ауадзæм æмæ нæ ног адæймæгтæ рауайа. 
— Дæу дæр æмæ мæн дæр нæхи ног джиппы уадзын нæ 
хъæуы. Иуæй, æз мæхи абоны адæймаг æнхъæлын. 
— Æмæ раст зæгъыс. Фæлæ цъымарайы фæцæйныгъуыл- 
дыстæм, æмæ... Нæхæдæг нæхи цъысыммæ батардтам æмæ 
дзы ныр раирвæзын хъæуы. Царды æмæ рæстæджы æцæгдзи- 
надмæ дуæрттæ базыхъыр кодтам,’ æмæ уый хорз у, фæлæ 
уый фаг нæма у. 
— Ацы азтæм, ныртæккæ цы ивддзинæттæ цæуы, уыдонмæ 
цæйбæрц рæстæг фенхъæлмæ кастыстæм, цæйбæрц. 
— Дыууæ-æртæ азы размæ дæр ма расыг, рынчын, фæлывд 
æхсæнады цардыстæм. Ома, æз афтæ нæ зæгъын, æмæ чысыл 
сарæзтам. Нæ! Адæмы цард бирæ фæхуыздæр, фæлæ хъуамæ 
сæдæ хатты фæхуыздæр уыдаид! Советон адæймаг хъуамæ бирæ 
хуыздæр цæра. Ныр алцыдæр нæхицæй аразгæ у, абон цард 
мах куыд ахæссæм, райсом афтæ уыдзæн. 
— Цыма ныртæккæ æндæр рæстæг, æндæр æхсæнады 
цæрæм, афтæ мæм кæсы. 
— Нæ! Бынтон афтæ нæу. Дæсгай азты дæргъы, паддзахад 
бæхы мард у, зæгъгæ, чи хъуыды кодта, æмæ йæ дыууæ 
къухæй йæхимæ чи ссывта æмæ ма ссивы, бæрзонд, хъарм, 
фæлмæн бынаты чи бадт æмæ ма бады, бæрзондæй ныллæгмæ 
чи каст æмæ кæсы, ахæмтæ иу æмæ дыууæ не сты. Æмæ уыдо- 
нимæ хъæуы карз тох. Чи зоны, ныртæккæ уыдон стырдæр 
æмæ тæссагдæр знæгтæ сты махæн нæ фæсарæйнаг ных- 
мæлæуджытæй. Нæ рæстæг революцион рæстæг хуымæтæ- 
джы нæ хонæм. Революци, уый удуæлдай тох у. 
— Цыма нæ бæстæ сæрсæфæны раз лæууыд, афтæ мæм кæсы. 
— Афтæ уыд... Фæйнæ коньячы? О, ды шампайнаг куы 
нуазыс. Дæ хорзæхæй, райс. Цæхгæр фæзилынæн нын ныр 
цы фадат ис, ахæм фадат никæдуал уыдзæн. Уымæй не спай- 
да кодтам, зæгъгæ, уæд нын æй истори никæд ныббардзæн. 
376 

— Агуывзæ... Бузныг. Тынг хорз шампайнаг у. Фæстæмæ 
фæндагнали. 
— Иу сигарет? 
— Фæстæдæр. 
— Раздæр азты дæр афтæ хъуыды кодтам: фæстæмæ фæндаг 
нал и, фæлæ та-иу цыдæр зыхъыртæ, цыдæр хуынчъытæ ссар- 
дтам æмæ ууылты абырыдыстæм. Разамонæг бынæтты чи 
кусы, уыдоны арæхдæр ивын хъæуы, уæлдайдæр ныртæккæ. 
Нæ арæхсы, йæ куыст нæ цæуы, схæц-ныххæц кæны — табу- 
афси, бынат суæгъд кæнæд, æлхæд ын нæу. Цæрæнбонтæм 
разамонæгæй уый хъуамæ куса? 
— Ныртæккæ у æхсæнад сыгъдæггæнæн рæстæг, 
фæлхæрдтæ иуварс калæн рæстæг. Хъуамæ разамонæг бын- 
æтты кусой раст, сыгъдæг, адæмы хъысмæтыл, æхсæнадыл 
чи тыхсы, ахæм адæм. Мæнæ дæу хуызæттæ. 
— Мах хуызæттæ. Æнхъæлдæн, ды мæ куыд æмбарыс, афтæ 
иу адæймаг дæр нæ. 
— Ды хъуамæ ноджы стырдæр бынаты кусис. 
— Ацы бынат мæм тыххæй куы æрхауд. Уый дæр, рацарæзт 
нæ уыд, зæгъгæ, афонмæ дæр ма цумайы лæппуйæ — инструк- 
торæй кусин горкомы. 
— Дæуæн стыр фидæн и. 
— Мæ кары ма стыр бынæттæм æнхъæлмæ кæс — уый хи 
сайын уаид. Æз реалист дæн, царды æцæгдзинад хорз уынын. 
Бæргæ, бæрнон бынæтты адæм æцæгæй цы сты, уымæ гæсгæ 
æвæрд куы цæуиккой, фæлæ... 
— Ивгъуыд рæстæг ма тыхдйсын у. Мах иууылдæр 
рæстæджы хъæбултæ стæм. Ныййарæгæн йæ хъæбултæ куыд 
алыхуызон сты, мах дæр афтæ. 
— Партийы сæргъы чи лæууы, паддзахадæн разамынд чи 
дæтты, уый дæр рæстæджы хъæбул у, фæлæ цахæм? Æмæ. 
мах ныртæккæ ахæм лæгтæ хъæуы. 
— Æгæр тыхсыс! Цы стыр цалх æрзылд, уымæн æрлæу- 
уæн нал и. Уый Балсæджы цалхы хуызæн у. 
— Бæргæ. Ахх! Ахæцыдтæн .та! Цы рæсугъд буар дын и... 
Цыма дæ исчи ныв скодта. Дæ уырзтæ... Де ’нгуылдзтæ — 
æнахуыр фæлмæн, æнахуыр æхсызгон. 
— Алкæмæн афтæ фæлмæн æмæ ’хсызгон не сты. 
Кæмæндæр, чи зоны, сындзытæ сты. Кæмæндæр, чи зоны, æз 
тынг карз æмæ ’нæхатыр адæймаг дæн. Фæлæ демæ... демæ 
мæ ’ндæр сылгоймаг рауад. 
— Æз æрмæстдæр зонын, мæнæ цыртæккæ мæ цуры цы 
сылгоймаг ис, уый. Уый сылгоймаг нæу, фæлæ зæд. Æмæ 
гаджидау... Нырмæ дæр уымæн гаджидауы бар ма ратт? 
Æнхъæлдæн, мæнæн дæр мæ буары диктатор цæры. 
— Нæ рагон хъуынаæвæрд æгъдæуттæ сылгоймагæн уыцы 
бар никæд лæвæрдтой. 
377 

— Мах цæрæм 1988 азы сыгъзæрин фæззæджы. 
— Стæй... гаджидау сынтæджы... 
— Ферох та дæ! Мах цæрæм 1988 азы сыгъзæрин 
фæззæджы. 
— Æз ацы нуазæн нуазын дæу тыххæй. Ды Уастырджи 
дæ, зæххон Уастырджи. Æгайтма зæххыл дæу хуызæн 
адæймæгтæ и, цард дæу хуызæттæй фидауы. 
— Бузныг, зæххон зæд! Фæлæ иунæгæй æз цы дæн? Цæй 
æмæ бануазæм, ацы хъарм фæззыгон изæр ацы мусонджы цы 
дыууæ адæймаджы фембæлд, уыдоны тыххæй. Мæнæ сыл 
ахæм амондджын минуттæ арæхдæр кæнæд. 
— Дыууæ къухæй хъæлæс кæнын дæ гаджидауыл. 
— Ацы сидт хъуамæ кæрæдзийы къухтæй баназæм. Афтæ. 
Æз дæ къухæй цы баназон, уый мын хæлардæр уыдзæн. Уæдæ 
дæуæн дæр... Дæ мады æхсыры хуызæн. 
— Æрмæст, кæронмæ нуазынæй — хатыр. Шампайнаг, 
фæлæ... Мæн та нырма цæуын хъæуы, бинонтæ, цот, лæг... 
— Дæ хорзæхæй. Мацæуыл хъуыды кæн. Ацы изæр мæнæн 
дæр æмæ дæуæн дæр ничи ис. 
— Уый афтæ у, фæлæ уæддæр... Ахх... 
— Æз... æз амондджын дæн. Ацы изæр йæхæдæг æнæхъæн 
царды аргъ у. 
— Æз дæр иу сигарет бадымин... 
—- Табуафси. Æртхутæгдон мæнæ афтæ нæ астæу... хуыс- 
сæныл... 
— Цыма не ’хсæн арæн у. 
— Ныр ахæм тых нал и, мах кæрæдзийæ чи ахицæн кæна. 
Мæ мидзæрдæйæ йæ ’нкъардтон: нæ фембæлд æхсызгон 
уыдзæн, фæлæ ахæм æнахуыр æхсызгон... 
— Раздæр нæ сæмбæлын хъуыд. 
— Нæ цард нырма разæй и. 
— Цæуыл хъуыды кæнын: цæрын нæ зонæм. Цыма мин- 
гай азтæ цæрдзыстæм. Афтæмæй цард та — цæсты- 
фæныкъуылд, абонæй райсоммæ. Æмæ уыцы цыбыр рæстæг 
цæрын ма базон? 
— Цард... чи йæ куыд аразы, афтæ у. Чи æнцонæй цæры, 
чи зынæй. Кæмæн цард бæрæгбоны куывд у, кæмæн — 
хъизæмар. Иуæй, мæнæн æнцой цард никæд уыди. 
— Уымæн æмæ дæу æмæ мæн хуызæттæ сæ удтæн не сты. 
Мах цæрын нæ зонæм. 
— Уæдæ Рашидов æмæ уый хуызæтты цардæй цæр, уый 
дæр мæ нæ фæнды. Цы чысыл мызд исын, уымæй исты хуы- 
зы мæ бонтæ æрвитдзынæн. Бирæйæ бирæгъ дæр не ’фсæды. 
— Раст зæгъыс, фæлæ... 
— Нæ адæммæ иу æвзæр низ и: искæйы бæрæг кæнынмæ 
дæсны стæм, рентгены тынтау дзы нæ цæстытæ иннæрдæм 
378 

ахизынц, фæлæ нæхæдæг... Цыдæриддæр фæкæнæм, уый нæм 
афтæ кæсы: раст у, афтæ æмбæлы, афтæ хъæуы. Хицауæн 
фæрæдийæн и? Нæй! Æмæ уæлдæр æмæ бынæттон хицауадæй 
стьф æмæ чысыл фæтæгтæ цæйбæрц фæарæзтам! Æмæ дзы цы 
рауад? 
— Бæстæ хъæвс-хъæвс кæны. 
— Уыцы низ сдзæбæх кæнын хъæуы. Афтæ арф нæ ахъар- 
дта, æмæ йе сдзæбæх кæнынæн хъæуы стыр тыхтæ. 
— Алы мадзæлттæ. 
— Уыцы низ бындзарæй сæфт куы не ’рцæуа, уæд ахæм 
налат, ахæм фыдцъылыз у, æмæ йæ чысыл уидаг дæр дывæр 
кæны. Æппындæр æнхъæл кæцæй нæ уай, уырдыгæй дæм йæ 
мидбылты бахуддзæн, уырдыгæй дæм сæрбæрзондæй 
ракæсдзæн. 
— Ныр уыцы низы ныхмæ цæуы мæлæтдзаг тох. 
— 0, фæлæ... Дæ хицауы ныхмæ-ма цæхгæр æрлæуу, 
кæддæра дæ судзгæ æхсидæвты бын нæ фæкæнид. 
— Хуыцаумæ кувæгау кæмæ куывтам, уый æмæ йе 
’мбæстæгтæ паддзахад цæмæ æркодтой? * 
— Ивгъуыд азты нæ удты цы тас бацыд, уый ма абон дæр 
тынг тыхджын у. Зæгъ æй æргом, Хуыцаумæ кувæгау кæмæн 
куывтам? Ма тæрс, ныр æргом ныхасы рæстæг у. 
— Зоныс æй. 
— Диссаджы æхсæнады цардыстæм. Кæд дæ фæнды — кус, 
кæд дæ фæнды — нуаз, кæд дæ фæнды — дав, кæд дæ фæнды... 
цыбыр ныхасæй, цы дæ фæнды, уый кæн. 
— Æрмæст уæлдæр хицауады ма критикæ кæн, æрмæст 
алцæмæн дæр «хорз у, хорз у» дзур. 
— Партийы кад уыцы азты куыд ныллæг æрхауд, 
æвæццæгæн, афтæ никæд. Æмæ куыд нæ! Адæммæ афтæ кæсын 
райдыдта, цыма иууыл коммунисттæ дæр давджытæ сты, 
цæстфæлдахджытæ, сæхи парахат цард йеддæмæ сæ ницы 
æндавы. Нæ! Уæддæр адæм æмæ парти тыхджын сты, сыгъдæг, 
сæ раст тыхтæ тыхджындæр разындысты, нæ фæтарстысты 
царды æцæгдзинадæй, нæ цæстытæй нæ ракæсын кодтой. Иуæй 
æз, цыма мын мæ сæр бандонæй æрцавдæуыд, ахæм уавæры 
уыдтæн. Уый та куыд! Партийы разамонæг, паддзахады хи- 
цау йæхимæ дыууæ къухæй ссива, йæ бинонтæ, йæ къабæзтæ 
æмæ йе ’рдхæрдтæ давджытæ уой, цæстфæлдахджытæ, уымæн 
гæнæн куыд ис! Уæд хъуамæ иннæ адæм цы ми кæной? Рес- 
публикæйы сæргълæууæг фыццаг давæг куы уа, обкомы сек- 
ретарь йæ сыгъзæринтæ къуымты куы æмбæхса, колхозы 
сæрдар дæлзæхх ахæстон куы сараза, уæд... Рахъæр, рабæрæг 
æмæ, раст æмæ сыгъдæгдзинадыл фылдæр чи дзырдта, 
уыдонæй бирæтæ сæхæдæг разындысты тæккæ чъизидæр æмæ 
æнаккагдæр адæмтæ. 
— Ныр раст фæндагыл æрлæууыдыстæм. 
379 

— Нæ агуывзæтæ афтид, афтæмæй дзы нозт хорз фидауы. 
— А-а... Стæй музыкæ. Ацы хъарм фæлмæн фæззыгон изæр 
æнæ музыкæ сидзæр у.. 
— Ацы изæры хуызæн амондджын мæхи рагæй нал æнкъард- 
тон. 
— Æз дæр. 
— Æвæдза, адæймаджы амондæн куыд чысыл хъæуы! 
— Цы æрвонг дæ, афтæмæй... 
— Цымæ сылгоймаг адæймаджы хуыздæр цæмæн 
æнкъары? 
— Уымæн æмæ уый сылгоймаг у, уымæн æмæ йын сыл- 
гоймаджы зæрдæ и. Уыцы зæрдæ куы дуры хуызæн хъæбæр 
вæййы, куы та пакъуы базæй дæр фæлмæндæр. Мæ сахат... 
Рæстæг цы тагъд тæхы! 
— Æхсызгон фембæлд, æмæ... Ахæм изæр адæймаджы цар- 
ды æрмæстдæр иу хатт вæййы. Æрмæст ацы минутты тыххæй 
дæр райгуырын æмбæлд. 
— А-а-х-х... 
— Цы у цард? Цы дзы и хорзæй? Цы ацæрай, уый дæхи, 
æндæр... 
— Дæ зæрдæйæн хæстæг адæймаг дæ фарсмæ, йæ зæрдæйы 
тæлфт дæ буарыл æмбæлы. Цы ма уа уымæй хуыздæр? Цы 
рæсугъд уæнгтæ дын и! Гимнасты хуызæн дæ. Дæ риу... 
Хъуынджынриу нæлгоймаг, дам, амондджын вæййы. 
— Æмæ æз амондджын дæн. Æрмæст ацы изæр дæр амондæн 
фаг у. 
— Францы, дам, хъуынджынриу нæлгоймæгтæ модæйы 
сты. Дæуæн Парижы алы æхсæв дæр ног сылгоймаг уаид... 
— Кæд дзы æндæр ницы хъаеуы, уæд... 
— Ды алцæмæй дæр æххæст дæ. 
— Æппынæдзух сылгоймаджы юбкæмæ чи кæсы, æз 
уыдонæй нæ дæн, фæлæ мæхи моладзан дæр нæ хонын. 
— Зонын æй. Ды... Дæу тыххæй адæймаг цыфæнды дæр 
бакæндзæн. Ды хæйрæджы дæр æртасын кæндзынæ. 
— Зæрдæйæ цы æнкъарæнтæ райгуырой, уыдонæн æгæрон 
тых и. 
— Æвæццæгæн, уарзондзинады æнкъарæнтæй тыхджындæр 
зæххыл ницы и. 
— Æмæ сæ мах, нæма райгуырынц, афтæ ныххурх кæнæм, 
сæ къубалыл сын бахæцæм. Уый раст нæу. Мах дзурæм адæй- 
маджы сæрибарыл. Æмæ иугæр афтæ у, уæд хъуамæ адæймаг 
сæрибар уа алы хуызы дæр. 
— Бæргæ, фæлæ... Уымæ нæма сырæзтыстæм. 
— Адæймаг ацы зæххыл уазæг у. Цы цæры? Абонæй рай- 
соммæ. Æмæ иугæр афтæ у, уæд... 
— Цы ацæрай, уый дæхи. 
380 

— Мæрдты цæрæнтæ нал и. Мæрдты мæнæ ахæм фынджы 
уæлхъус не ’рбалæудзынæ, дæ- зæрдæйæн адджын адæйма- 
джы буары æхсызгон хъарм нæ банкъардзынæ. Уым... 
— Царды алы минут дæр зынаргъ у. 
— Æнхъæлдæн, мæ машинæйы хъæр... 
— Рæстæг куыд тагъд тæхы! Дæ зæрдæ дæ хæдзармæ ма 
’хсайæд, афтæмæй иу бон ацæр. 
— Сæмбæлдзыстæм та. Уый тыххæй нæ фæлладуадзæн 
хæдзармæ кæнæ санаторимæ цæуын хъæуы. Æз дæ уæхимæ 
баласдзынæн... 
— Ды дæр цæугæ кæныс? 
— Æнафæтты æрбацæуын. Куы иу хъуыддаг, куы иннæ 
хъуыддаг. Бинонтæ мыл сахуыр сты, фæлæ уæддæр... Æз 
æрмæст бафæзминаг бæрнон кусæг нæ дæн, фæлæ ма бафæзми- 
наг фыд дæр дæн. 
— 0, уый рох кæнын нæ хъæуы. Уæдæ æз дæр дæу хуызæн 
дæн, иу уаргъ хæссæм. Цард куыд æгъатыр у! Дыууæ адæй- 
маджы; кæрæдзийæ сæ фæхицæн нæ фæнды, фæлæ хъуамæ 
фæхицæн уой, кæрæдзийæ сæхи атоной. 
— Æз шофырæн дуар бакæнон. Дæ дзаумæттæ... 
— Ах-х... Æмæ шофыр ницы бамбардзæн? 
— Æмæ куы бамбара, уæд цы? Сармадзаны дзыхмæ йæ 
æрæвæр, уæддæр дзы иу ныхас нæ фехъусдзынæ. 
— Æз сылгоймаг дæн, æмæ... 
— Мацæуыл тыхс. Ды уæхимæ цæуыс афициалой хуындæй. 
— Демæ æз æппындæр ницæмæй тæрсын. 
— Æмæ раст дæ... 
1988 аз. 
ХÆДЗАРГÆНÆГ 
Тамбийы уæнгтæ æркалдысты, йæ къæхтæ йæ фæстæ 
ласы, йæ фæндаг дзæбæх нал ауыны. Телыхъæдтыл 
электрон цырæгътæ рухсы стъæлфæнтæ фестынц. Уалдзыгон 
ирд цъæх изæрæй сау æхсæвмæ бахауы, æмæ хатт йæ къах 
кæм æрæвæра, уый нал фæзоны. Æваст æм хæдзарæй стырдæр 
ала трактортæ, сæ æрттиваг цыргъ кæфойтæ бассивын æввонг, 
афтæмæй алырдыгæй гуыв-гуывгæнгæ æрбацæйцæуынц, 
æрбацæй йæ æлхъивынц æмæ цы фæуа, уый нал фæзоны, 
ныккæрзы, йæ цæстытæ ацъынд кæны. Гæдыйы сæр доны 
куы ацæвай æмæ йæ уый куыд бацæгъды, афтæ йæ сæр ба- 
цæгъды æмæ æрчъицы æмæ та йæм’ фæндаг сау тæлмæй разы- 
381 

ны. Йе ’фсин Вара марды фæстæ цæуæгау цалдæр къахдзæфы 
дæрддзæф йæ фæстæ сæргуыбырæй кæй цæуы, уый йæ зæрдыл 
æрбалæууы. 
Тамби кæрты дуары бакæнæн æрзилæн нал ары æмæ стыхст, 
йæ къух куырм адæймагау тарвазæй дуары ’хсæн хаста. Вара 
йæ æрбаййæфта æмæ дуар бакодта. Кæртæй цырагъы рухс 
дон ракæлæгау ракалд, æмæ лæг æмæ ус кæрæдзимæ фæком- 
коммæ сты. Тамби йæ сæр иуварс азылдта. Йæ бинойнаджы 
цæсгом цы æнахуыр зæрондхуыз у: йæ ныхы æмæ былты 
кæрæтты æнцъылдтæ сау хæххытæй зынынц, йæ цæстытæ 
æгъуыз, стыр урс æртæхтæ сæ ихы нæмгуытау æрызгъæлд. 
Ма скæуæд. Ничима сæ амард. 
Тамби æмраст хæдзармæ бараст. Хистæр лæппу кæм и æмæ- 
гъа, фæлæ дыууæ кæстæры... Куы ничи йæм дзы æрбацæуид. 
Тамбийы ныртæккæ уыдон дæр нæ хъæуынц. 
— Папæ,— астæуккаг лæппу йæ йæ хæлафы фадыгæй 
кæркдоны ’рдæм ивазы. 
— Мамæ цъиутæ балхæдта. 
— Уыдон дæр ма нæ цæмæн хъæуынц?— Тамби сывæлло- 
ны асхуыста.— Стæй сымах дæр цæмæн хъуыдыстут?.. 
Лæппу дисхуызæй йæ фыдмæ нымдзаст. Тамби йæ цæсгом 
йæ армытъæпæнтæй амбæрзта. Йæ сæры зонд фæцыд, æви? 
Сывæллон цы аххосджын у? Цы йын кодта? Лæг хæдзармæ 
бахызт, йæ къепкæ стъолмæ баппæрста æмæ æд дзаумæттæ, 
йæ дзабыртæ дæр нæ раласта, афтæмæй сынтæгыл бахауд, 
базмæ йæ цæсгом нылхъывта. Истыхуызы куы афынæй уаид! 
Сæ уат цы тæвд у... 
Тамби къулы ’рдæм азылд. Йæ зæрдæ цы сонт гуыпп-гу- 
ыпп кæны, риу æддæмæ рæдувы. Куы амæлид! Йæ бон цæрын 
нал у. Кæйдæр хæдзæртты кæдмæ рахау-бахау кæндзæн? 
Кæйдæр фæсдуæртты йæ уд баихсыд, кæвдæсарды цардæй 
сфæлмæцыд. 
Лæг ныккæрзыдта. Æвæццæгæн, йæ хъуыр цыдæр кæны, 
æндæр ын уæлдæф цæуылнæуал фаг кæны? Къулмæ йæхи 
нылхъывта, цыма йын уæд фенцондæр уыдзæн, йæ маст ацæ- 
удзæн. Ацы аз дæр та, æнхъæлдæн, кæйдæр хæдзары ар- 
витдзæн йæ зымæг. Дæ зæрдæйы фæндон ма ныххуд, хъæрæй 
ма сдзур, тыргъты хуыснæгау цу, дæ цырыхъыты хъæр ма 
райхъуысæд, сывæллæттæ цæхæрадонмæ ма баирвæзæнт, уæл- 
дай змæлд, уæлдай къахдзæф ма акæнæнт. Ахст æмæ ахст. 
Ехх, афтæ ма зæгъ: «Уартæ уый мæ хæдзар у, цомут, нæхимæ 
уæ хонын». 
Иу къуым уæддæр куы сцæттæ кодтаид, фæлæ цæмæй, 
цæмæй? Тамбийы исты куы бахъæуы, уæд дунейыл сыгъд 
ссæуы, ссарæн ницæмæнуал вæййы. Сæ хъæу горæты ном 
бæргæ хæссы, уæддæр гаффутт, ссарæн дзы ницы и. Тамбийы 
382 

рæстæджы хæдзар аразæн æрмæг туджы аргъ ссис, паддзаха- 
дыл фырмæгуырæй гæбæр схæцыд æмæ æргътæ хæрдмæ æппа- 
ры. Æртæ къуырийы дæргъы цемент фæагуырдта,— кæд Терк 
йæ цæуынæй банцад, уæд уый дæр йæ сæпп-сæппæй банцад. 
Йæ дзабыртæ æнæхъæн афæдз цы нæ бавзæрстой, æртæ къуы- 
римæ уый бавзæрстой — сæ бынтæ æрхаудысты. Тамби 
æнхъæлдта: иу афæдз сæ уæддæр адардзæн. Æмæ уыдон-гъа, 
цыфæнды дæр фæуæнт, фæлæ цемент, цемент! Бирæ дæр ма 
йæ куы хъæуид. Æддæг-уæлæ галуантæ куы нæ аразы, мый- 
йаг! Йарæби, уæдæ иннæтæн сæ къухы кæцæй æфты? Тамби 
аразæн æрмæг кæм и, уыцы скъладтæм, сæ хицæуттæм цал 
æмæ цал хатты бацыд! Æмæ ницы. Фæстагмæ сæ йæ цæстытæ 
сфæлмæцыдысты, æнæуынон ын фестадысты, уæддæр-иу сæм 
бацыд. Нæй! Марадз æмæ сыл топп ныццæв. Цементмæ фæндаг 
разынд æнахуыр суйтæ, йæ бон æй райхалын нæ уыд, фæхæст 
ыл æнæнхъæлæджы. 
...Куысты рæстæг йæ хъуыдыты адзæгъæл: цы кæна, кæм 
ссара цемент? Йе ’мкусджытæй йæ иу — Мамсыр — бафип- 
пайдта, бамбæрста йын йæ сагъæс, йæ размæ бацыд æмæ йæ 
бафарста: 
— Цементыл нæма фæхæст дæ? 
— Нæма. 
Дыууæ лæппулæгæй цасдæр рæстæг ничи ницы сдзырдта. 
Æрæджиау Мамсыр йæ къæхты бынæй ныуулæфыд æмæ загъ- 
та: 
— Тамби, ды хæдзар никуы сараздзынæ. 
— Цæуылнæ?— Тамби йе ’мбалмæ сдзагъул кодта, йе ’мба- 
лы ныхас ын йæ тъæнгтæ ацагъта. Цæуылнæ сараздзæн 
хæдзар, кæмæй æгуыдзæгдæр у? Кусæг лæг у æмæ кусы. 
Цыдæр капеччытæ бамбырд кодтой. Бæргæ, исты дæсныдзи- 
над æм куы уаид, уæд фылдæр æхца исид, уæд ын æнцондæр 
уаид. Зæгъæм, заводы директор куы уаид, кæнæ буфеты хи- 
цау, фæлæ афтæ рауад, æмæ... Йæхæдæг уыд аххосджын: чин- 
гуытæй йæ удхæссæг уыдта æмæ ныр уæргътæ хæссæгæй 
хафæд. Йæ сывæллæттæ æнæмæнг ахуыры фæндагыл са- 
раздзæн, йæхæдæг гомрагъæй дæр цæудзæн. Йæхиуыл цы 
æрцыд, уымæн раздахæн нал ис. Йæ ’фсин уыцы æнæхаиры 
ахсæннизæй куы нæ фæрынчын уыдаид, уæд уый дæр истытæ 
архайдтаид, æмæ хал дæр халæн æххуыс у, фæлæ... 
Мамсыр Тамбийы уæхскыл йæ къух æрæвæрдта, асхойæ- 
гау æй кодта æмæ загъта: 
— Дæ сæры урсытæ бæргæ фæзынд, фæлæ ма уæддæр сы- 
вæллон дæ, сывæллон, — æмæ йæм ноджы хæстæгдæр ба- 
лæууыд, йæ ирд цæстытæ дзы ныссагъта.— Амал хъæуы, амал! 
Бамбæрстай? Ды та сым-сым кæныс, нæ иуырдæм дæ, иæ 
иннæрдæм, æмæ афтæмæй хæдзар аразæн нæй. Дæхи æдде ма 
383 

уæлæ дæ бинонты дæр тухæнæй марыс. Хæдзаргæнæг цырен 
фæкæны, арт фæуадзы. Хæдзаргæнæг бирæгъ у, ды та?.. Ды 
та гогызы лæппыны хуызæн,— æмæ йыл йæ былтæ акъуырдта. 
Тамби уæды хуызæн никæд смæсты йе ’мбалмæ,— дæ къух 
дард фæхæсс æмæ йын йæ уадул ныззæлланг кæн. Фæлæ 
йæхиуыл ныххæцыд. Хæдзар ын уа, уый цыма Мамсыры 
тынгдæр фæнды? Уæлдай ныхæстæ. Цы хъуамæ кæна? Бæргæ, 
фыд ын куы уаид, мад, æфсымæртæ, хотæ, фæлæ... Æнамонд 
у æмæ æнамонд. Сывæллæтты хæдзары чи схъомыл, уый æна- 
монд у, уæдæ цыу. Æнамонд дæр цæмæн у, фæлæ... Æмæ- 
гъа. Каистæ йын хорз и. Æмкусджытæ, æмбæлттæ. 
— Тамби,— йæ хъуыдытæ йын Мамсыр фескъуыдта,— 
тæригъæд дын кæнын. 
— Тæригъæд?.. Цæмæн?— Æцæгдæр, цæмæн ын тæригъæд 
кæны, дзонгой, йе хъæрæу у?— Кусын мæ бон у æмæ кусын. 
— Кусгæ хæрæг дæр кæны. 
Уæдæ ма хъуамæ æндæр цы кæна? Йæ куыстмæ йын аипп 
ничи æрхæсдзæн. Хинæй искуы искæуыл рацыд? Хицау дзы 
феппæлы. Фыццæгæм Майы бæрæгбоны Кады грамотæ кæмæн 
радтой? Тамбийæн. Вара цинæй амард. Раст æй цыма йæхæдæг 
райста. Ныр, дам, дæм хуыздæр цæстæй кæсдзысты, хæдзар 
кæнгæйæ, дам, дæм кæд сæ хъус фæдариккой. 
Йæ хицауад æм ницы уæлдай хуыздæр цæстæй ракаст. Цал 
æмæ сæм цал хатты бацыд: уæ хъус мæм фæдарут, истæмæй 
мын баххуыс кæнут. Лæвар нæ, мæхи кацеччытæй. Æмæ сæ 
уæхсчытæ æрбалхъивынц: ницы сæ бон у, ныртæккæ бæстæ 
иууылдæр арæзтæдтæ, æмæ никæм ницы и. Мæнæ йæ сæ ду- 
канийæ, цы хъæуы — табуафси. Æмæ йæ сæ дуканийæ цы 
хъæуы? Цы дзы ис? 
— Тамби, цы уый зоныс? Æз а изæр баныхас кæндзынæн 
æмæ ахсæв дæ хæдзары цемент уыдзæн. 
Тамби йе ’мбалыл сæрæй къæхтæм йæ цæстытæ æрхаста. 
Уый цытæ дзуры? Кæм ссардзæн цемент? Мæнæ дзы хын- 
джылæг кæны, æндæр... 
— Нæ дæ уырны? Иугæр а лæппу загъта, уæд алыг! Дæ 
тæригъæдмæ кæсын мæ бон нал у. Æрмæст иу голлаг — цып- 
пар сомы. Хорз цемент у. 
— Цыппар сомы? Уый зынаргъ у, тынг зынаргъ. Ахæм 
аргъыл цемент кæд фæуæй кæнынц? 
— Фæуæй кæнынц. Æрмæст боныгон нæ — фæсæмбихсæв, 
стæй иумæйаг бацæуæн дуарыл нæ бацæуынц, фæлæ фæстейы, 
чысыл дуарыл. 
— Нæ дæ ’мбарын. 
— Æнæмбаргæ кæй дæ, сæфтмæ дæр уымæн цæуыс, æнæ 
хæдзар дæр уымæн дæ. 
— Давгæ?.. 
384 

— Нæ, сæ армытъæпæны дын рахæсдзысты цемент, дæ 
размæ дын гауызтæ байтаудзысты. Дæ хорзæхæй, Тамби... 
— Давгæ... Нæ-æ... Æз — нæ-æ. 
Мамсыр афтæ зæрдиагæй ныххудт, æмæ Тамбийы хъустæ 
фæцæйкъуырма кодтой. 
— Ды — нæ... Æмæ, уæдæ, цæуыннæ, ма змæл æмæ 
афтæмæй галуантæ аскъæрдзынæ. Уæдæмæ ды хæдзары лæг 
нæ дæ. Кæд дæм афтæ кæсы æмæ лæджы сывæллæттæ рауа- 
дзын йеддæмæ ницы хъæуы, уæд рæдийыс. 
Хъуамæ Тамби йе ’мбалыл ныхъхъæр кодтаид: цы бæгъ- 
бæгъ кæны? Æппынфæстаг æй йæ бинонтимæ цы хъуыддаг 
и, дæлæ йæхи бинонтыл дзуапп дæттæд, фæлæ йе ’взагыл 
ныххæцыд. Кæд, æцæгдæр, Мамсыр раст у? Йæхи æдде ма 
йæ бинойнаг æмæ йæ сывæллæттæ дæр фенамонд сты. Там- 
бийы кары кæйдæр фæсдуæртты бирæ адæм рахау-бахау кæны? 
Æцæгдæр ницы у. Мæлдзыг. 
— Куыд дæ фæнды, афтæ,— æмæ йыл Мамсыр йæ къух 
ауыгъта. Дыууæ-æртæ къахдзæфы акодта æмæ фæстæмæ 
фæзылд.— Адæммæ уæддæр нæ кæсыс? 
— Адæм...— Тамби адæмæн ницы зоны, алчидæр йæхи 
тыххæй цæры. 
— Исчи нæ куы ’рцахса, уæд... 
— Ма тæрс, фыццаг ды нæ уыдзынæ. 
Тамби ныхъхъус. Цы кæна? Цемент æй удхосы хуызæн 
хъæуы. Фæлæ... Куы бахауа? Цы фæуыдзæн уæд? Йæ бинонтæ 
бынтондæр фæхауæццаг уыдзысты. Цы зын у цæрын... 
— Æмæ нæ ничи фендзæн? 
— Милицæйы кусджытæ иууылдæр сæрмагондæй нæ размæ 
рацæудзысты, республикæ дæ цементы тæппы тыххæй йæ 
къæхтыл слæудзæн. 
— Æз... Нæ...— Тамбийы ахæстонмæ бахауыны бæсты 
ницы хъæуы, фæлтау ма дæс азы дæр æнæ хæдзарæй 
фæцæрдзæн. 
— Цæй, уæдæ. 
— Фæлæуу-ма!— Цы уа, уый уæд. Тамбийæн йæ хъысмæт 
цы скарста, уымæй нæ алидздзæн. Адæм фылдæр давæггаг, 
скъæфæггаг æмæ сайæггагæй куы цæрынц, уæд уый... 
— Хор-з-з... 
— Изæры, цал голладжы дæ хъæуы, уыдоны аргъ дука- 
нийы цурмæ рахæсдзынæ. 
— Хорз. 
Мамсыр йæ дзырд нæ фæсайдта. Фæлæ æвæццæгæн, Там- 
би æнамонд у, тынг æнамонд. Цæуыл сласдзæн йæ цемент? 
Дыууæ зонгæ шофыры йын бæргæ ис, фæлæ сæ кæм агура? 
Стæй сразы уыдзысты? Тамби не сразы уаид. Кæй нæ зоны, 
ахæмæн та куыд зæгъа? Чи зоны, ахæм æлгъыст шофыр ра- 
13 Дысоны фын 
385 

зына æмæ йæ æмраст милицæмæ баласа. Нæ! Æнæзонгæ ма- 
шинæ не ’руромдзæн. Фæндаггæрон дзæгъæлы джиуы. Нæй 
æмæ нæй. Кæд райсом, кæд иннæбрн истæуыл фæхæст уаид. 
Уæвгæ, цемент хъуамæ изæры раласа. 
Хæдзаргæнæг фæцæуы. Сабыргай. Уæнтæхъилæй. Уæдæ 
адæм уыцы галуантæ куыдæй аскъæрынц? Тамбийæн иу 
къахдзæф размæ куы не ’лтысы. Кæд ын хинтæ конд и? Уый... 
Тракторы хъæр... Батæрынмæ йыл æй хъавы æви цы? Йæ 
тæккæ цур æрлæууыд. А-а. Голыкк. Тамбийы зæрдæйы цыдæр 
рухсы тæпп фæзынд. Голыккæн зæгъид æмæ... 
— Цемент цæуыл сласай, уый нæй, зæгъыс?— лæппу ка- 
бинæйæ йæ сæр радардта.— Ис! Ис, Тамби! Нæй ма дзур. Æз 
дæу тыххæй арвы кæронмæ дæр фæцæудзынæн. 
Тамби цыдæр уысм аджих. Голыккæй арахъы тæф кæлы, 
æмæ... Цы уа, уый уæд. Тамби, æцæгдæр, æнæныфс у, чысыл 
ын хъæддыхдæр уæвын æмбæлы. Цæмæй тæрсы? Цæй... 
— Дæ тракторæн гуыффæ нæй, æмæ... 
— Гуыффæ?.. Æмæ мæ цæмæн хъæуы? Мæ хъæмпæмбырд- 
гæнæныл цы ’рбаласон, уый Хуыцау куы раттид. Суанг ма 
йыл агуыридуртæ дæр æрбаласын. Куыдæй? Бынæй дзы 
фæйнæджытæ авæр, дуртæ, æмбаргæ æрцамай æмæ размæ! Дæ 
цемент дæр дын сласдзынæн. Æрмæст нæм артагæй фæкæс. 
...Фыццаг фынафон Голыччы сырх «Беларусь» размæ йæ 
ных сарæзта. Хæдзæртты цæстытæ бацъынд сты. Цыма дуне 
барæй ныссабыр, стæй æваст ныррухс уыдзæн, Тамбимæ афтæ 
кæсы. Тракторы разæй йæ цæстытæ згъорынц. Сæ «Беларусь» 
цы тагъд цæуы, чысыл ма æмæ йæхи уæлдæфмæ сисдзæн. 
Тракторист, Мамсыр æмæ Тамби фæрсæй-фæрстæм бадынц. 
Исчи сæ куы фена, исчи сæ куы æрцахса, уæд цы фæуыдзыс- 
ты? 
Тракторы цыд скълады цур æрсабыр, къулы рæбынмæ 
йæхи баласта. Æхсæвгæс сæ разы февзæрд. 
— Æрбахæццæ стут? 
— Æрбахæццæ стæм.— Мамсыр йæ дзыппæй æхцаты гуцъу- 
ла систа æмæ сæ гæсмæ радта. Уый сæ нымайгæ дæр нæ акод- 
та. Æмæ цæуыннæ, кæд æй сайгæ кæнынц, уæд та? 
— Рацæут,— æмæ разæй араст. Цы хъæрæй дзуры, цыма 
сæ йæхи сарамæ æрбахуыдта. Ноджы æмбисæхсæв нæ, фæлæ 
бон сихорафон. Цы æдас у, ныфсджын! Скълады дуæрттæ 
уæрæх байтыгъта. Мамсыр æмæ Голыкк фæмиддуар сты. Там- 
би цæмæндæр фæсте аззад, йæ бынаты бандзыг, йæ буар ризы, 
йæ къухтæ ницæмæуал арæхсынц. Голлагыл æрхæц, уыциу 
æппæрст æй дæ уæхскмæ скæн æмæ размæ. Уый æмæ дын 
Мамсыр æмæ Голыкк: фæйнæ голладжы аскъæфтой. Цыма 
Тамбийæн нæ, фæлæ сæхицæн хæссынц. Тамби та... Цементы 
голлаг йæ уæхскмæ сирвæзт. Акъахдзæф кодта. 
386 

— Цырддæр змæл, фынæй бадæ?— Мамсыры хъæлæс ыл 
æрбатыхст, размæ йæ асхуыста. Тамбийы бынтондæр хъаруйы 
мур нал и. Æмæ йыл цы æрцыд? Мамсыр æмæ Голыкк дык- 
каг хаст æрбакæнынц, уый та — иу. 
— Ардæм æхсæвиуат кæнынмæ не ’рцыдыстæм,— Голыч- 
чы хъæлæс. Уый Тамби дæр хорз зоны, фæлæ... Æнхъæлдæн, 
йæ уазал риз æрсабыр, йæ зæнгтæ æмæ цæнгтæ фæхъæддыхдæр 
сты, йе ’нгуылдзтæ фыццаджы хуызæн нал зыр-зыр кæнынц. 
Тамби цыппæрæм голлаг фæхæссы. Йæ уаргъ ын чидæр 
рацахста. Æууæнк никæуыл и: йе ’мбæлттæ йæ, æвæццæгæн, 
барæй къæппæгмæ баппæрстой. Голлаг йæ уæхскæй æрхауд, 
лæг æваст фæстæмæ фæзылд. Иу милиционер æмæ иу 
хæрæджы дымæгыл дæр йæ цæст не ’рхæцыд æмæ сулæфыд, 
æнцонæй,м зæрдиагæй, æхсызгонæй. Цы ницæййаг у! 0, уæ- 
уæй-гъе. Йæ голладжы фæстаг тигъ дуары тарвазыл фæхæцыд, 
уымæ та афтæ фæкаст: фæсте йæ чидæр ацахста. Уый æцæг 
куы ницæмæн бæззы Тамби, лæджы ном дзæгъæлы хæссы. 
Схæцыд йæ голлагыл. Йе ’мбæлттæ йæ куы фæхъуыды 
кæной, уæд та дзы хынджылæг кæндзысты. Лæджы улæфт 
фæкъуыхцы вæййы, йæ хид къоппæй акалд, йæ зæрдæ гуыпп- 
гуыпп кæны, æддæмæ йæхи тоны. 
Куысты уæззаудæр уæргътæ фæхæссы, бæргæ, фæлæ ныр... 
Æрлæмæгъ та бынтондæр. Йæ къæхтæ фæтасынц, фæцуды, 
голлаг æй йæ фæстæ фæцæйхæссы, йæхи ма тыххæй бауро- 
мы. 
— Цырддæр, сылыйæ хаст дæ? 
Тамби голлаг æрæвæрдта. 
— Ох-охх! Цы зын у цæрын! — йæ риуыдзаг ныуулæфыд. 
Табу Хуыцауæн, æнхъæлдæн, аирвæзт. Ныр цемент йæ къухы и. 
Трактор фезмæлыд, талынг уынджы размæ атындзыдта. 
Тамби Голыччы уæхскыл йæ къух/æрæвæрдта: 
— Сабырдæр скъæр, голджытæ аскъуыйдзысты. 
— Ма тæрс. 
Ничи ницы дзуры. Тамбийы цæстытæ фæндаг тракторы 
разæй сгарынц. Лæг цыдæр уысм дзагъырæй аззад, нал змæлы. 
Мамсыры фарс басхуыста. 
— Цыдæр аууон. 
Аууонмæ хæстæгæй-хæстæгдæр кæнынц, цыма машинæйы 
хуызæн у. О, машинæ у! Æвæццæгæн, милицæ. Уæдæ æндæр 
чи? Машинæйы цырæгътæ ссыгъдысты. Ома, æрлæуут. Ми- 
лицæ! Оуу, мæнæ цы ’намонд лæг у Тамби! Йæ цæргæ- 
цæрæнбонты иунæг ацы хатт, æмæ... 
— Ма тæрс, цæуыл гæв-гæв кæныс?— æрбадзагъул æм кодта 
Голыкк. Ау, куыд нæ тæрса? Тамби—давæг! Тамби—къæрных! 
Гамхуды бын йæхи фембæхста. Ныр йе ’цæг цæсгом разынд. 
387 

Æмæ Тамби давгæ куы кæнид, уæд афонмæ хæдзар не скодта- 
ид? Уад нырмæ искæйы фæсдуæртты рахау-бахау кæнид? Ау, 
нæ йæ бамбардзысты? 
Машинæйы цур трактормæ дыууæ лæппуйы сæ къухтæ 
сдардтой, ома, æрлæуут. Æмæ... æмæ милицæйы дарæсы куы 
не сты? А-а... Цæмæй сыл мачи фæгуырысхо уа, уый тыххæй 
сæ дарæс аивтой. Æ, куыйтæ, куыйтæ! Æвæццæгæн, афтæ 
’нхъæлынц, æмæ Тамби æппындæр ницы æмбары. 
Трактор æрлæууыд. Лæппутæй иу кабинæйы цурмæ æрба- 
цыд, йæ цæстытæ аивæй цементы голджытыл ахаста, фæлæ 
сæ цыма нæ федта, ахæм хуыз ын. Æ, мæнгард, мæнгард! 
Тамбийы цæстытæй ницы аирвæздзæн. Ныртæккæ сæ рахи- 
зын кæндзысты, æмæ... 0 Хуыцау, баххуыс сын кæн. Там- 
бийы тыххæй ма йе ’мбæлттæ дæр ахæстонмæ бахаудзысты. 
Мæнæ цы æнамонд у, мæнæ! 
— Зети уæм нæ разындзæн? 
— Цæуыннæ,— Голыкк лæппумæ йæ сæр тракторы ка- 
бинæйæ радардта. Лæппуйы цæстытæ та голджытыл æрæнца- 
дысты. Æндæр ныхæстыл сæ куыд дары! Ацы милицæ 
рувæстæй уæлдай не сты, куы.сæ бафæнда, уæд къæрныхы 
авддæлзæххы бын дæр ссардзысты. Сæ дамбацатæ... Голыккмæ 
чи æрбацыд, уымæн йæ хæлафы дзыпп æддæмæ къуыпп дары. 
Цæмæй сыл мачи фæгуырысхо уа, уый тыххæй сæ дамбацатæ 
сæ дзыппыты нывæрдтой. Цæстфæлдахджытæ! Бабын Тамби. 
Цæй цемент æй хъуыд? Фесæфтысты йæ капеччытæ. Æмæ ма 
уыдон—гъа, фæлæ йæхæдæг... 
Тамби Мамсыры къахы хъоборыл йæ къух сæвæрдта, ныс- 
сабыр, иу стыф дзы нал хъуысы. Ныртæккæ Варамæ ацы 
æвирхъау хабар куы байхъуыса, уæд йæ къæхтыл нал слæу- 
дзæн, йæхи бахæрдзæн, сæ сывæллæттæ сидзæрæй баззайдзысты. 
Голыкк... Æцæгдæр лæппуйæн зети рауагъта. 
— Стыр бузныг, стыр бузныг,— æмæ лæппу машинæмæ 
фæцæуы. Ау, аирвæзтысты? Тамби ахæм амондджын нæу, æмæ 
афтæ æнцонæй аирвæза... Нæ! Уымæн уæвæн нæй! Трактор фез- 
мæлыд, фæцæуынц. Ау... 
Тамби аирвæзт, уый йæ цалдæр боны фæстæ дæр нæма уыр- 
ныдта. Æхсæвы-иу йæ сынтæджы фесхъиудта, фыдфынты хай- 
иу фæци. Сарайы къуымы, хъæмпы бын цы æмбæхст и, уый 
цыма адæм иууылдæр зонынц, афтæ йæм каст. Иу изæр æм 
милицæ æрбацæудзысты æмæ... Цы сын зæгъдзæн? Зæгъдзæн 
сын... Зæгъдзæн сын, сыхæгты сты. Цытæ дзуры уый Тамби, 
йæ сыхæгтыл тугтæ цы мысы? Нæ, афтæ гæнæн нæй! Бынтондæр 
йæ цæсгом бахордта? Тагъд ыл дыууиссæдз азы сæххæст уыдзæн 
æмæ зæххæй ард хæры: тихалæг дæр никæдма адавта. Ныр дæр 
давгæ нæ акодта, туджы аргъ сын бафыста, сæхи аргъæй дыу- 
уæ хатты фылдæр. Цементæн ссарæн нæ уыди, æмæ... æмæ цы 
388 

кодтаид? Кæдмæ æнхъæлмæ кастаид? Хъæды сырд нæу, мый- 
йаг, адæймаг у, сывæллæттæ йын ис æмæ йæ цæрæн бынат 
хъæуы, фосæн дæр ма бынат вæййы. 
...Хуыссы Тамби, не змæлы. Сынтæгыл куы ныххауд, уæдæй 
нырмæ цас рацыд, чи зоны. Цалдæр хатты йæм Варайы къæхты 
хъæр æрбайхъуыст, йæ цуры — æрсабыр. Иу хатт йæ цуры 
сынтæджы тигъыл дæр æрбадт, фæлæ йæм Тамби нæ разылд, 
скæса йæм, уый йæ зæрдæ нæ бакуымдта, уый дæр ма уый 
аххосæй тухийаг фæци, чи зоны, æндæр искæмæ смой кодта, 
уæд амондджындæр уыдаид, кæйдæр фæсдуæртты нæ рахау- 
бахау кодтаид. Фарон фатеры кæмæ цардысты, уый сæ тæккæ 
тъæнджы мæйы рарвыста, нæ лæппу Астæуккаг Азийæ ссæуы 
æмæ уат нæхи хъæуы, зæгъгæ. Сфæлмæцыдысты. Ацы аз дæр 
ма йæ бинонтæ искæйы фæсдуар куы баззайой, уæд дзы мæрдтæм 
ницуал бахæццæ уыдзæн. Æмæ цы аххосджын у Тамби? 
Лæгдыхæй зæххы гæппæл йæ къухы бафтыд, сæхи хицауадмæ 
дæр, горæххæсткоммæ дæр цал æмæ цал цыды ныккодта! 
Æппынфæстаг дзы, æвæццæгæн, сфæлмæцыдысты, æндæр ын 
абон дæр уыцы гæппæл нæма радтаиккой, цыма сын сæхи 
зæххæй куырдта. Ацы аз дзы иу къуым сарæзтаид æмæ... Кæдæм 
хæсса йæ хъаст? Хицауадмæ сæхимæ? Уыдон раст сты за- 
къонмæ гæсгæ. Зæгъдзысты: цæуыннæ нæм банхъæлмæ кастæ, 
нæ дын дзырдтам? 0, уыдон раст сты. Æмæ кæдмæ æнхъæлмæ 
кæса? Рæстæг Тамбимæ нæ лæууы. Бæргæ сын дзырдта, æмæ 
иу æмæ дыууæ хатты нæ — цалдæр хатты: «Уæ хорзæхæй, ра- 
цæут æмæ мæ хæдзары бындур куыд æрæвæрон, уый мын баца- 
монут». — «Хорз-хорз»,— дзуапп-иу бæргæ радтой, фæлæ иу 
хатт дæр нæ фæзындысты, цыма сæ арвы кæронмæ цæуын 
хъуыд. Сæ быны машинæтæ, сбад æмæ цалдæр минутмæ бына- 
ты уыдзынæ! Фæстаг хатт ыл сæ иу, цыма Тамбийы йæ цæхæра- 
доны кæрон ссардта, афтæ сбустæ кодта: 
-— Хуыцауы тыххæй, йæ сым-сым цы цæуы, сæ сæрæн дзы 
нал сты, æви æнхъæлы, уый хæдзар кæм æрæвæра, уымæй ах 
сджиагдæр куыст сын ницы ис? Ацæуæд, зындзысты,— Тамби 
йæ бынаты æдзæмæй лæууыд, фырмæстæй фыхт. Чысыл сы- 
вæллон у, цы йыл абухы, сæ хæс цы у, уый бакæнæнт, кæдмæ 
сæм æнхъæлмæ кæсдзæн? Тамбийæн фырмæстæй æмæ фыр- 
тыхстæй йæ дзыхы дзырд нал бадт æмæ хицауы стъол йæ 
къухæй ныххоста. Æрæджиау йе ’взаг фæарæхст æмæ йæ 
хъæлæсыдзаг ныхъхъæр кодта: 
— Æз дæр дæу хуызæн адæймаг дæн, мæн дæр цæрын хъæуы, 
æниу сымахимæ фæнды дзур, фæнды ма — дуртæ æмæ дуртæ! 
— æмæ сонтау фæзылд, дуар йæ фæстæ ныггуыпп кодта. 
Йæ маст куы æрсабыр, уæд йæхи æфхæрдта. Варамæ цы 
мæсты свæййы æмæ уымæ дæр ахæм хъæрæй никæдма сдзырд- 
та, цы банхъæлдзæн хицау, фæлтау йе ’взаг куы аныхъуырдта- 
389 

ид! Хицæуады бон бирæ у æмæ йæ искæм алхъивдзысты. Уæвгæ 
куыд? Никæйы хъыгдары, никæйы кой кæны, искæйы 
фæллоймæ нæ ныхилы, йæ куыст цы у, уый кæны. Уыдонæн 
дæр сæ куыст цы у, уый кæнæнт, æндæр сæ ницы агуры. 
Ницæмæй сæ тæрсы, уый раст у! 
Тамби уыцы æхсæв дыккаг кæркуасæнтæм нæ бафынæй, йæ 
сæры алы хъуыдытæ схъомпал сты. Кæдмæ æнхълмæ кæсдзæн? 
Рæстæг уымæ нæ лæууы. Æниу, æгъгъæд у, бирæ сæм 
фенхъæлмæ каст, алцæмæндæр кæрон вæййы. Тæккæ райсом 
ацæудзæн æмæ йæ хæдзары бындур къахын райдайдзæн. Йæ 
хæдзар кæм æвæрд хъуамæ уа, уый Тамби хуыздæр зоны æви 
хицауад? Ничи йæ хъæуы! Сæ горæты, цæй горæт у, фæлæ 
уæддæр цал æмæ дзы цал сарæзта æмæ аразы хæдзæрттæ, æмæ 
уыдон иууылдæр пълантæм гæсгæ æвæрд сты? Хæрæджыдымæг! 
Йæхи æгъдауæй дзы цал æмæ цал æрæвæрдта хæдзары бындур, 
уал хорзæхы Тамбийы уæд. Фæлæ уымæ ныккомкоммæ сты 
æмæ дзы хъуамæ физонæг саразой. Æгъгъæд у! Райсом ацæудзæн 
æмæ йæ хæдзары бындуры зæхх къахын райдайдзæн. 
Æмæ Тамби боныцъæхтыл йæ хъарм хуыссæнæй рахызт. 
Варайы цурмæ бацыд: кæстæр сывæллоны хæмпус къух йæ 
риуыл æнцайы: мæгуырæг, æрæджы йæ баиртæста æмæ, 
æвæццæгæн, дзидзи æрæмысыд. Вара йын йæ фæнд нæма зоны, 
æмæ... Зæгъа йын æй... Тамби сынтæгмæ æргуыбыр, йæ къух 
усы фæлурс уæхскыл аныдзæвыд, мæлæты адджын фынæй кæны 
æмæ тæригъæд у! Нæ, зæгъын ын хъæуы, цалдæр азы ацы бонмæ 
куы бæллыд. 
— Вара, уæ Вара... 
Ус базмæлыд, йæхи арфдæр æрæмбæрзта, хъынцъым кæны: 
дæхи сынтæгыл схуысс, сывæллон райхъал кæндзынæ. Лæг 
бахудт: 
— Вара, уый тыххæй дæм нæ дзурын, æз нæ хæдзары бын- 
дур къахынмæ цæуын, нал сæм æнхъæлмæ кæсын. 
Æфсин рабадт, Тамбимæ цымыдисæй скаст: 
— Æниу сæм нырмæдæр цæмæн æнхъæлмæ кастæ?— Æмæ 
сынтæджы къухмæ йæ къабамæ бавнæлдта. 
— Æз дæр цæуын. 
— Схуысс уал, нырма раджы у. 
Хæдзары бындур къахгæйæ Вара йæ цуры куы уыдаид, уый 
Тамбийæн йæхи дæр фæндыд, фæлæ сывæллæттæм йæ зæрдæ 
’хсайдта æмæ йæ уый къуылымпы кодта. Фæлæ Вара хистæр 
лæппуйы йæ тарф фынæйæ райхъал кодта: уый сывæллæттæм 
йæ хъус фæдардзæн, æмæ Тамбиимæ рацыд. 
Цавæр хæдзар араздзысты, уый сын зындгонд уыд. Сæ цæсты- 
ты раз иу æмæ дыууæ хатты нæ февзæрд. Дыууæ уаты, къæбиц 
æмæ тыргъ. Сæ авналæнтæ æндæр нæ амонынц, сабыргай сæ 
бацъæппытæ кæндзысты. Мæнæ кæд сывæллæттæ рахъомыл 
390 

уой, уæд бæрæг уыдзæн, уæд исты амæлттæ кæндзысты, бон 
цæуы æмæ фарн йемæ хæссы. Тамби æмæ Вара хæдзары бундур 
куыд скъахдзысты, уый цалдæр хатты сбарстой, стæй къæбæлтæ 
арф ныссагътой æмæ сыл синаг анывæзтой. 
— Нæ хъизæмæрттæй аирвæздзыстæм,— загъта Вара æмæ 
Тамбимæ хæстæгдæр балæууыд. Йæ цæсгом — райдзаст, 
хъæлдзæг. Тамби йын йæ цæстытæ афтæ цинхуызæй рагæй нал 
федта, цыма сыл мигъ фæбады, афтæ йæм фæзынынц. Цы 
рæсугъд у! Царциаты диссæгтæ: Вара æрыгон чызг фестад! Там- 
би йæ фыццаг хатт куы федта, уæд ма йæм фæкаст афтæ рæсугъд. 
Лæг йæ цæнгтыл схæцыд, йæ усæн æй ахъæбыс кæнын фæнды, 
йæ къух Варайы уæхскыл æрæнцад, фæлæ уый, Тамби йын 
кæддæр чызгæй фыццаг хатт аба кæнынмæ куы хъавыд, уæд 
йæ къухтæй куыд ацъыввытт ласта, афтæ йæхи фæсайдта, 
худæгæй бакъæцæл æмæ зæлланггæнаг хъæлæсæй загъта: 
— Цытæ кæныс, худинаг у! 
Ныххудт Тамби дæр. Зæрдиагæй. Æхсызгонæй. 
— Æрыгон лæппуйы хуызæн дæ! 
Тамби, æцæгæйдæр, йæхи æрыгон лæппуйы хуызæн 
æнкъары: рог, амондджын. 
— Æмæ нырма лæппу дæн, лæппу,— загъта Тамби. Уыцы 
минут хæдзар кæй аразы, уый дæр дзы æрбайрох. Цæмæндæр 
æй бафæндыд, фараст-дæсаздзыдæй-иу тæррæстытæ æмæ 
гæппытæ кæнгæ куыд азгъордта, афтæ азгъорын. Цыма йæ ду- 
нейыл ничи баййафид, афтæ йæм кæсы, йе уæнгты æнкъары 
æнахуыр стыр тых. 
— Нырма лæппу дæн, нæ дæ уырны?— Тамби дынджыр урс 
дур, шофыримæ гуыффæмæ тыххæй кæй систой, ууыл дыууæ 
къухæй фæхæцыд æмæ йæ зæххæй сыскъуыдта. 
— Мæгуырыбонтæ, цæлмартæн кæныс!— Вара йæ разы фе- 
гуырд. 
— Федтай? 
— Федтон,— загъта Вара, сагъæсцæстæй йæ лæгмæ бакаст 
æмæ ма йæ ныхасмæ бафтыдта: — Хуыцаумæ скувын хъæуы. 
— Æмбæлы, æмбæлы. Акса-ма, бындуры, дам, мысайнаг куы 
нываерай, уæд хæдзар амондджын вæййы. Ницы дæм ис? 
— Мемæ схæсдзынæн,— загъта Вара.— Æз цæуон, исты 
ацæттæ кæнон,— æмæ фезмæлыд. Тамби белыл æрæнцой кодта 
æмæ йæ фæстæ нымдзаст. Сылгоймаг тигъæй фæаууон. Лæг 
ныуулæфыд, арвмæ скаст. Табу Хуыцауæн, ис æви нæ, Тамби 
уымæн ницы зоны, фæлæ кæд, мыййаг, æцæгдæр адæмæн чи 
æххуыс кæны, ахæм исты ис, уæд ын табу æрбауæд, баххуыс 
сын кæнæд. Мæнæ сæ хæдзарæн ныртæккæ бындур къахын 
райдайдзæн, æмæ Стыр Хуыцау, кæд искуы искæмæн баххуыс 
кодтай, кæд искуы исчи амондджын бындур æрæвæрдта, уæд 
сын æй уый æмбал фæкæн, цардæй дзы куыд бафсæдой, ахæм 
арфæ сын ракæн. Бынæтты дзуар, табу дын уæд. 
391 

Тамби бахудт: цы рæсугъд кувы. Фынджы уæлхъус дæр-иу 
афтæ хорз куы кувид, фæлæ йе ’взаг ныхас нал фæары, ныс- 
суйтæ вæййы. Лæгтæ йæм сæ цæстытæ саразынц, лæмбынæг 
æм фæхъусынц, цыма йæ дзыхæй сыгъзæринтæ схаудзæн, æмæ 
бынтондæр ныггоби вæййы. Æмæ уæд уый дæр, хистæры куывд- 
тытæ аммен уæнт, зæгъгæ, аназы. 
Дыууæ сахаты рацыдаид æви фылдæр, афтæ Вара сы- 
вæллæттимæ схæццæ, сæ хъæлæба сæ разæй æрбахастой. Вара, 
цыма искæдæм хуын хæссы, афтæ йæ дæлармы—тæбæгъ, хистæр • 
лæппуйы къухы литырæрдæгуат цъæх авг. 
— Папæ, хуын дын схастам,— сывæллæтты кæстæр æмраст 
змисмæ бацыд. Вара чъиритæ акувын æввонг кæрæдзиуыл 
æрæвæрдта — уæлибæхты тæф фьюдзыл сæмбæлд. Тамби агуыв- 
зæйыл схæцыд. Йарæби, цы та зæгъа, уый нал зоны! Варайы цур, 
дзæбæх ракувдзынæн, зæгъгæ, æмæ дын уый та, гъе! Цы зæгъа? 
— Цæй, Хуыцау, табу дын уæд. Мæнæ хæдзар аразынмæ 
хъавæм æмæ нын æй фæрæстмæ кæн.— Лæг агуывзæ йæ 
лæппумæ бадардта. 
— Дзæбæх акув,— бакаст æм Вара. 
— Цы уæлдай у, афтæмæй дæр нæ бамбардзæн.— Лæггаг, 
ацаход. 
Лæппу ацахуыста. Тамбийæн йæ ныхас йæ зæрдæмæ тынг 
фæцыд. Уый дæр-иу гыццылæй лæггаг хуыдтой. Цæй лæг дзы 
рауад? Лæг афтæ фæцæры? Тамбийæн цæмæндæр йæ сæры 
февзæрд: цымæ йæ лæппутæ дæр уый хуызæн тухæн кæндзыс- 
ты; куыд ацæудзæн сæ цард? Нæ! Уыдоны цард амондджындæр 
уыдзæн. 
...Варайы къæхты хъæр та æрбайхъуыст, æмæ Тамбийы 
хъуыдытæ ныссуйтæ сты. Сылгоймаг, мæгуыр, фырадæргæй 
иу ран нал лæууы. Лæг базмæлыд: йе ’фсинмæ куы ракæсид 
æмæ... Йæ хъару иннæ фарсмæ разилын нæу, йæ бæрзæй фез- 
мæлын нæ комы, цыма дзы æндыснæг ныббадт, уæнгтæ рис- 
сынц, гобан сæ йæхимæ нылвæста. Суанг æм йæ цæстытæ бай- 
гом кæнын дæр нæ цæуы. Зымæджы гриппæй куы фæрынчын, 
уæд дæр ма афтæ æнæхъару уыд. Æмæ ныр та цы кæны?.. Охх- 
охх! Сывæллæтты уынæр нæ хъуысы, цæмæн ныссабыр сты? 
Æвæццæгæн, цы стыр бæллæх сыл æрцыд, уый бамбæрстой, 
æмæ... Чи уыд уый æнхъæл? Адæймаг адæймаджы не ’мбары, 
иумæ иннæйы тыхст нæ хъары, æндæр... Закъон, закъон! 
Бирæтæ закъонты бын сæхи бамбæхстой, сæ дур зæрдæтæ ба- 
тыхтой, йæ номæй баст куыйтау хæпп-хæпп кæнынц, адæмыл 
сæ сæт калынц. Закъонтæ дæр адæмы тыххæй фыст сты æмæ 
дзы чи нæ бæззы, уый ницæмæн хъæуы. Закъонты номæй чи 
дзуры, уыдон, æвæццæгæн, сæхицæн раст æнхъæл сты. Не сты! 
Кæм ис ахæм закъон, æмæ бинонтæн сæ цард фехалай... Ахæм 
æвирхъау хъуыддаг бакæн! Æмæ чи уыд уый æнхъæл?.. 
392 

Тамби йæ хæдзары бындур арæзт фæци аст боны размæ. 
Уынджы ’рдыгæй дæрддзæф слæууыд æмæ йæм каст, йæ 
цæстытæ дзы ратонын нæ куымдтой. Иу рæстæджы бындурыл 
агуыридур хæдзар февзæрд — бæрзонд, райдзаст. Уынджы ’рдæм 
ын уæрæх, урсахуырст рудзгуытæ, кæртмæ нывæфтыд бæрзонд 
дуар. Дарддæр ма дзы цы ауыдтаид, чи зоны, фæлæ уыцы рæстæг 
йæ сæрмæ халон йæ хъæлæсыдзаг хъуахъ-хъуахъ кæнгæ атахт, 
цыма марой кодта, æмæ хæдзар æрбацыдæр, æрмæстдæр ма дзы 
аззад ногконд бындур. Ницы кæны. Мæнæ тагъд сæ хæдзар 
цæттæ уыдзæн æмæ-иу уæд халон йæ сæрыл хъен дæр слæууæд 
— Тамбийы цæстыты цурæй ницыуал æрбайсæфдзæн. Сæ хæдза- 
ры пъолтæ куыддæр бахуыйой, афтæ сæ сахорын хъæудзæн. 
Тамби ахуырст пъолтæ бирæ уарзы. Цы хуызы сæ сахордзыс- 
ты? Морæ? Нæ! Сырхбын. Тамби-иу йæ дзабыртæ раласдзæн, 
уæд ын Варайь1 дзурын нал хъæудзæн, æд къахыдарæс мидæмæ 
ма цу, зæгъгæ. Æмæ йæ кусæн дарæсы мидæмæ никæд ба- 
цæудзæн. Æвæццæгæн, Вара æнхъæлы, æмæ Тамби хæрын, ку- 
сын æмæ фынæй кæнын йеддæмæ ницы зоны. Бæгуыдæр зоны, 
арс нæу, мыййаг, адæймаг у, фæлæ... Ницы йын æнтысы, кд\ц 
ын хинтæ конд и? Ныр афтæ нал уыдзæн, кæсæнт ма-иу, йæ 
цард сараздзæн. Сæ хæдзармæ иу-æртæ азы фæстæ газ дæр ба- 
уадздзысты. Уый кæуылты удæнцой уыдзæн! Чи зоны, уæдмæ 
уыцы куыстытæ фæасламдæр уой. Уæдмæ та уал суг æмæ дур- 
æвзалыйæ æндзардзысты. Зымæджы сын ссарæн куыд нæ уыд. 
Амы хицæуттæй, дам, чидæр уæлдæр хицауадæн раппæлыд: 
мах суг дæр æмæ дурæвзалы дæр нал хъæуы, адæммæ газ ба- 
уагътам. Уæд кæй сайыс? Ныр ма бирæ хæдзæртты газæн йæ 
кой-йæ хъæр дæр куы нæма ис. Адæм стыхстысты, се ’мбис 
фæрынчын æмæ йæ цыдæр æнамонд гриппы æфсон фæкодтой. 
Тамби дæр дыууæ къуырийы нæ сыстад, сывæллæттæ дæр. 
Ауыстæн, адæммæ газ бауагътам, зæгъгæ, чи раппæлыд, уый 
æрцахс. Сыбыры бинаг къæй йæ бакæн æмæ уæд куыд сайын 
хъæуы, уый бамбардзæн. 
Варайы къæхты уынæр басабыр. Цымæ цы афон у? Тамби 
йæ цæстытæ æнæбары байгом кодта: уат—æрдæгталынг, рудз- 
гуытæй мидæмæ рухс кæлы. Иннæ сынтæджы кæстæр сывæлло- 
ны хуыр-хуыр стыр лæгау хъуысы. Тæхуды, уымæй фест, уый 
нырма ницыма зоны, царды зындзинæдтæ нæма æмбары. 
Тамбимæ цыппар боны размæ хицауадмæ фæдзырдтой, æмæ 
дисы бацыд: цы дзы кæнынц, цæмæн сæ хъæуы? Æхца æфстау 
райсыны тыххæй курдиат балæвæрдта, æмæ, æвæццæгæн, уымæ 
æркастысты, æвæццæгæн, æм уый тыххæй дзурынц, æхца йын 
дæттынц. Æмæ цингæнгæ ацыд. Уæдæ йæм æндæр цæмæн дзур- 
дзысты, цы дзы кæнынц? 
Уаты, иу хатт ыл чи хъæртæ кодта, уыцы лæг, æмæ Там- 
бийы уæнгты уазал риз ацыд. Аивæй йыл йæ цæстытæ ахаста 
393 

æмæ йæ зæрдæ йе ’муд æрцыд, цæсгом сабыр, райдзаст. 
Æвæццæгæн, Тамбийæн æхца рафыстой æмæ сæ цæрæнбон бирæ 
уæд. Мæгуыр лæг дæр хъæуы. 
— Сбад,— фысым къæлæтджын фæлмæн бандоныл йæхи 
парахатдæр ауагъта. Тамби сбадт. 
— Хорз хабар фехъусын кæнынмæ дын нæ хъавæм, фæлæ 
йын æнæ зæгъгæ дæр нæй. Банхъæлмæ кæсын дæ хъуыд. 
Тамби ницы æмбары. Цавæр хабар, цæй тыххæй дзуры, цы 
’рцыд? Кæд ын æвзæр хабар фехъусын кæнынмæ хъавы, уæд 
ын ахæм æнцад, ахæм цинхуыз цæмæн ис? 
—.Дæ хæдзары бындур раст æвæрд нæу, иннæ фарсырдыгæй 
йæ аразын хъуыди, ныр æй кæм сæвæрдтай, уыцы ’рдыгæй 
фидæн аз ресторан араздзыстæм æмæ сын фæрсæй-фæрстæм афтæ 
хæстæг æвæрæн нæй. Хъыгаг у, фæлæ дæ хæдзары бындур халгæ 
æрцæудзæн. Фæгæдзæ дæ хъуыди. Мах дын пълан сарæзтаик- 
кам, кæм æвæргæ уыди, уый дын бацамыдтаиккам. 
Тамбийы цæстытæ дзагъырæй баззадысты. Цытæ дзуры ацы 
лæг, нæ йæ ’мбары. Йæ хæдзары бындур халгæ у? Цæмæн? Цы 
сæ хъуыддаг ис? Æмæ цы, фæрсæй-фæрстæм иу æмæ дыууæ 
хæдзары ис? Фылдæр хæдзæрттæ кæрæдзиуыл куы баныхæстысты. 
Лæг йæ бынаты базмæлыд, йæ цæстæнгас Тамбимæ сарæзта, 
тамако ссыгъта: 
— Дæ хæдзары бындур раст нæ сæвæрдтай, иумæйаг пълан 
халыс, æмæ йын афтæ уадзæн нæй. Уым ресторан... — Лæг 
цыдæртæ дзуры, фæлæ йын Тамби йæ ныхæстæ нал хъусы. Йæ 
зæрдæ æддæмæ тоны, цæлхъ-цæлхъ кæны. Йæ хъуыр цæмæндæр 
æрбауынгæг, цыдæр дзы фæбады æмæ йæ улæфт фæкъуыхцы 
вæййы. Цыма арты бахауд — йæ буар судзы, хиды ставд -’ 
æртæхтæ йæ ныхæй лæдæрсынц, рустыл бырынц, йæ буар хиды 
сæвдылд. Нæ, уымæн уæвæн нæй! Тамби иу æмæ дыууæ хæдза- 
ры нæ федта фæрсæй-фæрстæм арæзт. 
Тамби сыстад æмæ кабинеты хицаумæ хæстæг балæууыд, 
ныккаст æм. Уый, цыма йæ цуры ничи ис, афтæ цыдæр 
гæххæттытæ фæлдахы, йæ тамакойы фæздæг йæ фындзыхуын- 
чъытæй хæтæлтæй уадзæгау рауадзы. 
Тамбийæн цыдæр уысм йæ цæстытæ атартæ сты, йæ 
дæндæгты къæс-къæс ссыд, лæгмæ йæхи баивæзта æмæ йæ 
хъæлæсыдзаг ныхъхъæр кодта: 
— Уымæн уæвæн нæй! Бамбæрстай?! Æз ыл мæ уд бахорд- 
тон, бамбæрстай?! Æмæ йæ ничи фехалдзæн! — Тамбийæн 
фырхъæрæй йæ хурхыуадындзтæ анæрстысты, йæ цæсгом сырх- 
сырхид афæлдæхт. 
— Уый раздæр зонын хъуыд,— разылд æм лæг. Йæ хъæлæс 
сабыр, æнцад. 
Тамби йæ дзæбæх нал уыны. Аууоны хуызæн æм кæсы. 
Цыдæр уысм гуырысхо дæр фæци. Йæ цуры цы лæууы? Адæй- 
маг æви аууон? Тамби лæгмæ ноджы хæстæгдæр балæууыд, йе 
394 

’нгуылдзтæ æрбалхъивьюæввонг ныппака сты. Йæ къухтæ цыма 
бастæй феуæгъд сты — размæ сæхи аппæрстой. Цы уа, уый 
уæд, адæймаг иу хатт мæлы æмæ... Йæ цæстытæ уаты къуым- 
ты æрзылдысты. Цы фæци уыцы æвзæр, кæм и? 
— Æ, куыдз, куыдз!— Тамби цъилау фæзылд, йæ сонт хъæр 
уаты айзæлд. Лæг феддæдуар. Тамбийы уæнгтæ æрлæмæгъ сты. 
Фезмæлыд, фыццаг къахдзæфтæ чи фæкæны, ахæм æнахъом 
сабийау цудтытæгæнгæ рацыд. Уынджы йæ къахайст 
фæтагъддæр. Æваст фæлæууыд: кæдæм цæуы? Йæ хæдзары 
бындурмæ? Кæд æй нæ фехаликкой. Ау, нæ йæ бамбардзысты, 
адæм не сты, сæ риуты зæрдæтæ нæй. Сæрæй бынмæ сын йæ 
царды хабæрттæ ракæндзæн, йæ хæдзары бындур куыд зынтæй 
сарæзта, уый сын радзурдзæн. Ау, нæ йæ бамбардзысты? Дой- 
наг дурæй арæхдæр ницы ис, æлхæнын æй нæ хъæуы, æмæ 
уый дæр йæ къухы не ’фтыд. Вара æмæ-иу сывæллæттимæ доны 
былмæ ацыд æмæ дуртæ æмбырд кодтой, адæймаг машинæйыл 
цы минут фæхæст уыдзæн, уый бæрæг нæ уыд æмæ дуртæ цæттæ 
куы уой, уæд сæ бакал, æрбаскъæф сæ. Фæлæ-иу куы машинæ 
не ссардта, куы цы, æмæ-иу йæ иннæ ацыдмæ дуртæ уым нал 
уыдысты, æмæ-иу уæд шофырмæ бакæсын йæ цæсгом нал 
хъæцыд: асайдта йæ, йæ ныхас раст нæ разынд. Мæстæй-иу йæ 
къухы фыдтæ хæрынмæ æрцыдис. Чи йын сæ аласта, цæмæн? 
Цъаммар, æдзæсгом адæм! Æви сæм афтæ фæкаст, Тамбийæн 
йæ уд-йæ дзæцц дуртæ æмбырд кæнын уыди?.. Арвæй æрхауд- 
той? Уыдон чи æрæмбырд кодта, уый дæр зæххон адæймаг у, 
йæ уырзтæ сыл баихсыдысты. 
Тамби уæдмæ дæр йæ хæдзары бындур арæх бæрæг кодта. 
Фæлæ йæм ныр уæлдай арæхдæр суайы. Хицау æгæр хъæддыхæй 
дзырдта. Ау, цæттæ бындур фехалын сæ зæрдæ бакомдзæн? 
Хуыцау сын нал и? Нæ! Уымæн уæвæн нæй! Йæ хæдзары арæз- 
тадмæ йæ зæрдæ афтæ æхсайы æмæ йæм сихорхæрды афон дæр 
суайы. Мæнæ ныр дæр... Бындур æнæхæлдæй куы сæййафы, 
уæд ыл хур ракæсы, йæ зæрдæйы тыхст гуыпп-гуыпп æрсабыр 
вæййы. 
Тамбийы къахайст æрсабыр, тракторы хъæр æм хъуысы. 
Æмæ... Кæцæй?.. Цыдæр уысм йæ мидбынат сагъдауæй аззад, 
стæй азгъордта. Уынджы цæхгæр фæзылд. Трактор... Уый... 
тракторы кæфой айдæнау ферттивы, адæм йæ цуры сдзыгуыр 
сты. Тамби йæ къепкæ фелвæста æмæ ноджы цырддæр азгъор- 
дта. Мæнæ куыд бабын! Адæмæй йæ чидæртæ бафиппайдтой 
æмæ йæм разылдысты, тæфæрфæсгæнæгау æнцад лæууынц. 
Тамби трактормæ йæхи сарæзта, зæхмæ, тымбыл къухы йас 
дурмæ фæлæбурдта. Гъа, ныр æй трактористыл ауадза, афтæ 
йын чидæр йæ цонг ацахста æмæ дур æрхауд. Дыууæ лæджы 
йын йæ цæнгтæ сыздыхтой, фæстæмæ сæ айвæзтой. 
— Ауадзут мæ, уæ мадæлтыл... Æз уыцы куыдзæйгуырды 
амарон. 
395 

— Уый аххосджын нæу,— дыууæ лæджы йын йæ цæнгтæ 
тынгдæр æрбалвæстой, чысыл ма æмæ йæ сæ быны ныцъ- 
цъист кæндзысты. 
— Ауадзут мæ! Салдат дæр ма ахъуыды кæны!— Тамби 
йæхи размæ аивазы, фæлæ йæ уыдон тынгæй-тынгдæр 
æлхъивынц, аркъаутау æй æлвасынц, йæ бон фезмæлын нал 
у. Дыууæ лæджы æхсæн бандзыг, дæ астæуæй нал зыны. Ау, 
хъæндил у æви адæймаг? Йæ къухтыл ын чи хæцы, уыдонмæ 
скаст, сабыргай, лæмæгъхъæлæсы уагæй курæгау загъта: 
— Цы мын кæнут? 
Ничи сæ ницы дзуры. Адæм æнцад лæууынц, сæ цæстытæ 
тракторæй Тамбийы æхсæн дыууæрдæм кæнынц. Тракторы 
хъæр хъустæ рæдувы, йæ кæфойы хъыррыст хæдзары бын- 
дуры дуртыл райхъуысы, æмæ хъустæ акъуырма вæййынц. 
Хатгай Тамбимæ уыцы хъæр, цыма тракторы бын сывæллон 
фæвæййы, йæ фæстаг цъæхахст райхъуысы, афтæ фæкæсы, 
æмæ фестъæлфы. Хæдзары бындур, ресторан кæм араздзыс- 
ты, уыцырдыгæй фегом: Тамбийы уæнгты уазал риз ацыд, 
базмæлыд, исты амалæй йæхи куы атонид. Гъей-джиди, уыцы 
трактористмæ баирвæз! Нæй! Йæ бон фезмæлын дæр нæу. 
Мæнæ дзы хъаруйы мур куыннæуал ис! Мæнæ... Ма скæуæд... 
Æмæ тракторист цы аххосджын у? 
Трактор бетоны къуылдых æмæ дурты рæдзæгъдтыл иуварс 
ахæцыд, цъусдуг фæлæууыд, стæй фæндаджы ’рдæм цæхгæр 
фæзылд æмæ цыма тæрсгæ фæкодта, афтæ йæ рыг калгæ размæ 
атындзыдта. Тамбийы улæфт ныссабыр, иу стыф никæцæй 
хъуысы. Хæдзаргæнæг æрæджиау йæ сæрыл схæцыд, йæхи 
фæхъæддых кодта, йæ фарсмæ лæгтæм бакаст: 
— Ныр дæр мæ нæма уадзут? 
Сæ аркъау къухтæ æнæдзургæйæ суагътой, æмæ Тамби 
сулæфыд, мардмæ цæуæгау сабыр къахдзæфтæй бындуры 
хæлддзагмæ бацыд. Иу дурыл сбадт. Нæ! Æрхауд. Адæм 
цыдæртæ дзурынц, сæ ныхас æм дард кæцæйдæр хъуысæгау 
хъуысы. Цалдæр дзы йæ цурмæ æрбацыд. Цалдæр нæ — 
иууылдæр. Чи дзы йæ цуры бындуры хæлддзагыл æрбадт, чи 
лæугæ кæны. Сæ ныхас æм хъуысы: фæкæсдзысты йæм 
иууылдæр æмæ ног бындур сараздзысты. Йæхи æгæр ма ’фхæрæд. 
Тамби тымбылæй бады, ницы дзуры. Йæ уæхскыл кæйдæр 
къух зыр-зыргæнгæ æрынцад. Вара йæ цуры лæууы, йæ цæсты 
бынтæ сырх, къуыбар цæссыгтæ йæ рустыл уайынц. 
Вара йæм æргуыбыр: 
— Цом нæхимæ. 
Тамби сыстад. Адæмæй фæиртæст, гуыбыр-гуыбыр 
фæцæуы, йæ къæхтæ зæххæй тыххæй тоны. 
...Вара аууоны хуызæн дуарæй æрбазынд, йæ уынæр нæ 
хъуысы, æвæццæгæн, Тамбийæн фынæй æнхъæл у æмæ йæ 
396 

къахфындзтыл æрбацæуы, йæ дондзаст цæстытæ æрттивынц. 
Тамби базмæлыд, йæ хуыссæны.рабадт. 
— Вара,— йе ’фсины къухмæ бавнæлдта. Сылгоймаг сын- 
тæджы тигъыл æрбадт, лæджы ныхыл йæ арм ахаста. Лæг 
йæ цæстытæ уæрæхдæр байгом кодта. Варайæн цы фæлмæн 
къухтæ и, сæ æхсызгон хъарм йæ уæнгты хъары. Тамби йæ 
мидбылты бахудт. Вара йыл йæ уырзтæ, йæ армытъæпæнтæ 
афтæ рагæй нал ахаста. 
— Тамби, тæрхондонмæ сыл ратдзыстæм æмæ... 
— Æмæ дзы исты рауайдзæн? 
— Рауайдзæн. Ау, æппындæр закъонтæ нал и? 
— Вара, æндæр хуызы цæрын мæ бон нæу æмæ цы кæнон? 
— Нæ зонын... 
Хистæр лæппу Батыр уынгæй æрбацыд, тыргъы цырагъ 
ссыгъта æмæ уатмæ рухс æрбакалд. 
— Стонг мын у. Хæринаг нæм ницы и? 
Вара фезмæлыд: 
— Фæцæуын,— фæлæууыд, фæстæмæ разылд, йæ 
цæстæнгас йæ лæгыл æрæнцад: — Тамби, цы уый зоныс: 
Батыр дæу хуызæн нæ уыдзæн. 
Лæг хуыссæны рабадт, йæ сæр банкъуыста æмæ цыма ис- 
кæйы фæрсы, ахæм хъæлæсыуагæй загъта: 
— Цы кæнон, куыд цардæуа дарддæр?..— йæ хъæлæс 
æдзæм уаты атад. 
1978 аз. 
О, УÆУУÆЙ, ГЪЕ! 
кæнæ 
ФИДÆНЫ ДЕПУТАТЫ 
НЫХАС ÆВЗАРДЖЫТÆМ 
Памфлет 
Памфлет — произведение (статья, бро- 
шюра и т. п.) большей частью на зло- 
бодневную тему, осмеивающее в резкой 
обличительной форме какое-либо лицо 
или явление в общественной и полити- 
ческой жизни. 
Словарь иностранных слов. 
ГЛ уæууæй, гъе! Хорз адæм! Нæ гыццыл бирæнацион рес- 
9 публикæйы цæрджытæ! Бæргæ, мæ ныхас хъарæгæй 
куы нæ райдыдтаин, фæлæ... Фæлæ кæуинаг стæм æмæ... æмæ 
397 

цы кæнон? Махыл худинаджы зарджытæ кæнын хъæуы, 
хъуамæ æфсæрмæй цъæх арт уадзиккам, мах та сæрыстырæй, 
хæрдты кæсгæ цæуæм. Æвæццæгæн, иууылдæр расыг стæм 
æмæ хорз æмæ æвзæр, раст æмæ зылын кæрæдзийæ нал ир- 
тасæм. 
0, уæууæй, гъе! Уæддæр æз афтæ æнхъæл дæн æмæ мæ 
сымах бамбардзыстут. Уымæн æмæ æз уæ иу хай дæн, æппын- 
фæстаг, æз дæн сымахæй иу æртах. Кæд уыл ацы дунейы 
исчи тыхсы, уæд æз. Мæ зæрдæ мæ риуы сымах тыххæй 
тæлфы. Уæвгæ, уый мæ зæрдæ нæу, уый сымах зæрдæ тæлфы 
мæ риуы, сымах хъысмæт, уæ абон, уæ фидæн мын æхсæвæй- 
бонæй æнцой нæ дæтты. Бауырнæд уæ, искæуыл уæ хорздзи- 
над куы ’рцæуы, уæд уый сымахæй мæнæн æхсызгондæр 
вæййы, фырцинæй нал бафынæй вæййын, мæ риу цъæх 
уалдзæг фесты. 
Фæлæ... Хуыцау ма зæгъæд, фæлæ уæ искæуыл исты зын- 
дзинад æрцыд, уæд мæхицæн быиат нал фæарын, мæ бон дзу- 
рын нал вæййы, æз дæр сымах хуызæн зианджын вæййын. 
Бауырнæд уæ, йæхицæн исты * куы кæна, зæгъгæ, мæм ме 
’мбæлттæ æрбацæуынц æмæ мæ куы Хъобангоммæ аласынц, 
куы Куырттаты коммæ. Алы хæрд, алы нозт... фæлæ уæддæр 
зæрдæмæ рухсы цъыртт нæ бакæлы. 
Æнæ сымах мæ цард цард кæй нæ у, уый, æвæццæгæн, 
ныр хуыздæр бамбæрстат. Уе ’ппæты дæр цæсгомæй цæсгоммæ 
зонын. Ирон уæ чи у, уырыссаг уæ чи у, сомихаг уæ чи у... 
Суанг ма уын уæ нæмттæ дæр зонын: Афæхъо, Иван, Шота, 
Армен... Дарддæр ма сæ нымайон? Бауырнæд уæ, сымахæй 
зæгъын, ме ’взарджытæ, милиуан адæмы æхсæн апырх стут, 
уæддæр уæ, хорз, фæлтæрдджын фыййауæн йæ фос иннæ дзуг- 
ты ’хсæн куы апырх уой, куы адзæгъæл уой, уæд сæ уый 
куыд базоны, афтæ уæ базонин. Кæсин, мæ амонæн æнгуыл- 
дзæй-иу ацамонин: уæртæ, мæнæ, иннæ... Æмæ уæ уайтагъддæр 
анымаин, уайтагъддæр уæ фæхицæн кæнин иу дзугмæ. 
Уæ хорзæхæй, фыстимæ уæ кæй абарстон, уый тыххæй 
бахатыр кæнут. Уый аивдæр, рæсугъддæр, мæ ныхас уæм 
цæмæй тынгдæр бахъара, уымæ гæсгæ ахæм дзырдтæ равзæрс- 
тон. Æндæр сымах хуыцæуттæ стут, сымах уастырджитæ стут, 
зæххон зæдтæ. 
Бауырнæд уæ, хорз адæм, уæдæ ма уын æз уый дæр зæгъын, 
сылгоймæгтæ, уæ фарн бирæ, фæлæ уæ æнхъæлцау чи у, уый 
дæр зонын, суанг ма, кæуыл уæ цал мæйы цæуы, уый дæр 
зонын. Мæ ныхас кæдæм цæвы, уый бамбæрстат? Уæдæ йæ 
бамбарут: æз сымах тыххæй цæрын. Дунесфæлдисæгмæ сы- 
мах тыххæй кувын: цæрут æмзй мын цæрут, уымæн æмæ мæ 
царды суадон сымах стут. Сымах нал стут— æз дæр 
398 

уæлхъæдæй бахус уыдзынæн. Саккаг мæ кодтат кандидатæй 
нæ цытджын парламентмæ. Æмæ стыр бузныг, мæ сæрæй уын 
ныллæг кувын. Æз уыдзынæн уæ цырагъдар, мæ риуыл уын 
фæндаг. Куы бахъæуа, уæд сымах сæрвæлтау Данкойы хуы- 
зæн мæ риуæй мæ зæрдæ стондзынæн æмæ уын уæ фæндаг 
ныррухс кæндзынæн. Мæхи мин æмæ мин хатты бафарстон: 
ацы дунемæ цæй тыххæй фæзындтæн? Цæмæн райгуырдтæн? 
Мæ гыццыл Ирыстоны адæм, мæ зынаргъ æвзарджытæ! Æз 
ацы дунемæ фæзындтæн сымах тыххæй. Æмæ уый афтæ кæй 
у, уый хорз зонут, ноджы хуыздæр та йæ базондзыстут, депу- 
татæй мæ куы равзарат, уæд. Фæлæ... 
0» уæууæй, гъе! Бирæтæ, цæмæй депутат суой, уый тыххæй 
сæхи марынц, цæмæй депутаты гæххæтт сæ къухы бафта, уый 
тыххæй алы мадзæлттæ аразынц. Цы дзы кæнынц? Афтæ 
æхсызгон сæ цæмæн хъæуы? Уæ хорзæхæй, æнæ депутаты 
мандатæй мæрдтæм нал уадзынц? Æви уый удхос у, дзæм- 
дзæмы суадон — фæхъæстæ дзы дæ, растдæр зæгъгæйæ та, 
уыцы гæххæттыл дæ къух аныдзæвыд, уæд æнусон дæ, мæлæт 
дын нал и. 
0, уæууæй, гъе! Æмæ ма адæмы хуызæн куы уаиккой, фæлæ 
цыдæр маймулитæ, къоземодтæ, йæ цæрæнбонты урс 
гæххæттыл дыууæ ныхасы никæд ныффыстой æнæ рæдыдæй, 
сармадзан сæм ныддар, мæй сæ ахæстоны бакæн, уæддæр иу 
хъуыды сæ сæрты нæ сæвзæрдзæн, æмæ сæ афтæмæй депу- 
таттæ суæвын фæнды. Бахатыр кæнут, фæлæ дымгæ бон ми- 
зынмæ куыд æрлæууын хъæуы-, уый дæр дзы бирæтæ нæ зо- 
нынц, æмæ мын афтæмæй сæхи уынаффæгæнæг, закъонтæ 
æвæрæг кæнынц. Нæ! Уымæн уæвæн нæй. Хорз адæм, уый 
куы бауадзат, уæд нæ худинаджы хъæр айхъуысдзæн. Рав- 
зарæм хъуыдыгæиæг адæмы. Равзарæм, Ирыстоныл чи тых- 
сы, ахæмты. Æргом уын куы зæгъон, уæд мæнæ мæн хуызæт- 
ты. Ныртæккæ иууылдæр иу дзыхæй дзурынц. Зæдтæ æмæ 
зæдтæ. Æцæгдзинадæй та... Бирæтæ дзы сæ дзыппытæ 
йеддæмæ ницы зонынц, æндæр сæ ницы æндавы. Хуыцауар- 
дыстæн, гæнæн сын фæци, уæд æнæхъæн завод кæнæ колхоз 
нæ, фæлæ республикæ дæр йæ хъуыры чи ауадзид, ахæмтæ 
дзы иу æмæ дыууæ нæй. Æмæ мын, хорз адæм, мæ гыццыл 
Ирыстоны уыдонæй бахъахъхъæнут. 
Чи зоны, бирæтæ уæ хъуыды кæны: республикæйы парла- 
ментмæ кандидат дæ æмæ дæ хъуыддаг кæн, æндæр дæхи 
цæуыл тыхсын кæныс. Бæллæх уый у æмæ Ирыстоны, æппæт 
Уæрæсейы хъысмæтыл дæр мæ зæрдæ риссы. Ам нæхимæ нæ, 
фæлæ, зæгъæм, дард Сыбыры дæр исты æвзæр хъуыддаг куы 
’рцæуы, уæд æхсæв нал бафынæй вæййын, мæ æнцон хъæд- 
гомгæнæн зæрдæ рацæйтоны. Æмæ та уæд дæхи дохтырты 
æвджид бакæн. Ныр цал æмæ цал хатты бахаудтæн рынчын- 
399 

донмæ, санаторитæм, курорттæм! Мæ хъалæй аппарын уырдæм 
мæхи? Чидæртæ та... 0 адæм, хорз стут, фæлæ дам-думтæм 
æгæр хъусут, чидæртæ уæ æгæр æдзæстуарзон сты. Курын 
уæ, ма сæм хъусут. Бæгуыдæр, мæхицæн вæййы хицæн уат, 
хицæн палатæ, телефон, ваннæ æмæ афтæ дарддæр. Æмæ уæ 
фæрсын: æз уыдон искæд бацагуырдтон? Уæдæмæ рагæй 
фæстæмæ дæр коммæгæс уыдтæн æмæ мын куыд фæзæгъынц, 
афтæ бакæнын. Асинтыл схуысс, зæгъгæ-иу мын куы зæгъик- 
кой, уæд уым схуыссин, æз уынджы дæр бафынæй кæндзынæн, 
фæлæ дохтырты, адæмы зæрдæхудты бацæуон, уый мæ бон 
нæу. Стæй, æргом уын куы зæгъон, уæд уыцы дам-дум- 
гæнджытæ фæнды дзурæнт, фæнды ма — мурмæ дæр сæ нæ 
дарын. 
Ныр мын, хорз адæм, мæ зондахаст ноджы хуыздæр бам- 
бæрстат. Афтæ нæу? Рагæй фæстæмæ дæр рæстдзинад æмæ 
уды сыгъдæгдзинад мæ тырысатæ уыдысты. Давджытæ, фыд- 
гæнджытæ, цæстфæлдахджытæ мæ цæсты сындз сты, 
кæддæриддæр æмæ кæмдæриддæр сæ ныхмæ тох кодтон æмæ 
цалынмæ цæрон, уæдмæ дæр кæндзынæн, æгъатыр тох. Уыцы 
тох кодтон скъолайы, ногдзау, фæскомцæдисон куы уыдтæн, 
уæддæр, коммунистон партийы рæнхъыты куы уыдтæн, 
уæддæр. Суанг сывæллонæй, авдæны куы хуыссыдтæн, уæдæй 
фæстæмæ дæр æнæраст хъуыддаг ме ’нæуынон уыди. Хуыс- 
сын мæ авдæны æмæ цыдæр æнæраст хъуыддаг уынын, уæд- 
иу мæ авдæны рафыхтæн, мæхимидæг къæс-къæс кодтон. 
Уæд Нарты Батырадз ма фест, дæ авдæны бæттæнтæ ма 
арæдув, дæ авдæны фæрстыл афтæ ма ахæц, фæйнæрдæм куыд 
фæтæхой! Дæхæдæг расæррæтт кæн æмæ æвзарджыты дæ 
хъæлæсы ахæсс. 
Мæ зьшаргъ адæм, сымахæй мæ бирæтæ зонынц. Мæ 
карæнтæн сæ фылдæр нырма усгур лæппуты хуызæттæ сты. 
Æз та? Мæ сæры иу сау хил нал и. Æмæ цæмæн? Адæмы 
мæтæй. Чи зоны, уый зæгъын аив дæр нæу, фæлæ æз æргом- 
ныхас дæн: сымах сæрвæлтау мæхи бахордтон. Мæ хорз 
зонгæтæ мын цал æмæ цал хатты дзырдтой: дæхи æгæр ма 
тыхсын кæн, æнусты дæргъы раст æмæ зылыны, сыгъдæг æмæ 
чъизидзинады æхсæн цæуы æгъатыр тох, æмæ чи фæуæла- 
хиз? Нæ! Æз уыцы хъуыдытимæ разы нæ дæн. 0! Не знаг у 
æгъатыр, карз, æмæ йын хъуамæ ныккæнæм бæрзæйсæттæн 
цæф. Депутат куы суон, уæд сæ ныхмæ кæндзынæн ноджы 
удуæлдайдæр тох. Депутат кæй суыдзынæн, ууыл та æууæн- 
дут. Уыцы ныфс мæм цæуы сымахæй, хорз адæм! Парла- 
ментмæ йæ быцъынæг чи тоны, уыдоны ’хсæн, цалдæр хатты 
кæмæ æрбаминæвар кодтой адæм, дæ хорзæхæй, сразы у, 
хъæлæс кæнынмæ дæ рахæссæм, зæгъгæ, ахæмтæ бирæ и? 
Мæнмæ гæсгæ, иу-цалдæр. Кæнæ чи зоны, æрмæстдæр æз. Цы 
400 

минæвæрттæ мæм цыд, уыдон-иу сæ зонгуытыл мæ цуры æрхау- 
дысты, сæ хъуыры тугдадзинтæ-иу мæнмæ хатынæй ныддым- 
стысты, сæ хъæлæстæ ныффæсус сты, се ’взæгтæ баихсыдыс- 
ты. Фæлæ æз уæддæр ком нæ лæвæрдтон. Мæнæ йæ быцъы- 
нæг чи тоны, хъуамæ уыцы æхсæнад, чъизи адæмæй 
кæйдæрты фарсмæ бадон? Нæ! Фæлæ... фæстагмæ цы къорд 
æрбацыд, уыдонæй иу лæппу мæ цуры йæ зонгуытыл æрхауд 
æмæ загъта: 
— Æз стдæс азы дæу тыххæй фæцардтæн, ды куы нæ уай, 
уæд æз мæ хъæлæс никуы никæуыл ратдзынæн,— æмæ йæ 
дзыппæй кæстæр æнгуылдзы стæвдæн цыллæ бæндæн систа, 
йæ къубалыл æй æрбаппæрста.— Дæ кандидатурæ æрæвæры- 
ныл куы нæ сразы уай, уæд мæхи амардзынæн. 
Æмæ дын бæндæнæй йæ къубал æлхъивынмæ фæци. Йæ 
цæстытæ ферттывтой, дзагъырæй аззад. 0, мæ хæсгæмæрдтæ: 
уый цы ми кæны, зæгъгæ, йæМ фæлæбурдтон, цыллæ лæгъз 
бæндæн ын йæ къухтæй стыдтон æмæ загътон: 
— Разы дæн. 
Æмæ куыд нæ сразы уыдаин! Адæмы фарн бирæ у. Иугæр 
адæмы афтæ фæнды, уæд... Депутат суон, уый мæн мисхалæн 
дæр нæ хъæуы. Æз мæ райгуырдæй мæ мæлæтмæ, цалынмæ 
мæ цæстытæй рухс уынон, уæдмæ депутат дæн. Уæ иугæн- 
дзон, уе ’нусон депутат. Уадз, парламентмæ бахауынмæ йæ 
былыцъæрттæ чи хæры, уыдон æм бацæуой. Фæлæ мын мæ 
иу хорз зонгæ афтæ загъта: 
— Ды æмæ иннæ раст, сыгъдæгзæрдæ адæм куы нæ уой 
парламенты, уæд чи? Уæд республикæ цы фæуыдзæн? Адæ- 
мы сæрыл чи сдзурдзæн? Йæ дзыпп æмæ гуыбын йеддæмæ чи 
ницы зоны, уыдон? Дæуæн депутаты мандат уыдзæн рæстдзи- 
надыл тохгæнæн хотых. 
Мæ хорз хæлары ныхæстæ мæ иннæрдæм ахызтысты, сæрæй 
къæхтæм мæ нынкъуысын кодтой. Раст, тынг раст загъта. 
Хорз адæм! Мæ кандидатурæ сæвæрыныл цæмæн сразы дæи, 
уый тыххæй уын бирæ дæнцæгтæ’ æрхæссин, фæлæ уын уæ 
сыгъзæрин рæстæг чи исы. Сахат дæр нæ рацыд мæ фæндоны 
ныхасыл, афтæ, дыууæ сæдæ æртын фондз адæймаджы ном- 
хыгъд кæм уыд, ахæм гæххæт ме стъолыл февзæрд. Алы адæй- 
магæн дæр дзы йæ къухæвæрд. Зæгъын, куыд тагъд уыд, мацы 
фæлывд ми бакæнут? Цалдæр адæймаджы мыл сæхи сцагъ- 
той: «уымæн уæвæн куыд и?» Æмæ та ногæй, адæмы фарн 
куыд тыхджын у, уый бамбæрстон. 
Цæвиттон сразы дæн, адæм уый куы базыдтой, уæд ном- 
хыгъдтæ кæнынмæ фæлæбурдтой. Цыдысты, номхыгъдты 
сæхи фыстой, иу, дам, иннæйы къухæй гæххæтт скъæфта, 
уæдæ æз фæраздæр уон, зæгъгæ. Хылтæ, суанг, дам, дзы сæры 
цæфтæ дæр æрцыд, æртæйæ та рынчындонмæ бахаудысты. 
401 

Æмæ æз, зæгъут-ма мын, уæ хорзæхæй, уыцы адæмæн куыд 
нæ аргъ кæнон? Уыцы адæмæн æз депутат куыннæ суон? 
Æз мæхæдæг иу къахдзæф дæр никæдæм акодтон. Уаздæ 
кæйдæрты хуызæн фатертыл зылдаин? 0, уæууæй, гъе! Иуæй- 
иутæ сæхи куыд ныллæг æруагътой! 
Раст зæгъын хъæуы, цы куыстуатæн разамынд дæттын, 
уырдыгæй дæр, сыхæгтæ дæр чидæртæ хæдзæрттыл æрзыл- 
дысты. Уыцы хабар куы фехъуыстон, уæд мæ зæххы скъуы- 
ды ныххауынмæ бирæ нал хъуыд. Уый та куыд? Чи сын загъ- 
та? Уыцы хабар мын мæ тъæнгтæ афтæ ахафта æмæ ма ныр 
дæр дудынц. Сыхæгтæн мæ бон ницы у, фæлæ мæ дæлбар цы 
адæм кусы, уыдонæй адæмыл æрзилынмæ чи ацыд, охх-охх, 
уыдон, æвзæр рæстæг нæу, зæгъгæ, фæсурин. Гандзайы хай 
сæ бакæнин. Фæлæ мæхиуыл ныххæцыдтæн, мæ тæнæг зæрдæ 
нæ фæлæууыд æмæ сын ныббарстон. Фыццаджыдæр, сæ би- 
нонты, сæ сывæллæтты тыххæй: ацы тыхст, æзæр уавæры сæ 
куыстæй куы фæсурон, уæд цы фæуыдзысты, цæмæй цæрдзыс- 
ты? Стæй æвзæр кусджытæ не сты æмæ ахæмты хъахъæнын 
хъæуы, хæцын сыл хъæуы, адæммæ иу боны цæстæй кæсын 
нæ хъæуы. 
0> уæууæй, гъе! Фæлтау куы амардаин, æмæ цытæ уынын, 
уыдон куы нæ федтаин. Худинаг! Цы фæндæгтыл цæуыс пар- 
ламентмæ? Адæймаджы ном куы хæссыс, дæхи лæг куы хо- 
ныс. Горæтты æмæ хъæуты цыдæрйддæр хæдзæрттæ ис, уыдо- 
ны къултæ æмæ дуæрттæ алыхуызон плакаттæ, сидтытæ æмæ 
æндæр ахæм гæххæттыты бын фесты, схъулæттæ сты, 
гæххæттын цъæрттæ сыл скодтой. Чи, цыма йæ мады гуы- 
бынæй рафтгæ æфсымæр у æмæ дын стыр хорздзинад сарæз- 
та, афтæ йæ мидбылты худы, чи та, цыма Ирыстоны хъысмæт 
нæ, фæлæ ’ппæт Уæрæсейы хъысмæт дæр уымæй аразгæ у, 
афтæ сагъæсы аныгъуылд. Æцæгдзинадæй та — чысыл æй 
фæцагай æмæ базондзынæ: тынг арф аныгъуылд йæ уæлæн- 
гай хъуыдыты. Нæ!— раст нæ дæн: куыд хуыздæр цæра, куыд 
фылдæр æрбантъуха йæ къæбицмæ, адæмы куыд тынгдæр 
астигъа, ууыл уымæй тынгдæр чи хъуыды кæны? 
Уæвгæ се ’ппæт иу барæнæй бар, уæд раст нæ уыдзæн. Мæн 
хуызæн, рæстдзинад йæ тырыса кæмæн у, ахæмтæ дæр дзы 
иу къорд ма уа, уый мæ нæ уырны. Дыууæйыл дзы мæхæдæг 
гуырысхо кæнын. Æвдай фондз бынатмæ фондз сæдæ адæй- 
магæй фылдæр! Цы хабар у, цы ’рцыди? Нæ республикæйы 
цæрджытæ хъуамæ иууылдæр депутаттæй агæпп кæной? Нæ 
Сæйраг Совет, дам, ахæм уынаффæ куы рахæссид: нæ респуб- 
ликæйы цæрджытæ хъуамæ иууылдæр депутаттæ.уой. Ха-ха- 
ха! Æмæ афтæ нæу. Цæмæ хъæуынц уыйбæрц депутаттæ? Уæдæ 
ма ахæм закъон уаид: депутат сдæ — дæ куыст ныууадз. 
Хуыцауыстæн, цыма уаддымгæ хус сыфтæртæ фæйнæрдæм 
402 

фæхаста, нæ фидæны депутаттæ афтæ фæпырх уаиккой, сæ 
фылдæры цырагъы рухсмæ дæр нал ссариккой, Уæрæсейы 
сæйраг фæдагурæг дæр сыл нал фæхæст уаид. Цы мызд сын 
фиддзысты, парламентмæ бирæтæ сæ бæттæнтæ уый тыххæй 
тонынц? 0, куыд нæ! Депутаты бынæттæ сæ сæхи хъахъхъæнынæн 
хъæуынц, уæд сæм бавналæн нæ уыдзæн. Бамбæрстат мæ? 
Æз дæр бирæ фæхъуыды кодтон æмæ æрцыдтæн ахæм 
хатдзæгмæ: сымах мын куыддæриддæр зæгъат, хорз адæм, 
афтæ бакæндзынæн, сымах мын куы зæгъат, дæхи былæй 
сæрсæфæнмæ аппар, зæгъгæ, мæхи аппардзынæн. Æмæ мæ 
нал федтат. Фæлæ уый сымах никæд бафæнддзæн, уымæн æмæ 
мемæ сæфы æнæхъæн дуне, мемæ сæфы адæмы рæстдзинад. 
Сымах афтæ фæнды, цæмæй æ’з дыууæ куысты дæр кæнон. 
Раст нæ зæгъын? Æмæ уæ цæмæн фæнды, уый зонын. Кæд 
мæм нырмæ рæстдзинадыл тохы иу хæцæнгарз уыди, уæд 
депутат суæвгæйæ та уыдзæн дыууæ хæцæнгарзы. Мæ къухы 
ахъаззаджы хотыхтæ давджыты, æвзæргæнджыты, мафийы, 
цæстфæлдахджыты ныхмæ. Бузныг, стыр бузныг уе ’ууæн- 
кæй. 
0, уæууæй, гъе! Нæ газеттæ, нæ радио æмæ телеуынынады 
уыцы кандидаттæ йеддæмæ ницыуал ис. Телевизор иуырдæм 
æрчъыпп кæн æмæ дын кандидат, иннæрдæм æй æрзил æмæ 
та дын кандидат, аннæрдæм æй æрчъыпп кæн æмæ та дын... 
Сæхиуыл цы кинотæ скæнын кодтой! Суворовтæ æмæ На- 
полеонтæ, Рузвельттæ æмæ Черчилтæй агæпп кодтой. Цыма 
зæхх уыдоныл лæууы! Ха-ха-ха! Къордтæ-къордтæ скодтой. 
Къордтæ цæмæн? Æнæхъæн дзугтæ æмæ хæдзари-хæдзар зи- 
лынц, иу уынгæй иннæ уынгмæ æрбагуылф кæнынц. Уæ 
хорзæхæй, æргом-ма мын зæгъут: колхозты, совхозты, фаб- 
рикты, заводты æмæ иннæ куыстуæтты ма исчи кусы? Иу 
æвæджиауы хорз фæнд мæм и: цæй æмæ сывæллæтты рæвда- 
уæндттæй райдайæм æмæ æппæт куыстуæтты онг адæмы 
суæгъд кæнæм æмæ кæрæдзийы агитаци кæнæнт. 
Цæвиттон, мæ сау «Волгæйæ» рахызтæн æмæ дын дыууæ 
гыццыл лæппуйы, мæнæ, уыдисны йæстæ, зæгъгæ, кæмæй 
фæзæгъынц, ахæмтæ, арвæй æрхауæгау мæ цуры куы фев- 
зæриккой. Мæ фæдджитыл мын æрхæцыдысты, сæ иу мæм 
скаст æмæ мæ стыр хъуыддагхуызæй бафарта: 
— Ды та кæуыл хъæлæс кæндзынæ? 
Хетæджы къохы ардыстæн, афтæ рамæсты дæн æмæ мæнæ 
æмбыд дзенкъортæ иуварс куыд фехсай, афтæ сæ, зæгъын, 
ныззыгъгъуытт кæн, хæдзæртты сæрты зыв-зывгæнгæ куыд 
атæхой, фæлæ рагæй фæстæмæ дæр хиуылхæст дæн æмæ та 
мæхиуыл ныххæцыдтæн. 
Иннæ лæппу æваст йе ’мбалы былтыл йæ армытъæпæн 
авæрдта æмæ цингæнгæ загъта: 
— Йæхæдæг у! Йæхæдæг у! — фырцинæй уалдзыгон урс 
403 

уæрыккау хæрдмæ хауд, кафыд. Зæгъын, цы у, цы хабар у, 
цы ’рцыд? Дыууæ лæппуйæн цасдæр рæстæг фырцинæй сæ 
бон дзурын нæ уыд, стæй мын æрæджиау бамбарын кодтой: 
цæмæй æз депутат суон, уый сæ тынг фæнды æмæ адæмыл 
зилынц. Æз депутат куы суон, уæд сæ рæвдауæндон ногæй 
агæпп кæндзæн, ныр зымæг-зымæджы дæргъы уазалæй гæртт- 
гæртт кæнынц, се ’фсæртæ райсомæй изæрмæ кæрæдзийы не 
ссарынц, дыууæсæдæ æвдай аст уыдысты æмæ дзы æрмæст 
ацы зымæг фондз нал и, рухсаг уæнт, цалдæр æмæ дзы ссæдз 
уæззау рынчынæй хуыссы, абон-райсом кæнынц, æртиссæ- 
дзы бæрц дзы, куы фæрынчын уой, уый тæссæй сæ хæдзæрттæй 
æддæмæ нал уæндынц. Сæ фервæзынæн æрмæстдæр ис иунæг 
хос — æз! Æмæ уый рæвдауæндоны кусджытæ, сывæллæттæ, 
сæ ныййарджытæ, районы æмæ горæты разамонд хорз зонынц. 
Æз депутат куы суон, уæд сыл хур ракæсдзæн. Сæ гæлиртæ, 
бырæгътæ, тыдтытæ рæвдауæндон паддзахы галуанæй агæпп 
кæндзæн, æдзухдæр дзы — хъарм, алы уаты дæр кæсдзæн 
хур. Ныр дæр уал сын хорз баххуыс кодтам: сæ доны хæтæлтæ 
сын ивæм, нæ куыстуат сын фондз «лимоны» балæвар кодта. 
Æз рагæй фæстæмæ дæр сывæллæтты бирæ уарзын, уыдоны 
тыххæй ницы бавгъау кæндзынæн. 
Дыууæ гыццыл лæппуйы мæм сæхи нылхъывтой, сæ чы- 
сыл зæрдæты тæлфт мæ буарыл æмбæлд. Æмæ сæ æз, мæнæ- 
иу Ленин, мæнæ-иу Сталин сывæллæтты сæ хъæбысмæ куыд 
систой, афтæ систон æмæ сæ мæ риумæ нылвæстон. Цы 
амондджын уыдтæн, цы! Адæмы уарзондзинад куыд тых- 
джын у, уый та ногæй мæхиуыл банкъардтон. Хистæртæ ма- 
гъа, фæлæ ахæм сабитæ дæу тыххæй адæмыл зилæнт! Зæгъут- 
ма мын, цæйбæрц уарзондзинад хъуамæ хæссой сæ чысыл 
зæрдæты дæумæ? Нæ! Уымæн абарæн ницæимæ ис. 
Дыууæ гыццыл лæппуйы мæ хъæбысæй нал куымдтой. 
Стæй, суадзой мæ, уый мæхи дæр нал фæндыд. Афтæ сæ дæ 
хъæбысы рахæсс-бахæсс кæн, афтæ семæ фынæй дæр бакæн. 
Æмæ сæ нæхимæ ахастаи, фæлæ ме ’фсин дызæрдыггæнаг у 
æмæ цы ахъуыды кæндзæн, Хуыцау йæ зонæг. Æз та хъуыд- 
даг куы бакодтон, уæдæй фæстæмæ æндæр сылгоймагмæ 
æмгæрон нал бацыдтæн, æз дын афтæтæ мæ сæрмæ хæссын! 
Дыууæ лæппуйы мæ хъæбысæй æрыргъæвтон, мæ ма- 
шинæйы цы шоколадты къопп уыд, уырдыгæй сын фæйнæ 
«Сникерс»-ы систон. Нæ сæ куымдтой, фæлæ сын сæ тыххæй 
радтон, æмæ дыууæ лæппуйы фæстæмæ дæр нал фæкастыс- 
ты, ацыдысты. Æз мæ мидбынат лæууыдтæн, мæ цæссыгтæ 
мæ рустыл куыд æруадысты, уый нæ базыдтон. Ахæм æгæрон 
тых ис адæмы уарзты. Чидæртæ та... 
0, уæууæй, гъе! Цас раст у, нæ зонын, фæлæ, дам, чидæртæ 
та æстæм мартъийы сылгоймæгтæн калготкæтæ лæвæрдтой, 
цъындатæ, къафетты къоппытæ, тагъд сын цæххы голджытæ 
404 

дæр дæттын райдайдзысты. Сау суари кæмæй нæ рантысдзæн, 
уыдон дæр ацы бонты тынг срæдау сты. Сæ иуæй, хъуыды ма 
йæ кæнын, нæ сæйраг сахары сæйраг уынджы сом фесæфт. 
Уый-иу куы дæлæмæ æрцыд, куы уæлæмæ, йæ цæстытæй 
фæндаг сгæрста, самыр куыдзы хуызæн йе ’мбудæнтæ сау 
асфальтыл куы ахæсса, уымæ йæ бирæ нал хъуыд, хатгай-иу 
йæ цыппæртыл дæр ауад. Куы ’рталынг, уæд рахаста дзып- 
пыдаргæ цырагъ. Цалынмæ йæ ссардта, уæдмæ нæ ныууагъ- 
та. Охх! Куыд цин кодта. Хæрдмæ-иу фæхауд. Исчи зæгъдзæн: 
ды та уымæ кастæ! Бауырнæд уæ, мæ дард зонгæ у æмæ йæм 
кастæн. Цыма йæ гуыбын риссы, цроспекты афтæ куы сдыу- 
уæрдæм, уæд æм мæ зæрдæ фехсайдта æмæ йæм кастæн. Æмæ 
ныр уый дæр спарахатзæрдæ, срæдау, галгуывдтæ, дам, кæны. 
Мæнæ æз — æндæр хъуыддаг. Дыууæ скъоламæ дон бауадзын 
кодтон. Хуыцауы лæвар. Цы мæ хъæуы уыцы гомгуыбын 
ахуыргæнджытæ æмæ æххормаг скъоладзаутæй? Ницы. 
0, уæууæй, гъе! Уæдæ иуæй-иутæ сæхи цæмæты æруагъ- 
той! Хуыцауардыстæн, уыдонæн сæ цæсгæмтты цъæрттæй 
трамвайты цæлхытыл баныхас,- уæд рельсытæ баихсииккой, 
сау æндæхты хуызæн слыстæг уаиккой, цæлхытæ та — дзыхъ- 
ынног. Хепп! Æмæ та гал нал и. Хепп! Æмæ та гал æрхаудта. 
Скуывдгæнджытæ сты! Иу кандидат та, дам, адæмæн æйчытæ 
уары. Æмæ æйчытæ кæмæ нæй, уый та цы фæуа? Стæй уыцы 
æйчытæ бæззынц, лæхъуг не сты, ууыл дзырд дæтты? Йæ 
лæхъуг æйчытæй адæмы гуыбынхæлдтæ куы фæкæна, уæд 
та? Сæ ныфс куыдтæ хæссынц. 
Хорз адæм, бауырнæд уæ, ацы хабæрттæ хъусын куы рай- 
дыдтон, уæд цалдæр хатты афæнд кодтон: цæй депутат мæ 
хъæуы, фæлæ та-иу сымахыл хъуыды кæнгæйæ мæ фæнд аив- 
тон. Æмæ адæймаг дур у? Чидæртæ та, дам, æвзарджытæн 
æхца дæттынц: схъæлæс мыл кæн æмæ дын æхца. Сæ мæрдтæ 
сæ бахæрой, уыйбæрц æхца сæм кæцæй цæуы! Æз иу мызды 
райстæй иннæмæ тыххæй куы цæрын. Фæлæ давынц. 
Скъæфынц. Мæ фыд, рухсаг æрбауа, уый-иу афтæ дзырдта: 
паддзахад бæхы мард у, æмæ кæмæн куыд йæ бон у, афтæ йæ 
хæры. Æмæ давынæн ныры хуызæн фадат никæд уыди, ку- 
ыдз дæр дыл не срæйдзæн. 
Хорз адæм! Уыдон уын уæхи сойæ уæ былтæ сæрдынц. 
Уыдон уæ уæхи ’хцайæ ’лхæнынц, æмæ сайын ма бакомут. 
Æз уæ мæхи бинонты бæрц уарзын æмæ цæмæй ма фæрæдий- 
ат, уый мæ фæнды. Цард æгъатыр у. Уæлдайдæр та ныры 
царды бирæгъ куы нæ уай, уæд балбирæгъты æхсæнмæ урс 
уæрыкк куы баппарай æмæ йæ уыдон куыд аныхъуырдзыс- 
ты, афтæ дæ афæскъау кæндзысты, æрду дæр дыл нал аз- 
зайдзæн. Æз та — урс уæрыкк æмæ хъизæмарæй мæлын. Æмæ 
æрмæст дæхи хъахъæн, уæд ма-гъа, фæлæ бæллæх уый у æмæ 
мын сымах дæр хъахъæнинаг стут. 
405 

Æфсарм нал и. Кæндидаттæй чидæртæ, сымах дæр æй 
фехъуыстаиккат: нæ сæйраг сахары стыр хæдзæрттæ кæм и, 
уыцы кæртыты, дам, адæмæн хæдзæрттæ кæныныл ныллæу- 
уыдысты. Чындзæхсæвтæ, куывдтæ кæм кæндзысты, ууыл 
тынг тыхсынц æмæ... Æмæ нырмæ кæм уыдысты? Нырмæ 
цæуыннæ арæзтой? Эфиопийæ нæм æрбахаудтой? Ха-ха-ха! 
Адæм сыл цы хуызы схъæлæс кæной, уый нæ зонынц æмæ... 
Хъæлæс махмæ куыд зынаргъ у, æвæццæгæн, афтæ никæм у. 
Мах иу окруджы цалдæр стæм, зонут æй. Æмæ дзы æртæйæ 
хус сыфтæртæй уæлдай ницы сты. Иннæтæ дæр... Сæ иу мын, 
мæгуыр, ныхкъуырд раттынмæ хъавы. Мард, дам, куыд 
фæзæгъынц,— гæрах нæ кæны. Бахатыр кæнут, уæ хорзæхæй. 
Уæдæ уый цы у? Адæймаджы æппæты фылдæр цы уарзын: 
дæ тых, дæ хъару хъуамæ зонай. Мæ ныхмæ ’рлæууынмæ чи 
хъавы, цæмæй уын æз депутат ма уон, ууыл чи архайы, уый 
та цы у? Ницы. Уæвгæ, йæхицæн хорз у. Цы у, уый уын æз 
зæгъдзынæн: уый у цæстфæлдахæг.. Иæхи æвдисгæ иухуызон 
кæны, æцæгдзинадæй та у бынтон æндæр адæймаг. Артист 
æмæ артист! Цы уыдаид Тæбæхсæуты Бало йæ цуры? Уыцы 
Саламты, Сланты æмæ Бирæгъты Къолаты-йедты кой кæнгæ 
дæр нæ кæнын, йæ рыджы дæр нæ фæзындзысты. Мæхæдæг 
ын цыппар хæдзары зонын. Галуантæ, арвыл æмбæлынц, 
æхсæвыгон дæр цæхæр калынц. Цал дзы нæ зонын, уыдон 
та?.. Иу хæдтулгæ иннæйæ ивы. Мæнæ æз мæ цъындатæ куыд 
ивын, уый та афтæ йæ машинæтæ ивы. Уæдæ ма уый дæр 
зæгъын: ис æм дыууæ цехы, цехтæ, зæгъгæ, заводтæ.Æмæ 
уыдон сымахæн кусынц? 
Уый та уын, уæ фидæны депутаты ныхмæ æвирхъау хæст 
чи расидти, уыцы кандидат. Цалдæр хатты мæм телефонæй 
æрбадзырдæуыд:дæ кандидатурæ куы нæ сисай, уæд дыл дæ 
бон баталынг уыдзæн, дæ мард дын Гандзайы хай бак- 
æндзыстæм, дæ мард дын дыууæ мины фæндзæм азмæ дæр 
ничиуал ссардзæн. Æз æм дзурын, дыууæ мины фæндзæм азмæ 
цæмæн? Чысыл раздæр кæнæ чысыл фæстæдæр куыд уаид? 
Мæн афтæ фæнды, зæгъгæ, хæтæл æрæппæрста. Æ, бынмиз, 
бынмиз, æз ахæмтæй куы тæрсин, уæд худ хæссин? Депутат 
суæвыныл тох кæй цæудзæн, уый хорз зыдтон. Æмæ уыцы 
тохмæ цæттæ дæн. Поэты загъдау: 
«Гвозди бы делать из этих людей, 
Крепче бы не было в мире гвоздеш. 
Нæ фæтæрсдзынæн, сымах, ме ’взарджыты, нæ ауæй 
кæндзынæн, уый куы бамбæрстой, уæд ма сын баззад иу 
фæлтæрæн. Æдзæсгæмттæ! Æрбаминæвар мæм кодтой: сæдæ 
миллионы, дам, дын дæттæм æмæ дæ кандидатурæ сис. 
Зæгъын: дыууæ сæдæ. Минæвар ацыд, фæлæ сахаты фæстæ 
406 

фæзынд. Разы, дам, стæм. Æз æм фæлæбурынмæ хъавыдтæн, 
зæгъын, æй рудзынгæй раппарон, фæлæ — фæндзæм уæла- 
дзыг æмæ, зæгъын, ацы фаджыс халоны айчы хæлд фæкæндзæн 
æмæ уый тыххæй ахæстоны фæбад. Ратардтон æй. Æз уыцы 
капеччыты тыххæй мæ цæсгом хæрын? Æз, зынаргъ адæм, 
сымах сæр хъуыды кæнгæйæ, миллиардтæ мын мæ дзыппы 
куы тъыссой, уæддæр не сразы уыдзынæн. 
Мæ кой дæр, дам, чидæртæ ракæны. Ма сыл æууæндут. 
Уыдон нæ иумæйаг знæгтæ сты. Уыдон провокатортæ сты. 
Мæнæн дæр, дамл цалдæр хæдзары ис. Ха-ха-ха! 0, цыдæр 
къуым мын ис. Йæ бакаст дыууæ уæладзыгон хæдзары ху- 
ызæн, æцæгдзинадæй та — ницы. Авд уаты, дыууæ ваннæйы, 
дыууæ туалеты, дыууæ залы æмæ æндæр ахæм цыдæртæ. Æмæ 
цæй хæдзар у уый? Йе ’фсымæрты, йæ хоты номыл, дам, 
галуантæ аскъæрдта. Мæнг, æнæбындур ныхæстæ. Исчи-ма 
мæм иу гæххæтты гæбаз равдисæд. Бæгуыдæр, ме ’фсымæртæ 
хæдзæрттæ сарæзтой. Сæ иу дыууæуæладзыгон, иннæ æртæуæ- 
ладзыгон. Æмæ цы? Æз уыдонмæ цы бар дарын? Уæдæ афтæ 
мæ сиæхстæ дæр. Завод дæр, дам, æм ис. Цæй завод мæм и? 
Мæнæй афтæ хъуыды кæн, уый фыдракæнд у. Уый гæнæн 
куыд и, æмæ æз сымах хъуагæй мæхи кой кæнон, чидæртæ 
ныккæндты цæрой, кæмдæрты рахау-бахау кæной, æз та га- 
луаны цæрон? Уый æз мæ сæрмæ никæд æрхæсдзынæн. 
Уæдæ ма уын уый дæр заегъын: цы хæдзары цæрын, уый, 
æвзæрстытæ куыддæр фæуой, афтæ раттынмæ хъавын сидзæр 
сывæллæттæн. Куыд уæм кæсы мæ фæнд? Рæзгæ сабиты разæй 
мæн ницы хъæуы, æз... мæнæн кæркдон дæр мæ фаг у. 
0, уæууæй, гъе! Хъæуæй йæ фыды фыд кæмæн ралыгъд, 
дæс-фынддæс азы хъæуы йæ къах дæр кæмæн нал æрæнцад, 
уый дæр хъæуккагæй агæпп кодта. Горæты сыл ничи схъæлæс 
кæндзæн, уый бамбæрстой æмæ... Æмæ сæхæдæг дæр, сæ 
хъузæттæ дæр хъæуты уынгты самыр куыйтау разил-базил 
кæнынц, сæ фарс рахæцджытæ агурынц. Худинаг! Цы хъæуæй 
рацыдтæ, уый нырмæ куы нæ зыдтай, куы нæ йыл 
æрвæссыдтæ, уæд ныр... Æз ахæм ныллæг ми мæ сæрмæ никæд 
æрхæссин. Нæ хъæуы ахæм циндзинад, ахæм зиан нæма уыд, 
æмæ дзы ма сæмбæлон. Мæ алы хъуыддаг дæр ныууадзын, 
уæддæр ме ’гъдау скæнын, æрмæст абадынмæ нæ баззайын 
æмæ уый тыххæй та хатыр. Рæстæг... 
Уырны уæ, хорз адæм? Хъæуæй дæр мæм цалдæр хатты 
ссыдысты, махæй сразы у парламентмæ депутатæй, зæгъгæ. 
Сæ зæрдæхудты бацыдтæн, фæлæ цы гæнæн и! Уым, мæ зæрдæ 
кæуыл дарын, ахæм лæппу ис. 
Нæ цардыуаг æндæр адæм домы, дзæгъæл дзæнгæдайы 
рæстæг ацыд. Нæ фехъусут: ног уырыссæгтæ. Ныр цард уыдон 
аразынц. Уæдæ махмæ та цард ног ирæттæ аразынц, æмæ 
уыдоныл хæцын хъæуы, депутаттæй дæр уыдоны æвзарын 
407 

хъæуы. Уæдæ, уæ хорзæхæй, фæрсын уæ: цыдæр 
фыссæггæндтæ, цыдæр артисттæ, цыдæр нывгæнджытæ, 
цыдæр журналисттæ, цыдæр, гуманитарон интеллигенци сæ 
хонынц, уый минæвæрттæ цæмæн хъæуынц парламенты, цы 
сæ бон у, цы сараздзысты адæмæн? Мæгуыр лæг дæ æмæ 
дæхицæн сбад æмæ истытæ фысс, истытæ хæххытæ кæн, 
сценæйæ истытæ радзур, кæд дæ бон у, уæд адæмы ахудын 
кæн. Хуыцауардыстæн, куы сæм фæкæсын, уæд мæ зæрдæйы 
тугтæ ныккæлынц. Достоевскийы геройтæй цы кæныс? Де 
’мбæлттыл — дæс сты, ссæдз сты, ма сыл фæхæц æмæ сæ 
рестораны ма фæмидæг кæн! Æмæ сæ афтæмæй депутаттæ суæ- 
вын фæнды. Ха-ха-ха! Уыцы рæстæджытæ ацыдысты, 
лæппутæ! Æмæ сæ цы домæн ис, мæгуыр: сæ хæдон — хур, сæ 
дзабыр — зæхх, гомгуыбынтæй уынгты ралли-балли кæнынц 
æмæ сæхи лæгтæ æнхъæлынц. Уæвгæ, сæ иу дзæбæх 
сæвджынтæ у, цыма йæ сывæллон мæнæ-мæнæ кæны. Цалдæр 
хатты йыл аивæй мæ цæстæнгас æрхастон æмæ цы хъуыдымæ 
æрцыдтæн, уый уын æргом зæгъон.’ мæнмæ гæсгæ фырæххор- 
магæй рæсыд у. Уæдæ цыдæр гæмхетт хъуамæ афтæ куыд 
ныддæнгæлтæ уа? Мызд цы капеччытæ исы, уыдонæй? Нæ 
мæ уырны. 
Уыцы фыссæггæндтæ æмæ ахæм цыдæр æндæртæ парла- 
ментмæ кæй нæ бахаудзысты, уый мæ къухтыл цал æнгуыл- 
дзы ис, уый куыд хорз зонын, афтæ зонын. Гæнæн ис æмæ 
плакаттæн исты капеччытæ ссарой, фæлæ сын сæ къултыл 
ныхасгæ та чи бакæндзæн? Уыйбæрц адæм кæм ссардзысты? 
Æнæзондæй сæхи куыд зондджынхуыз æвдисынц, уый дис- 
саг у. Дæ бон ницы у æмæ æнцад сбад. 
0> уæууæй, гъе! Кандидатæй, дам, скъоладзаутæм, проф- 
техучилищеты ахуырдзаутæм, уæлдæр скъолаты студенттæм, 
куыстуæтты адæммæ чидæриддæр бар дары, уыдон, дам, сæ 
æрæмбырд кодтой æмæ сын фидар бардзырд радтой: сæ ал- 
чидæр хъуамæ ссара дæс адæймаджы хъæлæс кæнынмæ, ном- 
хыгъд хъуамæ ’рбахæсса. Уый нæй, уæд хæрзбон зæгъ 
скъолайæн, училищейæн, техникумæн, уæд ды студент нал 
дæ, уæд дæхи кусæгыл мауал нымай. Æмæ адæм сæ номхыгъ- 
дтимæ рацу-бацу кæнынц. Нæ сæ фенут? 
Афтæтæ-гъе! Ацы æвзæрстыты тыххæй, дам, куыст тынг 
рагæй цæуы, суанг 1901 азæй фæстæмæ. Уый афтæ кæй у, 
уый æрæджы базыдтон. 
Цæвиттон, цыдæр диссаджы хос, дам, æрхъуыдычындæу- 
ыд. Чи зæгъы, уыцы хос арæзтой Дыгуры хæхты цыдæр 
лæгæты, чи зæгъы, Уæллаг Зджыды зæронд шахтæты. Иуны- 
хасæй, стыр сусæгдзинад. Паддзахадон сусæгдзинад. Æрмæст 
æй чи æрхъуыды кодта, уый адæм никæд базондзысты. 
Цæвиттон, стурвос дзы чысыл фæхъæстæ сты, нымадæй, 
408 

дам, цалдæр граммы, æрмæст хуыскъаг хъуццытæ, богътæ 
æмæ æрдызт стуртыл нæ ахады, фæлæ дуцгæ хъуццытæ... 
Дуцгæ хъуццытæ, дам, дзы фæхъæстæ сты, уæд райсомæй 
изæрмæ сæ зæрдæхалæн богъ-богъæй нал фенцайынц, уый 
æмæ ууыл схъæлæс кæнут, зæгъгæ. Хъуыддаг бæлвырддæр 
чи зоны, иу ахæмы фарстон, зæгъын, уыцы æвæджиауы хос 
æрмæст хъуццытыл цæмæн ахады? Æмæ, дам, уымæн æмæ 
хъуыццыты хъæлæстæ зæлланггæнагдæр сты, уыдонмæ, дам, 
фылдæр æнкъарæнтæ и, зæрдæ тынгдæр агайынц. Уæдæ богъ 
цы у? Æфсонæн иу богъ ныккæндзæн æмæ дыгæрдыджы фæстæ 
дзагъырцæстæй кæсдзæн. Фæлæ дуцгæ хъуццытæ... Уыдонмæ 
бакæсын, дам, диссаг у, сæ къуыбар цæссыгтæй, дам, сæхи 
æхсынц. Куыд æрыхъуыстон, афтæмæй, дам, уыцы хосæй 
килограммы бæрцытæ бафтыди Дыгуры æмæ Кировы рай- 
онтæй цыдæр хъæуты къухы, хæстæг сахæтты, дам, дзы 
бафтдзæн Алагиры æмæ Горæтгæрон районы дæр цыдæр 
хъæуты къухы. Дзæуджыхъæуы дæр, дам, сæрæндæр 
лæппутæй, адæймагæн йæ дыууæ цæстыбынæй йæ фындз чи 
фелвасдзæн, ахæм цалдæр къорды арæзт æрцыд, æмæ 
æхсæвæй-бонæй, уыцы хос чи сарæзта, уыдоны фæстæ зилынц, 
фæлæ нырма сæ къухы ницы бафтыд. Стæй, мæнмæ гæсгæ, 
уыцы хос горæты афтæ ахсджиаг нæу. Мæлæты бирæ дзы ис 
дуцгæ хъуццытæ? Кæд Ногирæй æрбакæной, уым сæм, 
æнхъæлдæн, æвзаргæ фос и. Фæлæ цæуыннæ, ахæм рæстæг 
дын исчи йæ хъуг дæтты,— милуаныл дæр дын æй ничи 
ратдзæн. Ногиры, парламентмæ чи хъавы, ахæмтæ иу æмæ 
дыууæ ис? 
Уыцы хосæй, дам, Тарскæйы цæрджытæй дæр кæйдæр 
къухы бафтыд æмæ, дам, ныр сæ хъуццыты богъ-богъ арвмæ 
хъуысы, афтæмæй уынгты рацу-бацу кæнынц, тызмæг 
цæстæнгасæй сæм чи æрбакæсы, уый, дам, сæ разæй айсынц. 
Сæхицæн, дам, иу раздзæуæг равзæрстой. Мах та, мæгуыр нæ 
бон, дынджыр бæстæйы æмæ нæхицæн кæронмæ кæуыл æу- 
уæндæм, иу ахæм разамонæг равзарын нæ бон нæу. Хъуц- 
цытæ дæр ма махæй дæсныдæр сты. Æмæ, дам, уыцы раза- 
монæг хъуг сыгъдæг иронау ныббогъ кæны, уый æмæ уый 
равзарут депутатæй, науæд махæй æхсырыцъыртт ничиуал 
фендзæн, нæ рæуæдтыл фæхæцдзыстæм æмæ хъæдмæ ацæу- 
дзыстæм. Æз фæдсгарæгæй никæд куыстон, мурдæр æм ницы 
бар дарын, фæлæ цы хъуыдымæ æрцыдтæн: уыцы, зæххыл 
чи никæдма уыди, уыцы хос æрхъуыды кодтой сыгъдæг 
ирæттæ, уæлладжырæгтæ, хъæлæсы здæхтмæ гæсгæ, дам, 
цыма кæддæр йæ фыдæлтæ Дагомы кæмæн цардысты, ахæмы 
æрхъуыды у. Æмæ, чи зоны, раст зæгъынц. Уæдæ йæ дыгу- 
рон куы æрхъуыды кодтаид, уæд хъуццытæ дæр дыгуронау 
богъ-богъ кæниккой, къуыдайраг æй куы æрхъуыды кодта- 
ид, уæд та къуыдайрагау богъ-богъ кæниккой. Мæ хъуыдыйы 
409 

логикæ и, афтæ нæу? Раст зæгъын хъæуы, цæмæндæр æз афтæ 
хъуыды кодтон, уыцы диссаджы хос дыгурæттæ æрхъуыды 
кодтой. Фæлæ, куыд уынут, афтæмæй æз дæр рæдийын зо- 
нын. 
Хорз адæм! Æз хъуццытæн тæригъæд кæнын. Æгомыг фо- 
сыл ахæм æвирхъау эксперименттæ кæн, æгомыг фосæй афтæ 
æгъатырæй пайда кæн! Чидæртæ, цæмæй депутат суой, уый 
тыххæй ницæуыл уал ауæрдынц. Æз, парламенты къæсæрæй 
куыддæр бахизон, афтæ мæ фыццаг ныхас цæуыл уыдзæн, 
уый уын зæгъон? Уыцы хос чи æрхъуыды кодта, уыдон 
æнæмæнгæй хъуамæ ссарæм æмæ æфхæрд æрцæуой, тæккæ 
карздæр хуызы. Хуыцау нæ уымæй бахизæд, фæлæ ахæм хос 
адæмæн бадардæуыд, уæд Ирыстон иууылдæр богъ-богъ не 
суыдзæн? Стурвосæй нæ агæпп кæндзыстæм? Иу хъуыды ма 
мæ ныфсы тæпп уадзы: фос æмæ адæмæн алыхуызон орга- 
низмтæ — æмæ кæд махыл нæ фæзынид. 
Парламентмæ куы бацæуон, уæд фыццагдæр цы закъон^ 
райсын кæндзынæн, уый уыдзæн, уыцы хос чи æрхъуыды 
кодта, уыдоны ныхмæ. 
Стыр диссаг мæм кæсы, стыр диссаг. Сæйраг Советы депу- 
тат чи уыд, уыдонæй дæр та цыппарссæдзæй фылдæр парла- 
ментмæ сæ бæттæнтæ тонынц. Адæмы мæт чи кодта, ахæмтæ 
дзы куыннæ уыд! Фæлæ се ’ппæт... Хорз адæм, афтæ-ма сын 
зæгъут: нæ размæ-ма рацæут æмæ уал æмæ уал азы дæргъы 
цы сарæзтат, уый тыххæй дзуапп. раттут. Цæй тыххæй уæ 
равзæрстам? Цæгат Ирыстоны Алани кæй схуыдтат, уый 
тыххæй? 0, уый стыр диссаг у! Æндæр адæм фестадыстæм, 
къæссавæлдæхт фестæм! Нæ депутаттæй ма алчидæр йæхи 
бафæрсæд: цы сарæзтон? Æмæ йæ размæ сæвæрдзæн дын- 
джыр фарсты нысан. Мæгуыр, бирæтæ дзы се ’взарджытæй 
раджы ферох сты, раджы сын амардысты. Æмæ та ныр æры- 
гас сты, æрчъицыдтой, базмæлыдысты. Базмæлыдысты, 
мæлдзыджыты губаккыл дон куы ауадазай, уæд уыдон куыд 
базмæлынц, афтæ. Хорз сын не ’рхъуыды кодтон? Ха-ха-ха! 
Æз дæр се ’хсæн цыппар азы фæдæн, кастæн сæм æмæ-иу мæ 
сæр нынкъуыстон, кæимæ аразын ног цард? Мах адæмы 
сæрвæлтау тохгæнджытæ стæм æмæ чи æрбалæудзæн адонæй 
мæ фарсмæ? Нымадæй цалдæр. Иннæтæ — ривæд куырæйттæ. 
Мæнмæ-иу хатгай нæ сесситæ спектаклты хуызæн кастысты. 
Никæд мæ ферох уыдзысты, мæхъæлон æрдонгтæ, 
мæхъæлон лæгмартæ нæм сусæгæй боныцъæхтыл куы ’рба- 
бырстой, нæ уæды уыцы Сæйраг Советы сесситæ. Раст, тынг 
раст загъта уæд нæ абоны президент. Æнхъæлдæн, афтæ загъ- 
та: мах иæ риуыл схъомыл кодтам калм. Сыгъзæрин ныхæстæ. 
Æз ма йæм уæдæ афтæ дæр бафтауин: мах нæ дзидзийы хъарм 
æхсырæй схъомыл кодтам залиаг калм, маргæй йе ’мыдзаг 
410 

чи у, ахæм калм. Де ’фсымæр, дæ хо кæй хоныс, дæ цæхджын 
къæбæр хæларзæрдæйæ кæимæ дих кæныс, уый дын фæстæты 
йæ марг цыргъ кард дæ синтысæр нытътъыссæд! Цы ма уа 
уымæй æвирхъаудæр хъуыддаг? Нæ адæм æнусты уый ни- 
кæдуал ферох кæндзысты. Уæд нæ адæмы зæрдæтыл цы уæз- 
зау цæф æрцыд, уый сæдæгай азты нал сдзæбæх уыдзæн. Æмæ 
æз афтæ зæгъын: мæхъæлы нын тыххæй нæ роны мачи 
тъыссæд! Не ’нусон хъæдгом куы сдзæбæх уа, уæд фендзыстæм. 
Нæхи рæстæджы æвджид бакæнæм. 
Уæд, мæхъæл куы æрбабырстой, уæд уыцы сесситæ мæ 
зæрдыл куы ’рлæууынц, уæд, бауырнæд уæ, скæуынмæ мæ 
бирæ нал фæхъæуы. Нæ депутаттæ цыма арвæй æрхаудысты, 
цыма æндæр планетæйы цардысты, æппынфæстаг, цыма сæ 
исчи десанты хуызы залмæ æрæппæрста! Уый та куыд? Цар- 
циаты диссаг! Мæхъæл афтæ ’рбабырстой?! Æмæ куыд? 
Цæмæн? Кæс-ма уыцы цъаммартæм! 
Æз мæ бадæны бадтæн, хъуыстон сæм æмæ мæ зæрдæ 
тугæрхæмттæ кодта, мæ цæссы1гтæ бауромыныл архайдтон, 
фæлæ куыннæ! Чи уыдысты депутаттæ? Сæ фылдæр, цал про- 
центы, уый нæ зæгъдзынæн, фæлæ сæ фылдæр, уæддæр æмæ 
раздæр дæр бæрнон куыст чи кодта, ахæмтæ: райкомты æмæ 
райæххæсткомты, горкомты æмæ горæххæсткомты, минис- 
традты, обкомы, министрты Советы, колхозты, совхозты, заво- 
дты, фабрикты æмæ куыстуæтты разамонджытæ, сæ фылдæр 
республикæйы бæрнон кусджытæ, æвзæрст адæм. Æмæ уавæр 
уырдæм кæй æрцыд, уым аххосджын чи у? Æз æргом зæгъын: 
уыдон! Мах не ’ппæт дæр. Цæмæн? Горæтты æмæ респуб- 
ликæйы районты æмæ хъæуты мæхъæлы парахатæй чи фыс- 
та? Зæххытæ сын чи лæвæрдта? Фатертæ сын чи уæрста? 
Хуыздæр, пайдайагдæр куыстыты сæ чи æвæрдта? Техникумтæ 
æмæ сын уæлдæр ахуыргæнæндæттæм дуæрттæ парахат чи 
байтыгъта? Дæлæ Хъарман-Сындзыхъæуы колхозы хъугдуцæг 
уыди уый? Кæнæ завод «Электроцинчы » зырнæйзилæг уыди 
уый? Нæ-æ! Уый нæ бæрнон лæгтæ уыдысты. Æмæ мын 
афтæмæй сæ риутæ хойæг систы. Нæ! Нæхæдæг уыдыстæм 
аххосджын ома, разамонджытæ. Раст нæ дæн? Мæхъæлæн 
закъон закъон нал уыд, афтæ схъæздыг сты æмæ сæ къæхты 
бын фысы бага нал саст, æддæгуæлæ галуантæ сæ нал 
æндæвтой. Бахъуыд сæ нæ мæгуыр зæххы иу хай. Иу хай 
цæмæн? Бауадз сæ, уæд Уæлладжыргомæй Дыгургоммæ агæпп 
кодтаиккой: ехсытæй нæ надтаиккой æмæ нæ фæйнæрдæм 
сырдтаиккой. Нæ фыдæлтæ диссаджы зондджын уыдысты, 
ныууагътой нын зонды къæдзæхтæ. Бахатыр кæнут, чи зоны, 
кæмæдæрты аив ма фæкæсой, фæлæ мын дзы дыууæ æнæ 
æрхæсгæ нæй. Богъ куы нæ гæпп кæна, уæд хъуг гæпп кæны. 
Иннæ æмбисонд та афтæ у: хуыйы кæримæ куы уадзай, уæд 
йæ сæрмæ хизы. 
411 

Нæ ирон, нæ бирæнацион республикæйы адæмы цæрæнбон 
бирæ уæд: аккаг ныхкъуырд радтой уыцы бирæгътæн. 
Нæ депутаттæ... Уыцы æнæферохгæнгæ сесси æмæ сес- 
ситæ... Мæ мидбынат сыгъдтæн, цалдæр хатты мæ бандонæй 
мæхи атыдтон. Зæгъын, размæ ацæуон æмæ ныр йæхи ницы- 
зонæг, ницымбарæг чи скодта, афтæмæй та алцыдæр тынг 
хорз чи зоны, уыдонæн алывыдтæ акалон. Фæлæ мæ цыма 
исчи уазал доны атъыста, æваст афтæ æрæввонг дæн: 
зæгъдзынæн сын æмæ цы? Æндæр адæймæгтæ сæ сараз- 
дзынæн? Сæ удыхъæд, сæ зонд сын аивдзынæн? Тугæн ивæн 
и? Æмæ мæ бадæнмæ мæхи нылхъывтон. 
Уæддæр, æхх... адæймагæн йæ зæрдæ куы рисса, уæд хи 
зын бауромæн у. Иннæ хæттыты сессийы фæстæ куы иуимæ 
афæстиат уыдзынæ, куы иннæимæ. Уæд мæ хæдтулгæйы 
абадтæн æмæ æмраст нæхимæ рацыдтæн, цæй фæсгорæт æмæ 
цæй Хъобангом. Афтæ мæстджын уыдтæн æмæ мæ шофырмæ 
кæсгæ дæр нæ бакодтон. Æмæ, дам, цæмæй урс кæныс? Бæргæ, 
мæ риуы зæрдæйы бæсты дур куы хæссин, фæлæ дзы ирон 
лæппуйы зæрдæ тæлфы. 
Æз гæды ныхæстæ сывæллонæй фæстæмæ дæр нæ уарзын. 
Нæ куыстуаты дæр цалдæр мæхъæлоны куыста. Æз дзы иуы 
дæр бæргæ нæ райстаин, фæлæ мæм уæлдæр хицауадæй æрдзыр- 
дтой: уый та куыд, мæхъæлæттæ, дам, ма кусой, уымæн уæвæн 
куыд и, уый цавæр интернационализм у? Æмæ сæ райстон. Но- 
джы ма хъуыстон: уыдоны хуызæн, дам, скъладты, базæты, га- 
ражты хицауæй ничи арæхсы, уыдбйæн, дам, уыцы куыстытæ 
Хуыцауæй лæвæрд сты. Æмæ, зæгъын, апæ-ма, бафæлварон сæ. 
Мæй куыддæр фæци, афтæ мæм скълады хицау Магомет æрба- 
цыд, йæ къухы къонверт. Уый дын, зæгъын, цы у? Æмæ мын 
афтæ, писмо, дам, дæм и. Райстон къонверт æмæ дын дзы æхца 
— дзыхъынног фондз æмæ ссæдзгай сомтæ. 0, уый, зæгъын, 
цытæ кæныс? Магомет къонверт райста æмæ ацыд. Æз джихæй 
баззадтæн, зæгъын, Хуыцауы тыххæй ацы къуырма цы митæ 
кæны? Уалынмæ иу сахаты фæстæ фæзынд æмæ загъта: 
— Бафтыдтон ма сыл, айс сæ,— æмæ мын къонверт ме 
стъолы лагъзы æрæвæрдта. Æз ссыгъдтæн. Стæй æрсабыр дæн, 
цæуыл мæсты кæнын? Æгайтма мын исты дæтты. Стæй сæ 
мæнæн дæтты? Куыстуатæн. Æмæ Магометмæ бахудтæн, уый 
дæр мæм бахудт æмæ ацыд. 
Дыккаг бон та мæм Ибрагим фæзынд, нæ гаражы хицау. 
Гæххæтты тыхтон мæм æрбадардта: 
— Партвзностæ æрбахастон. 
Цы йын загътаин? Дæхи ницызонæг скæн, дæхи ныкъ- 
къуырма кæн, уæд цы уыдзæн? Æмæ сæ райстон. Къæр- 
къæргæнаг сырх тумантæ, цæстытæ сæм нæ лæууыдысты. Дæ 
мард фесæфа, ахæм ног æхцатæ та-иу аргæ кæм кодта? 
Цы бафиппайдтон: уыдоны размæ уыцы куыстытæ чи код- 
412 

та, уыдонæн-иу мæйы кæрон сæ зæрдыл æрлæууын кæнын 
хъуыди. Магомет æмæ йе ’мбæлттæн уæлдай ныхас никæд 
хъуыди. Æмæ уын раст куы зæгъон, уæд сын уыцы миниуæг 
бирæ уарзтон. 
Мæн, мæхи фæллойæ дарддæр иу сау капекк дæр никæмæй 
хъæуы, стæй йæ зонын: хæцгæ дæр мыл нæ бакæндзæн, фæлæ- 
иу уыцы æхцайæн æнæ исгæ нæ уыд: уыцы æхца мæ хъуыд 
заводы хъуыддæгтæн. 
Цы мæхъæлæттæ нæм куыста, уыдонæн фатертæ дæр рад- 
там. Бæргæ мæ-иу нæ фæндыд, фæлæ закъоны сæрты ахизон, 
уый мæ бон нæу. Æз закъоны сæрты кæнæ йæ иувæрсты цæргæ- 
цæрæнбонты иу сантиметр дæр нæма ацыдтæн, стæй нæ ац- 
æудзынæн. 
0, уæууæй, гъе! Цытæ цæуы,’ цы! Знон иу хæдзары дуарыл 
диссаг бакастæн. Чи зоны, сымахæй дæр æй исчитæ бакаст. 
Фæстаг рæстæг нæ республикæйы цы зынгæ адæмтæ амард, 
уыдоны фыстæг æвзарджытæм, парламентмæ, депутаттæм, 
кандидат Афæхъоты Афæхъойы фырт Афæхъойы тыххæй 
æргом фыстæг. Курынц, цæмæй æвзарджытæ иу адæйма- 
джы хуызæн схъæлæс кæной Афæхъойыл. Уымæн æмæ ахæм 
лæг ацы зæххыл нæма рантыст, стæй хæстæгдæр мин азы нæ 
рантысдзæн. Уый у Есо Чырысти. 
Афæхъо парламентмæ куы бахауа, уæд дыккаг бон Ирыс- 
тон Кувейт фестдзæн. Сой æмæ дзы мыды æвдылдзыстæм, 
фистæгæй нæ иу къахдзæф дæр ничиуал акæндзæн: алы адæй- 
магмæ дæр уыдзæн хæдтулгæ. 
Писмойы бын, нæ республикæйæ фæстаг рæстæг цы кад- 
джындæр лæгтæ амард, уыдоны мыггæгтæ æмæ нæмттæ сæ 
къухæвæрдтимæ. 
Æмæ-гъа, намысы уæлмæрды ныгæд чи ис, уыдон ма 
сæмбæлæнт, уыдон кæрæдзимæ хæстæг сты, фæлæ хъæуты 
ныгæд чи ис, уыдонимæ та афтæ тагъд куыд сæ.мбæлдысты? 
Кæд уым метро сарæзтой? Æмæ-гъа. Ам трамвай трамвайы 
хуызæн куынæуал у, троллейбустæ кæрæдзиуыл куынæуал 
хæцынц. Дзæуджыхъæуæй Беслæнмæ цы электричкæ цæуы, 
уый вагæтты рудзгуытыл нæ бон æвгтæ сæвæрын куы нæ у, 
уæд уым, мæрдты æгæр не схъал сты? 
Куыд тагъд афыстой уыцы писмо? Афтæ тагъд куыд 
схæццæ? Цы бон æй ныффыстой, æз æй уыцы бон бакастæн. 
Куыд тагъд схæццæ, уый мæ стыр дызæрдыджы æфтауы. 
Писмо ардыгæй, Дзæуджыхъæуæй Мæскуымæ мæйы æрдæг 
куы цæуы, уæд... Æви исты ног транспорт æрхъуыды код- 
той? Æнæууæнк ма мæ цы кæны... Сæ къухæвæрдтæ. Æртæ, 
цыппар адæймаджы дзы мæхæдæг хорз зыдтон, сæ къухæ- 
вæрдтæ дæр сын хорз хъуыды кæнын. Æмæ, æргом куы 
зæгъон, уæд дзы дыууæйы къухæвæрдыл фенæууæнк дæн. 
413 

Цыма сæхи æвæрд не сты, афтæ мæм кæсы. Бавдæлдтæн æмæ 
зæронд гæххæттытæ ракалдтон æмæ сын сæ къухæвæрдтæ 
ссардтон. Æнгæс сты, фæлæ уæддæр мæнмæ афтæ кæсы æмæ 
сæ чидæр сарæзта. 
Зын мын уый у, æмæ уым дæр нæ чъизи митæ кæй нæ уадзæм. 
Ахæм ахсджиаг гæххæттыты кæйдæр бæсты дæ къух бавæр! 
Чъизи, æвирхъау ми. Бынæй кæй къухæвæрдтæ ис, 
уыдонæй дыууæ Афæхъоты Афæхъойы нæ уарзтой, æмæ уый 
тыххæй сæ къух бафыссой, уый мæ никæд бауырндзæн. Кæд 
сæ зондахаст аивта? Æмæ æгæр тагъд нæу? 
Хорз адæм, мæ зæрды цы и, уый уын зæгъон: куыддæр 
æвзæрстытæ фæуой, афтæ мын ацы хъуыддагмæ лæмбынæг 
æнæ ’ркæсгæ нæй. Чи ныффыста писмо? Къухæвæрдтæ æцæг 
сты æви нæ! Нæ! Æз сæ афтæмæй нæ ныууадздзынæн. 
Абон нæ хорз сыхаджы бавæрдтам. Иумæ бирæ фæкуыс- 
там, уæздан, кадджын адæймаг уыд, йæ ном Сæндæг. Æмæ 
мæ уыцы æргом фыстæджы тыххæй уымæн зæгъын хъуыди, 
фæлæ мæ æрбайрох. Рухсаг уæд. Амæлдзæн, зæгъгæ, афтæ 
мæм йæ кæстæр лæппу æрбазгъордта, Сæндæг дæ агуры, 
зæгъгæ. Æз мæ иу къахыл дзабыр, иннæуыл цъында, афтæмæй 
йæ разæй фæдæн. Сынтæджы хуыссыд стæгдар, цыбыр 
рæстæгмæ афтæ атайгæ нæма федтон. Мæ цæссыгтæ мæхимидæг 
ныхъхъуырдтон, цæмæй ма скæуон, уый тыххæй-иу мæ был- 
тыл дæндагæй ныххæцыдтæн, мæ.сæр-иу иуварс азылдтон. 
Мæ сыхаг мæ йæ сау хъоппæг цæстытæ нал æмæ нал иста, 
стæй сæ бахгæдта, æмæ фæтарстæн: кæд, зæгъын, исты код- 
та. Йæ дыууæ цæсты дыууæ чысыл суадоны фестадысты. Афтæ 
ахаста минут-дыууæ минуты, фæлæ мæнмæ фæкаст æнæхъæн 
æнус. Сæндæг ракаст æмæ йæ хъæлæс рызт, къæзыд, æрхæцыд, 
хатгай-иу бынтондæр нал хъуысти, афтæмæй загъта: 
— Ды дзыллæты аргъ лæг дæ, комы аргъ лæг, æнæхъæн 
Ирыстонæн дæр кадгæнæг. Æмæ æз æвзæрстытæм нал 
фæцæрдзынæн, фæлæ уым, мыййаг, хъæлæс кæнынæн фадат 
куы фæуа, æмæ дзы, мæнмæ гæсгæ, уыдзæни, уæд æй зон, æз 
дæуыл хъæлæс кæндзынæн. 
Æз мæ цæссыгтæ нал баурæдтон, мæ сыхагыл ныттыхстæн, 
фæлæ йæ уайтагъд суагътон, зæгъын, мæ хъæбысы исты куы 
кæна, уæд æй мæ зæрдæмæ хæсдзынæн. Куыдтон, мæ 
цæссыгæй мæхи æхсадтон. Æргом уын куы зæгъон, уæд уыдон 
уыдысты цины цæссыгтæ. Æмæ куыннæ! Нæй, ницы ис адæ- 
мы уарзтæй хуыздæр, æмæ æз уымæн уыдтæн æвдисæн. Æз 
æвдисæн уыдтæн, æнусты адæмы зæрдæты чи баззайдзæн, ахæм 
цауæн. Ахъуыды-ма кæнут: адæймаг мæлы, æрхæццæ сты йæ 
фæстаг уысмтæ æмæ йæхиуыл нæ хъуыды кæны, фæлæ дæу- 
ыл, растдæр зæгъгæйæ та—йæ адæмы абон æмæ фидæныл. Адæй- 
маг мæлы æмæ ма йæ фæстаг бæллиц у, цæмæй республикæйы 
парламентмæ раст, сыгъдæг, адæмы сæрвæлтау йæ цард чи нæ 
414 

бавгъау кæндзæн, ахæм, ома, мæнæ мæн хуызæн адæм бахауой. 
Æз мæ сыхаджы дондзаст цæстытæм кастæн æмæ сагъæсы 
аныгъуылдтæн: мæ хорз сыхаг цы ахсджиаг фæдзæхст кæны, 
уый искæйы бауырндзæн? Æмæ мæ сæры февзæрд: йæ 
фæдзæхст мæн нæ хъæуы, фæлæ адæмы æмæ йæ уадз ныф- 
фыссæд. Ручкæ æмæ гæххæтт райстон, æргуыбыр æм кодтон: 
— Дæ хорзæхæй, дæ фæндон-ма ам ныффысс. 
Уый, хорз, зæгъгæ, йе стæг цонгыл схæцыд, йе ’нгуылдзтæ 
ручкæ нæ урæдтой æмæ йын сæ æз ме ’нгуылдзты æхсæн ба- 
кодтон. Цы уазал уыдысты, ихы къæрттытæ, фæлæ сыл 
уæддæр хæцыдтæн, ручкæ гæххæтмæ æлхъывтон æмæ цыдæр 
хуызты йæ фæндон ныффыста. 
Æз рагæй фæстæмæ дæр бæлвырд æмæ æнæсайд ныхас уар- 
зын. Адæм куы нæ æууæндой, зæгъгæ, йын йæ паспорты но- 
мыртæ æмæ сери дæр ныффыссын кодтон, цыдæр хуызты йæ 
къух дæр æрæвæрдта. Æмæ, мæгуыр, цыма стыр куыст ба- 
кодта, афтæ æхсызгонæй ныуулæфыд. Цæмæй тарстæн: фысгæ- 
фыссын куы амæла. Фæлæ нæ амард, адæмы сæрвæлтау, 
рæстдзинады сæрвæлтау йæхи ныффидар кодта. Гæххæтт мæ 
дзыппы куы сæвæрдтон, уæд бахудт, стæй йæ сæр къулы ’рдæм 
азылдта æмæ... Куы йæ æвæрдтам, уæд мæхæдæг ныхасы бар 
райстон, гæххæтт мæ дзыппæй систон, æмæ куыддæриддæр 
уыд, афтæ йæ мæрддзыгойы адæмæн радзырдтон. Адæм 
цавддурты хуызæн фесты, стæй мæ сæ уæлныхты систой, зиан 
дæр сæ æрбайрох, сæ цины хъæлæстæ алырдыгæй хъуыстысты. 
— Нæ депутат! 
— Æгас цæуæд нæ депутат! 
— Мах дæу йеддæмæ никæй æвзарæм! 
Бауырнæд уæ, тыххæй ма мæхи суæгъд кодтон, зæгъын, 
адон мæ уæлмæрдмæ дæр ахæсдзысты. Ныр дæр ма сæ 
зæрдæбын хъæлæстæ мæ хъусты зæлынц. 
Мæ чысыл Ирыстоны дзыллæтæ! Нæ мадæлтæ æмæ нæ 
фыдæлтæ! Нæ хотæ æмæ не ’фсымæртæ! Сымах мæ депутатæй 
æппын куы нæ равзарат, уæддæр мæм цы уарзондзинад, цы 
æууæнк равдыстат, уый йæхæдæг алцæмæй дæр зынаргъдæр 
у. Уый тыххæй уын æз хъуамæ мæ дæндагæй цырагъ дарон, 
уый тыххæй уын æз хъуамæ цæрæнбонтæм кæстæриуæггæнæг 
уон. Æмæ уæвгæ дæр афтæ у. Депутат мæ кæй равзардзыстут, 
ууыл та иу уысм дæр гуырысхо нæ кæнын. Мæн куы нæ рав- 
зарат, уæд ма уæдæ кæй? Афтæ нæу? 
1995 аз, мартъи 
415 

СÆРГÆНДТÆ 
Дысоны фын. Уацау 3 
Даргъ фæззыгон фæндаг. Уацау 115 
Æндæрг. Уацау 291 
Диалог. Радзырд 365 
Хæдзаргæнæг. Радзырд 381 
0» уæууæй, гъе! Памфлет 397 
Литературно-художественное издание 
АГНАЕВ ГАСТАН КОНСТАНТИНОВИЧ 
Вчерапший сон 
Повести и рассказы на осетинском языке 
Редактор 3. У. Дзуцева 
Художник В. С. Григорян 
Художественный редактор Г. 3. Чеджемты 
Технический редактор 3. С. Мисикова 
Корректор Т. А Казбекова 
Компьютерный набор и верстка 0. А. Меркушевой 
Сдапо в пабор 18.09.97. Подписапо к печати 19.04.99. Формат бумагн 84x108 */»• Бум. тип. № 1. 
Гари. шрифта школьная. Печать офсетная. Усл. п. 21,84. Учетно-изд. листов 25,28. Тираж 1000 эка. 
Заказ № 3087. С. 21. 
Комитет РСО—Алаиия по печати и делам издательств: 
Издательство «Ир», 362040, г. Владикавказ, пр. Мира, 25. 
Республикапское издательско-полиграфическое предприятпе им. В. А. Гассиева Комитета РСО—Лла- 
пия по печати и ннформации, 362011, г. Владикавказ, ул. Тельмана, 16. 
416 

