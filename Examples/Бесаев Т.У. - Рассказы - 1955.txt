Бесати Тазрет 
РАДЗЫРДТÆ 
»е/^Э@У~чэ« 
ЦÆГАТ ИРЫСТОНЫ ЧИНГУЫТЫ РАУАГЪДАД 
0РДЖ0НИКИДЗЕ 
1955 

ТАЗРЕТ БЕСАЕВ 
Р А С С К А 3 Ы 
на осетинском языке 
Северо-Осетинское 
книжное издательство 
Орджоникидзе * 1953 

ШШШШ№в8&&№ 
ЦÆРЫН ÆЙ ФÆНДЫ 
1. 
/\ ксо-о! О, Аксо-о!—кæйдæр æнахуыр æмæ бæз- 
джын хъæлæс фæзмыдтой арф кæмттæ æмæ бæр- 
зонд хæхтæ. Афтæ зынди, цыма Тырмоны алыфарс цы 
уæрæх тъæпæнтæ, адæгтæ, дуртæ æмæ бæлæстæ уыдис, 
уыдон æмхуызонæй агуырдтой кæйдæр, кæмæдæр сид- 
тысты, фæлæ сын дзуапп дæттæг нæ уыд. Æмæ уæд 
рæстæгмæ ныхъус, ныссабыри бæстæ, банцадысты 
сыфтæртæ сæ сыбар-сыбурæй. Æрдзы сусæг сабырдзи- 
над фехæлдта цъиутæн сæ зараг хъæлæстæ. 
Æрмæст æнцад нæ уыдис уыцы сахат зæронд фи- 
йау Аксойы зæрдæ. йæ фосмæ йæ зæрдæ ницæмæй 
æхсайдта Аксойæн. Сæ цинæй дзаг уыд кæддæриддæр 
йæ зæрдæ. Уыдон ныр дæр йæ цуры, стыр тæгæр бæ- 
ласы бын ривæд кодтой. Фæлæ фийауы æваст бахъыг- 
дардта уыцы æнахуыр хъæлæсы уаг. Зæронд лæг фыц- 
цаг дзæбæх нæ хатыдта, кæй номæй хъæр чындæуы, 
уый. Фæлæ фæстагмæ йæ зæрдæ йæхимæ фехсайдта: 
кæд уый, Аксойы, агурынц, кæд мийаг, абон Аксо æмæ 
йæ кæсдæртæ дзуг æрдузæй хъæдмæ куы аскъæрдтой, 
уæд, уый фæстде, хъæуæй исчи ссыд Тырмонмæ æмæ 
исты хабар схаста... 
Ахæм хъуыдытæй фийау фестъæлфыд, йæ фысты 
цурæй чысыл иуварс ацыд, стæй бæрзонд къæдзæхы 
сæрыл слæууыд æмæ æдзынæг ныккастис Тырмонмæ... 
3 

2. 
Уæвгæ, ды искуы уыдтæ Тырмоны, зоныс кæм ис, 
уый? Нæ? Уæд æрбайхъус дзæбæх. Уый у æрдуз, дис- 
саджы æрдуз. Тар хъæды астæу рæсугъдæй æрттивы 
Тырмон. Уымæн йæ алы фæрсты арвмæ фæцыдысты 
ставд æмæ даргъ бæлæстæ: тæрсытæ, тулдзытæ æмæ 
кæрзытæ. Ам бæрзонд фæцыди æрдзы фидыц чи у, 
уыцы тæгæр дæр. Æрдузы астæу доны хуссарварс арф 
ауагъта йæ уидæгтæ. Хурмæ минæвар цæуæгау, хæрд- 
мæ топпы фатау сфардæг, уæлейæ та фæйнæрдæм ай- 
вæзта йæ къабæзтæ æмæ дзы уæрæх хураууæттæ са- 
рæзта. Уый бын ривæд фæкæнынц Аксойы фосы дзуг. 
Диссаг та куыд нæ у Тырмон! Ам уалдзæг йæ тæ- 
мæны раджы бацæуы. Хур йæ хъарм тынтæ фæуафы 
арвæй зæххы ’хсæн. Цъæх-цъæхид адары кæрдæг 
кæмтты. 
Уыцы афон фийæуттæ æрдузæй хъæды арфмæ нал 
фескъæрынц сæ фос. Фыстæ сæхæдæг дæр нал фæуæн- 
дынц арф кæрдæджы цæуын. Уæд фийæуттæ сæ хъус 
адарынц хæхты ’рдæм — цæгатаг сæрддон хизæнтæм... 
Фæлæ тархъæды æрдузтæй бæрзонд цæгæттæм фос 
скъæрынмæ æгæр тагъд кæнын никуы хъæуы. Уый 
Аксо хорз зоны, æрæгвæззæгау, рагуалдзæг дæр цæ- 
гæтты мигъ арæх бадаг у. Уым ма уазал вæййы, æрæ- 
джиау дæр ма дзы рауары мит. 
Ам, Тырмоны алыфарс та æрдз рæдауæй айтауы 
йæ хъæдабæ гауыз, цъиутæн сæ хъæлæстæ уадындзтæ 
фестынц зарынмæ, бæлæстæ ракалынц урс дидинæг. 
Хуры рухс тынтæ фæнайынц сæхи сыгъдæг суадæтты. 
Ам ныр уалдзæг у æмæ фийæутты къах никæдæм ма 
хæссы Тырмонæй. Ардыгæй йæ бынат æндæр ранмæ 
аивын нæма фæнды фийæутты хисдæр Аксойы дæр. 
Уымæн ацы афон цавæрдæр хицæн æхсызгон ад фæ- 
кæны Тырмон. Цæмæн? Уымæй йæ ма фæрсут. Æгæр 
даргъ ахæсдзæн йæ ныхас. 
3. 
Иæ сабийы бонтæй нырмæ Аксо фийау у ацы æр- 
дузты. Афтæ дзурынц, зæгъгæ, дам, Тырмоны дæр 
æмæ уымæн йæ алыфарс саухъæды гьæпæнты æмæ 
4 

кæмтты дæр, иу ахæм зæххы гæбаз нал баззад, уый 
йæ къах кæм не ’рывæрдта, йæ фысты дзуг кæдæм нæ 
баскъæрдта. Скæрст æмæ йын зындгонд сты æппæт 
хизæнтæ дæр. Уый, дам, зоны цъиуты ’взагæй дæр. 
Зæгъæм: райсомæй Аксо æмæ йе ’мбæлттæ сфæнд код- 
той сæ фос æрдузæй стыр доны фаллаг фарс хъæдмæ 
аскъæрын, фæлæ уыцы сахат сæ цуры цавæрдæр бæ- 
ласы сæрæй бецаугомау уынгæг хъæлæсæй бауасы 
сырх дæллагхъуыр хъулон цъиу. Уæд æваст йæ мид- 
бынаты хъуыдыты ацæудзæн фийæутты хисдæр, иу 
цасдæр лæмбынæг байхъусдзæн цъиуы хъæлæсмæ. 
Гъе, стæй фæдзурдзæн йæ кæсдæртæм, йæ амонæн æн- 
гуылдзæй сын ацамондзæн хæрдмæ, бæласы сæрмæ, 
æмæ сын фидарæй зæгъдзæн: «Хъусут уыцы цъиуы за- 
рæгмæ? Уый тæрк къæвдайы нысан у, боны хъæд кæй 
аивдзæн, уый амоны: стыр доны дæллаг фарсмæ не 
’мбæлы абон фос скъæрын. Уаргæ кæндзæн, дон та 
ивылд уыдзæн... Уыцы’рдæм нал». Æмæ уæд кæсдæртæ 
дæр иннæрдæм аздахынц сæ фосы дзуг. 
О, иртæст æмæ зындгонд сты Аксойæн Ты.рмоны 
æрдузы сусæгдзинæдтæ. Стъалыты æвæрдæй базон- 
дзæн, æхсæвæй бонмæ ма цас баззад, цы афон у, уый. 
Абон дымгæ кæцы’рдыгæй хъаза, уымæ гæсгæ дын 
бæлвырдæй зæгъдзæн, райсом цавæр бон уыдзæн, уый. 
Уæдæ фийæуттыл æдзæрæг хъæды, науæд цæгæтты 
мигъбонтæ дæр куыд не скæны? Уæлдайдæр фæззæг 
таухæрæны рæстæджы хаттгай цъæх мигъ афтæ æнгом 
æрбады фийæутты хизæнты, æмæ уыдонæн сæ цæст 
нал феххæссы сæ фосы кæрæттыл, нал фæзонынц, цы 
афон у, уый дæр. Уымæ гæсгæ дзы бирæтыл хаттгай 
æнæнхъæлæджы æрталынг вæййы саухъæды. Уый дис- 
саг дæр нæу. Сахат дæм куы нæ уа, мигъ та райсомæй 
изæрмæ йæхи зæххæй куы нæ сиса, уæд цæмæй базон- 
дзынæ, цы афон у, уый. Хаттгай æмбаргæ дæр нæ ба- 
кæндзынæ, кæд æмæ дыл кæм баизæр уыдзæн. Цы 
хъуамæ кæна фийау, цæмæй мигъджын рæстæджы 
боны афтæ бæлвырдæй æвзара? 
Бафæрсут уый тыххæй Аксойы, уый уын æй зæгъ- 
дзæн: «Сæгъы цæстæй йæ зонын хъæуы, сæгъы цæстæй. 
Куыд? Мæнæ афтæ: сæгъы цæсты гагуы сæумæ райсо- 
мæй кæддæриддæр тихалæджы хуызæн нарæг свæййы, 
5 

боны цыдимæ та ставддæр кæнгæ фæцæуы. Ныр хур 
æрæфтыд, зæгъгæ, уæд сæгъы цæсты сау гагуы бынтон 
æмтымбыл свæййы. Гъе, уый у Аксойы бонзонæн. Уы- 
цы хъуыддаг зонынц иннæ фийæуттæ дæр. Фæлæ йæм 
уæддæр Аксойы дæсныдæр хонынц. 
Колхозонтæ Аксойы йæ номæй дæр нæ фæхонынц. 
Чи йæ хоны «фосы фæлвæра», чи «Æфсатийы æмцег». 
Чидæртæ ма йæ хъазгæйæ «фосы дохтыр» дæр схуыд- 
той. Алчи дæр æй зоны: уыцы нæмттæй йæ бафхæрыны 
тыххæй нæ фæхонынц—уарзгæ йæ кæнынц, уарзгæ. 
Æмæ адæм бирæ кæй фæуарзынц, стыр аргъ кæмæн 
фæкæнынц, уымæн кæддæриддæр ссарынц алыхуызон 
нæмттæ дæр. 
Фарн фæллойæ гуыры. Кусын æмæ фæллой кæнын 
бирæ уарзы Аксо. Æвæццæгæн, йæ хъæлдзæгдзинад 
дæр уырдыгæй цæуы. 
Йæ лæппуйы заманы Аксо фæллой кæнынмæ зæр- 
дæргъæвд уыд, куысты йæ хъаруйыл ауæрдгæ никуы 
кодта. Уæддæр йæ ном уыд æххуырст, æгад æмæ æф- 
хæрд. Фæндаггæрон бæласау æм алчи дæр йæ фæрæт 
æлвæстæй дардта. Мæнæ фийауы мусонг нæу, уым 
дæр йæ бынат фæсдуар уыди. Зондæй, уынаффæйæ йæ 
никуы ничи бафарста. Йæ бирæ фыдæбæттæй-иу ни- 
куы ницæмæй барухс йæ зæрдæ. 
Ныр йæ лæппуйы бонтæ мысын никуы уарзы Аксо. 
Æгæр даргъ æмæ йæм уæззау тауырæгъты хуызæн кæ- 
сынц. Уыцы бонты Тырмоны æрдузы дæр уый бæрц би- 
рæ кæм уарзтаид. Уыимæ дæр æцæгæлæттæ уыдысты 
уæд кæрæдзийæн. 
Мæнгард кæфхъуындар, æлдар бадти адæмы бæр- 
зæйыл. Зæхмæ хæстæг нæ уагъта уый Аксойы, фæллой- 
гæнджыты. Цардмæ нæ, мæлæтмæ сæ кодта. Уыцы 
кæфхъуындары нæ фæнды, уæд Аксойы бон нæ уыд йæ 
къах Тырмонмæ бавæрын, дойны уæвгæйæ Тырмоны 
суадæттæй дон баназын... 
4. 
Фæлæ ныр? Ныр Тырмон хицæн æхсызгон ад кæны 
зæронд фийау Аксойæн. Цæмæн? Уымæй йæ ма бафæр- 
сут. Фæлтау йæ цурмæ хæстæг балæуут, базонгæ ут йе- 
мæ, гъе, стæй иумæ афæлгæсут йæ алфæмблаймæ. 
6 

Мæнæ Тырмоны хуссайраг хæхтæм хæстæг, стыр 
тæгæр бæласы хураууон, хуыссынцæмæ сæ фæлладуа- 
дзынц колхозы фосы дзуг. Уыдонæй чысыл дæрддзæф- 
гомау къæдзæхыл слæууыд сæ фийау, сагсур арæзт, 
бæрзонд æмæ фæтæн уæхскджын зæронд лæг. йæ цу- 
хъайы фæдджитæ синты сагъд, дыстæ мидæмæ тылд, 
афтæмæй æрынцой кодта бæрзлæдзæгыл æмæ сæры- 
стырæй къæдзæхы сæрæй фæлгæсы. Йæ бæзджын æрф- 
гуытæ æрттивынц йе’рвхуыз цæстытыл, йæ тæнæг урс 
сæры хъуынтæй йын пирæгау хъазы уадысм. Дæрд- 
джын бинокл систа æмæ дзы фæлгæсы Тырмонмæ. 
Дæс æмæ ссæдз азæй фылдæр хæссы Аксо уыцы би- 
нокл. Уый йын 1919 азы номыл фæдарынæн балæвар 
кодта уырыссаг лæппу —сырх æфсæддон, партизанты 
комиссар. Бирæ уарзы зæронд лæг уымæй ахæм ирд 
бонты хæхтыл, кæмттыл, æрдузтыл фæлгæсын. Уæл- 
дайдæр та сæрдыгон, колхозон фосы дзугтæ, гал æмæ 
бæх рæгъæуттæ, цæгатаг сæрвæтты зæрдиагæй куы 
фæхизынц, æрдузты та урс хæдонджын хосдзæуттæ 
куы рарæгъ вæййынц æмæ сæ цæвджытæ хурмæ тæ- 
мæнтæ куы фæкалынц, уæд. Нæ сæм фефсæды кæсы- 
нæй Аксойы зæрдæ. 
Мæнæ ныр дæр та йæ биноклæй кæсы Тырмонмæ 
зæронд лæг. Сæ чысыл мусонгæй фæззæг къæдзтæ- 
мæдзтæ ссæуы æмæ хъазы йæ сæрмæ, чысыл дарддæр 
та хизынц бирæ стуртæ. Æрдузы тæккæ дæллаг кæ- 
ронæй та зыны бæхрæгъау. Уыдон кæд Аксомæ дард 
сты, уæддæр сын уый дзæбæх æвзары се змæлын. 
Фийæутты куыйтæ æрдæбон сарæй сæ рæйынæй 
нæма банцадысты. Аксо, йæ къухтæ йæ фæсхъустæм 
авæргæйæ, лæмбынæгæй архайы хъуыддаг раиртасы- 
ныл: цæуыл æмæ кæуыл рæйынц сæ куыйтæ? Зæронд 
лæджы йæ зæрдæ нæ сайы: уазджытæ ис сæ бынаты, 
уымæй дæр бæхджын уазджытæ. Æвæццæгæн, хъæуæй 
чи ссыди, ахæм колхозонтæ сты. Куыйтæ дæр уыдоныл 
рæйынц. Стæй бынатгæстæ æнафоны арт дæр уыдон 
тыххæй скодтой, æвæццæгæн. 
Уыцы сахат Аксомæ афтæ фæкастис, цыма Тырмо- 
ны, сæ мусонджы цурмæ, адæм иннæ уæтæртæй дæр 
æрæмбырд сты. Уыцы адæмæй чидæр тырыса ныс- 
сагъта мусонджы рахиз фарс, стыр бæласы сæрыл. 

Аксо уыны, тырысайы æвæлмæцгæйæ фæйнæрдæм уал- 
дзыгон уадысм куыд фæйлауы, уый. Зæронд лæг би- 
нокл йæ цæстытæй æриста, арф ныуулæфыд æмæ хи- 
нымæр сдзырдта: «Диссаг. Ахæм змæлд никуы ма уыд 
а-фæстаг рæстæджы Тырмоны: чи сты уыцы адæм? 
Кæнæ чи хъуамæ уыдаид, чысыл раздæр чи хъæр код- 
та, уый? Кæй агуырдта, стæй цæмæн ныхъус ныр? 
Хъуыдыты аныгъуылгæйæ йæ фосы ’рдæм сабыргай 
æрбаздæхт Аксо, йæ кæсдæр æмбал Фидары æрбай- 
йæфта сау сæгъы фарсмæ фынæйæ. Нæ йæ райхъал 
кодта. йæ зæрдæ æхсайдта уыцы хъæрмæ: чи уыд 
æмæ кæмæ сидти? —цалдæрæймаг хатт бафарста йæхи 
фийау. Æвиппайды йæм фæсмон æрцыди: цæуылнæ 
райхъал кодта уый лæппуйы чысыл раздæр, бæстæ 
кæйдæр тыхджын хъæлæсæй куы змæлыд, уæд. Кæс- 
дæр уæддæр къæрцхъусдæр вæййы. Æмæ йæ ныр æр- 
фæндыд йæ кæсдæры райхъал кæнын. Уый æнцадгай 
бацыд лæппуйы цурмæ æмæ йæ фарсмæ æрбадтис: 
— Фидар! Фидар! райхъал ма у... Байхъус ма! — 
лæппумæ æдзынæг кæсгæйæ, дзырдта зæронд лæг. Фæ- 
лæ йæ ныхæстæ йæхимæ дæр нæ хъуысыдысты. Иæ 
кæсдæр æмбалмæ иу цасдæр æдзынæг кæсгæйæ баз- 
зад Аксо. Диссаг, ныронг, куыд никуы бафиппайдта, 
Фидар йæ хисдæр æфсымæр Беслæны хуызæн у, уый. 
Раст иу бæласы дыууæ къалиуы, иу доны дыууæ 
’ртахы хуызæн... 
Зæронд лæджы йæ хъуыдытæ семæ ахастой дæс, 
иуæндæс азы размæ. Уæддæр сæрды райдианы сæ кол- 
хозон фосы дзугтæ ам, Тырмоны уыдысты. йæ зæрдыл 
æрлæууыдис, Фидары хисдæр æфсымæр Беслæн. 
Хæрзконд æмæ хæрзæгъдау, хъæлдзæг æмæ зараг лæп- 
пу уыди. Уый æнæхудгæ адæймагмæ кæсын нæ зыдта, 
æнæ заргæ цæрын нæ фæрæзта. Цуаны искуы уацыд, 
З^æд фийæутты мусонгмæ афтид армæй никуы æрыз- 
дæхтаид. 
5. 
Аксойæн хъæбулы ад кодта Беслæн. Уый йæ йæ- 
хæдæг схъомыл кодта. йæхæдæг ын бацамыдта сау- 
хъæды хуыздæр хизæнты, цуанонты рындзытæ. Иæхæ- 
дæг æй сахуыр кодта уадындзæй зарыныл дæр. Иу 
8 

ныхасæй, куырд куырдыл ахуыр кæны. Æмæ йæ 
ахуыргæнинаг Беслæнæй хъæстагæй никуы ницæмæй 
баззад Аксо. Æрыгон лæппу Беслæн-иу арæх цæргæ- 
сæй бæрзонддæр слæууыдаид хæхты сæр, йæ фосы дзу- 
гыл-иу йæ цæст ахаста, æмæ-иу дардыл айхъуыстаид 
йæ зарæг. 
Науæд та-иу изæрæй хъæды бафардæг уыдаид 
æмæ-иу уайтагъд сырды мардимæ фæстæмæ фездæх- 
тис. Аксойы Цинæн-иу кæрон нал уыдис уæд, мидбыл- 
ты-иу бахудтаид, фийæуттæм-иу йæ цæст фæныкъуылд- 
таид, æмæ-иу аивæй йæхицæй раппæлыд: «Кæсут лæп- 
пуйы хъазтмæ! Уый Аксойы хъомылгонд у, Аксойы!» 
Ныр Аксойы цæстытыл ирдæй ауадис уыцы лæп- 
пуимæ сæ фæстаг фембæлд, дæс азы размæ — ацы 
саухъæды сæ кæрæдзийæ куы хицæн кодтой, уыцы 
минуттæ. 
Уæддæр раст ацы афон уыдис. Сæумæ цъæхтыл. 
Беслæн йе ’мбæлттимæ фысты дзуг æрдузæй хъæдмæ 
аскъæрдта. Аксо сын иунæгæй бынатгæс баззадис. 
Бон сихорафонæй куы аивгъуыдта, æмæ хуры цæсг 
ныгуылæны ’рдæм куы фæуырдыг, уæд куыйтæ мусон- 
джы цурæй фæндаджы былмæ кæмæдæр сæхи бап- 
пæрстой. Райхъуыстис цъæхахст. Уайтагъд сæм ба- 
згъордта зæронд лæг. Гыццыл лæппу йæ амондæн бæ- 
ласмæ сгæпп кæнын бафæрæзта æмæ йыл куыйтæ нæ 
фæхæцыдысты. Уый уыд Фидар, Беслæны æфсымæр. 
Ныр слæг и, фæлæ ма уæд хæрз саби уыд. Тæссæй 
лæппуйы хуызы цъыртт нал баззади, ныффæлурс. Зæ- 
ронд лæг асырдта куыйты æмæ лæппуйы æрхизын 
кодта бæласæй. Хабарæй йæ куыд нæ бафарстаид... 
— Хæстмæ сидынц Беслæнмæ... Абон, дам, хъуамæ 
æрцæуа хъæумæ, — загъта лæппу... 
Лæппуйы къухтæй сидты гæххæтт райста Аксо. Ни- 
цы сдзырдта, æрмæст æм уазал цæстæнгасæй дзæвгар 
фæкастис, стæй арф ныуулæфыд. Лæппуйæн бафæ- 
дзæхста: 
— Лæу ам, бынаты. Ды не ссардзынæ тар хъæды 
Беслæны. Æз æм мæхæдæг ацæудзынæн. Мæхæдæг 
æй хъуамæ ссарон. 
Аксо сын кæм æнхъæл уыд, фийæуттæ уым нæ ра- 
зындысты. Бирæ агурын, бирæ фæхъæр кæнын сæи 
9 

бахъуыдис. Йæ фæдисон хъæлæсы уагæй йын æмризæ- 
джы рызтысты бæлæстæ æмæ къæдзæхтæ, раст æрдæ- 
боны æнахуыр хъæлæсы уагæй куыд рызтысты, афтæ. 
Ссардта йæ Аксо. Фысты иннæ фийауы æвджид ныу- 
уагътой, сæхæдæг æрцыдысты Тырмонмæ. Мусонгæй 
йæ дзаумæттæ айста Беслæн æмæ арастис йæ фæнда- 
гыл. Бирæ цыдæртæ зæгъын фæндыд уæд Аксойы йæ 
кæсдæрæн. Фæлæ ахæм сахат ныхæстæ уæлдай вæй- 
йынц. Иумæ араст сты сæ мусонгæй. 
Быдырмæ фæндаг æрдузæй хъæдмæ кæм бахизы, 
уым æрлæууыдысты. 
— Беслæн, мæ хъæбул, цы дын зæгъон? Каедæм 
æмæ цæмæн цæуыс, уый дæхæдæг мæнæй хуыздæр зо- 
ныс. Мах цард сарæзтам, мах цард аразæм. Кæд дуне- 
йыл амондджын исчи уыд, уæд уый мах стæм. Æмæ 
нын уыцы цард, уыцы амонд мæнгардæй, тыхæй исын 
фæнд скодтой... Ды цæугæ, дæумæ сидынц уыцы тых- 
гæнджыты ныхмæ. Лæгдзинад-иу равдис. Мæ зæрдæ 
дыл дарын. — Загъта Аксо æмæ йæ йæ хъæбысы æр- 
бакодта, стæй йын йæ къух райста. 
Лæппу йæ мидбылты бахудтис: 
— Æмбарын дæ, Аксо. Дæ зæрдæ мыл дар. Хæрз- 
бон! — цыбырæй загъта Беслæн, дыккаг хатт ма йæ 
хъæбысы æрбакодта Аксойы, стæй йæ фæндагыл фæ- 
расти. Аксо та йæ мидбынаты бирæ фæлæууыдис лæп- 
пуйы фæдыл кæсгæйæ. 
6. 
Уæдæй нырмæ рацыдис дæс азæй фылдæр. Нал 
сыздæхт хæсты быдырæй сæхимæ Беслæн. Бирæ хъæ- 
батыртау радта уый дæр йæ цард йæ бæстæйы, йæ 
адæмы сæрвæлтау. 
Аксойы зæрдæйы нæ бамынæг æмæ мынæг дæр ни- 
куы бауыдзæн йæ уарзон кæсдæр æмбал Беслæны 
сурæт. Уый тынг хорз æмбары, Беслæн æмæ уый хуы- 
зæн мингай лæппуты фæрцы ногæй амондджын кæй 
сты советон адæм, уый. Уыцы амондæй хайджын у, 
мæнæ ныр се ’фсæст фосы цур æхсызгонæй чи бафы- 
нæй, зæронд лæджы зæрдыл йæ уындæй йе ’фсымæры 
ныв чи æрлæууын кодта, уыцы Фидар... Уыцы амон- 
дæй хайджын у Аксо йæхæдæг дæр. 
10 

Фæлæ диссаг! Фынæй лæппуйы уæлхъус лæугæйæ, 
йæхицæн æнцой нал ары зæронд лæг, йæ зæрдæ йын 
цавæрдæр тасдзинад агайы. Цымæ кæцæй æмæ цæмæн 
сæвзæрдис уыцы æнæхатыр тасдзинад фийауы зæрдæ- 
йы, фийауы хъуыдыты? — Уыцы æнахуыр хъæлæсы 
уагæй! 
Уыцы хъæлæсы уаг кæд ныртæккæ нал хъуысы, 
хæхтæ, бæлæстæ йæ нал фæзмынц, уæддæр ма зæл- 
ланг кæны зæронд лæджы хъустыл. Иæ зæрдæ æхса- 
йы Тырмоны æрдузы, сæ бынаты цур цы бирæ адæмы 
змæлд бафиппайдта, уымæ. Чи хъуамæ уой, стæй цæй 
фæдыл æрæмбырд сты? — Цалдæр хатты йæхи фарста 
Аксо æмæ æппын фæстаг сфæнд кодта Фидары рай- 
хъал кæнын. 
— Фест, мæ лæппу, фест, æмæ ма уæртæ къæдзæ- 
хæй акæс нæ бынатмæ. Æрдæбонсарæй чидæр хъæр 
кодта, йæ хъæлæсы уагæй ма ныр дæр мæ хъустæ 
азæлынц... 
Лæппу тагъдгомау фестадис, йæ цæстытæ асæрфтп 
йæ къухтæй æмæ йæ фæдджиты рыгтæ ацагъта. Æнæ 
исты дзургæйæ, йæ мидбынат æнцад алæууыд æмæ 
лæмбынæгæй байхъуыста. 
— Æппын ницы хъусыс? 
— Ницы, Аксо. 
— Гъа ма, уæдæ, мæнæ дардмæкæсæнæй афæлвар 
акæсын: цымæ дзы цы фенис. Æз æрдæбон кастæн. Мæ 
цæстытыл нал æууæндын. 
Лæппу зæронд лæджы къухтæй райста бинокл æмæ 
схызт къæдзæхы сæрмæ. Йæ фæстæ сабыргай схызт 
зæронд лæг дæр. 
Фидар биноклæй кæсы Тырмонмæ. Аксо та йæ 
цуры лæууы æмæ йын кæсы йæ цæсгомы ахастмæ. Зæ- 
ронд фийау æмбары: цæсгом зæрдæйы айдæн у. Æр- 
дузы хорзæй дæр, æвзæрæй дæр цы бафиппайа, уый 
æнæмæнг фæбæрæг уыдзæн лæппуйы цæсгомыл. Æмæ 
æцæгдæр лæппуйы цæсгом фæрухс, йæ мидбылты ба- 
худт, ферттывтой йæ цæстытæ. 
— Исты дзы уыныс, Фидар? 
— Адæм æмбырд сты уым, Аксо. 
— Мусонджы цур? 
— О, уыдон бадгæ кæнынц. Иу адæймаг та сæ 
11 

астæу лæууы. Цыма сын доклад кæны... Сæ фарсмæ та 
бæласыл сырх тырыса... 
— Æмбырд? Сырх тырыса! Уæдæ мæ мæ цæстытæ 
нæ сайдтой? 
— Нæ, Аксо. Акæс ма сæм дæхæдæг. 
Зæронд лæг лæппуйы къухтæй райста бинокл. Каес- 
гæ дзы нал акодта, фæлæ йæ йæ хызыны нывæрдта, 
æмæ афарста Фидары: 
— Нæ дæ ’мбарын, Фидар, цы дзы федтай хъæл- 
дзæгдзинадæй? Цæуыл худыс дæ мидбылты? Исты 
фехъуыстай, уыцы адæм уым цæмæн æрæмбырд стыу 
уый тыххæй? 
— Фехъуыстон. Уыдон дзурынц стыр хъуыддæгтыл. 
Дæ кой дæр дзы уыдзæн, Аксо. 
— Мæ кой? 
— О, Аксо, дæ кой... Нæ парторг Сергей абон райо- 
ны кусджытæй кæйдæримæ ссæуинаг уыд... æмбырд- 
тæ хъуамæ саразой, стæй хъуамæ лæгтæ равзарой... 
Лæппу йæ ныхас нæма фæци, афтæмæй та уыцы 
сахат ногæй ныййазæлыдысты къæдзæхтæ, кæмттæ 
æмæ бæлæстæ: «Аксо-о! О, —Аксо-о!» Хъæр кæд дар- 
дыл азæлыд, уæддæр бæрæг уыд, хæрз хæстæгæй кæй 
цыдис, уьы. Аксойы зæрдæ та фестъæлфыд. Рæстæг- 
мæ йæ мидбынат джихæй алæууыд, стæй йæ цæстæй 
ацамыдта Фидармæ. Лæппу æваст йæ дыууæ къухæй 
былтæм уадындзгонд ацарæзта, зæххæй йæхи хæрдмæ 
ивазæгау скодта, афтæмæй йæ цъæхснаг хъæлæсæй 
ныхъæр кодта: «Ой-й! О-о-о-й!»... 
Пыхсы бынæй æрбайхъуыст къæхты хъæр. Æппын 
фæстаг фийæутты цур æрлæууыдысты дыууæ лæджы 
æмæ иу лæппу. Сæ иу уыд колхозы парторг Сергей, 
тæнтъихæг лæг, йе ’гкой цуанон топп, йæ дæларм хæс- 
тон сумкæ, газеттæй, гæххæттæй дзаг. Иннæ уыд Ак- 
сойы фийау æмбал Осмæн, стæй æндæр фийау лæппу. 
Кæрæдзийæн салам куы радтой, уæд парторг йæ сумкæ 
фийæутты раз æрæвæрдта æмæ загъта: 
— Æз мæнæ лæппутимæ фосмæ бакæсон, сымах та 
газеттæ акæсут, стæй рæвдз ут цæуынмæ. Науæд зæгъ- 
дзысты: Тырмонмæ схæццæ ис æмæ йын йæ фос нæ 
федта, зæгъгæ. 
— Æркæсут! Æркæсут! Фенын æмбæлы, — дзуапп 
12 

радта Аксо, йæхæдæг хабæрттæй фæрсын райдыдта 
йе ’мбалы. 
Осмæн загъта Аксойæн: 
— Арæвдз кæн дæхи, Аксо. Фæдзур Фидармæ дæр. 
— Кæдæм мæ рæ&дз кæнын кæныс? 
— Куыд кæдæм? — бахудтис Осмæн, — горæтмæ, 
горæтмæ, мæ хæлар! 
— Горæтмæ? 
— О. Хæст ма уал уа, зæгъгæ, чидæриддæр зæгъы... 
адæмты ’хсæн лымæндзинад, сабырдзинад ныффидар 
уа, зæгъгæ, кæйдæриддæр фæнды, уыдон хъуамæ сæ 
къухтæ æрфыссой, æппæт дунеон адæмты хуыздæр æв- 
зæрст лæгтæ цы уынаффæ рахастой, ууыл. Æвзаргæ 
дæ ракодтам. Ныхасы бар дын уыдзæн кадджын æм- 
бырды махæн не ’ппæты номæй. Хъусыс, Аксо? 
— Æмбарын,—загъта Аксо æмæ акасти йе ’мбæлт- 
тæм, йæ фосмæ, стæй дард фæндагыл йæ цæст ахаста... 
Орджоникидзейы горæты драмон театры агъуысты 
сæрмæ фæйлауы Сырх Тырыса. 
Уырдæм, Сабырдзинады фарслæуджыты респуб- 
ликон конференцимæ æрæмбырд сты Ирыстоны раз- 
загдæр адæмтæ. Уыдонимæ сты кусджытæ, колхозон- 
тæ, ахуыргæндтæ, дохтыртæ, фысджытæ, нывгæнджы- 
тæ. Ацæргæ зæронд лæгтæ, æрыгон лæппутæ æмæ 
чызджытæ... Уыдонимæ ис Аксо дæр. Йæ фийау æм- 
бæлттæ йын зæрдиагæй бафæдзæхстой: «Цæуыс, Аксо, 
хорз адæмтæ хорз уынаффæтæ кæнынмæ кæдæм цæ- 
уынц, уырдæм. Радзур-иу мах номæй ды дæр: Фехъу- 
сын кæн мах хъуыдытæ дæр»... Нæ, нæ! Хъуыды кæны 
зæронд лæг йе ’мбæлтты фæдзæхстытæ. Ахæм хуымæ- 
тæджы ныхæстæй арæзт нæ уыдысты, сæ тыхæй зæрдæ- 
йы уидæгтæ змæлын кодтой. Æвæццæгæн, зæрдæйы 
фæндон хъуыдытæ адæймаджы сæры бирæ куы вæййы, 
уæддæр сæ хаттгай æвзаг нæ фæкæрды. Афтæ Аксо 
дæр. Фæлæ зæронд лæджы ныртæккæ хъуыдытæ кæ- 
нынмæ не ’вдæлы. Театры адæмæй къух бакæнæн 
нæй. Уыдоны ’хсæн иу адæймаг нæ разындзæн, Аксомæ 
дзы уарзонæй чи нæ бакæсы. Бирæтæ йæм йæ номæй 
13 

сдзурынц, хабæрттæй йæ афæрсынц, газеты кусджытæ 
йын йæ ныхæстæ фыссынц. Æмбырды агъоммæ йын 
цалдæр хатты систой йæ хуыз. 
Аксойы хуызæн зæронд лæгтæ иу æмæ дыгæйттæ 
не сты ацы æмбырды. Уыдонæй чидæртæ йемæ хæстæг 
базонгæ сты. Йемæ базонгæ ис урс зачъе зæронд лæг. 
Уымæн йæ риуыл ис Ленины ордентæ дыууæ. Дæс 
æмæ дыууиссæдз азы ахуыргæнæгæй фæкуыста æмæ 
ма ныр дæр кусы. Уыимæ Аксойæн йæ къам дæр сис- 
той. Президиумы дæр сæ иумæ сбадын кодтой. Стыр 
электрон цырæгъты рухсæй къултæ цæхæртæ калынц. 
Президиумы уæнгтæ кæм бадынц, уым — Ленин æмæ 
Сталины стыр портреттæ, сæ цуры — бæлоны ныв. 
Хаттгай Аксомæ афтæ фæкæсы, цыма Ленин æмæ 
Сталин дæр ам, æмбырды сты, цыма æмбырды адæмы 
тыхджын къухæмдзæгъдæй зал куы ныййазæлы, уæд 
уыдонæн фемдзæгъд кæнынц... 
Трибунæйæ, кæрæдзийы ивгæйæ, ныхас кæнынц 
кусджытæ, профессортæ, фысджытæ, артисттæ, ныв- 
гæнджытæ. Дзурынц мæстджынæй. Уыдонæй, æвæццæ- 
гæн, иу ахæм нæй, йæ хъæбулы, йе ’фсымæры, йæ ный- 
йарджыты, на уæд йæ уарзоны туг кæмæн нæ ныккалд 
дыккаг дунеон хæсты. 
Мæнæ трибунæмæ рацыд иу ирон чызг. Уый у рес- 
публикæйы аивадон кусджытæй. 
— «Афон у, чи сæрра ис, уыцы хæстæндзарджыты 
бауромынæн, уыдонæн хъуамæ фидарæй зæгъæм нæ 
зæронд мадæлты номæй, не ’нахъом сабиты номæй, 
дунеон дыккаг хæсты нæ райгуырæн бæстæйы сæри- 
бардзинады сæраппонд чи фæмард, уыдоны номæй: 
Æгъгъæд! Æрлæуут!» 
Тыхджын къухæмдзæгъд азæлы залы. 
Адæм бынтон ныссабыр сты. Ныхасы бар лæвæрд 
æрцыд Аксойæн. Уый цырдгомау фестадис йæ бына- 
тæй, йæ галиу къухы æнгуылдзæй йæ куырæты æфцæг- 
кот арæвдзытæ кодта, йæ урс сæры хъуынтæ иу фарс- 
мæ фасæгау акодта, афтæмæй рацыд трибунæмæ. 
^— Махæн зынаргъ у сабырдзинад! Мах стæм фæл- 
лойы хъæбултæ. Не стыр горæтты нæ наулæууæнты, 
нæ рæсугъд колхозон быдырты, хæзнакъахæнты, æрт- 
тиваг æрдузты, уæрæх сæрвæтты, тар хъæдты, æмæ 
14 

дидинæгджын уыгæрдæнты... алы ран дæр Советон 
адæм тох кæнынц сабыр царды охыл, сабырдзинадыл. 
...Зæронд ус зæрдæрухсæй кæсы авдæнмæ, йæ хъæ- 
булы хъæбулмæ. Уый йæм авдæнæй хурау йæ мидбыл- 
ты худы, фæлæ нæма ферох ныййарæгæй йе ’дзард 
лæппуйы сурæт. Нæ! Нæ! Уый нæ хъæуы хæст. Мæлæт 
хæстæндзарджытæн! 
...Бæрзонд хохы цъуппыл лæууы фийау, сæрысты- 
рæй фæлгæсы йæ фосы дзугыл, дардмæ хъуысы йæ 
уадьшдзы зæлланг. Уыцы зарæг у бомбæйы ныхмæ, мæ- 
лæтхæсджыты ныхмæ. йæ хъæлæсы уаг ын фæзмынц 
къæдзæхтæ, кæмттæ, хæссы йæ уæлдæф уæрæх быдыр- 
тæм æмæ йæ æфтауы милуангай хъæлæстыл. 
Милуангай хъæлæстæ та зæгъынц: «Царды сæрап- 
понд мæлæт — хæстæндзарджытæн!» 
Зæронд лæджы фæстаг ныхæстæ зæлланг кæнынц. 
Адæм æмхуызонæй фестадысты, мидбылты худгæйæ, 
æнæкæрон тыхджын къухæмдзæгъдæй арфæ кæнынц 
фийауæн. 
Зæронд Аксомæ та афтæ кæсы, цыма уыцы сахат 
агъуысты къултæ иууылдæр фегом сты æмæ йæ зæрды- 
йаг ныхæстæ ардыгæй ноджы дарддæр рæттæм хъуы- 
сынц... Цыма йæ фийау æмбæлттæ Осмæн, Фидар 
æмæ иннæтæ дæр уыцы адæмы ’хсæн сты æмæ йын 
уыдон дæр æмдзæгъд кæнынц. Цыма йæм Ленин æмæ 
Сталины сурæттæ дæр сæ мидбылты бахудтысты, æмæ 
йæм дзурынц: «Раст зæгъыс, Аксо, раст!»... 
1953 

’ёв^&т 
ÆНÆМÆЛÆТ 
1 
п 
|-^ еволюцииы агъоммæ хохы чи раигуырд æмæ чи 
схъомыл, уыдон хорз зонынц: циу зымæг, цы 
хуызы иу уыд тъæнджы мæйы Базы комы уæтæр. Абон 
дæр ма адæймаджы цæстытыл ахъазынц уыцы царды 
уæззау нывтæ. Мæнæ, гъе, хосдæтты хостæ миты хъæ- 
пæны бын фесты, их-зæрдæ зымæг йæ тымыгътæй 
сæхкæдта бæрзонд æфцæджы фæндаг. Арф кæмтты 
цæугæ дæттæ ныйих сты. 
Ранæй-рæтты ма ихты бынæй сыхъуысы доны хæл- 
хæл. Фæлæ та уымæн дæр уайтагъд йæ хъæлæс ахкæ- 
ны тымыгъ хæссаг уад... 
Уæтæры фийæуттыл, хъомгæстыл фыд рæстæг скод- 
та. Миты бынæй къахынц сæ хостæ, къæдзæхтыл 
арæхстгай хæссынц се ’гкой хосы æргъæмттæ. 
Ахæм тыхст рæстæджы уæлдай æнувыддæрæй сæ 
цæст фæдарынц уæтæргæстæ сæ кæрæдзимæ. Иу свæй- 
йы сæ ныфс, сæ хъару, иу свæййы сæ цин, сæ хъыгдзи- 
над. 
Ахæм рæстæджы-иу уæтæргæстæ сихорыл дæр, 
изæрæй дæр иу мусонгмæ бамбырд сты, зæронд лæг- 
тæ-иу мысыдысты рагон тауырæгътæ, æмбисæндтæ. 
Кæсдæртæ та-иу сæм зæрдæбынæй хъуыстой. 
Иу ахæмы махыл дæр скодта уæззау рæстæг Базы 
комы уæтæры. 
Уый уыдис 1924-æм азы тъæнджы мæйы. Авд боны 
16 

æмæ авд æхсæвы æнæсцухæй фæуарыдис мит. Уад йæ 
ниуынæй не ’нцад. Миты бын фесты нæ хосдзæуттæ 
æмæ скъæттæ. Уæззау сагъæсты, стыр мæты бацыды- 
сты уæтæргæстæ. Хæхбæстæйы хъæутæй Базыкомы 
уæтæрмæ фæндаг бæрæг нал уыд. Æвдæймаг бон уæ- 
тæргæсты æрæмбырд кодта фийæутты хисдæр, урс 
зачъе зæронд Майлы. 
— Зын уавæры бахаудыстæм, — загъта зæронд 
лæг. — Чи зоны, нæ бинонтæ нæ сæфтыл банымадтой, 
фæлæ лæг тыхджын у йæ зондæй, фидар у йæ мадза- 
лæй. Æз уæм фæдзырдтон, цæмæй исты æрхъуыды кæ- 
нæм хъæумæ искæй арвитыны тыххæй. Цы зæгъдзыс- 
тут сымах, мæ кæсдæртæ? 
Мах нæ кæрæдзимæ бакастыстæм. 
— «Æз ацæудзынæн» — загъта махæй алчи дæр. 
Зæронд лæг исдуг ницы сдзырдта, йæ цæстæнгас 
ныл сабыргай ахаста, стæй фидарæй загъта: 
— Кæсдæр лæппутæй никæмæн ис ацæуæн — лæп- 
пуйы хъуыддаджы куы арвитай, уæд ын йæ фæдыл та 
лæг арвитын хъæуы,— афтæ зæгъы адæмон æмбисонд. 
Æз уымæй мæ кæсдæрты æфхæрынмæ нæ хъавын. Фæ- 
лæ уыцы лæппутæй æз искæй куы арвитон ацы фыд 
рæстæджы, фыд фæндæгтыл, исты фыдбылыз сыл куы 
’рцæуа, уæд мæм адæм цы цæстæй ракæсдзысты? Цы 
цæсгом ма сæм равдисдзынæн? 
Зæронд лæг та хъуыдыты аныгъуылд, зæхмæ æдзы- 
нæг фæкасти, стæй бауынаффæ кодта: 
— Хисдæртæй дæр иунæгæй ацæуæн никæмæн ис: 
хох хохыл банцайы, бæлас — бæласыл, сыхаг—сьгха- 
гыл, фæлæ иунæг фæндаггон кæмæ фæдзурдзæн, фыд 
фæндагыл куы стыхса, уæд? Ацæуæнт Аврам æмæ Ха- 
ритъон дыууæйæ. 
Аврам уыдис Майлыйы кæсдæр фырт. Харитъон 
та уыд Аврамы хуыздæр æрдхорд. 
— Кæд уæм райсом изæрæй фæстæмæ не схæццæ 
уæм, уæд-иу зонут — æнæ фыдбылыз нæ уыдзыстæм,— 
загъта Аврам æмæ ацыдысты хъæумæ. 
2. 
Дыккаг бон изæрæй æнхъæлмæ кастыстæм бæлц- 
цæтты æрбаздæхтмæ. Фосы сагъæс нæ никæй уал 
2 Бесати Тазрет. 
17 

уыд. Мæт кодтам не ’мбæлттыл, кæд сыл фæндагыл 
исты æрцыд,—зæгъгæ. Фæлæ æртыккаг бон изæрæй 
фæзынд Аврам, Харитъонимæ нæ, фæлæ æндæр къорд 
æмбалимæ. Мах неппæт дæр бациц кодтам бæлццæт- 
тыл. Фæлæ уыдон сæхæдæг уыдысты æнкъард æмæ 
фæллад хуыз. 
— Лæппу, де ’мбалы та кæм ныууагътай? — ба- 
фарста зæронд Майлы Аврамы. 
— Фæрынчын æмæ йæ нæхимæ ныууагътам, — 
дзуапп радта фырт йæ фыдæн. 
— Уæдæ цæуыл афтæ æнкъард стут? — бафарста 
та зæронд лæг. Зианы хабар искуы ис? 
— Ис, дада, ис, стыр зианы хабар. Ленин амарцис, 
Ленин... 
Уæд мæныл цыдис æртындæс азы. Мæнæн ма або- 
ны хуызæн мæ цæстытыл уайынц уыцы æхсæвы мæ 
фийау æмбæлтты цæсгæмттæ, мæ зæрдыл ма хорз лæу- 
уынц урс зачъе Майлыйы ныхæстæ: 
— Стыр уæззау хабар... Хуымæтæджы нæ куыдтой 
авд боны æмæ авд æхсæвы нæ хæхтæ, хуымæтæджы 
сæ цæуынæй нæ банцадысты арф кæмтты нæ сыгъдæг 
дæттæ, хуымæтæджы нæ ниудта уыцы бонты дымгæ— 
уынгæг хъæлæсæй дзырдта Майлы йæхицæн æмæ йæ 
урс рихитыл æртылдысты ставд цæстысыгтæ... 
Мах, лæппутæ, цалдæрæй мусонджы бамбырд 
стæм. Неппæты кæсдæр гыццыл Дзодзыр, æнæ исты 
дзургæйæ, кастис зæхмæ. Уыцы сидзæр гыццыл лæппу 
æмбисонды арæхстджын уыд нывтæ кæнынмæ. Куы-иу 
сæ фыста æвзалыйæ, куы та сæ амадта хъæдæй. Уымæ 
кæцæйдæр æрбахаудта фыццæгæм къласы кæсыны 
чиныг. Уым уыдис Ленины ныв. Чиныгмæ кæсгæйæ 
лæппу скодта Ленины ныв. Фийæуттæ йæ къухæй- 
къухмæ истой. 
Райста Ленины ныв зæронд Майлы дæр, æдзынæг 
æм фæкастис, стæй йæ мусонджы тæрхæгыл бавæрдта 
æмæ арф ныуулæфгæйæ загъта: 
— «Нæ! нæ! Уый нæ амард, ахæм лæгтæн нæй мæ- 
лæт. Уый цырагъдар уыд æфхæрд дзыллæтæн, ныррухс 
сын кодта сæ фæндаг йæ бирæ зондæй. Бирæ хорз 
гдæмтæ амардис зæххыл, фæлæ дзы Ленины хуызæн 
никæуыл фæрыстысты афтæ тыхджынæй адæмты зæр- 
18 

дæтæ. Æмæ никуы ферох уыдзæн Ленин фæллойгæнæг 
адæмы зæрдæты! Ех, ныр фадат куы уаид Мæскуымæ 
ацæуын, — ацæуиккам стырæй, чысылæй. Зæгъиккам 
зынаргъ адæймагæн йæ ингæны уæлхъус — рухсаг»... 
Зæронд лæг бахъус... фийæуттæ æмхуызонæй сыс- 
тадысты æмæ сæ худтæ систой. Исдугмæ æнæ сдзур- 
гæйæ лæууыдысты... 
— Ленин куы амард, уæд ма нæ чи хъахъæндзæн 
хъæздыджытæй... Нæ зæххытæ нын фæстæмæ нæ айс- 
дзысты? — æнкъардæй бафарста гыццыл Дзодзыр. 
— Ма тæрс, гыццыл лæппу, — загъта, Аврамимæ 
чи æрбацыд, уыцы æмбæлттæй иу. Ничи уал байсдзæн 
махæн нæ бартæ, нæ зæххытæ. Ленин дардмæ уыдта, 
уый нæ фидæнæн фидар бындур сæвæрдта, иу бон, 
кæнæ иу азы тыххæй нæ куыста. 
Мæлгæйæ уый неппæты дæр бафæдзæхста парти- 
йыл, йе ’фсымæр Сталиныл. Æмæ, зæгъы, Сталин йе 
’фсымæр Ленины марды уæлхъус партийы номæй ард 
бахордта, Ленины фæдзæхстытæ кæй сæххæст кæн- 
дзысты, ууыл... 
Уæдæй нырмæ бирæ азтæ рацыд, фæлæ уæддæр æз 
арæх æрæмысын Базы комы уæтæры мæ фийау æм- 
бæлттæ, нæ зынаргъ фæтæг Ленины амарды хабар куы 
фехъуыстой, уæд сæ зæрдæтæм куыд ныхъуыстой, уый. 
Мæ хъустыл ауайынц ныр дæр сæ ныхæстæ æмæ 
мæхинымæр фæзæгъын: «Дун-дунейыл æнæмæлгæ стьг 
фæллойгæнæг .адæм. Æмæ фæллойгæнæг адæмæн 
амонд чи ’рхаста, уыцы цæхæрцæст Ленин мыккагмæ 
цæрдзæнис дунейыл». 
<звЬ 

СЫХÆГТÆ 
I 
уС уымæтæджы сыхæгтау нæ, фæлæ уарзон æфсы- 
мæртау, фæцардысты бирæ азты Къала æмæ 
Къабо. Лымæндзинад сыл рæсугъд фидыдта. Æмæ-иу 
хъæубæсты искуы хорз сыхæгты тыххæй ныхас куы 
’рцыдаид, уæд-иу фыццагдæр уыдоны кой ракодтой. 
Дыууæ сыхаджы-иу сæхæдæг дæр фынджы уæлхъус 
абадтысты, зæгъгæ, уæд-иу хъуамæ гаджидау загъта- 
иккой сæ лымæндзинады тыххæй. 
Къала у бæрзондгомау, тæнтъихæг зæронд лæг. Иæ 
æрвхуыз цæстытæ хорз фидауынц хæрзконд цæсгомыл. 
Ныхас кæнын æнæ бахудгæ зонгæ дæр нæ кæны. Иæ 
сыхаг Къобайæ уый парахатдæр зæрдæйы хицау у. 
Гаджидау куы рауадзы, уæддæр æй уæрæхдæр авна- 
лын фæфæнды. Зæгъæм, Къалайы фæнды бæрæчеты 
тыххæй гаджидау зæгъын, уæд хæдзарæй нæ райдай- 
дзæн — паддзахадæй: 
— Цæй, уæдæ, Къабо, адæмæн цард чи аразы, уы- 
дон хорзæй, дзæбæхæй цæрæнт. Дунейы фарн нæ сове- 
тон паддзахады бæрæчет бирæ скæнæд. Алы горæты, 
алы республикæйы, алы районы, алы хъæуы дæр бирæ 
уæд бæрæчет. 
Къабо у ныллæггомау, ставд арæзтытæ, хæрзхуыз. 
Иæ сæр, йæ рихитæ булкъ даст вæййынц кæддæрид- 
дæр. Сæрдыгон фæдары даргъ æмæ уæрæх хæдон, 
нымæт худ, зымæг та сырддзарм кæрц, уæлдзарм худ. 
20 

Уый, йæ сыхаджы хуызæн, уæззау дырыхъытæ нæ да- 
ры, уарзы рог дарæс, æмæ йыл кæд æртæ æмæ æртис- 
сæдз азы цæуы, уæддæр лæппу лæджы хуызæн фæ- 
зыны. 
Къалайы гаджидау уый хъуамæ иннæрдыгæй рай- 
дайа: 
— Цæй, уæдæ, Къала, æз æмæ дæу, нæ цард нын 
чи нæ уарзы, уыдон хæрамæй амæлæят! Авд дæлдзæ- 
хы фæуæнт! Нæ дыууæйы лымæндзинады. тыххæй! 
Бæрæчет загътай, æмæ а-хæдзары бирæ куыд уа, хæ- 
дзарæй рацæугæйæ та сыхæгтæм, сыхæгтæй рацæугæ- 
йæ та хъæубæсты, стæй нæ районы, нæ республикæйы, 
нæ паддзахады... 
Иу ныхасæй, Къала йæ гаджидау кæм фæвæййы, 
Къабо йæ уырдыгæй- райдайы æмæ йæ фæвæййы пад- 
дзахады бæрæчеты тыххæй. Уæд Къала йæ мидбылты 
бахуды æмæ хъазгæйæ фæзæгъы Къабойæн: 
— Æмæ цы ’мбарыс, цы! Паддзахад нæхæдæг 
стæм, нæхæдæг. Паддзахад хъæздыг куы уа, уæд мах 
дæр хъæздыг уыдзыстæм! Æмбарыс? 
Фæлæ Къабо уæд йæхи ницы фехъусæгау скæны 
æмæ та ныхас кæнын байдайынц æндæр исты хъуыд- 
дæгты фæдыл. Æрæмысынц сæ ивгъуыд царды ха- 
бæрттæ... 
II 
Къала æмæ Къабо æмгæрттæ уыдысты, райгуыр- 
дысты хæхбæсты. Иумæ хъомыл кодтой, иумæ цард- 
агур цыдысты. Зæхх сын нæ уыдис æмæ сæ фыны дæр 
зæхх ссарыныл хъуыды кодтой. Искæй хуымы — æх- 
сырфджын, искæй уыгæрдæны — цæвæгджын, искæйы 
фосы дзугæн та — фийау. Афтæмæй æрвыстой сæ цар- 
ды бонтæ. Радзурут уыцы сыхæгтæй сæ иуы цард, æмæ 
базонат иннæйы цард дæр. Сæ царды уавæрты æмхуы- 
зондзинад сæ иумæ сбаста, ноджы сæ тынгдæр ба- 
лымæнтæ кодта. Сæ сонты бонтæй фæстæмæ уарзонæй 
фæцардысты, сæ кæрæдзийæ никуы ницы басусæг код- 
той. Сæ иу иннæйы æнæ бафæрсгæйæ ницы хъуыддаг 
бакодтаид. 
Къорд азты размæ урс бандæтæ хохмæ куы бырс- 
21 

той, уæд йæ гæрзтæ райста Къабо æмæ йæ сыхагмæ 
фæдзырдта: 
— Тохы бон ныл æркодта, Къала. Кæнæ — цæргæ, 
кæнæ та мæлгæ! Цæуыс мемæ партизантæм, Сырх Æф- 
садæн æххуыс кæнынмæ? 
Йæ гæрзтæ райста Къала дæр æмæ хæрзбон загъ- 
той сæ уарзон бинонтæн. Хъæбатырæй хæцыдысты сау 
знаджы ныхмæ. Фæуæлахиз сты урсытыл. 
Æрфидар ис советон хицауад æмæ ралыгъдысты 
хохæй уæрæх быдырмæ. Терчы был ног хъæуы сæхи- 
цæн хорз хæдзæрттæ скодтой фæрсæй-фæрстæм. Сæ 
цотæн уæрæх æмæ рухс фæндаг — скъолатæм, сæхи- 
цæн — хорз фадæттæ кусынмæ. 
Уалынмæ та колхозтæ аразын дæр байдыдтой. Бам- 
бырд та сты иу ранмæ сыхæгты бинонтæ: 
— Цы уынаффæ кæнæм, Къабо! Колхозмæ цæуæм, 
æви нæ? Фæндонæй йæм хонынц. Æрмæст æм цъул- 
бертæн бацæуыны бар нæй. 
— Уый та дын куыд фарст у, Къала, мæ хур? 
...Куысты тагъд ауайынц бонтæ æмæ азтæ. Колхо- 
зон куысты ноджы тынгдæр сфидар Къала æмæ Къа- 
бойы лымæндзинад... Фæлæ æвиппайды Къабо фæтигъ 
ис Къаламæ, зул цæстæй йæм кæсын байдыдта. Ныр 
цалдæр мæйы никуы уал бахоста йæ уарзон сыхæгты 
хæдзары къул, никуы уал бадзырдта Къалайы æфсин 
Залиханмæ: «Ницы уæм ис? Мæ зæрдæ та аназын зæ- 
гъы». Ка&нæ та-иу Къабо бадзырдта Къаламæ: 
— Гъей, Къала, ам дæ цы? Рацу ма мæнæ нæхи- 
•мæ. Иунæгæй мæм хæрын дæр, нуазын дæр нæ цæуы. 
Фæлæ ныр цæуылдæр фæмæсты Къабо йæ сыхаг- 
мæ. Нал æм дзуры, йæхи дзы дæрдты айсы, куы йæ 
фены, уæд та йæ хинымæр мæстæй цЫдæртæ схъуыр- 
хъуыр кæны. Иæ къай Госæмайæн дæр карзæй бафæ- 
дзæхста: хæстæг сæм ма цу. Ма ныхас кæн семæ. Уы- 
дон гадзырахатæй цæуджытæ, номыл мæлгæ æмæ гæ- 
ды адæм сты. 
— Ды сæм ма дзур, ма сæм цу! Æз та цæуылнæ 
хъуамæ цæрон семæ? Нырмæ дын уыдон хуызæн куы 
никуы уыдис! Ныр дын цæуылнæ уал бæззынц, дæ хор- 
зæхæй? Нæ фæлæ дæхæдæг зындарæн дæ. Æдзух дæр 
дын табу кæнын хъæуы. Æмæ ныр йæ хуыцауæн куы 
22 

ничи уал табу кæны, — æфхæрæгау загъта йæ мойæн 
Госæма. Æмæ Къабо йæ бинойнагмæ дæр фæхæрам, 
бустæ йыл байдыдта. Къалаимæ, науæд та йæ Зали- 
ханимæ лæугæ, кæнæ та йæ ныхас кæнгæ куы фены, 
уæд та ноджы тыхджындæр æрбамæсты вæййы Госæ- 
мамæ. 
III 
Къала йæ зæрдæмæ æвзæрæй ницы хæссы, Къабо 
йæм цæуыл фæхæрам, уый тыххæй. Тыхсы æппынæ- 
дзух дæр йæхи мидæг. 
Аныхас кæнын æй фæфæнды Къабоимæ, фæлæ йе- 
мæ аныхас кæнынæн фадат нæ ары. Куы йыл сæмбæ- 
лы, уæд та дзы Къабо йæхи иуфарс айсы. Къалайы та 
æвдæлгæ нал кæны йæ куыстæй. Зæронд лæгты звено- 
йы хицау у. Сæхимæ цалдæр гектары райстой нарт- 
хоры зæхх. Бæрзонд хорæрзадыл ерысæй тох кæнынц 
фæсивæды звеноимæ. 
Уыцы хъуыддаг фæхъыг ис Къабойæн. Уый зæ- 
рондыл банымадта йæхи. Ныууагъта йæ куыст. Иæ 
лæппу Тембол ын йæ бынат бацахста колхозы. Фыд 
сæрæстыр у йæ фыртæй, æмбисонды дæсны кусæг кæй 
баскуыхт, уый тыххæй. Фæлæ уымæ дæр æрбамæсты 
вæййы, уымæн æмæ йæ арæх фены Къалаимæ ныхæс- 
тæ гæнгæ. Афтæ йæм фæкæсы хаттæй-хатт, цыма йæхи 
бинонтæ дæр йæ ныхмæ рацыдысты. Афтæ тынг куы 
смæсты вæййы, уæд сæ хæсгæ фыркъайы йæ фæдыл 
акæны хъæугæронмæ хизынмæ. Хаттæй-хатт та ауу^æт- 
ты-аууæтты сусæгæй ацæуы сæ бригады зæххы хæйт- 
тæм. Иæхи нæ равдисы колхозонтæм. 
Иухатт та афтæ ацыдис йæ фыркъаимæ сæ брига- 
ды хуымтæм. Саухалыг нартхæрттæ бæрзонд фæцыды- 
сты. Къабо йæхи цæстытæй федта ныр, йæ сыхаджы 
звенойæн цæй диссаджы тыллæг æрзадис, уый. Стыр 
æфсиртыл йæ арм ахæсгæйæ, йæ сæр банкъуыста æмæ 
йæхинымæр загъта: Адонмæ нæ кæсыс? Цы нартхор 
дзы æрзайын кодтой, цы?! Хуымæтæджы нæ хъавы 
мæ сыхаг геройы ном райсынмæ. Уæдæ, номмæ бæлгæ- 
йæ, æхсæв дæр нал фынæй кæны, бон дæр æнцой нал 
зоны. Герой — æмæ та йæ къахдзæфтæ нымайгæйæ 
фæстæмæ хъæуы ’рдæм аздæхы. Фæлæ йæм уæддæр 
23 

ацы хатт хъыгау æркаст: цæмæн фæзæрдæхутт Къала- 
мæ? Цæуылнæ кусы ныр быдыры зæрæдтимæ? Æр- 
фæндыд æй, Къала дзы хатыр куы ракурид, куы йын 
балæгъстæ кæнид: «рацу ме звеномæ, Къабо». Фæлæ 
дзы Къала хатыр нæ куры, лæгъстæ дæр ын нæ кæны, 
уымæн æмæ йын уый агъоммæ тынг бирæ фæлæгъстæ 
кодта... 
IV 
Хъуыддаг афтæ уыд: парти æмæ хицауад бæрзонд 
хорæрзадыл тох кæныны тыххæй уынаффæтæ куы ра- 
хастой, уæд колхозонтæ рапарахат кодтой ерысы куыст. 
Къала уайтагъд хабархæссæг фæци йæ сыхагмæ: 
— Къабо, зæронд лæгтæй звено аразынмæ хъавын. 
Хъуамæ бирæ тыллæг æрзайын кæнæм. Бавзарæм ма 
нæ кæсдæртимæ нæ хъарутæ. Хорз чи бакуса, уый 
бирæ хор райсдзæн. Чи зоны, æмæ дæ Социалистон 
фæллойады Герой дæр скæной. Ленины орден æмæ 
дын Сыгъзæрин Стъалы радтой... 
Къала æнхъæл уыд йе ’мбал иттæг æхсызгонæй 
сразы уыдзæн йемæ, стыр хъуыддаджы йæ фарсмæ 
æрбалæудзæн, зæгъгæ. Фæлæ не сразы ис Къабо. Уый 
нæ, фæлæ ма .йын уайдзæфтæ дæр бакодта: 
— Уыцы кары нал стæм, Къала. Зæрондæй ма цы- 
тæ аразынмæ хъавыс? Дæ хæдзары лæппутæ, чызджы- 
тæ куы ис. Уый тыххæй сæ схастам æмæ нын хъуамæ 
нæ зæронды бонты лæккад кæной. Нæ, Къала, мах ка- 
рæнтæн худинаг у кусын. Худинаг та дæм куыд нæ 
кæсы сывæллæттимæ ерыс кæньгн, æнæ сæрфатæй но- 
мыл мæлгæ кæд нæ дæ, уæд! 
Цыдæртæ ма дзырдта Къабо ноджыдæр. Фæлæ йæм 
Къала нал хъуыста. Хъыг ын уыд йæ сыхаджы дзуапп, 
хæрз дзæгъæлы йæ кæй бафхæрдта, уый. Æрмæст ма 
арф ныуулæфгæйæ загъта: «Æз дæм ахæм дæрзæг 
ныхæстæм не ’нхъæлмæ кастæн, ме ’рдхорд. Кусын 
худинаг никуы ма уыдис». Æмæ сабыргай ацыд йæ 
фæндагыл Къала. Баныхас кодта иннæ зæронд лæг- 
тæй кæйдæртимæ. Ницы уал ской кодта Къабойæн, 
кæд-ма йæм уый æнхъæлмæ касти, уæддæр. 
Уый фæстæ иу бон колхозонты æмбырды фыццаг 
24 

ныхасы бар радтой Къалайæн æмæ уый йе звенойы 
номæй радзырдта: 
— Мах зæхх сыгъзæрин у, мæ хуртæ. Цы фæллой 
йыл бакæнай, уый дын бирæ фылдæрæй бафиддзæн. 
Парти æмæ хицауады фæсидтмæ мах, цалдæр зæронд. 
лæгæй, дзырд дæттæм, нæ зæххæй стыр тыллæг кæй 
сисдзыстæм, ууыл. 
Тыхджын къухæмдзæгъд сарæзтой адæм Къала- 
йæн. Не ’мдзæгъд кодта æрмæст Къабо. Цыдæр 
хъыгдзинад сæмбæлдис йæ зæрдæйыл. Йæ сыхагмæ 
тынг рамæсты. Цæмæн, цæй фæдыл, уый йæхæдæг 
дæр хорз нæ хатыдта. 
— Митæй мæсгуытæ ма амайут, ма! — бахъæр 
кодта Къаламæ, — уый бæрц тыллæг не ’рзайын кæн- 
дзыстут иу гектары! 
— Дæ ныфсæй нæ дæттæм дзырд, Къабо, — загъ- 
та йын Къала. Æмбырдæй мæстджынæй ацыди Къа- 
бо. Афтæ йæм фæкаст, цыма йыл йæ сыхаг гадзыра- 
хатæй рацыд. Къабо колхозы йæ куыст ныууадзын куы 
сфæнд кодта, уæд Къала та фескуыхынмæ хъавы. 
Стæй уый бæрц æууæндгæ дæр нæ кодта Къалайы 
фæндыл. 
Цыбыр ныхасæй, Къабойы зæрдæ фæхудтис йæ 
сыхагыл, фæтигъ æм, зулцæстæй йæм кæсын бай- 
дыдта. 
Иу сæумæ райсом Къалатæм бауад Госæма. Зали- 
ханимæ сусæгæй цыдæртæ аныхæстæ кодтой, стæй 
фæдзырдтой Къаламæ. Госæма йын загъта: 
— Дæ хорзæхæй, Къала, де ’рдхордæн исты хос 
скæ. 
— Ау, хос хъуаг фæци? Æз дохтыр куы нæ дæн. 
— Ды йын хъуамæ схос кæнай. Уыцы æмбырдæй 
фæстæмæ йæхи хуызæн нал у. 
Йæ ныхас баппæрста Залихан дæр. 
— Лæгтæ куы стут, уæд кæрæдзимæ цæуылнæ 
дзурут? Афтæ-иу куы дзырдтат, сыхæгты лымæндзи- 
над дæр æмæ æфсымæрты хорз цард дæр сылгоймæг- 
тæ куы нæ фехалой, уæд никуы фехæлдзæн! Цымæ 
уыл ныр мах аххосæй исты æрцыди? 
25 

Къала йæ мидбылты бахудти æмæ куыддæр къæм- 
дзæстыгæй загъта: 
— Мæн аххосæй дзы ницы ис. 
— Дæу аххос дæр у, — загъта Залихан, — ма- 
радз, абæрæг æй кæн. Бафидау йемæ. 
Сразы ис йæ къайы фæндоныл: 
— Æз æм хъуамæ ныртæккæ ссæуон. Æцæг хын- 
джылæг куы кæны, хынджылæг, — фидарæй загъта 
Къала æмæ фæцæйраст кодта йæ сыхаджы хæ- 
дзармæ. 
— Нæхимæ нæй ныртæккæ. Æвæццæгæн, йæ да- 
лысимæ быдырмæ ацыд, — æнкъардæй загъта Го- 
сæма. 
— Ма тыхс, Госæма. Æз æй абон искуы фендзы- 
нæн. Уæ фæндон уын баххæст кæндзынæн, — загъта 
Къала æмæ араст йæ куыстмæ. 
Сæ бригады зæххы хæйттæм хæстæг Къала ба- 
фиппайдта Къабойы фыркъайы. Чысыл фалдæр пых- 
сы Къабо йæхæдæг дæр уистимæ цыдæртæ архайдта. 
Къалайыл æваст цæмæдæр гæсгæ худын бахæцыд. Æр- 
цахста æрмахуыр фыркъайы æмæ йæ фæкæны Къа- 
бойы ’рдæм. 
Къала худы, ласы фыркъайы æмæ хæстæгæй-хæс- 
тæгдæр цæуы йæ сыхагмæ. Мæнæ ныр бынтондæр фæ- 
хæццæ кæны йæ цурмæ. 
Къабо иннæрдæм аздæхта йе ’ргом. Сдзурынмæ 
нæ хъавы Къаламæ, тар æрфыгæй лæууы. Къала ху- 
ды æмæ дзуры йæ сыхагмæ: 
— Дзурæггаг дын æрбаластон, ме ’рдхорд, дзу- 
рæггаг! Уый бæрц уайсадын мах рæстæджы чындзы- 
тæн дæр нал фидауы. Къалайы ныхæстæм йæхи нал 
баурæдта Къабо. 
— Æмæ дæм чи нæ дзырдта æниу! Фыркъайы хи- 
зын куы уадзис. Ды стыр лæг дæ! Герой! Æз та цы 
дæн? — къæмдзæстыгæй загъта Къалайæн. 
— Уый ма ныууадз, фæлæ ме звеномæ цæуылнæ 
цæуыс? Ныр дæр дæм ницы ма хуыздæр зонд æрцыд? 
Къабойы цæстытæ циндзинадæй ферттывтой. 
Æмæ хатыр курæгау бакаст йæ сыхагмæ. 
— Æмæ сымах рагæй куы кусут. Афтæ дæр æм- 
бæлы? 
26 

— Цас бакуыстам, уымæй ма нын бирæ фылдæр 
кусинæгтæ ис, ме ’рдхорд. Æмбæлы! Æмбæлы! Цом! 
Цом мемæ! Æмæ тæргæйттæ кæнын ныууадз, —загъ- 
та Къала æмæ раздæрау уарзоны худт бакодта Къа- 
бомæ. 
1947 

ФЕМБÆЛДЫСТЫ 
I 
/у 1æскуы. Ам æрæгвæззæг йæхи раджы бабæтты 
зымæгимæ. Ноябры мæйы урс мит пакъуытæй 
хауы æмæ, бæмбæгау, æмбæрзы стыр уынгтæ, хæ- 
дзæртты сæртæ. 
Мæскуы — æгас Советон Цæдисы зæрдæ. Æхсæ- 
вæй, бонæй æнæсцухæй кусы æхсидгæ туг йæ бирæ 
къабæзты. 
Зауырбег, ныр иу азы бæрц кæсы ам, Универси- 
теты, федта Сталины, уыдис Ленины мавзолейы. 
Уым—мраморæй конд мавзолейы, сыгъдæг авджын 
чырыны, æнусмæ хуыссы Ленин, йæ риуыл, зынгау, 
æрттивы Сырх тырысайы орден. 
Æрæгвæззæджы изæры мит пакъуытæй хауы го- 
рæты уынгты. Трамвайтæн æмæ машинæтæн сæ ав- 
джын фæрстæ баих сты. Трамвайты адæмæй фезмæ- 
лæн нæй. Зауырбег цæуы университетмæ. 
Ацы изæр партион æмбырды кæсдзысты партийы 
рæнхъытæм айсыны тыххæй Зауырбеджы курдиатмæ. 
Трамвайæ рахызти æмæ фæцæуы фистæгæй. Лæп- 
пуйы сæры зилдух кæнынц алыхуызон хъуыдытæ: 
цымæ куыд рауайдзæн йæ хъуыддаг? Райсдзысты йæ, 
æви нæ? 
Институты йæ пъалто сауындзынмæ рады куы 
слæууыд, уæд ын йе ’мбæлттæй чидæр йæ хъусы ба- 
дзырдта: 
28 

— Мæнæ уыцы лæг партийы райкомы секретарь у. 
Зауырбег аивæй бакасти лæгмæ æмæ кæрæдзимæ 
•фемдзаст сты. 
Ацæргæ лæг гуырысхойы каст бакодта Зауырбег- 
мæ æмæ бацыдис уæрæх æмæ райдзаст залмæ. 
— Цыма ацы лæджы кæмдæр федтон, фæлæ кæд 
æмæ кæм? — йæхимидæг ахъуыды кодта Зауырбег 
æмæ джихтæгæнгæйæ баззад. Ие ’мбæлтты афæрсын- 
мæ хъавыд уыцы лæгæй. 
йæ алыфæрстæм аракæс-бакæс кодта, фæлæ уы- 
донæй йæ цуры ничи уал уыд. 
— Зонгæ цæстæнгас, фæлæ йæ кæм федтаин? — 
йæхинымæр сдзырдта Зауырбег æмæ уæззау къах- 
дзæфтæй арастис залмæ. 
II 
Æмбырд нæма байдыдта. Адæмæй бирæтæ тыргъ- 
ты дыууæрдæм къордгай тезгъо кодтой. Зауырбег 
йæхицæн бынат æрцахста æмæ æнхъæлмæ касти æм- 
бырды райдайынмæ. Ацы ран дæр та дыккаг хатт фем- 
дзаст Зауырбег райкомы секретаримæ. 
Цыдæр магнитон тых хæстæг кодта уыцы адæйма- 
джы лæппуйы зæрдæмæ, фæлæ цы æмæ цæй тыххæй, 
уый хорз не ’мбæрста йæхæдæг дæр. 
Ногæй та ахъуыды кодта лæппу: кæм федтон, уæ- 
дæ, ацы лæджы? — фæлæ дзуапп раттын йæ бон не 
сси. 
Уалынмæ æмбырд райдыдта. Æвзæрстой партийы 
рæнхъытæм бацæуыны тыххæй студентты курдиæттæ. 
Студенттæй алчи дæр дзырдта йæ цардыл, йæ ахуы- 
ры фæдыл. Æппын фæстаг æвзарын райдыдтой За- 
уырбеджы курдиат. 
Зауырбег рацыдис трибунæмæ æмæ райдыдта дзу- 
рын йæ биографи. 
— Райгуырдтæн Цæгат Ирыстоны, хохаг хъæуы, 
1910 азы. Мæ фыд уыдис мæгуыр, цыдис æххуырсты. 
1925 азы ралыгъдыстæм быдырмæ. Фæскомцæдисы 
рæнхъытæм бацыдтæн 1928 азы. Ныртæккæ ахуыр 
кæнын университеты æртыккаг курсы. 
Зауырбег ныхас куы фæцис, уæд æм райдыдтой 
фарстатæ дæттын. 
29 

— Æмбал Дйамбеджы-фырт, æфсымæртæ ма дын 
ис? Кæд ис, уæд цы куыст кæнынц? — бафарста чи- 
дæр Зауырбеджы. 
— Ис мын иу æфсымæр. Кусы колхозы куырдæй. 
Нæ хисдæр æфсымæры та нын 1919 азы урсытæ æр- 
цауыгътой. 
Ацы ран иу минут лæппу фæхъус, фенкъард. 
Дарддæр ма цы дзырдтаид, уый нал зыдта æмæ, 
фæрсæгау, бакаст æмбырды президиуммæ æмæ та 
фемдзаст райкомы секретаримæ. Райкомы секретарь 
сыстадис йæ бынатæй æмæ хæстæгдæр бацыд Зауыр- 
бегмæ. 
— Зауырбег, — æнкъардæй сдзырдта секретарь,— 
кæд дын зын нæу, уæд нын цыбырæй радзур: де ’фсы- 
мæр урсыты къухæй кæд æмæ куыд фæмардис, стæй 
дæуæн дæхиуыл уæд цал азы цыдис? 
Залы адæмæй чидæртæ сæ мидбынæтты базмæлы- 
дысты, кæрæдзийы хъусты цыдæртæ адзырдтой æмæ 
æнхъæлмæ кастысты Зауырбеджы дзуаппмæ. 
Зауырбег минуты бæрц æнæ дзургæйæ алæууыдис. 
Æнкъард хуызæй адæмыл йæ цæстæнгас ахаста. Зын 
раиртасæн уыд, цæуыл афтæ æнувыдæй хъуыды код- 
та лæппу уыцы минут, уый. Чи зоны, йæ хъуыдытæ 
йæ ахастой стыр Мæскуыйæ хæххон хъæумæ æмæ йæ 
цæстытыл ахъазыдысты бирæ нывтæ. 
Зауырбег йæ цæстæнгас ногæй ахаста адæмыл, 
уый фæстæ сабыргай дзурын райдыдта: 
— Ме ’фсымæр революцийы агъоммæ куыста сау- 
кусæгæй Дзæуджыхъæуы æфсæнвæндагыл. Уым баиу 
ис революционертимæ. Уыдис партизанты къорды 
раздзæуæг. 1919 азы Цæгат Ирыстоны рæстæгмæ куы 
фæуæлахиз сты урсытæ, уæд йе ’мбæлттимæ йæхи 
æмбæхста хохрæбынты, æрмæст-иу искуы иу æхсæв 
сусæгæй æрцыдис хъæумæ кæрдзын хæссынмæ. Иу 
хатт куы уыд, уæд æй чидæр банымыгъта афицертæн 
æмæ йæ æрцахстой. Бирæ йæ фæхъизæмарæй мард- 
той. Фарстой йæ, цæмæй йе ’мбæлтты бацамыдтаид. 
Фæлæ иу ныхас йæ дзыхæй не схаудта. Стæй йæ ма- 
хæн неппæты цур æрцауыгътои... 
Ацы фæстаг ныхæстæ зынæй схаудысты Зауырбе- 
30 

джы дзыхæй, бынтон æрынкъард ис æмæ иу цасдæр 
зæхмæ кæсгæйæ баззадис. 
— Де ’фсымæры æмбæлттæй искæй зыдтай дæ- 
хæдæг уыцы рæстæджы? — афарста та лæппуйы 
райкомы секретарь. 
— Мæныл уæд æрмæст фараст азы цыдис. Йе 
’мбæлттæ цы лæгæты уыдысты, уый мын зындгонд уы- 
дис. 
«Уый амардтой, фæлæ, лæппу, де ’фсымæр йе 
’мбæлтты махыл бафæдзæхста æмæ сын ныр ды хъуа- 
мæ хæринаг хæссай», — афтæ мын загъта мæ мад. 
Уæдæй фæстæмæ сын хастон хæринаг... Æмбæлттæй 
бирæтимæ тынг балымæн дæн. Уæлдай тынгдæр мæ 
зæрдæмæ хæстæг райстон уырыссаг комиссар Алек- 
сейы. Уый мæн Зауырбеджы бæсты Бек хуыдта, æз та 
йæ «Алексейы» бæсты хуыдтон Лексо... 
Цытæ ма дзырдтаид дарддæр Зауырбег, чи зоны, 
фæлæ уалынмæ йæ бынатæй ногæй фестадис райкомы 
секретарь, тагъд-тагъд бауадис Зауырбегмæ. 
— Бек! Бек! Æз дæ базыдтон!.. 
— Лексо! — фыр цинæй фæхъæр кодта Зауырбег. 
Зауырбег æмæ Алексей кæрæдзийæн ныхъæбыс 
кодтой. Адæм бамбæрстой хъуыддаг æмæ æмхуызо- 
нæй сæ бынæттæй фестадысты. Къухы æмдзæгъдæй 
цин кодтой дыууæ уарзон æмбалы фембæлдыл... 
Æмбырд йæ куыст дарддæр кодта... Æрæгвæззæ- 
джы æхсæв йæ хъæбысы бакодта стыр горæты. Инсти- 
тутæй адæм куы рахæлиу сты, уæд райкомы секретарь 
цыдис Зауырбегимæ дæларм-дæларм. Сæ разæй дæр 
æмæ сæ фæстæ дæр цыдысты студенттæ, ахуыргæн- 
джытæ æмæ æхсызгонæй хъуыстой Зауырбег æмæ 
Алексейы уарзон ныхæстæм, сæхимидæг цин кодтой 
сæ рæсугъд фембæлдыл... 
Мæскуы 1933. 

шиа^ 
ЦЫКОЛАЙАГ ЛÆППУТÆ 
/\ цæргæ сылгоймаг Гасанты Дзафи кæд идæдзæй 
баззад, уæддæр йæ зындзинæдтæ ницæмæ дард- 
та. Кæрæдзийы фæстæ рахъомыл сты йæ сывæллæт- 
тæ. Дыууæ хисдæры хæдзары куыстытыл раджы фес- 
ты. Фæллой кодтой зæрдиагæй. Уыцы дыууæ лæппу- 
йы се ’мгæрттимæ сæ зæрдæйы фæндиаг ахъазынмæ 
никуы равдæлд. Цард сыл æгæр раджы сæвæрдта 
уæззау хæстæ. Сæ мад Дзафи-иу уыдон тыххæй афтæ 
хъуыды кодта: 
«Хисдæртæ сæ сабийы бонты хорзæй кæй ницы 
федтой, уый æгъгъæд фод. Уыдонæн хуыздæр гæнæн 
нæ уыд, фæлæ ма кæсдæрты дæр афтæ бафхæрон, 
уый гæнæн нæй. Адæймаг йæ царды алы афонты дæр 
бæрæг хъуыддæгтæ агуры. Сывæллæттæн — сывæл- 
лоны афонтæ, сывæллоны зæрдæ ис. Ханафи æмæ 
Омарби хъуамæ сæ сонты бонтæ хъæлдзæгæй, рæ- 
сугъдæй арвитой». 
Æмæ, æцæг, Дзафийы кæсдæр дыууæ лæппуйы 
Ханафийы æмæ Омарбийы æнкъардæй никуы фен- 
дæуыдаид. Бон сын хъазынмæ нæ фаг кодта, уынгтæ 
сын æгæр къуындæг уыдысты згъорынмæ. Сæрды 
мæйты скъолайæ уагъд куы уыдысты, уæд-иу уадыс- 
ты се ’мбæлттимæ хъæуы фæстæ цъæх фæзмæ, пур- 
тийæ хъазынмæ, Æрæфы доны былмæ хи найынмæ. 
Сæ риуты дзаг улæфыдысты сыгъдæг уæлдæф, æх- 
сызгонæй-иу хъуыстой цъиуты зарджытæм. Фылдæр 
хæттыты ма сæ-иу сихор хæрын дæр ферох. Æмæ-иу 
уæд Дзафи хæцыдис Ханафимæ. 

— Ды хисдæр дæ. Омарби дæуæй кæсдæр у, дæу 
фæзмы. Искуы ма йæ афойнадыл хæдзармæ æрбакæн, 
сихор-иу афойнадыл уæддæр бахæрут. 
— Фæзмгæ мæ бæргæ кæны, фæлæ йын ницы 
æнтысы, — хъазæн ныхасæй иу балхæдта мады зæр- 
дæ Ханафи, йе ’фсымæры та барæй мæстæй мардта. 
— Æмæ æз дæ цахъæн дæн? Фæлæу, мæныл дæр 
ма дыууæ азы куы рацæуа, уæд фендзыстæм, — загъ- 
та йын иу хатт Омарби дæр. 
Афтæ хъæлдзæгæй æрвыстой сæ царды бонтæ дыу- 
уæ лæппуйы. 
* 
Мад бирæ хæттыты фиппайдта, йæ лæппутæ, Ха- 
нафи æмæ Омарби, сæ кæрæдзийæ цæмæй хицæн кæ- 
нынц, уый. Ханафи уыдис стыр зæрдæйы хицау, æгъ- 
дауыл фыдуаг, цæхæрцæст. Афтæ зындис, цыма, йæ 
ныфс цæмæ нæ бахастаид, ахæм хъуыддаг нæ уыд, 
цыма йæ бирæ ныфс æмæ хъару йæ гыццыл риуы нæ 
цыдысты. Æгæр фидар зæрдæйы хицау кæй уыдис, 
уый тыххæй йын тæрсæгау кодта мад: «Цы нæ вæййы, 
исты йыл куы ’рцæуа йæ фыдуаг миты тыххæй». 
Омарби уыдис тæнзæрдæ дæр. Кæд алцæмæй дæр 
Ханафийы фæзмыныныл архайдта, уæддæр дугъ кæ- 
нынмæ, ленк кæнынмæ не ’ййæфта Ханафийы, фыл- 
дæр хатт-иу баззад хæдзары йæ мады цур. 
Дыууæ лæппуйы æхсæн уыцы хицæндзинад но- 
джы тынгдæр фæбæрæг, хæст куы райдыдта, æмæ 
сæ хисдæр æфсымæртæ Сырх Æфсады рæнхъытæм 
куы ацыдысты, уæд. 
13 аздзыд Ханафи ма суанг Сырх Æфсадмæ ацæ- 
уыныл дæр архайдта. Хъæусоветмæ дæр фæцыд. Фæ- 
лæ йыл хъæусоветы фæхудтысты æмæ йын загътой: 
— Дæ цахъæнты мах Сырх Æфсадмæ не ’рви- 
тæм... Акæс-ма, зæххæй уæлæмæ нæма зыны, афтæ- 
мæй æфсадмæ цæуы! 
Хæсты райдианæй фæстæмæ Ханафи æмæ Омарби 
æнцой нæ зыдтой. Сыхбæстæйы кæмæн суг састой, 
кæмæн куыроймæ уадысты, кæмæн та-иу хъомтæ рæ- 
гъаумæ аскъæрдтой. Сыхы сылгоймæгтæй бирæтæ 
фронтмæ сæ мойтæм, сæ лæппутæм писмотæ фысгæ- 
3 Бесати Тазрет. 
33 

йæ никуы рох кодтой сæ сыхаг чысыл лæппутæ Хана- 
фи æмæ Омарбийæн арфæ ракæнын. Уый адыл-иу 
фронтæй æфсæддонтæ дæр сæрмагондæй арфæйы ны- 
хæстæ сæрвыстой Дзафийæн. 
Уыцы хъуыддаг уыдис тынг æхсызгон мадæн, æмæ 
йæ лæппутæн сæ алы къахдзæфмæ дæр йæ цæст лæм- 
бынæгæй дардта, раст зонд, раст фæндагыл сæ арæз- 
та. Тæрсгæ дæр сын кодта, авгæн зæхмæ æрхауынæй 
куыд тæрсай, афтæ. 
...Гитлеронтæ хъæумæ куы ’рбабырстой, уæд мады 
уыцы тасдзинад ноджы фæфылдæр. Уый алы ма- 
дзæлттæй дæр архайдта, цæмæй йæ лæппутæ уыцы 
фыд рæстæджы хæдзарæй æттæмæ макæдæм цыда- 
иккой. Фæлæ сыл йæ бон нæ цыд, уæлдай дæр та 
Ханафийыл. Ханафи-иу фылдæр хатт æнафонтæм 
баззадаид уынгты, сæ сыхæгтæм. Фæндыдис æй æп- 
пæт хабæрттæ дæр зонын. Цы ыæ йын кодта, цæмæй 
йæ нæ тæрсын кодта Дзафи, уæддæр ын, мара-зæгъайг 
хæдзары бауромæн нæ уыд. Сæхимæ-иу куы ’рцыд, 
уæд-иу мæстыйæ дзырдта, куыд æнæ хатырæй æф- 
хæрдтой гитлеронтæ хъæуы цæрджыты, зæронд лæг- 
ты, устыты, сывæллæтты. 
Хэнафийы фæдыл-иу азгъорын фæндыдис Омар- 
бийы дæр, фæлæ уый тарстис йæ мады зæрдæхудтæй: 
«Ханафи йæм дзæбæх кæй нæ хъусы, уый æгъгъæд у, 
æз дæр ма йын риссын кæнон йæ зæрдæ? 
Ханафийы зæрдæйы бирæ маст æхсысти. Æхсæ- 
вæй-бонæй уыдта гитлеронты хъæддаг митæ. Куыд 
фылдæр сæм касти, афтæ мадзура дæр кодта, афтæ 
йын маст тынгдæр æхсыдта йæ зæрдæйы уидæгтæ. 
Раздæрау йæ хъæлдзæг цæстытæ хурау нал худтысты. 
Бирæ æнкъарддæр æмæ тардæр кæй кодта йæ хуыз, 
уый йын хатыдтой канд йе ’фсымæр æмæ йæ.мад нæ, 
фæлæ ма сæ сыхæгтæй хъæуы чи баззад, уыдон дæр. 
Иу сæумæрайсом, раджыгомау, Ханафийы номæй 
чидæр æрбадзырдта Дзафитæм. Лæппу йæ мидбынат 
стъæлфæгау фæкодта, фæлæ мад фæтагъддæр æттæ- 
мæ акæсынмæ. 
Кæрты дуармæ лæууыдис фыдхуызгомау бæрзонд 
лæппу, цыдаид ыл, æвæццæгæн, иу фондз æмæ 
ссæдз азы бæрц. Мад куыд бафиппайдта, афтæмæй, 
34 

уазæгæн йæ цæстытæ уыдысты сахъат. Дзафи йæм 
куы не сдзырдтаид, уæд ын йæ рацыд, чи зоны, уазæг 
фиппайгæ дæр нæ бакодтаид. 
— Махæй искæмæ, мийаг, дзурут? — тарст хъæ- 
лæсæй бафарста Дзафи уазæджы. 
— О, бахатыр мын кæ, фæлæ кæд æмбæлы, уæд 
мын Ханафимæ куы фæдзурис, — дзуапп радта уа- 
зæг, йæ цæстытæй сылгоймаджы ’рдæм тых каст кæн- 
гæйæ. 
Дзафийы зæрдæйы бацыдис тас æнахуыр уазæ- 
джы æнафоны фæзындæй. Уыцы сахат мад æмæ уа- 
зæджы æхсæн февзæрд Ханафи. 
— Нана, ацу хæдзармæ! Уазæг мæн агуры, — 
загъта Ханафи æмæ хæстæгдæр бацыдис уазæгмæ. 
...Уыдис æрæгвæззæджы æнкъард райсомтæй иу. 
Тар мигъ æмвæйнæгæй бадтис Цыколайы хъæуыл. 
Хъæубæстæ тар мигъы бын къуыттыйау, нынны- 
гъуылд. Æрмæст ма-иу дзы исдугмæ сыхъуыст немы- 
цаг æмæ руминаг афицерты æнахуыр хъæлæба. Уыдон 
ацы бон дæр, иннæ бонтау, къордтæй зылдысты хæ- 
дзæрттыл, джигул кодтой къуымты. Сæ зæрдæ-иу 
цæмæдæриддæр бахъазыд хæринагæй, дзаумайæ — 
рахастой-иу сæ. 
Уыдоны уынæрмæ хъусгæйæ, Ханафи æмæ уазæг 
кæрæдзимæ фæрсæгау бакастысты. Æнæ сдзургæйæ 
бамбæрстой сæ кæрæдзийы хъуыдытæ. Сарайы 
къуыммæ сæхи байстой æмæ цæуылдæр æхсызгонæй 
сусæг ныхас кодтой. 
— Чи уыд уыцы уазæг, цы ныхасаг æй уыд Ха- 
нафиимæ? — ууыл дис кодта мад. Фæндыдис æй уы- 
донмæ байхъусын. Хæдзарæй сарайы æхсæн фæйнæ- 
джытыл йæ хъус сæвæрдта, фæлæ иугай дзырдтæй 
дарддæр ницы ахстой йæ хъустæ. 
— «Абон... кæнæ райсом... Маргæ!.. Нæй йын аф- 
тæмæй ныууадзæн!» Ус фæтарстис, йæ хуыз фæцы- 
дис æмæ хæдзармæ ацыд. Цыма йын йæ зæрдæйы уи- 
дæгтæм исчи судзины фындзæй бавнæлдта, уыйау йæ 
галиу риуыл фæхæцыд æмæ сынтæгыл йæхи æр- 
уагъта... 
— Нана, цы кæныс уый... Ма тæрс, нана! Ма 
тæрс, — уый мæнæ нæхи хъæуккаг лæппу куы у... ма- 
35 

цæмæй тæрс Ханафийæн уыимæ... Уыдон афтæ сæхи 
мидæг хуымæтæджы ныхас фæкæнынц! Ма тæрс, на- 
на, — йæ мадæн дон дæттгæйæ, уынгæг хъæлæсæй 
дзырдта Омарби. — Æрæфы былмæ дæр^иумæ арæх 
фæцæуынц... 
— О, о! Нанайы хур, о, мæ зæрдæдарæн, куы ни- 
цы кæнын. Æз дæр... куы нæ тæрсын, æрмæст мæ сæр 
куыддæр зилæгау кæны. 
Донæй схуыпп кодта Дзафи, стæй йæ уымæл къу- 
хæй йæ ных асæрфта æмæ загъта тызмæгæй. 
— Марадз-ма, тагъд, фæдзур мын лæппумæ. Ми- 
дæмæ йæ ракæ. Цымæ цы сусæг кæны уый мæнæй... 
йæ мадæй? 
Фæлæ уæдмæ Ханафи æмæ уазæг сарайы нал уы- 
дысты. Мад æмæ кæсдæр лæппу кæрæдзимæ джихтæ- 
гæнгæйæ бакастысты æмæ сæ иу ныхас никæмæй уал 
схаудта... 
Уыцы бон ма фæстаг хатт бадтис Ханафи йе 
’мбæлттимæ Æрæфы был. Тар мигъ сæ ныййарæгау, 
бамбæхста сæ сусæг фæндтимæ. 
Ныхас цыдис немыцаг комендатурæйы хицауы 
хæдивæг, афицер Робертыл. Уыцы Робертæн æгас 
хъæуы цæрджытæ емынæйау йæ койæ тарстысты. 
— Цы схуындæуа уыцы æрра куыдзы? — Марæд, 
æфхæрæд, фæлæ ма уый уæлæмхасæн йæ зæрдæйы 
дзæбæхæн хынджылæг кæны нæ адæмæй. Гыццыл 
сывæллоны йæ цырыхъы фындзæй куы скъуыры, уый 
дæр æм хъазын кæсы, — дзырдта Ханафи йе ’мбæлт- 
тæн. — Уеппæт дæр зонут зæронд лæг Мудойты 
Болайы. Уый йæ къæхтыл тыххæй хилы. йæ хъустæй 
бынтондæр бакъуырма. йæ разы сармадзан дæр 
фехс — нæ йæ фехъусдзæн... Æндæрæбон сæ хæдзар- 
мæ гитлерон афицертæ бацыдысты. Иæ разæй йын 
ракодтой йæ фырты дыууæ гыццыл чызджы. Цæмæн? 
Кæдæм? Ницы сын бамбæрста зæронд лæг. Хæдзары 
хорз дзаумайæ цы ссардтой, уыдон ахастой. Зæронд 
Бола цæмæдæр гæсгæ фæрæтмæ бавнæлдта. Æд фæ- 
рæт æй фрицтæ сæ разæй акодтой Робертмæ. 
— Ацы зæронд лæг, дам, нæ фæрæтæй цæгъдгæ 
кодта! Мæхи цæстытæй федтон æз уынджы, зæронд 
къуырма лæгæй Роберт куыд хынджылæг кодта... 
36 

Фæсмон кæнын, мæхи йæм кæй баурæдтон, ууыл. Цæ- 
уылнæ йын ныссастон йæ сæр тымбыл дурæй! 
— Тынг хорз бакодтай, дæхи кæй баурæдтай, уы- 
мæй. Мур дæр ын ницы кодтаис уыцы ран, — загъта 
Ханафийæн йе ’мбæлттæй чидæр. 
Исдуг æмбæлттæ бахъус сты, æгуыппæгæй лæу- 
уыдысты. Æрмæст ма арф комæй хъуыст Æрæфы 
доны сырсыр. 
Уый агъоммæ-иу ацы ран æрдз афтæ æгуыппæг, 
æнцад никуы уыд. Æрæфы фаллаг фарс, Хæзныдоны 
хъæуæй-иу хъуыст ардæм хъæлдзæг ныхас, фæнды- 
ры цагъд, зард, куыйты рæйд, уасджыты уасын. Ныр 
Хæзныдон тыхгæнджыты къухмæ бахауд. Знон уым 
гитлеронтæ фехстой колхозонты активондæртæй иуы. 
— Райсом фашистон æфсады стырдæр хицæуттæ 
цæуынмæ хъавынц Сырх Дыгурмæ. Ахсæв мах дыууæ 
хъæуы æхсæн фæндагыл исты саразын хъæуы, цæмæй 
сæ хæдтулгæ уæрдæттæ «рогдæр» зилой, уый тых- 
хæй. Кæд нæ къухы исты бафта, уæд хорз... Æрмæст- 
иу уæ дзыхтыл фидар хæцын базонут. Нæдæр мад, 
нæдæр æфсымæр, нæдæр æндæр исчи — хъуамæ ма 
зона, мах чи стæм, цæуыл, кæд, æмæ кæм ныхас код- 
там, уый, — дзырдта, Ханафимæ абон райсом чи фæ- 
зынд, уыцы бæрзонд лæппу. Йæ ныхас куы фæцис, 
уæд ма Ханафийæн бафæдзæхста: 
— Ханафи! Ды та уал уыцы афицеры марынмæ 
ма тагъд кæн. Уадз уал æй... 
— Уый фендзыстæм, — мæстыйæ мидбылты ба- 
худгæйæ, дзуапп радта Ханафи. 
Сæ кæрæдзийæн фæндараст зæгъгæйæ, лæппутæ 
ахæлиу сты Æрæфы былæй. 
Дыккаг бон сихор афон тар мигъ йæхи систа 
Æрæфы былæй. Æрæгвæззæджы хур æрвыста хъæу- 
бæстæмæ йæ фæлурс тынтæ. Фæлæ уæддæр Цыкола- 
йы цæрджытæй уынгты никæй федтаиккат. Алчи дæр 
сæ тарст йæхицæн фыдбылызæй. Абон гитлерон æф- 
сады штабæй стыр хицæуттæ ацыдысты Сырх Дыгур- 
мæ. Адæм хъус-хъусæй дзырдтой, зæгъгæ, хъæуы 
æтте къанауы гыццыл хидæй куыд бахызтысты, афтæ 
сыл минæтæ фехæлдысты. Сæ машинæ ныппырх, иу 
къорд сæ фæмард, иннæтæ та уæззау цæфтæ фестьк 
37 

Фехъуыстой уыцы хабар Ханафи æмæ Омарби 
дæр. Кæрæдзимæ худгæйæ бакастысты, фæлæ сæ 
дзургæ ничи ницы скодта. 
— Згъоргæ нæхимæ, нанайы цурæй иу санчъех 
дæр ма уал акæ. Æз ма дæлæ кæдæмдæр ныууайон, 
тагъд фездæхдзынæн! — загъта Ханафи Омарбийæн, 
йæхæдæг уайтагъд фæаууон цæхкæрмæ уынджы. 
Омарби иу къорд минуты йæ мидбынат лæугæйæ 
баззад. Стæй тагъд-тагъдæй базгъордта йæ мадмæ. 
Радзырдта йын Ханафийы хабар. 
Дзафи ацы хатт уый бæрц тарст хуыз нæ уыд. 
Уый бирæ хæттыты фехъуыста Ханафийы мæсты ны- 
хæстæ гитлерон афицертæй искæй кæй мардзæн, уый 
тыххæй. 
— Дзæгъæл æмæ æрра ныхæстæ ма кæ, дæ фыд- 
былыз дæ дзыхы ма хæсс! — афтæ-иу хæцыдис уæд 
Дзафи йæ лæппумæ. Фæлæ цымæ ныр цæуыл хъуамæ 
ахъуыды кодтаид? Ныр Дзафи йæ зæрдæйы цавæр- 
дæр сусæгдзинад дардта. Омарбийæн загъта: 
— Тагъд, згъоргæ йæ фæстæ, ракæ йæ ардæм, 
кæд йæ зонд нæ фæцыд, уæд æй ницы хъуыддаг ис 
ныртæккæ уынджы!.. 
Дзафи иунæгæй баззадис хæдзары. Иу ран æн- 
цад сбадын йæ бон нæ уыд. йæ хъустæ æнахуыр 
гуывгуыв кодтой, йæ зæрдæйы гуыпп-гуыпп дзæбæх 
æмбæрста. Афтæ ма фезмæлы цуаноны зæрдæ хæстæг 
сырдмæ хъуызгæйæ: «Хуымæтæджы не сæрра уыцы 
лæппу, исты фыдбылыз æм кæсы», — хъуыды кодта 
йæхи нымæр. Рудзынгыл йæхи бакъул кодта æмæ 
хъахъæдта кæрты ’рдæм. Тынг æй фæндыдис, йæ 
лæппутæ фæстæмæ йæ хæдзармæ куы ’рбацыдаиккой, 
уый. 
Рæстæг цыдис, изæр далынгтæ кодта. Фæлæ ни- 
куыцæй зындысты лæппутæ. 
Уыцы сахат Ханафи топпимæ хъуызыди гитлерон 
афицер, тугдзых Робертмæ. Иеппæт хъуыдытæ æмæ 
фæндтæ уыцы сахат баст уыдысты иунæг хъуыддагыл: 
хъуамæ ма фæивгъуыйа йæ нысан, стæй йæхи бам- 
бæхсын бафæраза. «Хæдзармæ — нал, хъæдмæ», 
ахæм хъуыдытæ зилдух кодтой йæ сæры. 
Роберты уатæй цавæрдæр афицертæ рацыд, сæ 
38 

худын дзæбæх хъуыстис Ханафимæ. Лæппу цырддæр 
бабырыд размæ. Топп йæ фарсмæ ласæгау æрбакодта 
æмæ гыццыл банхъæлмæ касти. Афицертæ адард сты. 
Роберт ма лæугæйæ баззади кæрты. Ханафи топпы 
кæсæнæй акаст. Æгæр баизæр ис, фæлæ Роберт кæм 
цардис, уым гыццыл батарейтæй арæзт электрон рухс 
уыд. Ханафи хорз æрцахста йæ нысан. Фæлæ мæнæ 
Роберт фæцæуы фæстæмæ йæ цæрæн бынатмæ. Гыц- 
цыл ма йæ хъæуы уатмæ бахизынмæ. Куы нæ сарæх- 
са Ханафи, уæд ирвæзы хъæддаг сырд... Цы уыд, 
уымæй æппæтæй дæр уыцы сахат топпы кæсæн феста- 
дис лæппу. «Цæмæ ма æнхъæлмæ кæсыс, Ханафи?.. 
Ацы минут, кæнæ никуы уал», — тагъд æм сдзырдтой 
йæ хъуыдытæ. Афтæ йæм фæкаст, цыма уыдон йæхи 
хъуыдытæ нæ уыдысты, цыма йæ алы фарс бирæ 
адæмтæ лæууыд, — зæрæдтæ, сылгоймæгтæ, гыццыл 
сывæллæттæ æмæ йæм уыдон дзырдтой. «Тагъддæр! 
Тагъддæр! Æрылхъив топп, знаг ирвæзы!» 
Æмæ фæд-фæдыл фæцыдис æртæ гæрахы. 
Омарби уыцы рæстæджы агуырдта Ханафийы. 
Бирæ йæ нал хъуыд, Ханафи кæм æрæмбæхст, уыцы 
бынатмæ. Топпы гæрæхтæ хæстæгæй куы фæцыдыс- 
ты, уæд исдуг джихæй лæугæйæ аззад, стæй фæстæ- 
мæ фæзылд. Кæцæйдæр йæ хъустыл ауад адæмы 
хъæлæба. Цæхæрадæтты ма, лидзгæйæ, ауыдта йе 
’фсымæр Ханафийы. Омарби сæхи ’рдæм лидзынмæ 
куыд фæцис, афтæ йæ размæ фæци сæ сыхаг Егка. 
Уый уыд гитлеронты къæбыла. 
— Де ’фсымæр Ханафи немыцаг афицеры амард- 
та. Кæдæм ма хъавут алидзынмæ?—фæхъæр ыл код- 
та Егка. Фæлæ цыма Егкайы ныхас не ’рæмбæрста, 
афтæ йæ цыд фæтагъддæр кодта. Тарст зæрдæимæ 
тырныдта сæхимæ, йæ мадæн хабар бамбарын кæнын- 
мæ... 
Сæ хæдзармæ куыд ныххæццæ, уымæн зонгæ дæр 
ницы уал бакодта. Иæ ныхæстæ ма йæ дзыхæй тыххæй 
хаудысты, афтæмæй тагъд-тагъд дзырдта йæ мадæн: 
— Ханафи афицеры топпæй фехста, амардта йæ, 
йæхæдæг алыгъд. Агурынц æй. Куы йæ ссарой, уæд 
æй амардзысты! 
Фæстæмæ та азгъордта Омарби. Мад дæр йæ 
39 

фæстæ рауад. Фæлæ ацæргæ сылгоймаджы бон кæм 
уыдис лæппуйы аййафын æмæ æрлæууыд иу уынджы 
тигъыл. 
Гитлеронтæ æрцахстой гыццыл Омарбийы. Ахæс- 
тоны йæ бакодтой. Фарстой йæ, надтой йæ. Туг йæ 
фындзæй, йæ хъæлæсæй цыд, фæлæ уæддæр ницы 
дзуапп лæвæрдта. йæхи мæт æй нал уыд. Уалынмæ 
йæм мидæмæ æрбайхъуыст йæ мады хъæлæс. Бам- 
бæрста, Дзафийы дæр кæй æрцахстой, уый. 
Лæппу къулыл йæ хъус бавæрдта: цæмæй фарс- 
той йæ мады, цы сын дзырдта, уый базонын æй фæн- 
дыд. Фæлæ сын сæ ныхæстæй бæлвырд ницы раир- 
тæста. Бирæ рæстæг нæма рацыд, афтæ йын йæ мады 
дæр йæ цурмæ баппæрстой. 
Уыцы æхсæв мад æмæ лæппу бирæ тухитæ æмæ 
æфхæрдтытæ баййæфтой. Æнæ сау хъæдгом сæ буа- 
рыл нал уыд. Куыд бафæрæзтой уый бæрц цæфтæ ба- 
уромын? Кæцæй æрцыд уый бæрц хъару æмæ ныфс 
сылгоймагмæ?! Кæугæ цæуылнæ кодта Дзафи? Æви 
йæ гыццыл хъæбул Омарбийы зæрдæ фидардæр цæ- 
мæй уыдаид, уый тыххæй йæхи ныхъæбæр кодта? 
Дзафийы йæхи мæт нал уыд. Æрмæстдæр тыхс- 
тис йæ хъæбултыл. йе стыр мæт уыдис Ханафи... 
Йæхи хъахъæнын куы нæ базона æмæ йæ куы ссарой 
удхæсджытæ? 
Ханафийы не ссардтой, стæй йæ не ссардтаиккой 
гитлеронтæ. Уый сæм æрцыд йæхæдæг, куы базыдта, 
йæ мад æмæ йын йе ’фсымæры фашисттæ æрцахстой, 
уæд. Уый афтæ æнхъæл уыд, йæхæдæг куы фæзына, 
уæд Дзафи æмæ Омарбийы суæгъд кæндзысты. Фæлæ 
фæрæдыд. Не суæгъд кодтой гитлеронтæ нæ дæр 
Дзафийы, нæдæр Омарбийы... 
Бон цъæхтæ нæма кодта, афтæ салдæттæ ахæсто- 
нæй æттæмæ ракодтой мад æмæ дыууæ лæппуйы. 
Сбадын сæ кодтой æхкæд, æнуд машинæйы. Аластой 
сæ хъæуæй. 
Зæронд Лескены хъæуы фæстæ куы фесты, уæд 
машинæ фæсфæндагмæ фездæхтой, баурæдтой йæ 
æмæ сылгоймаджы тагъд-тагъд машинæйæ рахизыи 
кодтой. Мад æнхъæл уыди, йæ лæппуты дæр ын йæ 
фæстæ æрхизын каейдзысты, зæгъгæ, фæлæ сыл 
40 

дуæрттæ бахкæдтой. Бæргæ ма сын лæгъстæ кодта 
Дзафи, куыдта, йæ дзыккутæ тыдта: «Кæнæ мæн дæр 
семæ аласут, кæнæ та уыдон дæр рахизын кæнут». 
Фæлæ ахæм сырдтæм кæм хъардтой мады цæстысыг- 
тæ! Машинæ ацыд хъæды ’рдæм. Сылгоймаджы кæ- 
уынмæ та уым æгомыг къæдзæх дæр фехæлдаид... 
Зæронд Лескены фæстæ хъомхизæн сæрвæты сæ 
машинæ ныууагътой, лæппуты та сæ разæй акодтой. 
Кæрæдзимæ сæ æввахс цæуын нæ уагътой. 
— Кæсыс, уыдон мах хæдтæхджытæ сты... куыд 
сыл згъалынц, тæрсгæ ма кæ... Æвæццæгæн нæ дард 
аласынмæ хъавыдысты, фæлæ сæ хъуыддаг нал цæ- 
уы... хъусыс... уыдон мах хæдтæхджытæ сты... — цин 
кодта Ханафи. 
— Хъусын!.. фæлæ цы фæуыдзæн нана? Тæрсын! 
— Тæрсгæ кæныс, Омарби? 
— Нæ, нæ тæрсын, Ханафи! 
—’ Тæрсгæ ма кæн. Роберт ныххæдмæл, æви нæ?... 
— Ныххæдмæл... куыдзы хæдмæл... Сау хъæдæй 
куыд нæрынц Сырх Æфсады сармадзантæ. Хъусыс? 
— Хъусын... Хъусын... 
Иу ран сæ æрурæдтой салдæттæ, уайтагъд сæ 
фехстой æмæ тагъд абадтысты сæ машинæйы. Фæлæ 
дард нæ алыгъдысты. Советон хæдтæхæг ныллæг тах- 
тис сæ сæрмæ. Уайтагъд цавæрдæр уæззау цæфæй сæ 
машинæ иуфарсмæ фæцудыдта. Гитлеронтæ ма ра- 
гæппытæ кæнынмæ хъавыдысты, фæлæ машинæ но- 
джы тынгдæр æнахуыр схъиудтытæ скодта, стæй рыг 
фестад, æмæ дзы ницыуал бæрæг уыдис... 
Сабиты уыцы изæр иу ингæны баныгæдта кæсгон 
зæронд лæг. Къорд боны фæстæ сæ æрбаластой Цыко- 
ламæ. Уым сæ баныгæдтой. 
Сæ ингæныл æрзадис рæсугъд рæхснæг бæлас. 
Рагуалдзæджы алы аз дæр ардæм æрцæуынц сыхаг 
хъæуты скъоладзаутæ, сфæлындынц Ханафийы æмæ 
Омарбийы ингæн рæсугъд дидинджытæй. 
1947 

УÆ ХЪÆБУЛ 
1. 
у\У уалдзыгон сæумæрайсом колхоз «Партизан»-ы 
куырд, зæронд Тугъаны кулдуармæ æвиппайды 
æрбалæууыд æнахуыр бæлццон. Иæ бæхæн йæ фæздæг 
калди, йæ хъоппæг цæстытæ тыбар-тыбур кодтой. 
Бæлццон ехсы хъæдæй цалдæр хатты кулдуар бахоста. 
Иæ размæ рауадис зæронд ус, Тугъаны æфсин, То- 
хьазон. 
Уый уайтагъд базыдта уазæджы, сыхаг хъæуы кол- 
лоз «Революци»-йы сæрдар Исламы. 
— Кæм ис Тугъан? Æхсызгон мæ хъæуы. 
Зæронд ус бадис кодта: 
— Цы хабар у... Салам дæр куы нæ уал дæттыс, 
Ислам, мидæмæ! 
— О, бахатыр кæ, Тохъазон, дæ райсом хорз, фæ- 
лæ мæ Тугъан хъæуы. Кæм ис Тугъан? 
— Иæ куысты, — джихтæ кæнгæйæ сдзырдта То- 
хъазон æмæ йын куырдадзы ’рдæм йæ къухæй аца- 
мыдта. 
2. 
Куырдадзы кусджытæ бафиппайдтой уазæджы, 
кулдуары раз куы ’рлæууыд, уæд, æмæ рагацау мæс- 
тæй марын райдыдтой Тугъаны. 
— Кæйдæр та дæ сæр бахъуыд, Тугъан! 
— Чидæр та дæм хонæг æрбацыд! 
42 

— Кусгæ — рæвдздæр, ныхæстæ та—къаддæр! — 
худгæйæ загъта зæронд лæг æмæ сырх зынг æфсæйнаг 
цæхæрæй фелвæста, стыр хъæсдарæгыл æй авæрдта. 
Уазæг куырдадзмæ æрбахæстæг. 
— Колхоз «Революци»-йы сæрдар Ислам! Цымæ 
йæ цы хъæуы? Афтæ раджы цæмæн фæзынд махмæ?— 
бæлццонмæ амонгæйæ, загъта кусджытæй чидæр. 
— Тугъан, дæхæдæг æм цæйдæр тыххæй цæуинаг 
куы уыдтæ. Ныр дæм йæхæдæг фæзынд. 
Уалынмæ уазæг йæ нымæт феппæрста, бедаркæйæ 
æргæпп кодта æмæ тагъдгомау бацыдис куырдадзмæ. 
Æмбæлттæн салам радта. 
— Цæй, цы хабæрттæ дæм ис? Цы хур, цы къæвда 
дæ ’рбахаста, — загъта зæронд лæг. — Æз та ма дæм 
мæхæдæг цæуинаг уыдтæн. 
— Хуртæ æмæ къæвдатæ уый фæстæ... Ныр та уал 
цырддæр, рæвдздæр! — Уыцы ныхæстимæ Ислам зæ- 
ронд лæджы раздарæн райхæлдта æмæ йæ къулыл æр- 
цауыгъта. 
— Кæдæм мæ кæныс? — дисгæнгæйæ афарста Ту- 
гъан. 
—Рæвдздæр, Тугъан! Фæстиат ма кæн. Ахсджиаг 
хъуыддаг... 
Тугъан сбадтис бедаркæйы. Куырдадзы ’рдæм ма 
иу каст фæкодта, йæ къух йе ’мбæлттæм фæтылдта. 
Дис кодта, Ислам сæм афтæ раджы цæй тыххæй æр- 
бацыд, ууыл. Цавæрдæр æхсызгондзинадæй рухс уыд 
йæ цæсгом. Бæх фезмæлыд йæ бынатæй. 
Æмбæлттæ сæ фæстæ кæсгæйæ баззадысты. 
— Цымæ кæдæм фескъæфы Ислам йе ’рдхорды? 
— Æвæццæгæн та йæм районмæ фæсидтысты... 
Ахæм ныхас кодтой куырдадзы кусджытæ, фæлæ 
бедаркæ соса фæндагыл районы ’рдæм куы нæ аздæх- 
тис, уæд иууылдæр бамбæрстой, Ислам Тугъаны сæхи 
хъæумæ кæй фæкæны, уый. 
3. 
Канд сæхи хъæуы нæ, фæлæ районы дæр Тугъаны 
зыдтой хуыздæр механикæй. Кæд кæсын-фыссын 
43 

æдæрсгæ нæ зыдта, уæддæр цы куыстмæ нæ сарæхс- 
таид, ахæм нæ уыд. Афæдзы размæ йæм иу бон æрба- 
цыдис Ислам. Уый уæд абоны хуызæн хъæлдзæг нæ 
уыд. Тугъаны дзæбæх зонгæ дæр нæма кодта. Райкомы 
йын загътой: «Хуыздæр пълотник агурынмæ дæ дард- 
мæ цæуын нæ бахъæудзæн. Уæ сыхаг хъæуы колхоз 
«Партизан»-ы ис зæронд куырд, механик, зæрингуырд. 
æмæ пълотник дæр. Баныхас кæн сæ колхозы правле- 
ниимæ. Ракур æй æмæ уæ клуб саразут. 
Ныффыстой йын гæххæтт. 
Абон дæр ма Исламы цæстытыл ауайы, фыццаг 
хатт Тугъанмæ куыд æрцыд, уый. Уæддæр, абоны хуы- 
зæн, куырдадзæй йæ размæ тагъд-тагъд рауадис уро 
зачъе зæронд лæг. 
— Æз, Тугъан, колхоз «Революци»-йы сæрдар 
дæн, — загъта йын Ислам. 
— Хъусгæ дæ кæнын, мæ хур, хайыр у, кæй дæ, 
уыдонæн. 
Уазæг фефсæрмы. 
— Раджы ма кæй уыд, уымæ гæсгæ дын дæ куысты 
æнхъæл нæма уыдтæн. Уæхимæ дæ абæрæг кодтон... 
— Нæ, мæ хур, мах ахæм рæстæджы сахæттæ нал 
фæнымайæм. Лæг райсомæй цы куыстмæ нæ бавнала» 
уый куыст дæр нæу. Бахатыр кæн, Ислам, исты хъуыд- 
даг дæ уыдзæн, æвæццæгæн? 
— Ай-гъай!.. Ис хъуыддаг... Клуб аразæм, клуб... 
— Раджы уын æмбæлдис йæ саразын. Хъæд бирæ„ 
чъырдур иннæ ахæм. 
Зæронд лæг ма цыдæртæ зæгъынмæ хъавыд, фæлæ 
Ислам фæразæй: 
— Раджы нын æмбæлд, бæргæ. Фæлæ ныр дæр нæ- 
ма байрæджы кодтам... Хъуамæ нæм фæкæсай, Тугъан. 
Уæд Исламы тынг фæндыдис Тугъанæн зæгъын, 
райкомæй йæ кæй сæрвыстой, стæй дзы сæ колхозон- 
тæй бирæтæ кæй æппæлыдысты, уый. Фæлæ ницыуал 
загъта. Ахъуыды кодта, цæстмæхъус ныхас ын хъыг 
куы уа, ууыл. Æрмæст ма йæ ныхасмæ бафтыдта: 
— Дæ сыгъзæрин къухты дæсныйад æмæ нын дæ 
къухты фыдæбон ма бахæлæг кæн, Тугъан! 
Зæронд лæджы цæсгомыл фæзынд æхсызгондзина- 
ды нысæнттæ æмæ йæ мидбылты худгæйæ загъта: 
44 

— Æгайтма уæ нæ сæр истæмæн бахъуыд, нæ хорз 
сыхæгтæ. Æрмæст правленийы афæрсын хъæуы, прав- 
ленийы. 
Ислам фæхъæлдзæгдæр æмæ Тугъанмæ радта кол- 
хозы сæрдарæй бардзырды гæххæтт. 
Тугъан гæххæтт райста æмæ йæ бакаст. 
— Уый та ноджы хуыздæр. Æмбæлттæн ма исты- 
тæ афæдзæхсон, стæй цæуæм, — загъта зæронд лæг 
æмæ куырдадзы ’рдæм фæзылд... 
4. 
Ислам Тугъаны цы клуб аразынмæ кодта, уый 
раджы сцæттæ ис, ныр сæрыстырæй фæлгæсы сæ хъæ- 
уы астæуæй. Цинæйдзаг у Исламы зæрдæ, бæхы рох- 
тыл æнгом хæцгæйæ бæхмæ рог æвзыстытæ кæны 
ехсæй. 
Бæх фæдисонау згъоры размæ. Зæронд лæг йæ ху- 
дæг тыххæй уромы: «Афтæмæй дæ дугъон бирæйы фаг 
не суыдзæн!» — зæгъын æй фæфæнды, фæлæ та йæхи- 
уыл фæхæцы, æрмæст зулаивæй бакæсы сæрдармæ... 
Хъæуæй иу цъус куы рауадысты, уæд Тугъан бæх 
баурæдта æмæ Исламы афарста: 
— Фæлæу-ма, Ислам. Ай цы хабар у? Кæдæм 
тагъд кæныс, уый ма мын зæгъ. 
— Хæсанæ ссыдис, Хæсанæ! Æмбарыс! Алы бон-иу 
мæ Хæсанæйæ куы фарстай. 
— Хæсанæ, зæгъыс? — сонт фарст æй акодта зæ- 
ронд лæг. 
— Æз дæм уый тыххæй æрбацыдтæн. Ныр хъуа- 
тмæ сæмбæлай йæ цины. 
— Уыцы лæппуйæн мæ кой, мийаг, кодтай? 
— Куыд дæ кой, ома? 
— Æз æй кæй агуырдтон, уый тыххæй. 
— Æппындæр нæ! Хъыпп-сыпп дæр нæ. Уымæй 
та мæ цæмæн фæрсыс? 
— Афтæ, æнæуый, — загъта Тугъан æмæ бедаркæ- 
йæ æрхызти. 
— Æз дæм, Ислам, а-дыууæ боны мæхæдæг цæ- 
уинаг уыдтæн Хæсанæйæ бафæрсынмæ... Фæлæ ныр 
ацы фæндагыл иу санчъех дæр нал акæндзынæн 
демæ. 
45 

— Уый та куыд? 
— Уыцы лæппу хъуамæ раздæр мæ хæдзары фембæ- 
ла... Æфхæрд дзы зонын, æфхæрд... Æмбарыс мæ... 
Ацы хуыцаубоны нæ, фæлæ уæм иннæйы æнхъæлмæ 
кæсын. Хатыр мæ хъуамæ ракура... Афтæ куы нæ ба- 
кæнат, уæд дын сомы кæнын, æз æмæ ды ферох кæн- 
дзыстæм кæрæдзийы! Ныр цæугæ дæ фæндагыл, — 
æмæ Тугъан йæ къух бадаргъ кодта Исламмæ. 
— Фæлæу-ма, уый та куыд? Уæд та дæ фæстæмæ 
бедаркæйы бадавон! 
— Нæ, нæ! Нырма цæуынхъом дæн... Стæй уый 
бæрц бирæ дæр куы нæма рацыдыстæм. Фæлæ хъахъæ! 
Лæгæн йæ дзырд хъуамæ фидар уа... Æнхъæлмæ уæм 
кæсдзынæн. 
— Уый дын, гъе, — арф ныуулæфгæйæ загъта Ис- 
лам æмæ бирæ фæкастис зæронд лæджы фæстæ... 
— Хъусыс, Тохъазон, — загъта Тугъан, — сæхимæ 
куы бацыд, уæд, — цы лæппуйы кой фæкæнæм, уый 
ссыди æмæ иннæ хуыцаубон йе ’мбæлттимæ махмæ 
уыдзæн. Ахъуыды кæн, куыд сæ суазæг кæндзынæ, 
ууыл. Хъаст нæ куыд нæ ракæной, афтæ бакæн. 
Тохъазон тынг бацин кодта уыцы хабарыл æмæ 
загъта: 
— Гъай-гъай, лæгæн иу хъæуæй иннæмæ «рацу» 
куы зæгъай, уæд уым исты ’гъдау равдисын хъæуы. 
— Уыдоны фаг æгъдау раттын нæ бон куыннæ у. 
Æрмæст бацæттæ кæн рагагъоммæ! — загъта Тугъан 
æмæ ацыд йæ куыстмæ. 
Ислам сæхимæ куы ’рбаздæхт, уæд Хæсанæйы бай- 
йардта: 
— Цæмæн бацыдтæ уыцы зæронд лæджы зæрдæ 
худты? 
— Арæби, куы ницы мæ сæрæн зонын, — загъта 
лæппу. 
— Мæнæ дæ хуыцаубоны æз уыцы зæронд лæгæн 
йæ хæдзармæ акæндзынæн æмæ уæд сбæрæг уыдзæн... 
Лæг йе ’фхæрæджы цæсгом нæ рох кæны. Хуыцаубоны 
райсомæй ам куыд уай, афтæ! Æз зæронд лæгæн цы 
дзырд радтон, уый нæ фæсайдзынæн. 
—Хорз. Æз ам уыдзынæн уыцы бон, — дзуапп рад- 
та Хæсанæ Исламæн æмæ йæ зæрдьгл æрлæууыд: 
46 

1942-æм аз, декабры мæй. Уыд мæйдар æхсæв. 
Хъæуыл ныббадти фæззыгон мигъ. Цалдæр боны ам 
хицауиуæг кодтой фашистон оккупанттæ. Мардтой, 
æфхæрдтой сабыр цæрæг адæмы, цагътой сын сæ фос, 
хæлæттаг сын кодтой сæ мулк. 
Æфсæддон хай Хæсанæйы хъæдæй рарвыста, Ту- 
гъан цы хъæуы цардис, уырдæм. Уый бырыди йæ фа- 
зыл куы пыхсбын сындзытыл, куы цъыфты. Хæсанæ 
кæд уыцы хъæуккаг нæ уыд, уæддæр æм дард нæ цар- 
ди, æмæ хорз зыдта хъæуы. Æрлæууыдис хъæугæрон 
иу хæдзары цур. Хæдзары бын пъадвалы рудзынгæй 
гæзæмæ рухс цыд. Байхъуыста йæм. 
— Мах уыцы удхортимæ ницы хъуыддаг ис. Мæхи 
дæ цуры амардзынæн, ды уыдонмæ куы бацæуай, 
уæд—райхъуыстис дзы сылгоймаджы хъæлæс. 
— Нал мæ уадзы Амбег: нæй, дам, дын æнæ кусгæ 
пъæлицæйы... Науæд, дам, уæ бафхæрдзысты, — 
тыхстис зæронд лæг. 
— Марыны йеттæмæ ма нын исты кæндзысты? 
Амарæнт нæ, уæддæр цалынмæ æз мæ цæстæй кæсын, 
уæдмæ ды не знагæн кусынмæ нæ ацæудзынæ. Амбе- 
джы махимæ ницы хъуыддаг ис! Иæхицæн уынаффæ 
кæнæд! 
— Уый ныр хъæуыхицау у, хъæуыхицау! 
— Махæн уыцы удхортимæ иумæйагæй ницы ис! 
Хæсанæ хъуыддаг бамбæрста: тох цыд зæронд лæг 
æмæ йæ къайы ’хсæн. Бæрæг уыд, зæронд лæджы кæй 
фæтæрсын кодтой æмæ йæ тыххæй пъæлицæйы кæй ку- 
сын кæнынц, уый. Хæсанæйы сæры фæзынд бирæ алы- 
хуызон хъуыдытæ. Уый фæндыдис хабæрттæ бæлвырд- 
дæр базонын. 
— Ныртæккæ йæ ардæм хъæуы... Райсом пъæлицæ- 
йыкусын куы нæрайдайон, уæд нæбафхæрдзысты. Ам- 
бег дæр цæмæй аххосджын у? Уымæй дæр уыцы мæрд- 
ты бирæгътæ афтæ домынц, — дзырдта зæронд лæг. 
— Уæд мын йæ туджы фæмæцæд. Уыцы æнаккаг 
уæйгæнæг! — мæсты ныхас кодта сылгоймаг. 
— Сабыр, ма нæм хъусæд, æрбацæуинаг уыд! — 
тыхстис зæронд лæг. 
— Судзгæ нæмыг йæ зæрдæйыл сæмбæлæд! Кæд 
нæ цы баййардта... 
47 

Уыцы сахат æнæ ’рбахойгæйæ хæдзармæ æрба- 
хызт къæсхуыргомау ас лæг. Хæсанæ йæ дзæбæх уыд- 
та цырагъы рухсмæ. 
— Фехъуыстон, Тохъазон, тынг мæм кæй мæсты 
кæныс, уый... Мæн аххос кæныс алцы дæр. Цыма йæ 
мæхи зондæй кусын кæнын пъæлицæйы, — дзырдта 
æрбацæуæг. 
— Хуыцауы хатыр бакæн, Амбег, æмæ нæ ныу- 
уадз. Мауал нæм цу. Нæ бакусдзæн нæ зæронд уым,— 
мæстыйæ дзырдта сылгоймаг. 
— Мæхицæн уæ ницы агурын. Уæлахиз ныл чи 
фæци, ныртæккæ нын хицау уыдон сты. Æз дæр уыдон 
дзырд æххæст кæнын. 
— Æмæ йæм уыдон сæхæдæг æрбацæуæнт, акæ- 
нæнт æй. Маргæ йеттæмæ ма йын исты кæндзысты? 
Уæддæр уыдонмæ кусынмæ нæ ацæудзæн. Ныууадз 
нæ, Амбег, дæ мад, дæ фыды хатырæй! 
Амбег мæстæй рафыхтис æмæ æртхъирæн кæнгæ- 
йæ загъта: 
— Кæд уæхæдæг лæгъстæ нæ кæнат, уæ зонгуытыл 
не ’рлæууат Амбеджы цур, уæд фендзыстæм! 
Бандонæй сыстад æмæ ма ноджы цыдæртæ загъта, 
фæлæ йæм Хæсанæ нал хъуыста. Хæсанæ хъавгæ 
къахдзæфтæ кæнгæйæ кæрты ’рдæм рацыд. Тынг æй 
фæндыд адæмы уæйгæнæгимæ аныхас кæнын. 
Пъадвалы дуары цур йæхи къулмæ нылхъывта. 
Минуттæ йæм фæкастысты сахæттау. Фæлæ уалынмæ 
дуары хъинц фæцыд æмæ дзы рахызт Амбег. Йæ фæ- 
дыл рацыдысты дыууæ зæронды дæр. 
— Нæ, нæ! Мах лæг нæ бакусдзæн уым, Амбег! 
— Мæ куыдзы хуызæн! Æз æй... Мах æй бакусын 
кæндзыстæм! — загъта Амбег. 
Хæсанæ йæхи нал баурæдта: 
— Нæ, гæды зæгъыс, нæ бакусдзæн уый сымах- 
мæ! Нæ йæ бакусын кæндзынæ, — азæлыд Хæсанæйы 
хъæлæс, стæй фæцыдис гæрах. Кæлдымау зæххыл 
афæлдæхт Амбег. Зæронд лæг æмæ ус фестъæлфыды- 
сты. 
— Сæфдзыстæм! — фæхъæр кодта сылгоймаг. 
— Сабыр, ма тæрсут. Рацæут мæ фæдыл, æз уæ 
фервæзын кæндзынæн. 
48 

— Æмæ ды чи дæ? — афарстой йæ тæрсгæ-риз- 
гæйæ. 
— «Революци»-йы колхозæй... Уæ хъæбул... Хæ- 
самæ... — дзуапп радта Хæсанæ... 
Уæдæй нырмæ рацыд æхсæз азы. Хæсанæ æфса- 
дæй сыздæхт сæхимæ. «Партизан»-ы колхозы иу æх- 
сæв разведкæйы куыд уыд, уый дзы нæма ферох. 
Фæлæ уæддæр иуыл хорз нал хъуыды кодта уыцы 
’хсæвы хъуыддæгтæ. Хæстоны царды бирæ вæййы 
ахæм цаутæ. Сеппæты йæ зæрдыл чи бадардзæн! 
Фæлæ ахæм цаутæ зæронд Тугъан æмæ йæ къайы 
царды бирæ нæ уыд. Уыдонæй нæ рох кæны уыцы 
’хсæв. Лæппу сын уæд йæ мыккаг нæ бацамыдта. 
Æрмæстдæр сын загъта цалдæр ныхасы: 
«Революци»-йы колхозæй... Уæ хъæбул... 
Дыууæ зæронды уый фæстæ Хæсанæйы кой арæх 
кодтой, æхсызгонæн-иу æй мысыдысты, сæ зæрдæ сæ 
нæ сайдта, уыцы лæппуимæ ма кæй сæмбæлдзысты, 
уый сæ уырныдта. Æнхъæлмæ кастысты ахæм бонмæ. 
Æмæ уыцы бон æрцыдис. 
Колхоз «Революци»-йы сæрдар йæ ныхас сæххæст 
кодта. Йе ’мбæлттимæ, Хæсанæимæ Тугъантæм æр- 
бацыдысты. 
Уазджытæ кулдуар куы бахостой, уæд сæм Ту- 
гъан йæхæдæг рауад. Уый уыдис ног даст, йæ бæрæг- 
боны дарæсы. Дуар æрбайгом кодта æмæ уазджытæн 
«æгас цу» нæма загъта, афтæмæй сын мидæмæ аца- 
мыдта. Иæхæдæг æппæты раздæр Хæсанæмæ бацыд. 
Ахъæбыс ын кодта: «Бар мын радт, Хæсанæ æмæ дæ 
хъæбулы номæй хонон. 
Хæсанæ фефсæрмы ис, æрмæст ма йæ дзыхæй сир- 
вæзт: 
— Бузныг, стыр бузныг... 
Уый фæстæ фынджы уæлхъус бирæ рæсугъд ны- 
хæстæ æрцыдис. Зæронд лæг йе ’мбæлттæн радзырд- 
та, цæй фæдыл сæ фембæлын кодта йæ хæдзары, уый. 
Стыр арфæтæ фæкодта Хæсанæйæн: 
— Æз бузныг дæн дæуæй, стыр бузныг, Хæсанæ. 
Фæлæ афтæ ма ’нхъæл, æмæ дын Тугъан æрмæст йæ- 
хи тыххæй арфæ кæны. Æз дын арфæ кæнын нæ адæ- 
мы тыххæй, нæ фæсивæды тыххæй. Уыдон Ленины— 
4 Бесати Тазрет. 
49 

Сталины партийы хъомылгонд сты æмæ раст фæн- 
дагыл лæууынц. Уыдон сæ сæрибар райгуырæн бæстæ 
æнйекæрон бирæ уарзынц, æмæ йæ бахъахъæдтой 
фыдызнагæй кад æмæ æхсаримæ. Уый сæ къухы баф- 
тыдис уымæн, æмæ нæм Хæсанæйы хуызæттæ бирæ 
ис... Стæй дын мæхи тыххæй куы раарфæ кæнон, уæд- 
дæр, афтæ æнхъæл дæн, æмæ аипп нæ уыдзæн. Мæн 
зын рæстæджы раст фæндагыл чи сарæзта, фыдбылы- 
зæй мæ чи фервæзын кодта, уымæй куыннæ он æэ 
бузныг?!. 
Зæронд лæг исдуг фæхъус, йæ цæстæнгас йæ уаз- 
джытыл ахаста æмæ фестадис. Фестадысты иннæтæ 
дæр. 
— Цæй, уæдæ, лæугæйæ баназæм, нæ Парти, нæ 
фæтæг Сталин, бузныг кæмæй сты, уыцы Советон фæ- 
сивæды цæрæнбоны тыххæй. 
Гаджидауы фæстæ хæдзарæй райхъуысти хъæл- 
дзæг зард, къухæмдзæгъд æмæ фæндыры цагъд. 
194& 

111111И 
СÆ ЛÆППУЙЫ НЫВ 
Ь 
|у\инв°Аæй Астраханмæ цы поезд цæуы, уыи 
схæццæмæ тынг бирæ адæм æнхъæлмæ каст 
Грознайы вокзалы. Уыцы фæндагыл мæн дæр æх- 
сызгон хъуыддаджы фæдыл тагъд ацæуын хъуыдис 
Хъызлармæ. 
Уыдис июлы мæйы æнтæф бонтæй иу. Рæстæг 
изæрырдæм уыд, фæлæ уæддæр сæрдыгон хуры тын- 
тæ тынг æндæвтой æмæ тыхсын кодтой пассажирты. 
Цы поезды кой кæнæм, уый хъуамæ схæццæ уы- 
даид изæрæй фараст сахатыл æмæ та чысыл рæстæ- 
джы фæстæ хъуамæ дарддæр ацыдаид йæ фæндагыл. 
Бирæ ма хъуыдис йе ссыдмæ. Æмæ адæм рагагъом- 
мæ æмбырд кодтой вокзалы билеттæ уæйгæнæн кас- 
сæты цур. 
Станцæйы кусæг, сержант, æрыгон хæрзконд уы- 
рыссаг лæппу цалдæр хатты бауайдзæф кодта пасса- 
жиртæн, афтæ раджы рады кæй æрлæууыдысты, уый 
тыххæй. 
Фæлæ фæндаггон адæм ахæм ран, æрхъæцмæ кæм 
фæлæууынц! Алчи дæр дзы билеты мæт фæкæны, 
алкæй дæр дзы йæ фæндагыл афойнадыл тагъддæр 
ацæуын фæфæнды. Уыдон кæд уыцы лæппуйы ны- 
хæстæй иу чысыл æфсæрмы кодтой, уæддæр, уый 
куыддæр ацыд, афтæ та дыууæ рæнхъæй ногæй ра- 
ды æрлæууыдысты кассæтæм. 
51 

Æз дæр рагагъоммæ мæ документ систон мæ 
дзыппæй, билеты æхца дзы батыхтон æмæ мæ бынат 
æрцахстон. 
Уалынмæ та кæцæйдæр фæзындис сержант. Адæм 
кæрæдзимæ бакастысты, уæдæ та уый ногæй немæ хæц- 
цæнис, зæгъгæ. Фæлæ сержант ацы хатт йæ мидбылты 
худтис æмæ зæрдиагæй цæуылдæр ныхас кодта иу æна- 
хуыр бæлццонимæ. Пассажиртæ æмхуызонæй базмæ- 
лыдысты, кæрæдзийы хъусты цыдæртæ адзырдтой. Уы- 
донæй бирæтæ ныр сæ цæстæнгас скодтой сержантмæ 
нæ, фæлæ йæ фарсмæ чи лæууыдис, уыцы адæймагмæ. 
Ног бæлццон уыдис хæххон дарæсы. Иæ фæтæн уæхс- 
чытыл рæсугъд фидыдта сгæлладæй цухъа; йæ къæх- 
ты айст афтæ арæхстгай уыдис, æмæ цыма вокзалы 
дурбын зæххæн ныттонынæй тарстис. Иу дзырдæй, йæ- 
химæ æркæсын кодта адæмы цæстæнгас: 
— Уый хох нæу, зæгъут? 
— Цымæ цæуыл ныхас кæнынц сержантимæ? 
— Æвæццæгæн, рагæй зонгæ сты. 
— Кæцон хъуамæ уа? Гуырдзийаг у, æви ирон? — 
ахæм ныхæстæ хъуыстис адæмы ’хсæнæй. 
Мæнæ сержант йæ цæстытæй цыдæр ацамыдта йæ 
уазæгæн, ома, ам уал фæлæу, йæхæдæг махы ’рдæм 
æрбацыд: 
— Хъызлармæ поезд кæд уыдзæн, зæгъгæ, мæ, чи 
фарста æрдæбон? 
— Æз уæ фарстон, — дзуапп радтон сержантæн. 
— Уæртæ уыцы лæджы уыныс? Уый дæр Хъызлар- 
мæ цæуы. Хорз лæг у. Зæронд партизан, хæрзиуæг- 
джын. Ацы фæндагыл никуы ма уыдис, дæ цæст-иу æм 
фæдар, мийаг æй де ’ххуыс истæмæн куы бахъæуа. 
Ныртæккæ ма йæ æхсызгон хъуыддаджы фæдыл ам 
горæты кæдæмдæр ауайын хъæуы. Хъуамæ йын æз 
йемæ искæй арвитон. 
Цалынмæ мах сержантимæ ныхæстæ кодтам, уæд- 
мæ лæг йæхæдæг æрбацыдис нæ цурмæ, мæ къух мын 
райста æмæ мын йæхи бацамыдта: 
— Æхсараты Хъауырбег. 
Æз фæджихау дæн, ирон куы разынд, уæд, æмæ 
йын мæхи бацамыдтон. 
— Æвзагæй рæвдз нæ дæн, гæды ныхас куы нæ 
52 

зæгъон, уæд. Хорз æмбал зынаргъ у алкæддæр ахæм 
фæндагыл. Уæлдайдæр та мæ хуызæн къуымых лæгæн. 
Мæн ма ныртæккæ иу чысыл хъуыддаг ис Грознайы 
облæсты ахуырады хайады æмæ тагъд фездæхдзынæн. 
Фæлæ-иу, дæ хорзæхæй, билетты кой бакæн. Цæугæ та 
Чернявкæмæ кæнын. Кæд дзы искуы уыдтæ, мийаг? 
— Чернявкæмæ? Уыдтæн дзы. 
— Æз дзы никуы уыдтæн, — æнкъардæй загъта 
Хъауырбег. — Фæлæ мын уым иу æнæзонгæ æрдхорд 
ис. Райсомæй мæм æнхъæлмæ кæсдзæн Хъызлары 
станцæйы... Уæвгæ уый фæстæ хуыздæр аныхæстæ 
кæндзыстæм. Ныр уæртæ лæппу дæр мæнадæ æнхъæл- 
мæ кæсы. 
Уыцы ныхæстимæ уайтагъд вокзалы дуарæй фæау- 
уон сты сержант æмæ Хъауырбег. Æз сæ фæстæ кæс- 
гæйæ баззадтæн æмæхъуыдыты аныгъуылдтæн. «Æна- 
хуыргонд лæг». Нæ, йæ ракаст ахæм нæу, æвзаг нæ 
зонын къуымыхы бæрæггæнæн нæма у, — афтæ мæм 
сдзырдта мæ зæрдæ. О, фæлæ йын куыд æмбарын хъæ- 
уы йæ ныхæстæ: «æнæзонгæ æрдхорд», «æнхъæлмæ 
мæм кæсдзæн». Чи у, райсомæй Хъызлары станцæйы 
Хъауырбегмæ чи æнхъæлмæ кæсдзæн, уый? Цæй фæ- 
дыл хъуамæ уа сæ фембæлд, стæй зонгæ кæд не сты, 
уæд афтæмæй æрдхæрдтæ куыд сты? — ахæм фарстатæ 
зилдух кодтой мæ сæры. 
2. 
Хур æрныгуылди. Хæхтæй радымдта сатæг уадымс. 
Горæты ссыгъдысты бирæ цырæгътæ. 
Мах Хъауырбегимæ бахызтыстæм вагонмæ. 
Поезд араст. Паровозы улæфт хæццæ кодта йæ 
цæлхыты къæрцц-æмдзæгъдимæ æмæ сæ уынæр музы- 
калон симфониау уадис адæймаджы хъустыл. Уый узæ- 
гау, рæвдауæгау кодта фынæйгæнæг пассажирты. 
Фæлæ мæн æмæ Хъауырбеджы хуыссæг нæ ахста. 
Хъауырбег раласта йæ цухъа, систа йæ худ йæ 
сæрæй æмæ сæ арæхстгай къулыл сауыгъта. Иæ куы- 
рæты æгънæджытæй цалдæр суæгъд кодта, йе стыр 
къухты кæлмæрзæнæй асæрфта йæ цæсгомы хиды 
’ртæхтæ, цæуылдæр ахъуыды кодта, арф ныуулæфыд 
æмæ загъта: 
53 

— Ныр дын мæ хабæрттæ ракæнон. Æз ног хæ- 
дзаргæнæг лæг дæн. Ног хæдзар та фыццаг хатт нæ 
кæнын. Мæхи зонынхъом куы фæдæн, уæдæй нырмæ 
æртæ хатты скодтам хæдзæрттæ æмæ сæ æртæ хат- 
ты фехæлдтой фыдгултæ... 
Æз лæмбынæгæй хъуыстон Хъауырбегмæ. Мæ 
хъуыдытæ мæ ахастой ивгъуыд рæстæгмæ. Зæронд 
лæгмæ æдзынæг кæсгæйæ, мæ цæстытыл ауадысты хо- 
хаг лæджы царды нывтæ, йæ бартыл æхсарджынæй 
тохгæнæг адæймаджы фæндаг. Мæ цæстытыл ауад, 
æгомыг къæдзæхты ’хсæн, талынг лæгæты иунæг сыл- 
гоймаг дзидзидай сывæллоны йæ риумæ куыд ныл- 
хъывта, уый. Уымæн йæ цæстысыгтæ нæма бахус сты. 
Фæлæ уæддæр йæ мастæй тыхджындæр у йæ уарзт... 
Æрæджы йын тæгыйатæ амардтой йæ мойы, йе ’фхæрд- 
дзинад сын кæй нæ ныббарста, уый тыххæй. Ие знæг- 
тæй йæхицæй раздæр цалдæры мæрдтæм барвыста. Иæ 
мæгуыр къæс ын басыгътой. Агуырдтой йын марынмæ 
йæ идæдзы æмæ йæ дзидзидай сывæллоны дæр. Фæлæ 
сæ кæм ссардтаиккой! Æхсарджын сылгоймаг уæдмæ 
ахызт дард æфцæгыл иу комæй иннæ коммæ æмæ тар 
æхсæвы, салд къæдзæхы лæгæтыл бафæдзæхста йæ 
хъæбулы, йæхи. Æттейæ та ниуы, дзыназы дымгæ, куы 
та адæймаджы хъæлæсæй бадзуры: «ма ку, мæ зæр- 
диаг». 
Уый, айнæг къæдзæхтæ сывæллоны кæуын, мады 
ныхæстæ фæзмынц æмæ сæ дымгæ йемæ скъæфы. Ус 
старсти уыцы хъæлæсы уагæй: — Ма ку, мæ къона, 
нæхæдæг нæхиуыл комдзог цæуæм». 
Уыцы саби, йæ мад буцдæрæн Æхсар кæй рахуыд- 
та, уый уыд Хъауырбеджы фыды фыд. Боны цъæхтыл 
æй мад йæ хъæбысы æрбахаста Уæлладжырæй Дыгур- 
гоммæ. Иæ ном сси йæ мыккаджы ном дæр. Схъомыл 
æй кодта, ус ын æрхаста. Æмæ йын йæ фыды хуызæн 
æхсарджын фырттæ рахъомыл ис. 
Гъе, уыдонæй иу уыдис Хъауырбеджы фыд. Æз 
хорз æмбарын, Хъауырбег мæнæн йæ рагон хабæрттæ 
йæ фыдæлтæй раппæла, уый тыххæй кæй нæ кæны. 
Уый дзуры æрмæстдæр æцæгдзинад. Иæхи зонынхъом 
куы фæцис, уæдæй нырмæ сын æцæгæй æртæ хатты 
фехæлдтой сæ хæдзæрттæ. Уæдæй фæстæмæ йæ цард 
54 

тох уыд. Уымæй рох не сты 1905 азы революцийы æх- 
сарджын бонтæ. Уæд ын паддзахы фæсдзæуинтæ йæ 
фыды ахастой Сыбырмæ, фехæлдтой сын сæ хæдзæрт- 
тæ. Æрыгон лæппу Хъауырбег йæхæдæг баззадис хæ- 
дзары хисдæрæн. Куы ралæг, уæд ныллæууыдис йæ 
фыды фæндагыл. 
1919 азы Хъауырбег тох кодта урс бандæты ныхмæ 
партизанты къорды. Уыдон се знæгтимæ канд хæцæн- 
гæрзтæй нæ хæцыдысты, кæмтты нарджыты-иу сыл 
хæхтæ дæр æрфæлдæхтой. 
Уæд ын дыккаг хатт басыгътой йæ хæдзар. Ба- 
сыгътой, фæлæ уæддæр састы бынаты знæгтæ баззады- 
сты. Хъауырбеджы хуызæттæ та ссæрибар сты æмæ 
уынгæг кæмттæй цæрынмæ рацыдысты уæрæх æмæ 
лæгъз быдыртæм. Рæсугъд хæдзæрттæ сарæзтой сæхи 
къухтæй. Фæлæ та фæзындысты гитлерон фашисттæ. 
Нæ сæ «ферох» зæронд партизан Хъауырбеджы хæ- 
дзар. Батагъд æм кодтой, басыгътой йæ... 
— Цыппæрæм хатт ноджы хуыздæр хæдзæрттæ 
скодтам нæ фыдгулты фыдæнæн. Цæттæ у ныртæккæ 
мæ ног хæдзар. Фæлæ мын, куы ма дын æй загътон, 
ацы хабары фæдыл æнæ цæугæ нæ уыд, —загъта Хъа- 
уырбег æмæ йæ дзыппæй систа цавæрдæр гæххæттытæ. 
Уыдоны æхсæнæй равзæрста иу писмо æмæ йæ рад- 
та мæнмæ. 
— Ацы писмойы фæдыл цæуын* Хъызлармæ дæр... 
Хъуыддаг афтæ у, æмæ махæн иунæг лæппу уыд. Уый 
хæсты размæ Хъызлары районы ахуыргæнæгæй куыс- 
та. Уырдыгæй ацыдис хæстмæ æмæ... фæстæмæ нал 
сыздæхт, фæмард. Иæ къухфыстытæ, йæ чингуытæ 
æмæ йæ уæлæ дарæсæй ницыуал баззадис... Нæ хæ- 
дзæрттимæ йын сæ басыгътой фашисттæ. Ницыуал 
нæм баззадис йæ къамтæй, йæ хуызисттæй дæр. Æрæ- 
джиау ма нæм хæстæй цы хуызист сæрвыста, уым ыл 
уыдис капитаны формæ, ордентæ. Уыцы сурæт ма хæ- 
дзары сыгъдæтты астæу ссардтон æрдæг сыгъдæй... 
Нал æй равдыстон йæ мадмæ... бамбæхстон æй... Мады 
зæрдæ... Лæппуйы номыл нæм кæй ницы уал баззад, 
уый йæ амардта: «Уæддæр ын, зæгъы, йæ сурæт искуы 
куы ссариккам». 
Ай-фыццаг Грознайы облæстон ахуырады хайадмæ 
55 

писмо дæр ныффыссын кодтон. Лæппу инегитут каст 
куыддæр фæцис, афтæ йæ ахуыргæнæджы куыстмæ 
уырдæм арвыстой. Цалдæр азы дзы фæкуыста. Уыдис 
ын уым уырыссаг æмбæлттæ. Кæд ма, зæгъын, уыдо- 
нæй искæмæ баззадис лæппуйы къам... Абон ма Гроз- 
найы облæсты ахуырадмæ дæр уый тыххæй бауадтæн. 
Æмæ æрæджы æнæнхъæлæджы ацы писмо райстон 
æнæзонгæ адæймагæй. Уый мæ зæрдиагæй ракуырдта, 
цæмæй йæ бабæрæг кæнон... Уæвгæ, хуыздæр уыдзæн, 
писмо дæхæдæг куы бакæсай, уæд. 
Æз райстон писмо Хъауырбегæй. Æркастæн ын йæ 
адресмæ: «Грозненская область, Кизлярский район, ху- 
тор Черняевка. Бондаренко Семен». 
— Гъе, уый у ме ’нæзонгæ æрдхорд. Кæрæдзийы 
никуы федтам, афтæмæй мæ йе ’фсымæр схуыдта. 
Лæппуйы та йæ фыртыл нымадта... Райсомæй мæм 
Хъызлары станцæйы æнхъæлмæ кæсдзæн. 
3. 
«Мæ хæлар, ме ’нæ зонгæ æфсымæр, Хъауырбег! 
Хæрз æрæджы дын фехъуыстон дæ хабар. Дæ писмо 
дын Грознайæ æрбарвыстой махмæ. Уыцы писмойы ды 
фарстай дæ фырт Тамбийы тыххæй. Дæу фæндыд ба- 
зонын, кæм куыста, уым ма йæ къухфыстытæй, йæ 
чингуытæй, йæ хуызисттæй исты баззадис, уый. 
Нæ районы кусджытæй бирæтæ зыдтой Тамбийы. 
Мæнæн та мæ фырты хуызæн уыдис. Тамбиимæ мах 
иумæ куыстам, иумæ цардыстæм Черняевкæйы. Хæст- 
мæ дæр æй мæхи хæдзарæй афæндараст кодтон. Баха- 
тыр кæн, Хъауырбег, кæд, мийаг, иуыл аив нæу, æз 
Тамбийы мæ хъæбул кæй хонын, уый. Раджы йæ 
схуыдтон уыцы номæй. Уый æндæр исты номæй схонын 
зын уаид ацы сахат мæнæн... Æниу дæр мын ныртæк- 
кæ зын дзурæн у уый тыххæй. Ногæй мæ цæстытыл 
ауад мæ уарзон лæппуйы сурæт, йæ худгæ цæстæнгас. 
Мæ разы сты, фронтæй мæм кæй фæфыста, уыцы пис- 
мотæ. Мæнæ йе ’мбæлтты писмо йæ мæлæты тыххæй... 
Мæнæ йын ныр дæр нæ зæронд æфсин къулæй райста 
йæ къам, æдзынæг æм кæсы, æмæ йæ цæстысыгтæ æм- 
бæхсы мæнæй... О, ныххатыр мын кæн, Хъауырбег, кæд 
56 

дын ме ’нкъард ныхæстæй дæ зæрдæйы рис истæмæй 
фæфылдæр кодтон... Фæлæ æз афтæ æнхъæл дæн æмæ 
мæ бамбардзынæ. Кæй зæгъын æй хъæуы, ды дæхæ- 
дæг хъуамæ хорз зонай, ис ахæм адæмтæ, семæ бирæ 
рæстæг фæкусдзынæ, зонгæ уыдзыстут, салам дæттдзы- 
стут кæрæдзийæн, фæлæ дæ йæ зæрдæмæ хæстæг нæ 
бауадздзæн, дæ зæрдæмæ йæ хæстæг нæ райсдзынæ 
дæхæдæг дæр. Куы никуы уал æй фенай, уæд æй хор- 
зæй никуы ницæмæй æрæмысдзынæ. О, фæлæ афтæ 
дæр вæййы: адæймагимæ фыццаг хатт сæмбæлдзынæ, 
æмæ дæ уайтагъд цыдæр æнахуыр стыр тых балвæста 
уымæ. Фыды, фырты, æфсымæры, хойы хуызæн ыл 
баууæндыдтæ. Æмæ дæ уый фæстæ тагъд куы фæхи- 
цæн уа, уæддæр æй никуы уал ферох кæндзынæ... 
Афтæ фæхæстæг мæ зæрдæмæ Тамби дæр, фыццаг 
хатт ыл куы фембæлдтæн, уæдæй фæстæмæ. 
Уый уыдис 1937-æм азы, августы мæйы. Æз уæд- 
дæр Черняевкæйы хуторы советы сæрдарæй куыстон. 
Хутор Черняевкæ у Хъызлары районы тæккæ хъæздыг- 
дæр æмæ рæсугъддæр бынæттæй иу. Æрмæст дардго- 
мау у районы центрмæ. Горæтæй йæм хуры скæсæны 
’рдæм иу дæс æмæ ссæдз километры цæуын хъæуы. 
Уый тыххæй районы кусджытимæ мах арæх телефонæй 
фæныхас кæнæм. Уыцы изæр дæр мæнмæ телефонæй 
сдзырдтой горæтæй æмæ мын загътой: 
— Орджоникидзейы горæтæй нæм æрæрвыстой, 
уым æрæджы педагогон институт каст чи фæцис, ахæм 
ирон лæппуйы. Сымахмæ йæ фервитæм скъолайы ди- 
ректорæй. Ардыгæй æрæджы ацыдис... Æхсæвæй раз- 
дæр не схæццæ уыдзæн Черняевкæмæ. Банхъæлмæ 
йæм кæсут, фысымуат ын скæнут. Феххуыс ын кæнут 
скъолайы куыст фæрæвдз кæнынæн. 
Мах та хъæусоветы æмбырды раст уыцы изæр не 
скъолайы тыххæй дзырдтам. Раздæры директор куыст 
æдзæллагмæ æркодта. Нозтыл фæцис æмæ æхсæны 
мулк бахордта. Уый адыл æй йæ куыстæй систой æмæ 
йæ тæрхондонмæ радтой. 
Æхсæвæй дзæвгар рацыдис, афтæ нæ хуторы 
астæу, стыр уынджы, уæзласæн машинæ æрлæууыд. 
Мах æм хæстæг бацыдыстæм. Машинæйæ цырд æр- 
57 

гæпп кодта æрыгон бæрзонд лæппу, йæ плащ йæ га- 
лиу цонгыл, афтæмæй. Иæ рахизæй кузовæй райста 
йæ чемодан. Шоферæн раарфæ кодта æмæ йын фæн- 
дараст загъта. Машинæ аивгъуыдта йæ фæндагыл 
æмæ уайтагъд фæаууон. Лæппу йæ фæччиты рыгтæ 
æрцагъта. Мах бацыдыстæм йæ цурмæ. 
— Бахатыр кæн, фæлæ Æхсары фырт Тамби нæ дæ? 
— Дæн... 
— Райкомæй нæм дзырдтой дæу тыххæй. 
— Фæллад æмæ хуыссæг хъуаг уыдзынæ... Цом! 
Цом хъæмæ! 
.— Раст зæгъыс, мæ фыды хай. Фæлладæй, фæл- 
лад дæн. Кæй зæгъын æй хъæуы, сымахмæ уазæгдон 
нæма ис. Фæлæ искуы мæ фæллад суадзын хъæ- 
уы... 
Гъе, афтæ уыд нæ фыццаг фембæлд Тамбиимæ. 
Нæ фæнд куыд уыдис, афтæмæй йын уый фæстæ æз 
хъуамæ æндæр фысым ссардтаин. Фæлæ ног дирек- 
тор скъолайы куысты тæмæны куы бацыдис, уæд æй 
улæфынмæ дæр нал æвдæлдис. Нæ бинонтæ та йыл 
цыбыр рæстæгмæ афтæ фæцахуыр сты, æмæ йыл æр- 
хъæцмæ дæр нал хъæцыдысты. Не ’фсин дæр, сывæл- 
лæттæ дæр загътой: «мах Тамбийы нæхицæй никæдæм 
ауадздзыстæм». Æгас хъæубæстæ дæр, стырæй-чысы- 
лæй, Тамбийы бауарзтой йæ фæлмæн ныхас, йе ’гъдау 
Æмæ йæ хорз куысты тыххæй. Ныр нæ фæсивæдæй 
Тамбиимæ æфсымæры цард чи кодта, уыдон куы ба- 
зыдтой дæ писмойы хабар, уæд бафæдзæхстой, цæмæй 
дæм ныффыссон, фехъусын дын кæнон, — уымæн ма. 
йæ чингуытæ, йæ къухфыстытæ, йæ къамтæ ам кæй 
сты, кæй сæ фæнды дæу фенын. Æрцу нæм! Кæд 
æрцæудзынæ, уый та нын рагацау хъусын фæкæн 
æмæ мах дæ размæ ацæудзыстæм Хъызлары горæты 
станцæмæ. Хæрзбон уал! Æрвитын дын газеты лыг- 
гаг, Тамбийы хъæбатыр тох æмæ мæлæты фæдыл. 
Уый мæнмæ сæрвыстой йæ хæстон æмбæлттæ»... 
Афтæ уыд Бондаренко Семены писмо. Мæ цæсты- 
тыл ауадис Семены сурæт, уый афтæ бирæ кæй уарз- 
та, йæхицæн фырт кæй схуыдта, уыцы лæппу Тамбийы 
яыв дæр. Арф хъуыдыты ацыдтæн, стæй æваст Хъауыр- 
^беджы афарстон: 
58 

— Ды сæ писмойы фæдыл кæй рацыдтæ, уый тых- 
хæй сын бæлвырд хабар фехъусын кодтай? 
— О, — загъта Хъауырбег. — Ныффыстон сæм. 
Мах ныхъус стæм дыууæйæ дæр... 
Æхсæв боны ’рдæм хæстæгдæр кодта æмæ куыд 
фæстæмæ сæуæхсидты тынтæ чысылгай æрттивын рай- 
дыдтой нæ вагоны рудзгуытыл. Писмо куы кастæн, 
уæд ницы фиппайдтон. Фæлæ та ныр паровозы тых- 
улæфт, йæ бирæ цæлхыты уæззау зæлланг мæ хъустыл 
æнæсцухæй уайын райдыдта. Æз мæ сахатмæ æркас- 
тæн. Рæстæг цыппар сахатмæ фæхæстæг. Хъызлары 
станцæмæ бирæ нал уыд. 
— Куыд дæм кæсы, рацæудзысты мæ размæ? — 
фарста Хъауырбег. 
— Рацæудзысты, æнæмæнг... Уæдæ куыд? Ахæм 
писмо дæм чи ныффыста, уыдон хъуамæ сæ ныхас ма 
фæсайой... 
Хуры рухс тынтæ схъазыдысты нæ вагоны рудз- 
гуытыл. Поезд сындæггай æрлæууыдис. Пассажиртæ 
базмæлыдысты. 
Мах рахызтыстæм Хъауырбегимæ. Перронæй куыд 
рацыдыстæм, афтæ бирæ адæм нæ размæ рацыд: лæп- 
путæ, чызджытæ. Уыдонæй чидæр ныхъхъæр кодта: 
— Ардæм, Семен, ам ис Хъауырбег! 
Уæдмæ æрбахæццæ ацæргæ, ныллæггомау цъæх- 
цæст лæг. 
— Кæсдæртæ... Кæсдæртæ дæ мæнæй раздæр ба- 
зыдтой, Хъауырбег, — ризгæ, фæлмæн хъæлæсæй загъ- 
та уыцы лæг æмæ Хъауырбеджы йæ хъæбысы нык- 
кодта. 
Уый уыд Семен. Иæ уазæджы цонгыл æрхæцыд 
æмæ йæ фæцæй кодта, машинæ сæм кæм æнхъæлмæ 
кастис, уыцы ’рдæм. 
Иууылдæр кастысты æнахуыр уазæг æмæ йæ фы- 
сымты фембæлдмæ. 
— Цухъатæ йыл куы нæ уаид, уæд Тамбийы хуы- 
зæн у, — сдзырдта чызджытæй чидæр. 
Æз фæндараст загътон Хъауырбег æмæ йе ’мбæлт- 
тæн. 
— Ды раст загътай. Уыныс, нæ фæсайдтой сæ 
59 

дзырд, — загъта ма Хъауырбег, æмæ мын мæ къух 
райста. 
Хъауырбегитæ адард сты, фæлæ ма æз сæ фæстæ 
бирæ фæкастæй: «Иу бинонтæ, æнæзонгæйæ дæр кæ- 
рæдзимæ стыр уарзондзинад чи дары, ахæм иу стыр 
бинонтæ! Ног цард сæ кæрæдзимæ афтæ бахæстæг 
кодта, сæ зæрдæты лымæндзинад афтæ тыхджын у, 
æмæ никæй бон бауыдзæн уыдоны кæрæдзийæ фæхи- 
цæн кæнын! Ничи фæуæлахиз уыдзæн уыцы адæмыл. 
Афтæ чыртæй-чыртæй кæрæдзийы фæстæ мæ сæры 
ленк кодтой мæ хъуыдытæ. Афтæ мæм касти, цыма уы- 
доны ’хсæн уыдис ныр Тамби йæхæдæг дæр. Цыма 
мæм уыдоны ’хсæнæй зындис хъæбатыр хæстоны, 
ахуыргæнæджы сурæт, Семен æмæ Хъауырбеджы уар- 
зон лæппуйы сурæт... 
1954 

ДРИС 
1. 
I I ыр цалдæр боны зулаив кæсы Госе йæ моймæ. 
Æмæ цæй тыххæй? Госейы магуса æфсымæр Ха- 
дзымырзæйы тыххæй! 
Дрис бригадир у, магусатæй йе сæфт уыны. Æрæ- 
джы сыл колхозы правленийы дæр дзырдта, цæмæй 
колхозæй æппæрст æрцæуой, уый тыххæй. Госе хорз 
зыдта йе ’фсымæр Хадзымырзæйы ном Дрисмæ магу- 
саты номхыгъды кæй уыди, фæлæ афтæ хъуыды кодта: 
Госейы, стæй йæ каисты сæр банымайдзæн Дрис æмæ 
æмбырды Хадзымырзæйы кой не скæндзæн. Фæлæ 
Дрис æргомæй рацыд Госейы æфсымæры ныхмæ. Ныр 
сæхимæ дæр дзырдта йæ усæн мæстыйæ: 
— Магуса у, æвзæр у, хæрз æвзæр у де ’фсымæр! 
Халы æхсæнадон хъуыддаг!.. Æз зæронд лæг куы дæн, 
уæддæр æхсæвæй, б&нæй кусгæ кæнын, уый та æрыгон, 
хъаруджын лæппу куы у, уæд цæуылнæ кусы кол- 
хозы?! 
Госе бауайдзæф кодта йæ лæгæн: 
— Æмæ колхозонты ’хсæн куы нæ ракодтаис йæ 
фыдкой, уæд дæ исчи ауындзгæ æркодтаид, æви дæ 
каистæн сæ дзæбæхтæ уымæй фидынмæ хъавыс?! 
— Ходон, (афтæ хуыдта Госейы), мæ хур, нæ дæм 
байхъусдзынæн æмæ дæ сæрæн низ ма кæн. Де ’фсы- 
мæр æнæниз у, афтæмæй куыстæй йæхи рафæлив-ба- 
фæлив кæны, нуазы, расыг кæны. Æз та магусатæй, 
61 

расыггæнджытæй ме сæфт уынын, æфсымæрæй, хио- 
нæй дзы никæй æвзарын! 
Гъе, уый фæдыл фæзулдзых Госе йæ моймæ. Дри- 
сæн цы у, бон нæма æрбацъæх вæййы, афтæмæй кæс, 
æмæ та фæраст вæййы колхозмæ! Æдзух цыма йæ 
къæхты бын исты фæагуры, уыйау, зæхмæ кæсгæйæ 
фæцæйуайы. 
Иу райсом та Дрис уынгты куы фæцæйцыд, уæд æм 
кæсдæр фæсивæдæй хъазгæйæ чидæр æрбадзырдта: 
— Зæххы сæ мауал агур, Дрис. Мах дæуæй раздæр 
рацыдыстæм ууылты, фæлæ сæ мах дæр не ссардтам!— 
Дрис уайтагъд фембæрста, цæй тыххæй йæм афтæ 
дзырдтой, уый. Иæ сæрыл бæрзонддæр схæцыд, йæ 
мидбылты бахудтис æмæ йæхи фæхъæлдзæгдæр кодта. 
— Байрæзут, байрæзут, хорзамонд ссарут, мæ хур- 
тæ, — загъта Дрис æмæ дарддæр ацыд йæ фæндагыл. 
Уыцы ныхæстæ фехъуыста Госе æмæ та уый фæдыл 
дæр изæрæй йæ мойæн бауайдзæф кодта. 
— Де ’мгæрттæ, кæнæ де ’мбæлттæ, мийаг, сты?... 
Дæу йас дур сæ æркъуыра, цæмæн дæм уæндынц ахæм 
ныхæстæ кæнын! 
Госейы ныхæстæ хъыг уыдысты Дрисæн. Уый йе 
’рфгуытæ фæтар кодта æмæ карзæй дзуапп радта йæ 
усæн: 
— О, не ’фсин, о! Ме ’мбæлттæ сты! Исты ма зæ- 
гъыс? 
Госемæ диссагау кæсынц Дрисы митæ. А-фæстаг 
рæстæджы йæ бынтондæр нал æмбары. Хъуыдыты 
аныгъуылди, йæ мой йæм цæуыл мæсты у, ууыл, æмæ 
та йæ зæрдыл æрбалæууыд йæ магуса æфсымæр... 
2. 
Мартъийы фæстаг бонты кусынæн диссаджы рæс- 
тæг скодта. Хъарм дымгæйæ тагъд атадысты миттæ, 
быдыртæ цъæх адардтой. Госе йæ моймæ æнхъæлмæ 
кæсы: иу бон йæ бригады куыст фæуадздзæн, фæкæс- 
дзæн æм сæхимæ картоф садзынмæ, фæлæ бон нæма 
’рбацъæх вæййы, афтæ быдыры балæууы. Ацы уалдзæг 
дæр цыдæр æндæрхуызон кæсы Госемæ. Парти æмæ 
хицауад æмбисонды ахсджиаг уынаффæтæ рахастой 
62 

хъæздыг хорæрзад райсыны тыххæй. Ныронг кæд зæ- 
рæдтæ дæр куыстой, уæд ныр та ноджы зæронддæртæ 
дæр базмæлыдысты. Дрисыл та бынтон базыртæ ба- 
зад. Кæм ма йæ æвдæлы Госемæ фæкæсынмæ дæр. 
Уæд дын иу райсом Госе йæхи нал баурæдта æмæ 
мæстыхуызæй загьта йæ мойæн: 
— Ныр дæ уыцы бригады куыстæй уæлдай æппын 
ницы уал мæт ис? Дæ хæдзармæ цæуылнæ æркæсыс! 
— Цæхæрадон — цæттæ, хуымгонд, картофы мык- 
каг — цæттæ. Садзын йеттæмæ йæ ницы уал хъæуы. 
Мæн та тынг не ’вдæлы, бригады куыстытæ хисдæр 
сты, нæ бæркад колхозы ис. 
Иæ мойы ныхæстæ та ацы хатт дæр хорз нæ фæ- 
кастысты Госемæ æмæ та йыл бабустæ кодта: 
— Æххæст ма уæдæ дæ сынтæг дæр алас быдырмæ 
аемæ дæ æппындæр хæдзармæ цæуын ма уал хъæуа. 
— Раст зæгъыс, тагъд быдырмæ ласгæ æрцæу- 
дзæн æд хуыссæнтæ, — бахудти Дрис. Фæлæ Госе йе 
’ргом аздæхта иннæ ’рдæм. Уæрммæ ныххызт мыкка- 
джы картоф исынмæ. Дрис исдуг рахъавыд Госейæн 
феххуыс кæнынмæ. Фæлæ? та бригад йæ зæрдыл æрба- 
лæууыд, æмæ тагъд-тагъд аивгъуыдта хæдзарæй... Чы- 
сыл рæстæджы фæстæ бричкæйы гыбар-гыбур ссыда 
сæ кæрты дуармæ. 
— Лæугæ нæ, æргæппытæ кæнут! Æз дуар бакæ- 
нон, — загъта Дрис, йæхæдæг кæрты дуар байгом код- 
та. Дыууæ чызджы æмæ цалдæр лæппуйы бричкæйæ 
æргæппытæ кодтой. Чызджытæ дыууæйæ дæр бауадыс- 
ты Госейы размæ. 
— Аххуыс дын кæнæм, Госе, — загъта сæ иу æмæ 
йын йæ къухæй бел райста. Иннæ чыргъæдæй картоф- 
тæ систа, садзгæ сæ ацыд йе ’мбалы фæстæ. 
— Ходон! Гъей, не ’фсин! Уæныг та кæм ис, уæ- 
ныг? — æрбадзырдта Дрис. Фæлæ Госе дзуапп нæ 
радта йæ мойæн. 
— Дрис дæумæ дзуры, Госе, — загъта чызджытæй 
иу, иннæмæ йæ цæст фæныкъулгæйæ, æмæ кæл-кæлæй 
ныххудтис. 
— Сабыр! Цы худыс? Хыл кæй сты, уый нæ зо- 
ныс, — тызмæгæй бакаст картофтæ кæмæ уыдысты, 
уыцы чызг йе ’мбалмæ. Госе йæхи ницы æмбарæг скод- 
63 

та æмæ иуфарс ацыд. «Йæ хæдзары сусæгдзинæдтæ 
адæмыл чи хъæр кæны! Æнæфенд!» — ахъуыды кодта 
хинымæр Госе, фæлæ уæддæр хьæлдзæг хуызæй чыз- 
джытæн раарфæ кодта: 
— Мæ хуртæ, хорз амондæй хайджын ут, мæнæн чи 
феххуыс кодта... 
— Æз уæныг рацагурон. Лæппутæ, сымах рæвдз- 
дæр февналут, дзæбæх æй рамбырдтæ кæнут æмæ йæ 
æвгæнут бричкæмæ. Чызджытæ, сымах дæр фæкæсут 
лæппутæм. Картоф Ходон йæхæдæг дæр садздзæн! — 
- загъта Дрис æмæ та фетте ис кæртæй. 
Иæ мой куы фетте, уæд Госе мæстæй рафыхт. 
— Уыцы бричкæйæ та цы кæнут? Каедæм нын ла- 
сут нæ хъацæнтæ?—тызмæгæй афарста Госе лæппуты. 
— Быдырмæ, Госе, быдырмæ! Нæ бригады зæхмæ 
хъацæнтæ ласæм. Æви дын Дрис нæ дзырдта, цы 
дзырд радта колхозонты æмбырды, уый? Хъуамæ ма- 
хæй хъæздыгдæр тыллæг мачи райса,—дзырдтой лæп- 
путæ Госейæн, сæхæдæг рæвдздæр февнæлдтой хъа- 
цæнтæ æвгæнынмæ. 
Госе ницыуал сдзырдта, тынгдæр æрынкъард. Афтæ 
йæм фæкаст, цыма йæ моимæ тынг зынæй бафидау- 
дзысты. Афтæ йæ фæнды, хатыр дзы куы ракурид, йæ 
аххосыл куы басæттид, æмæ йын йе ’фсымæры ныхмæ 
дæр куы нæ уал дзурид... 
Дрис та хорз мусонг скодта йæ хуымты цур. Æх- 
сæвæй бонæй, æвæлмæцгæйæ архайы. Иæ бригады 
уæнгтæ «дыууæ» никуы фæзæгъынц сæ хисдæры уы- 
наффæйыл. Афтæмæй кæрæдзийы ивынц уалдзыгои 
бонтæ. Ралæууыд сæрд. 
Арвмæ фæцыдысты Дрисы нартхæрттæ. Дыгай — 
æртыгай æфсиртæ сыл. Ирыстоны колхозонтыл ай- 
хъуыст Дрисы бригады æмбисонды тыллæджы хабар. 
Уынынмæ сæм цыдысты алы рæттæй. Уыцы хабар 
бахъардта Госемæ дæр! Сæ фенын æй фæндыдис, фæ- 
лæ никуы ницы загъта уый тыххæй йæ мойæн... 
3. 
Ныр цалдæр боны нал хъуысы Дрисы бригадæй 
фæсивæды хъæлдзæг зарын. Хус рæстæг скодта. Арвæй 
-æртах нал хауы, аскъуыдтæ ис зæхх. Дæттæ байсысты- 
64 

сты. Къанау къахыныл бирæ бæргæ фæкуыста Дрисы 
бригад. Ууыл дардтой сæ зæрдæ. Фæлæ ныр нал цæ- 
уы дон. Æмæ та мæнæ æндæр ранæй дон рауадзыны 
тыххæй къахын райдыдтой ног къанау. Фæлæ кæд 
фæуыдзæн арæзт, хур уæдмæ, мийаг, куы басудза 
нартхæрттæ? Æмæ æнæрынцойæ кусынцДрисы брига- 
ды уæнгтæ. Фæссихæрттæм хæстæг Дрис станæй ра- 
цæйцæугæйæ йæ цæстæнгас ахаста йæ бригады уæнг- 
тыл. Кæсы æмæ... иу фылдæр фесты. Чи ма сын у уый 
та, чи сын сфæнд кодта ахæм тыхст рæстæджы фех- 
хуыс кæнын? Фыццаг йе ’мбæлттæм хæстæг бацæуын 
сфæнд кодта, фæлæ донуайæн къанауы сæры ’рдæм 
фæраст. «Афтæ ма дыууæ-æртæ боны куы ахæсса, уæд 
фесæфдзæн адæмы фæллой», хъуыды кæны Дрис. 
Йе ’мбæлттимæ цы стыр куыст бакодта, уый хорз 
æмбæрста Дрис. Уырныдта йæ: уыцы къанæуттæ сын 
сæ фæллой уæлдайджынтæй кæй бафиддзысты, уыдоны 
фæрцы сæ къухы кæй бафтдзæн бæрзонд хорæрзад 
райсын. Фæлæ ныртæккæ тасы бынаты уыдысты сæ 
хуымтæ. 
Къанæуттæ сын стыр æххуыс фесты ай размæ. 
Дыууæ къуырийы арвæй æртах не ’рхаудта, уæддæр 
Дрисы хуымты згъордта дон уæрæх къанауæй, æмæ 
дзы æхсызгонæй йæ дойны саста зæхх. Фæлæ ныр дон- 
хæрæгыл фаг нал цæуы дон. 
Къæвда! Къæвдамæ æнхъæлмæ кæсы ныр Дрис. Чи 
зоны, æмæ исчи зæгъа: къæвда куы уа, уæд ма къа- 
нæуттæ та цæмæн хъæуынц... 
Нæ, нæ! Дрис хорз зоны, къанæуттæ сæ алкæддæр 
кæй бахъæудзысты, уый. 
Ахæм хъуыдытæ кæнгæйæ, фæцæуы зæронд лæг 
донхæрæджы сæры ’рдæм. 
Кæсы та йæ бригады уæигтæм æмæ та дзы ауыдта 
ноджыдæр иу æнахуыр адæймаджы. 
«Чи сты? Чи нын æххуыс кæны ацы тыхст рæстæ- 
джы?» — Дыккаг хатт хинымæр йæхи фæрсы Дрис, 
фæлæ та йæ æндæр хъуыдытæ кæдæмдæрты ахæссынц. 
Иæ цæстæнгас та æдзынæгæй саразы бæрзонд хæхтæ 
æмæ тар кæмтты ’рдæм... 
Арвыл иугай мигътæ фæзынд, сæ аууæттæ зæххыл 
бырыдысты. Уыцы мигътыл йæ цæстæнгас ахаста 
5 Бесати Тазрет. 
65 

Дрис. Стыр ныфс æм фæзынд. Æмæ йæхицæн иу ран 
бынат нал ардта. Фæндыдис æй йæ кæсдæртæм ны- 
хъæр кæнын: «Ныууадзут уал уæ куыст». Фæлæ нæ 
ныхъæр кодта, къæвда, мийаг, куы нæ уа, уымæй тæрс- 
гæйæ. Æрмæст æдзынæгæй кастис къанауаразджытæм. 
йæхи та афарста: «Чи сты уыдон? Кæцæй нæм фæ- 
зындысты уыцы дыууæ адæймаджы æххуыс кæнып- 
мæ?» 
Уалынмæ хур мигъты æхсæн атар. Арвыл мигътæ 
фылдæрæй-фылдæр кодтой. 
— Уардзæн, æнæмæнг, уардзæн! Æрмæст хъæды 
куы ’руара, уæддæр дон уайдзæн нæ къанæуттыл, — 
ахъуыды кодта Дрис æмæ йе ’мбæлттæм йæ къух тил- 
гæйæ азгъордта мусонджы ’рдæм. 
Уарын байдыдта. Зад хуымтьг сæрсæр зарæгау уа- 
дис зæронд лæджы хъустыл. Мусонгмæ раздæр бахæц- 
цæ Дрис æмæ йе ’мбæлттæм æнхъæлмæ кастис. Уæд- 
мæ иугай-дыгай уырдæм æмбырд кæнын райдыдтой 
колхозонтæ. 
— Уый сымах куы стут, сымах, Хадзымырзæ, Хо- 
дон! Æз та ма дис кодтон, чи нын æххуыс кæны, зæгъ- 
гæ, — загъта Дрис. 
— Госе, Дрис дыл фæуæлахиз, амбылдта дæ, — 
хъазæн æмхасæн ныхас кодтой кæсдæртæ Госеимæ. 
— Фæуæлахиз мыл, фæуæлахиз, мæ хуртæ, — 
загъта Госе, — æз нæ, фæлæ ма Хадзымырзæ дæр ра- 
цыд мемæ, Хадзымырзæ! 
Мусонг байдзаг колхозонтæй. 
Дрис мусонгæй рацыд æттæмæ æмæ йæ мидбылты 
худгæйæ быдыртыл йæ цæст ахаста. 
Арв ферттывта æмæ ныццæлхъытæ кодта... 
1948. 
<?х> 

ГЕТÆ 
I 
(ф) ыдуаг лæппу уыд хъомгæсы фырт Гетæ. Уый-иу 
хохаг гыццыл хъæууынджы куы рацыд, уæд-иу æй 
хъæубæстæ дардмæ дæр базыдтой. Былæй-былмæ-иу 
агæпп кодтаид, уынгæй-уынгмæ-иу дур фехстаид, æма*- 
иу уæд куыйтæ рæйьш байдыдтой, кæрчытæ — пæррæс- 
тытæ кæнын. 
— Æллæх, æллæх, уый ма уагæр хъомгæсы фырт 
куы нæ уаид, уæд адæмы æппындæр цæрын нал ныууа- 
дзид! — дзырдтой иу иуæй-иутæ. 
— Хæйрæджыты амæттаг фæуай, кæд æдзух æх- 
ситтытæ гæнгæ цы згъорыс! Нæ хуымты бæркад нын 
йе ’хситтæй фæсурдзæн! — дзырдтой иннæтæ. 
Фæлæ уыцы уайдзæфтæ æмæ æлгъыстытæ Гетæ- 
мæ нæ хъардтой. 
Хъæубæсты Гетæйы бирæ чи уарзта, уыдон-иу 
лæппуйы фарс рахæцыдысты: 
— Лæппуйæ рæдиаг нæ вæййы æвзæр. Чи зоны, 
Гетæйæ дæр æвзæр лæг ма рауайа. 
Лæппуйы фыдуаг миты тыххæй-иу йæ фыдæн 
арæх уайдзæфтæ кодтой чидæртæ. 
— Цола, ды мæгуыр лæг дæ, æмæ дæ фырт ахæм 
фыдуаг митæ кæна, уый йын не ’мбæлы. Хуыздæр æм 
дæ цæст дар, æндæр уый циу, уынгты рацæуын куы 
никæй уадзы. 
Цола та афтæ хъуыды кодта: «Лæппу уымæн вæй- 
67 

йы, æмæ хъуамæ иу чысыл фыдуаг дæр уа, род, ми- 
йаг, куы нæ у, æвзæр митæ кæнгæ та йæ æз нæ фиппа- 
йын». Уымæ гæсгæ йæ хъус тынг нæ дардта, йæ фыр- 
ты ныхмæ йæ чи ардыдта, уыдонмæ. 
Фæлæ хъастгæнджытæ куы бабирæ сты, уæд иу 
хатт Цола йæ фыртæн афтæ зæгъы: 
— Лæппу, афтæ фыдуаг цæмæн дæ? Кæд дæм уый 
бæрц хъару ис, зарын æмæ æхситт кæнын афтæ бирæ 
уарзыс, уæд уæлæ хохрæбын хъомхизæн сæрвæттæ — 
бирæ. Æмæ цом — æххуыс мын кæндзынæ. 
— Æцæг зæгъыс, дада, æцæг, — загъта Гетæ. 
Æз ацæудзынæн демæ, æмæ уым зардзынæн, кафдзы- 
нæн, цас мæ бафæнда, уый бæрц. 
II 
Æмæ æцæгæй дæр лæппуйæн сæрвæтты ног дуне 
байгом. Зарыдис æнæ ’рынцойæ, йæ зарæг ын фæзмыд- 
той бæрзонд къæдзæхтæ. Фос-иу ривæд куы кодтой 
æмæ-иу Цола куы афынæй, уæд-иу Гетæ лæгъз ран 
йæ лæдзæг æрсагъта, йæ гыццыл цъæх нымæт-иу æр- 
кодта æмæ-иу йæ алыфарс кафынтæ райдыдта. 
Цола-иу лæппуйы зарынмæ райхъал ис, бирæ-иу 
æм фæкаст, стæй-иу арф ныуулæфыд, цыма йын йæ 
зæрдæйы хаттмæ хæлæг кодта, уыйау. Кæд фыды 
тынг фæндыди, йæ фырт тагъддæр куы сыстыр уаид, 
уый, уæддæр иухатт ахъуыды кодта: «Уадз æмæ фыл- 
дæр ахæссой йæ сонты бонтæ. Царды уæз бирæ ахæм 
зараг хъæлæстæ æмæ хъæлдзæг зæрдæтæ бамынæг 
кодта!» ’ 
Хъазынæй-иу куы бафсæсти лæппу, уæд та-иу ме- 
лæй, кæнæ æвзалыйæ къæйтыл лæджы нывтæ код- 
таид. 
Цола-иу æнкъард куы уыд, уæд-иу бирæ фæбад- 
таид доны был æмæ-иу дард кæдæмдæр кæсгæйæ, 
цæуылдæр хъуыдытæ кодтаид. Ахæм рæстæджы йæм- 
иу Гетæ бацыд æмæ-иу архайдта йæ фыды схъæлдзæг 
кæныныл. Фæлæ йын дзы ницы уад. 
Иухатт Гетæ Цолайы нал æмæ нал уагъта, цæ- 
уыл фæхъуыдытæ кæныс, зæгъгæ. Фыд ын загъта: 
— Ныууадз дæ хынджылæг. Ныртæккæ хъазыны 
68 

рæстæг нæу. Адæм дыккаг аз революцийыл тох кæ- 
нынц, ды та... — æмæ йæ ныхас нал фæци, афтæмæй 
хъомты иннæ кæронмæ ацыд. 
Гетæ йæ бынаты лæугæйæ баззад. Йæ бон сдзу- 
рын дæр нал баци. Фыццаг хатт лæппуйы зæрдæ 
бамбæрста æнкъарддзинад. 
Уыдис рагуалдзæг, цæгæтты ма бирæ рæтты аз- 
зади мит, фæлæ хуссар фарс сæрвæттæ цъæх адард- 
той, ногдзыд кæрдæг æмæ зæронд фæсал сæмхæццæ 
сты, æмæ сыл хъомтæ æнцад хызтысты. 
Кæцæйдæр хъуыстис хæстонты музыкæйы цагъд. 
Рæстæгæй-рæстæгмæ-иу райхъуыст топпы гæрæхтæ 
дæр. Æрмæст нал хъуыстысты Гетæйы зарджытæ. Цы 
йыл æрцыд, цы тых ын баурæдта йæ зæлланг хъæлæс, 
чи йын цæмæй ахкæдта йæ цинæйдзаг зæрдæйы дуар? 
Хур йæ хъарм тынтæ æрвыста зæхмæ. Гетæ сæм 
йæхи тавта, цыма йæ царды хорздзинадмæ æрмæст 
уыдонмæ æнхъæлмæ каст, уыйау. Цоламæ хардзау 
æркастис, йæ лæппуйæн кæй бауайдзæф кодта æмæ 
йын йæ зæрдæмæ æнкъарддзинад кæй бауагъта, уый 
тыххæй æмæ фæдзырдта Гетæмæ. Хатыр курæгау ын 
хъæлдзæг ныхæстæ кодта, фæлæ нæ бахудтис Гетæ... 
Хъæурæбын фæзындысты урсыты къорд. Уыдон 
цыдысты хъомгæсты ’рдæм. Цола сæм тарст цæстæн- 
гасæй каст. Лæппу æмбæрста, йæ фыд цыдæр тасы 
кæй бацыдис, уый, фæлæ йæ фæрсгæ нæ бакодта. 
— Уыдон мæнмæ цæуынц, —загъта æппынфæстаг 
Цола. — Хъусыс, Гетæ, мийаг мæ куы акæной, уæд- 
иу комиссары ма ферох кæн... æмбарыс. Хæринаг 
стыр лæгæтмæ... стæй «нæ зонын» йеттæмæ макæмæн 
мацы зæгъ... Бафæрс-иу Харитъоны. Бамбæрстай? 
Фæлæ Гетæ йæ фыды ныхæстæй ницы бамбæрста. 
Фынау æм фæкастысты уыцы минуттæ. Йæ фыдыл 
ныттыхст, фæлæ йæ кæйдæр дæрзæг къухтæ фыды 
хъæбысæй ратыдтой æмæ йæ иуфарс ныззылдтой. 
Гетæ урсгвардионтыл йæхи ныццавта, фæлæ йыл уы- 
дон худæгæй сæхи схастой. Цолайы куы фæцæйкод- 
той, уæд ма йæ лæппумæ тарæрфыгæй бакаст æмæ 
сдзырдта: 
69 

— Хъомтæ хиз æмæ æрра митæ ма кæн! 
Ницы та бамбæрста Гетæ. Æнцад лæууыд йæ бы- 
наты æмæ æдзынæгæй каст йæ фыды фæдыл. 
III 
Изæрæй Гетæ хъæумæ æрцыдис æнкъардæй. Адæм 
ныхасы цæуылдæр загъд кодтой. Цавæрдæр даргъ, 
мæллæг лæг йæ лæдзæгæй йæ цырыхъытæ хоста æмæ 
хъæрæй дзырдта: 
— Мæн дзæгъæл къах хонут, æви цы, урсыты 
штабмæ хæринаг хæссын хъæуы, уый нæ зонут? 
Гетæ адæмы цур иу гыццыл алæууыдис, ахъа- 
хъæдта йæ фыд Цолайы, фæлæ уый уым куы нæ ра- 
зынд, уæд æнкъардæй сæхимæ ацыд. Изæрдалынгты 
йæм фæзындис Харитъо. 
— Цола дын ницы бафæдзæхста? — сабырæй 
афарста Гетæйы. 
— Ницы, — зæхмæ кæсгæйæ, дзуапп радта Гетæ. 
Иу чысыл рæстæг Гетæ æмæ Харитъон ницыуал 
сдзырдтой. Æрæджиау Харитъон Гетæйы иуварс акод- 
та æмæ та йæ бафарста: 
— Ау, лæгæт, йе дын комиссары кой не скодта? 
— Æмæ ды исты комиссар дæ? — бахудтис Гетæ. 
Харитъон фæмæсты: 
— Хынджылæг кæныны рæстæг нæу, лæппу, мæн 
хъазынмæ не ’вдæлы, фæлæ дын æппын ницы бафæ- 
дзæхста? 
— Хорз, уæдæ, кæд дын ницы дзырдта, уæд æз 
цæуын, — загъта Харитъон æмæ рацæйцыд, фæлæ 
йæ Гетæ баурæдта. 
— Харитъон! 
— Цы кæныс? 
— Дадайы цæмæн æрцахстой? 
— Дæ дада большевик у. Урсыты штабмæ йæ чи- 
дæр банымыгъта. Цола, дам, уырыссаг комиссар кæм 
æмбæхст у, уый зоны, хæринаг, дам, ын сусæгæй фæ- 
хæссы. Æмбарыс? 
— Æмæ уый æцæг у? — тарст хуызæй афарста 
Гетæ. 
— Хæринаг-иу æцæг хаста комиссарæн, фæлæ... 
70 

Харитъон йæ хъуыды æххæстæй нæма загъта, 
афтæ Гетæйы мад хæдзармæ бацыд. 
— Цæуыл сусу-бусу кæнут, цæ? 
— Ницæуыл, райсом, æвæццæгæн, хъомтæ мæхæ- 
дæг аскъæрдзынæн... Цæй, хæрз æхсæв ут! — загъта 
Харитъон æмæ ацыдис. 
Мад æмæ фырт йæ фæстæ кæсгæйæ баззадысты: 
Цолайы цалдæр боны баурæдтой штабы. Фарстой 
йæ бирæ цæмæйдæрты, фæлæ сын уый дзуапп нæ 
лæвæрдта. 
Цолайы бæсты хъомгæс цыдысты Харитъон æмæ 
Гетæ. 
Фыццаг бон лæппутæм лæгæт æмæ комиссары кой 
не ’рцыдис. Фæлæ дыккаг райсом Харитъон Гетæйæн 
загъта: 
— Хъусыс, Гетæ, абон ма лæгæтмæ хæринаг куы 
нæ фæхæццæ уа, уæд æмбæлттæ æххормагæй амæл- 
дзысты. Нырмæ-иу сæм Цола цыдис. Большевикты 
комиссар цæф у, æмæ йын лæгæтæй æттæмæ цæуæн 
нæй. 
— Æз ын схæсдзынæн, Хадо, æрмæст мын лæгæт- 
мæ фæндаг бацамон. 
— Ды йын бæргæ схæссис, фæлæ уый æнцон 
хъуыддаг нæу. Комиссары чи ссара, æмæ йæ, урсытæн 
чи бацамона, уымæн урсыты хицауцалдæр мины Ми- 
къалайы æхцайæ дæтты. Æмæ йæ агургæ кæнынц... 
Дыккаг бон райсомæй Харитъон сæрвæтмæ сыс- 
къæрдта хъомты рæгъау. Фæлæ Гетæ йемæ нæ уыдис. 
Уый, йæ рифтаг йе ’ккой, афтæмæй æнцадгай фæцæй- 
цыд арф комы доны былтыл хæрдмæ, лæгæты ’рдæм. 
«Цымæ чердæм аскъæрдзæн йæ фос Харитъон? 
.Куыд нæ йæ бафарстон?» —хъуыдытæ кодта Гетæ. 
Лæппу лæгæтмæ куыд хæстæгдæр кодта, афтæ йæ 
зæрдæйы гуыпп-гуыпп цыди тынгдæр, йæ хид хъардта 
фæсмын хæдонæй. Куы-иу бафæллад, уæд-иу æрлæу- 
уыд æмæ-иу йæ рифтаг дурыл æрæвæрдта. 
«Ныртæккæ... ныртæккæ... бирæ мæ нал хъæуы», — 
дзырдта йæхицæн. Иу заманы йæ фæллад уадзынмæ 
куыд хъавыд, афтæ æваст лæппуйы туг ауазал: йæ 
фæдыл цыди иу лæг. 
«Чи у уый?» — ахъуыды кодта Гетæ, лæг кæцæй 
71 

фæзынди, уыцы ’рдæм кæсгæйæ. Фæлæ уæдмæ лæг 
цыдæр æрбаци. Лæппуйы уæнгтæ ауазал сты. 
Сабыргай та райста йæ рифтæгтæ, хъавгæ къах- 
дзæфтæ кæнгæйæ ссыди къуыбырмæ, кæрдзынтæн сæ 
фылдæр хай уым иу дуры бын бамбæхста, йæхæдæг 
къуыбырæй æрызгъордта æмæ йæ ных хъомхизæнты 
’рдæм сарæзта. 
Гетæ лæгæтæй куы адарди, уæд иу дурыл æрбадт, 
кæрдзыны къæбæр систа æмæ йæ дзыхмæ схæссон, 
зæгъгæ, куыд загъта, афтæ, йæ фæдыл чи зылд, уыцы 
лæг йæ уæлхъус æрбалæууыд. 
— Байриай, лæппу! Исчи ма кæрдзынтæ йæхæдæг 
хæры, — худгæйæ загъта лæг. Гетæ базыдта сæ хъæук- 
каг Гуыдзаны. Гуыдзанмæ кæд хæцæнгарзæй ницы 
уыд, уæддæр дзы лæппу фæтарстис. 
Гетæ ницы сдзырдта Гуыдзанмæ, дард кæдæмдæр 
каст æмæ йæ комдзаг æнувыдæй æууылдта. Гуыдзан 
Гетæйы фарсмæ йæхи æруагъта. «Нæ, хуымæтæджы 
нæ цыдис уыцы лæг йæ фæстæ. Урсытæ мидхохмæ куы 
’рбабырстой, уæддæр Гуыдзанæй раздæр йæ хæдзары 
тигъыл урс тырыса ничи ныссагъта...» 
— Гетæ, адæмимæ хæйрæджытæ кæй ис, уый зо- 
ныс? Гъемæ мах дæр уыдон сафынц. Цæмæн æфхæ- 
рынц ныртæккæ Цолайы? Хуыцауы ныхмæ чи хæцы, 
паддзахы ныхмæ чи лæууы, уыдон. Уæдæ сæ куыд 
схуындæуа æндæр?.. 
— Нæ зонын. 
— Ды сæ нæ зоныс, фæлæ сæ æз зонын. Зæххы 
бын йæхи чи ’мбæхсы, адæммæ йæ цæсгом чи не ’вди- 
сы, уыдон адæм не сты, нæ, фæлæ хæйрæджытæ сты, 
адæмы сафджытæ. Афтæ нæу? 
— Нæ зонын. 
Лæппу йе ’ргъом йе ’ккоймæ ’рбайста, фестадис 
йæ бынатæй æмæ хъавыдис араст кæнынмæ, фæлæ йæ 
Гуыдзаны тыхджын къух фæстæмæ зæххыл æрбадын 
кодта. 
— Хъусыс, лæппу, ды мæнæн тауырæгътæ ма кæн. 
Дзур, кæм ис уырыссаг комиссар?! 
Лæппуйы уæнгтæ ныззырзыр кодтой. 
— Дзур, дын, зæгъын! 
— Æз ницы зонын! Ауадз мæ! 
72 

Гуыдзаны цæсгом туджы разылд. йæ цухъайы 
мидæгæй дамбаца фелвæста. 
— Цæугæ мæ разæй! Кæд ма дæ цæрын фæнды, 
уæд мын, комиссар кæм æмбæхст у, уый бацамон! 
Гетæ исдуг ницы сдзырдта, стæй фидарæй загъта: 
— Æз ницы зонын... 
Уæд Гуыдзан лæгъздæрæй афæлвæрдта: 
— Мæнæ дын æхцатæ... бацамон... ныртæккæ дæр 
дын сæ раттдзынæн... бацамон... уый бæрц æхцатæ 
никуы фёндзынæ. 
— Нæ мæ хъæуынц де ’хцатæ, æз дын уыцы лæ- 
гæт æнæ ’хцайæ дæр бацамондзынæн, цом мæ фæ- 
дыл! — фегуырд лæппуйы сæры цавæрдæр хъуыды 
æмæ араст, фæлæ ма Гуыдзан лæууыд æнæзмæлгæйæ. 
— Æцæг зæгъыс? 
— Цæй, цом! Цы лæууыс? 
Бирæ алыхуызон хъуыдытæ фæзындис Гуыдзаны 
сæры. Нæ йæ уырныдта, лæппу йын лæгæт бацамон- 
дзæн, уый. Гетæ цыдис тагъд, Гуыдзан та — йæ фæ- 
стæ. 
Æвиппайды лæппу æрлæууыдис, æмæ Гуыдзанмæ 
хъæлдзæгæй дзуры: 
— Бирæ нæ нал хъæуы ныр... Цас мын раттдзынæ 
æхца? Æри сæ ныр. Лæджы гуырысхо цыдæр æрбац’и. 
— Уый тыххæй тæрсгæ ма кæн, æхца нæ, фæлæ 
ма дын инæлар исты лæвар дæр ракæндзæн. 
Иу чысыл ма фалдæр куыд бауадысты, афтæ Ге- 
тæйы хъустыл стуры уасын æрцыд. Гетæ хъуыддаг 
бамбæрста. — Харитъон уыдис хæстæг. Æваст фэе- 
лæууыд, йе знагмæ комкоммæ бакаст æмæ йæ дзыхы 
дзаг ныххудт. 
— Цæй лæгæт мæ агурыс, цæй? — ныхъæр кодта 
Гетæ. 
Фæлæ уыцы минут уæззау къухы цæфæй зæххыл 
афæлдæхт. Йæ фындзы хуынчъыты туг фемæхст. 
Гуыдзан лæппуйы хурхыл ныххæцыд æмæ йын йæ 
къубал зæххмæ нылхъывта. Чи зоны, цæуыл ахицæн 
уыдаид, хъуыддаг, Гуыдзан æвиппайды иуфарс куы- 
нæ афæлдæхтаид, уæд. Йæ къухтæ алæмæгъ сты, 
хъавыдис ма сыстынмæ, дамбаца сласынмæ, фæлæ 
дыккаг цæфæй фæстæмæ æрхаудта. Ницыуал федта, 
73 

ницыуал бамбæрста Гуыдзан. Нæ федта, Харитъон 
кæй баххуыс кодта йæ чысыл æмбалæн, уый. 
— Æгас дæ, Гетæ? Уыныс мæ? 
— Уый ды дæ, Харитъон? 
— Æз дæн, Гетæ, æз... 
Гетæ йæ цæстытæ байгом кодта, йæ цæсгомы туг- 
тæ йæ къухæй асæрфта, рæвдз фестад æмæ рифтаг 
йе ’ккой акодта. 
Сахаты ’рдæг дæр нæма рацыд, афтæ бахæццæ 
лæгæтмæ, большевикты комиссармæ. 

УАДЫНДЗ 
1. 
г^ агуалдзæг. Райсомы хур арвыл уæлиау сленк 
кодта æмæ йæ тынтæ парахатæй тауы горæтыл. 
Цæхæрадæтты, булвары æмæ кæрты бæлæстæн сæ 
сыфтæр фæкъомбохи. Цъиутæ алыхуызон хъæлæстæй 
зарынц, пæррæстытæ кæнынц бæлæсты къалиутыл. 
Адæмы хъæлдзæг змæлдæй, пионерты зарджытæй рухс 
кæны адæймаджы зæрдæ. 
Алыбег бады йæ уаты æмæ йæм афтæ кæсы. 
цыма горæты цæрджытæ иууылдæр стырæй-чысылæй 
райдзаст уынгтæм аивылдысты, цыма исты стыр бæ- 
рæгбон у, уый хуызæн. Фæлæ Алыбег тынг хорз 
зоны, абон бæрæгбон кæй нæу, фæлæ хуымæтæджы 
фæлладуадзæн бон кæй у, уый. Алыбегæн йæхи би- 
нонтæ дæр райсомæй аивгъуыдтой парчы сæрдыгон 
театрмæ. 
— Уым абон се сфæлдыстадон дæсныдзинад æв- 
дисдзысты хъæууон хихъæппæрисадон къордтæ, — 
загътой Алыбегæн æмæ ацыдысты зарджытæм хъу- 
сынмæ, кафджытæм кæсынмæ. Алыбег та баззадис 
хæдзары иунæгæй. Нæ йæ равдæлдис йæ куыстытæй. 
Уый цалдæр азы хисдæр инженерæй кусы горæты за- 
водтæй иуы. Иæ куыстæй разы у йæхæдæг, разы дзы 
сты, кæйимæ кусы, уыцы æмбæлттæ дæр. Гъе, æр- 
мæст ыл хаттгай бинонтæ чысыл бабустæ кæнынц. 
75 

Æмæ цæй тыххæй уæд? Æгæр арæх æй йæ куыстæг- 
тæй кæй нæ февдæлы, æрмæстдæр уый фæдыл. 
Алыбег æрыгонæй ахуыр кодта æфсæйнаг фæн- 
дæгты техникумы. Йе ’мбæлттæй бирæтæ æнувыд уы- 
дысты романтæ кæсыныл, иннæтæ та сусæгæй фæл- 
вæрдтой æмдзæвгæтæ фыссын. Алыбегæн æдзух йæ 
зæрдæ машинæтимæ архайдта. Æхсæвыгæтты-иу 
арæх нæ бафынæй йæхи арæзт модельтыл хъуыды 
кæнгæйæ. Йæ арæзт модельтæ-иу арæх æрвыста Мæс- 
куымæ дæр. Техникумы фæстæ Алыбег каст фæци 
институт, конструкторы бæсты дзы рауадис инженер- 
электрик. Фæлæ сывæллонæй адæймаг йæ зæрдæ цы 
хъуыддагмæ радты, уый дзы афтæ æнцонæй никуьг 
ферох вæййы. 
Нæ цух кæнынц Алыбеджы зæрдæйæ дæр исты 
ног машинæ æрæмысыны хъуыдытæ. Фарон нартхор 
тонæнты уый ацыди хъæумæ. Фыццаг хатт быдыры 
федта нартхор тонæн машинæ. Уыцы машинæтæ кол- 
хозты нырма иугæйттæ сты. Куыд дзурынц, афтæмæй 
дзы цыдæр аиппытæ ис, æгæр бирæ тыллæг уадзы йæ 
фæстæ æнæфснайдæй. Æмæ цæмæй уыцы машинæ- 
тæн фылдæр æнтыса, нартхор хæрз æфснайд цæмæй 
кæна, уый тыххæй йыл кусынц дарддæр, цы завод 
сæ уадзы, уым. Ныртæккæ ууыл кусы Алыбег дæр. 
Цы нæ вæййы! Чи зоны, æмæ уый дæр исты хорздзи- 
над æрхъуыды кæна ацы машинæ фæхуыздæр кæны- 
ны хъуыддаджы. Æмæ æвдæлон сахæтты бирæ хæт- 
тыты стъолы уæлхъус хахнывон куыстытыл архайгæ- 
йæ, арвиты йæ рæстæг. Ахæм рæстæджыты дзы хатт- 
гай хæринаг æмæ хуыссæг дæр айрох вæййынц. 
Афтæ уыдис ацы райсом дæр. Дысон Алыбег 
заводæй æрæджиау ссыдис сæхимæ. Абон та сыстадис 
тынг раджы. Йæхи тагъд-тагъд ахсадта, ферох æй ис, 
йæ къайæн, йæ сывæллæттæн фæлладуадзæн паркмæ 
ацæуыны тыххæй зæрдæ кæй бавæрдта, уый дæр,. 
æмæ та архайын райдыдта йæ хаххнывтимæ. 
Фæлæ мæнæ æваст Алыбеджы стъолмæ рудзын- 
гæй æрбахъуызыдысты уалдзыгон хуры тынтæ, уаты 
къултыл, шифоньеры стыр кæсæныл тæмæнтæ скалд- 
той. Алыбег сыстадис йæ бынатæй æмæ байгом кодта 
рудзгуытæ. Сыгъдæг уæлдæф æрбаулæн кодта уат- 
76 

мæ. Алыбег йæ риуы дзаг сулæфыд сæууон уæл- 
дæфæй, йæ цæст ахаста йæ фатеры къуымтыл æмæ 
æрмæст ныр бафиппайдта, йæ хæринаг кæй ныууа- 
зал, бинонтæ йæ иунæгæй кæй ныууагътой, уый. Хæ- 
дзары къуымтыл та ногæй йæ цæстæнгас ахаста æмæ 
æваст фæджихау: стыр сау нымæт лæууыд мидæггаг 
уаты фæсдуар, йæ фарсмæ та сауфистон æхсаргард, 
сыгъзæрин доны тылд уадындз. 
Бацыдис Алыбег дзаумæттæм хæстæгдæр. «Цымæ 
кæй сты адон? Цæмæн сæ сæвæрдæуыд ам?»—ахъуы- 
ды кодта йæхинымæр. Райста уадындз, лыстæг æм 
æркæстытæ кодта, йæ былтæм æй схаста, цыма дзы 
ацæгъдынмæ хъавыд, фæлæ дзы цæгъдгæ нæ акодта. 
Фæстæмæ йæ арæхстгай сæвæрдта йæ бынаты æмæ 
хъуыдыты аныгъуылд. Нымæт æмæ йын уадындз йæ 
сабийы царды бонтæ йæ зæрдыл æрлæууын кодтой. 
2. 
О, йæ сабийы бонты æххуырсты фийау цæугæйæ 
бирæ нымæттæ батыдта Алыбег. Кæд мæгуыр уыдыс- 
ты, уæддæр æй йæ зæронд нана æнæ нымæтæй сæр- 
вæтмæ никуы ауагъта. Арæх-иу скодта ног нымæттæ 
йæ хъæбулæн. Æмæ сæ Алыбег дæр дарын зыдта. 
Иæ нымæт-иу куы фæдæрдджын, уæд-иу ын дзы На- 
на зæнгæйттæ æмæ нымæтын дзабыртæ "бахуыдта. 
Алыбег уæд сæрак дзабыртæ нæ, фæлæ фæсмын 
дзабыртæ дæр никуы скодта: сæрд дæр æмæ зымæг 
дæр къогъодзиты, æрчъиты цыдис. Æмæ-иу ын нана 
йæ зæронд нымæтæй дзабыртæ куы бахуыдта, уæд-иу 
йæ цинæн кæрон дæр нал уыди. Уæд-иу сæрвæтæй но- 
джы зæллангдæрæй хъуыстис йæ уадындзы хъæлæс. 
О, зынаргъ уадындз уыд уый Алыбегæн. 
Уый уыдис цуаноны иуæхстон топпы хæтæл. Афтæ 
дзырдтой, зæгъгæ, дам, уый Алыбеджы фыды фыд 
раджы кæддæр балхæдта иу кæсгонæй. Бирæ азты 
дзы цуан фæкодтой. Иуæхстоны фæрстæ куы стæнæг 
сты, йе ’хкæнæн куы баихсыд, йæ хъæд та сæттгæ куы 
акодта, уæд æй Алыбеджы фыд иу дæсны зæрин- 
гуырдмæ ахаста æмæ йын загъта: 
— Ацы дзаума хорз уыд йæ рæстæджы, растдзæф 
77 

уыд Нарты Батрадзы фатау. Ныр баихсыди. Бавдæл. 
æмæ мын дзы мæ лæппуйæн, Нарты Ацæмæзæн цы 
уадындз уыд, ахæм сараз. йæ зардмæ йын адæм, 
сырдтæ æмæ мæргътæ æмбырд куыд кæной. 
Зæрингуырд ын сæххæст кодта йæ фæндон, скодта 
йын дзы уадындз. Кæд йæ зæллангмæ сырдтæ не 
’мбырд кодтой, уæддæр зынаргъ уыд Алыбегæн. 
Арæх-иу ын йæ уадындзы хъæлæс хæхтæ, къæдзæхтæ 
фæзмыдтой, йæ зæлтæ-иу ын уадысм дард кæдæм- 
дæрты хаста. 
Хъуыды ма кæны Алыбег, иухатт изæрыгон сæр- 
вæттæй фос хъæумæ куыд æрыскъæрдта, уый. Сæ 
дæллаг сыхы уыдис чындзæхсæв. Алыбеджы йе 
’мбæлттæ чындзæхсæвмæ ахуыдтой. Радтой йын æгъ- 
дау, стæй йæ скафын кодтой. Ахæм фийау та кæм 
фендæуыд æмæ зарын æмæ нафын чи нæ зоны! 
Алыбег дæр, æвæццæгæн, уæд æвзæр не скафы- 
даид. Фæндыры рог цагъдмæ æмæ къæрццæмдзæгъд- 
мæ къахкъухтыл хæртты хаудта. Фæлæ кафт куы 
фæци, уæд æм бонджынтæй иу зæронд къуыдипп 
æрбацыдис. йæ цъæх цæстытæ сзылынтæ кодта, йе 
’взагæй йæ хом былтæ стæргæйæ æрæвнæлдта лæппу- 
йы цухъайы бызгъуыртæм æмæ загъта: 
— Диссаджы цæхæрадоны чындз, цъиуты тæрсын 
кæнæн... цас дын фиды хъæу хъомгæсы мыздæн? 
Зæгъ ма. Æз ма дын бафтаудзынæн æмæ мæ хуымты 
къобола уыдзынæ. 
Уыцы æлгъаг ныхæстæ тыхджын маст бауагътой 
лæппуйы зæрдæйы. Фæлæ йæм фæстæмæ цы сдзырд- 
таид? Бонджын цы нæ кæны, мæгуыр цьг нæ ’взары! 
Хъасты нал ! фæлæууыд, йæ уадындз дæр кæмæдæр 
ферох кодта, афтæмæй мæстæлгъæдæй æрбацыд сæ- 
химæ. 
Уыцы бон ныр дæр арæх æрлæууы йæ зæрдыл; йæ 
хъустыл ма ныр дæр ауайынц йæ мады ныхæстæ: 
«Ма тыхс, нанайы хъæбул, уыцы сæрхъæн дæ кæй 
бафхæрдта, ууыл. Зон, мæ хур, хорз лæг фидистæ ни- 
куы фæкæны. Æвзæр дын цы бафидис кæна, уый 
тыххæй та маст кæнын нæ хъæуы». 
Нана йын ахæм ныхæстæ куы кодта, уæд æм æр- 
бацыдысты йе ’мбæлттæ. Уыдонимæ уыд Алыбеджы 
78 

хуыздæр хæлар Бурой дæр. Бурой хъæлдзæг лæппу 
уыдис. Æдзухдæр йæ цæстытæ худгæ кодтой. Ацы 
хатт дæр Алыбеджы хъазæн æмхасæнæй фелхыскъ 
кодта: 
— Зæгъут ма мын, йе знаджы цур йæ гæрзтæ чи 
ныууадзы æмæ сæхимæ лидзæг чи фæвæййы, уый 
лæг у? 
Алыбеджы зæрдыл æрбалæууыд йæ уадындз æмæ 
æваст сонтау фæхъæр кодта: 
— Мæ уадындз! Кæм ис мæ уадындз? 
— О, дæ уадындз! Æз дæр уый тыххæй дзурын. 
Кæм ныууагътай дæ уадындз, кæй къухтæм æй рад- 
тай? — загъта Бурой. 
Алыбег хорз нал хъуыды кодта, кафынмæ йæ куы 
рацæуын кодтой, уæд ын йæ къухæй йæ уадындз чи 
айста, уый. 
— Мæ уадындз! Мæ фыд мын зæрдиагæй кæй ба- 
фæдзæхста, уый мын ныр хъуамæ исчи бамбæхса! 
Нæ, уый никуы уыдзæн! 
Уыцы иу гæпп ракодта хæдзарæй Алыбег. Фæлæ 
йæ æрцахстой йе ’мбæлттæ, худтысты йыл. Уый мæс- 
тæй марди, уыдон та дзы хъазгæ кодтой. Йæ мад та, 
мæгуыр, старсти куы ацæуа, уымæй æмæ лæппутæн, 
мидбылты худгæйæ, лæгъстæ кодта: 
— Радтут ын æй, ма уал æй мæстæй марут, нана 
уын уæ рынтæ бахæра, иннæ хатт æй никуы уал ныу- 
уадздзæн... 
Бурой радта Алыбегæн йæ уадындз æмæ йæм йе 
’мбæлттæ бахатыдысты: 
— Ацæгъд ма дзы, Алыбег, ацæгъд, уыдоны фы- 
дæнæн. 
Фæлæ уыцы сахат уый йæ бон нæ уыд: йæ зæрдæ 
æрхæндæг уыд.-. 
— Æри ма йæ уæдæ ардæм, — загъта Бурой... 
Алыбег радта уадындз Буроймæ. 
Цавæрдæр уынгæг зарæг зæллангæй айхъуыстис 
хъæуыл... Уыдис изæрдалынгтæ. Адæм сæ фос бафс- 
найдтой. Хъæу ныссабыр æмæ æнцад, æгуыппæгау 
хъуыста уадындзы зырзыргæнаг хъæлæсмæ. Афтæ 
зындис, цыма уыцы æнкъард æмæ зæрдæмæ цæугæ 
мелодийы мыртæ чындзхасты фæндыры цагъд сæ бы- 
79 

ны акодтой æмæ уæлдæфы дард кæдæмдæрты азæлгæ 
ацыдысты, цыма, фынæйау чи ныссабыр, уыцы хъæ- 
уы ногæй фæстæмæ райхъал кæнынмæ хъавыд... 
3. 
Уый раджы уыдис, раджы фæцух сты Алыбег æмæ 
йе ’мбæлттæ сæ кæрæдзийæ. Ног дуджы фæндæгтыл 
алырдæмты ацыдысты æмæ сæ алчи дæр йæхи фæндаг 
ссардта. Ныр Алыбег цалдæр азы кусы горæты инже- 
нерæй. Рагæй нал сæмбæлд йæ рагон æрдхæрдтыл. 
Фæлæ мæнæ æнахуыр нымæт æмæ уадындз йæ уа- 
ты куы федта, уæд йæ зæрдыл æрбалæууыдысты йæ 
сабийы бонтæ. Дис кæны, кæй сты æмæ сæ чи сæвæрд- 
та ам, ууыл. Ногæй та сыл æдзынæг ахаста йæ; цæст- 
æнгас. 
Нæ, уый хуымæтæджы фийауы нымæт нæу. Исты 
стыр командиры, бæхджын æфсæддоны-булкъоны ны- 
мæт хъуамæ уа. — Афтæ йæм сдзырдтой йæ хъуыды- 
тæ. О, фæлæ нæм абон сарæй нырмæ куы ничи ма æр- 
•бацыд. Кæд дысон дæр ам, мах хæдзары уыдысты, 
уæд ын бинонтæй уый тыххæй куыд ничи ницы загъта. 
Науæд сæ мæхæдæг та куыннæ бафиппайдтон? йæ 
хъуыдытæ йын йæ сæрæй асырдта телефоны дзæн- 
гæрæг. 
Систа телефоны трубкæ. 
— Папæ, папæ! — цымыдис æмæ æнæвдæлонæй 
дзырдта телефонæй йæ лæппу. — Папæ, хъусыс? Сæр- 
дыгон театрæй дæм дзурын. 
— Хъусын дæм, цы хабар у? 
— Радиомæ хъусыс? Уымæй дæ фæрсын. 
— Нæ хъусын. Радио æхкæд у. 
— Ой, папæ! Диссаджы концерт! Ныртæккæ де 
’рдхорд. дæ лымæн зардзæн! 
— Уый та цавæр æрдхорд у? 
— Ой, папæ, куыд нæ мæ æмбарыс? Дядя Барис 
зардзæн ныртæккæ йе !ртæ фырты æмæ йæ дыууæ чыз- 
гимæ... Уый фагстæ йæ нæхимæ хъæуы. 
— Дядя Барис? — хъуыддагæн ницы æмбаргæйæ, 
бафарста Алыбег. 
— О, о! Знон нæм йæ дзаумæттæ, йæ нымæт чи... 
Дарддæр нал фехъуыста лæппуйы ныхас. Æвæц- 
80 

цæгæн æй телефонисткæ фæхицæн кодта, кæнæ та 
лæппу йæхæдæг батагъд кодта театры залмæ. 
Æрæвæрдта телефоны трубкæ: «Дядя Барис зар- 
дзæн йе ’ртæ фырты æмæ йæ дыууæ чызгимæ... де 
’ртхорд, дæ лымæн». — Йæ хъустыл зæлланг кодтой 
лæппуйы фæстаг ныхæстæ. «Цымæ чи уыдзæн уыцы 
Барис?»—фарста йæхи Алыбег. Фæлæ фарстæн дзуапп 
раттын йæ бон нæ уыд. 
Иæ радио бакодта. Æвиппайды цавæрдæр зарæ- 
джы тыхджын мырты уылæнæй ныййазæлыдысты йæ 
уаты къултæ. 
Хæдз’ары къултæ нæ баурæдтой зарæджы тых- 
джын уылæн. Уый ахызтис горæты уынгтæм. 
Зарæг нæма бамынæг, афтæ адæмы къухæмдзæгъ- 
дæй ныйназæлыд йæ уат. Стæй уæд райхъуыст конфе- 
рансейы хъæлæс: «Æмбæлттæ, ууыл уал фæуыдзæнис 
абон адæмон сфæлдыстадон концерт». 
Радио æрныллæг кæныны фæстæ та Алыбег иогæй 
бацыд уыцы æнахуыр дзаумæттæм. Æрфæндыд æй уы- 
доны йæ уæлæ скæнын. Фыццаг уал арæхстгай йæ уæ- 
лæ æркодта кæсгон нымæт, бухар худ, стæй мидæгæй 
æрбаста æхсаргард. Афтæмæй дзæвгар рæстæг йæ 
уаты кæсæны цур рацу-бацу фæкодта. Фæстагмæ сис- 
та уадындз. Æнцадгай дзы цæгъдын авзæрста, фæлæ 
йæ мыртæ йæ коммæ нæ кастысты. Уый дзы, раджы 
йæ сонты бонты-иу иуæхстон хæтæлæй цы зарджытæ 
кодта, уыдон æрхъуыды кæнынмæ хъавыди, фæл.е 
ацы уадындз бынтон ног æздæхтытæ агуырдта. 
Алыбеджы æрфæндыди уынгмæ рацæуын. Уый ру- 
дзынгæй акастис кæртмæ. 
Сæ кæрты змæлæг нæ зынди, æрмæст дзы иу дзæ- 
гъæлдзу къæбыла бырæтты цыдæртæ агуырдта. Æвип- 
пайды къæбылайы хъыллист фæцыди æмæ алыгъди 
уынгмæ. Чидæр æй фæтæрсын кодта, æвæццæгæн... 
Раст уыцы сахат кæртмæ æрбахызт иу лæг. Алыбег æн- 
хъæл уыд, уыцы лæг кæд нæ сыхæгтæм æрбацыд, 
зæгъгæ, фæлæ лæг æрбакъуырцц-къуырцц кодта Алы- 
беджы дуар. 
Йæ мидбынат сагъдауæй аззади Алыбег æмæ йæ 
фæлыст ласынмæ фæцис. 
Уазæг та дуар ногæй æрбахоста: 
6 Бесати Тазрет. 
81 

— Гъей, хæдзаронтæ, цы фестут, уый? Мидæмæ 
цæуын нæ уадзут!? Алыбег йæ хъæлæсæй нæ базыдта 
Буройы. Дуар бакодта. Уазæг иу секунд джихæй аз- 
зад: æвæццæгæн æм йæ фысым гуырысхойаг фæкасти: 
æрæджиау цымыдисæй сдзырдта: 
— Алыбег? 
— Бурой!.. Бурой! — фæхъæр кодта Алыбег. 
Уарзон æфсымæртау ныттыхстысты кæрæдзийыл. 
— Мидæмæ, мидæмæ, Бурой! Эх! Кæдæй нырмæ 
нал федтам! — йæ цæнгтæ райхалгæйæ, загьта Алы- 
бег æмæ йæ бакодта уатмæ. 
— Ссæдз азы бирæ не сты, — худгæйæ загъта 
Бурой æмæ ма, йæ цæст фæныкъулгæйæ, йæ ныха- 
сыл бафтыдта. — Фæлæ ды рæдийыс! Æз Бурой нæ 
дæн. 
— Бурой нæ дæ? Уæдæ чи дæ? 
Уый йæм йæ къух ногæй æрбадаргъ кодта æмæ 
мидбылты худгæйæ загъта: 
— Барис. Табуафси, зонгæ уыдзыстæм. 
Дыууæйæ дæр зæрдæбынæй ныххудтысты. Дива- 
ныл сбадтысты фæрсæй-фæрстæм æмæ нал æфсæсты- 
сты сæ кæрæдзимæ кæсынæй. 
— Уæдæ мæм, æвæццæгæн, лæппу дæр театрæй 
дæу тыххæй дзырдта, дядя Барис зардзæн йæ дыууæ 
фырты æмæ йе ’ртæ чызгимæ, зæгъгæ. 
— Барис, дæ цот æцæгæй фондз сты? — дисгæнæ- 
гау афарста Алыбег. 
— Фондз цæмæн? Фараст, фараст. Æхсæз лæппу- 
йы æмæ æртæ чызджы. Сеппæты кæсдæр нырма хæрз 
чысыл у, æрæджы ауадис йæ къахыл. Фæлæ иннæтæ 
стыртæ сты. Сæ хисдæр капитан у, Иссæ команды кæ- 
мæн кæны, уыцы æфсæддон хайы феслужбæ кæны. 
Ныртæккæ йын отпуск ис. Хъæуæй уый дæр равдыстмæ 
немæ ссыдис. Мæнæ ацы нымæт æмæ дзаумæттæ дæр 
уый сты... Къæвдатæ арæх кæны, нымæт нæ, зæгъын, 
искуы фæндагыл куы бахъæуа. Стæй канд фæндагыл 
цæмæн? Равдысты дæр ахæм аивадон номыртæ вæййы, 
адæймаджы сценæмæ нымæты рацæуын кæм фæ- 
хъæуы. 
Инженер бирæ хабæрттæй фæфарста Буройы: Куыд 
у сæ хъæубæстæ? Хохы цæргæ ма дзы чи баззадис,. 
82 

быдырмæ дзы чи алыгъдис? Сæ сонты бонты æмгæрт- 
тæй ма искæйты фены, æви нæ? 
Алыбеджы фарстатæм Бурой арф ныуулæфыд, ком- 
коммæ йæм бакастис æмæ æфхæрæгау бакодта: 
— Ды горæтаг сдæ, мæ хæлар, хъæуыл нал æрвæс- 
сыс. Мæнмæ куыд кæсы, афтæмæй сæг сæвæрдтай. 
Афонæй раздæр базæронд дæ, æркæс ма дæхимæ, æмæ 
ма мæнæ мæнмæ дæр æрбакæс! Чи нæ хисдæр хуыз у? 
Алыбег ницы сдзырдта. 
— Æгæр фæуæзбын дæ, ме ’рдхорд, фæлæ-иу мах- 
æрдæм дæр æруай, — йæ ныхас дарддæр кодта Бу- 
рой. — Æрцу ма нæм Орскенайы æрдузмæ искуы. Дис 
дыл кæнын. Куыд никуы уал æрæмысыс дæ райгуырæн 
хъæу, сонты бонты сывæллонæй кæм хъомыл кодтай? 
Мæнæн уырдыгæй æндæр искæдæм аивын тынг зын 
уаид. 
— Бабæрæг уæ кæндзынæн, Бурой, æнæмæнг. 
Тагъд та мын улæфты рæстæг уыдзæн, — æфсæрм- 
дзæстыгæй загъта Алыбег. 
— Нæ фæсайдзынæ? 
— Нæ, Бурой, ацы хатт нал фæсайдзынæн. Уæд 
Бурой æваст фестадис диванæй æмæ бацыдис дзау- 
мæттæм. Иæ къухмæ систа уадындз, йæ цæсгомы 
ахаст фендæр, фæрухсдæр, цæстытæ ферттывтой æмæ 
уадындз Алыбегмæ æрбадаргъ кодта: 
— Дæ фыдæлты хæзна... дæ лæвар... Хъуыды ма 
кæныс? —чысылæй-иу хъомгæсæй къæдзæх рæбынты 
кæмæй зарыдыстæм, уый? Стæй, стыр горæтмæ ахуыр 
кæнынмæ куы рараст дæ, уæд мæнæн номыл дарынæн 
кæй балæвар кодтай... 
— Цытæ дзурыс, Бурой? Уый згæ хæрд æфсæйна- 
джы хæтæл куы уыди... Ай та мæнæ... 
— Уый у, уæдæ, уый! Дæ лæвар дын æгад не скод- 
тон, ме ’рдхорд, ногæй йæ саразын кодтон зæрингуыр- 
дæн, сыгъзæрин доны йæ стылдтон. Ныр ацы уадын- 
дзимæ цæудзынæн Мæскуымæ. 
— Мæскуымæ? 
— О, Мæскуымæ. Æппæтцæдисон адæмон аивадон 
равдыстмæ нæ нæ республикæйæ чи ацæудзæн, уыдо- 
нимæ. Фыццаг хатт уыдзынæн Мæскуыйы. Стæй мæм 
афтæ кæсы, цыма мæскуыйæгты зæрдæмæ дæр фæцæу- 
83 

дзæн фийауы уадындз, фийауы зарæг. Куыд дæм кæсы, 
фæцæудзæн сæ зæрдæмæ? 
— Фæцæудзæн, æнæмæнг, фæцæудзæн! — дзуапп 
радта Алыбег. 
— Байхъус ма мæм, уæдæ. 
Бурой фæйнæрдæм адаудта йæ бур цыллæ зачъетæ 
æмæ йæ цъæх цæстытæ арф хъуыдыты аныгъуылдыс- 
ты. Уадындз аивæй систа йæ былтæм æмæ сабыргай 
райхъуыст йæ диссаджы зæлланг. Куы ныллæгдæрæй, 
куы та бæрзонддæрæй цыдысты æмбисонды рæсугъд 
музыкæйы мыртæ. Уыдон куы хæххон зымты къуыззит- 
тау хъуыстысты, хæццæ кодтой кæмдæр уад-тымы- 
гъимæ, куы та фæзмыдтой булæмæргъы уалдзыгон 
зарæг. 
Алыбегæй уыцы сахат рæстæгмæ айрохи, кæм бадти, 
уый. Афтæ йæм фæкаст, цыма фестадис рагон хæххон 
хъæуы. Уырдыгæй та фæхæццæ Мæскуыйы стыр гал- 
уантæй кæдæмдæр. Цыма уым йæ фарсмæ бадтысты 
бирæ, тынг бирæ алы мыккаг адæмтæ. Уыдон æдзынæ- 
гæй хъуыстой хохаг лæджы уадындзы зæллангмæ. 
Æмæ уый фæстæ сæ къухæмдзæгъдаай нæрыдысты 
галуаны фæрстæ. 
1954. 

кшнюз^А^г^аншя 
НАЛХЪУЫТÆ ÆМÆ НАУЫРЫЗЫ ЦАД 
(Легендæ) 
С^æрдыгон хур йæ хъарм тынтæ нывæнды æмæ æл- 
висы хæххон сæрвæттæм, зад хуымтæм æмæ уы- 
гæрдæнтæм. Адæмæн æмбисонды хорз куысты рæстæг 
скодта. Уыгæрдæнтæ урс дарынц урс худджын дидин- 
джытæй, ссивæг сылгоймæгты сæрбæттæнтæй. Хос- 
дзæутты хæдæттæй хъазы цъититæй рацæугæ ирдгæ 
дымгæ. 
Адæмæй чи мæхъи бийы, чи мæкъуыл амайы, чи та 
хос кæрды. 
Къул уыгæрдæны фахсы чидæр йæ цæвæг цæгъды. 
Хъæстарæджы зæлланг хæстæг къæдзæхтæ фæзмынц. 
Сæ цæвджытæ хурмæ æрттивынц хосдзаутæн. Улæфты 
афон сын нæма у. Улæфынмæ ныртæккæ æвдæлы æр- 
мæст мах, фийæутты. Сæрвæты бæрзонд тигъыл, стыр 
дуры рæбын, ривæд кæнынц нæ фосы дзуг. Нæ сæгъ- 
тæ айнæг къæдзæхтæм схызтысты, сынæр цæгъдынц 
æмæ æнцад кæсынц цъитиджын хæхтæм. Ныртæккæ 
дзы æз иу хъуамæ рацахсон æмæ дзы къусы дзаг 
хъарм æхсыр радуцон. Мæнмæ кæд тынг цæуы хæрын, 
уæддæр мæм хисдæр фийауæй сæгътæ дуцыны дзырд 
нæма ис. Фийæутты хисдæр Дзыбыртт у, æз та сеппæ- 
ты кæсдæр дæн. 
Дæс æмæ æртиссæдз азы цæуы зæронд Дзыбырт- 
тыл. Уыдонæй фондз æмæ æртиссæдз азы арвыста фо- 
сы фæдыл. Сæрдыгон дарæнты, ныллæг æрдузты, сау- 
85 

хъæды таухæрæнты, хохæй-быдырæй, Гуырдзыстонæй, 
Хъызларæй кæм нæ фæхатти! Ацы сæрвæтты, æвæццæ- 
гæн, ахæм зæххы гæбаз нал ис, Дзыбыртт йæ къах 
кæм не ’рæвæрдта. Уый хорз зоны йæ хæстæ. Уый 
разæй мæнмæ уынаффæ нæ хауы. Сихор афон куы суа, 
уæд æй Дзыбыртт йæхæдæг зæгъдзæн. 
Ныр æм кæсыс. йæ нымæт æмæ йæ басылыхъ фосы 
цур иу дуры сæр ныууагъта, йæхæдæг сæгътæй бæр- 
зонддæр схызти къæдзæхы сæрмæ. Æрынцой кодта йæ 
бæрз-лæдзæгыл æмæ цæргæсау фæлгæсы уыгæрдæн- 
тыл. Йæ дæрзæг къухтæй хураууон кæнгæйæ зæронд 
лæг бирæ фæкастис уыгæрдæнмæ, стæй фæхъæр кодта 
мæнмæ: 
— Тоти, гъе Тоти! Каем дæ, кæ? Ардæм ма рацу. 
Æз бацыдтæн Дзыбыртты размæ. 
— Гъей, куыд базæронд дæн, куыд? Мæ цæстытæй 
хорз нал уынын. Дæу карæнæй-иу ацы тигъæй Нал- 
хъуытæ — Науырызы цадмæ куы кастæн, уæд-иу мæм 
хорз зынд, цъиу-иу дзы куыд стахт, уый дæр. Ныр кæ- 
сын цады размæ, цыдæр сау æндæргтæ дзы зыны, фæ- 
лæ не ’взарын, чи сты æмæ кæцырдæм цæуынц. Акæс 
ма сæм ды. Кæд мийаг Попо æмæ Коко сты. 
Æз худын мæхинымæр. Зæронд лæг уыцы нæмттæй 
фæхоны, нæ фийæуттæ Таби æмæ Куыдзыгойы. Дзы- 
быртт йæ кæсдæр фийау æмбæлттæм се ’цæг нæмттæй 
никуы фæдзуры. Мæнмæ афтæ кæсы, цыма Дзыбыртты 
фæнды, адæмæн сеппæтæн дæр номæвæрæг куы уаид, 
уый. Фæлæ мæныл худæг уый тыххæй нæ бахæцыд. 
Æз мæхæдæг дæр ме ’мбæлттæм рагæй дæр «Коко» 
æмæ «Попойæ» дзурын. Нæ фос ривæд куы фæкæнынц, 
уæд нæ Дзыбыртт рарвиты хосдзæуттæн аххуыс кæ- 
нынмæ. «Хал халæн æххуыс у. Цæут, ныццæут хос- 
дзæуттæм, фæкæсут сæм, цалынмæ нæ фос ривæд кæ- 
нынц, уæдмæ, æмæ-иу тагъд раздæхут», фæзæгъы 
Дзыбыртт йæ кæсдæртæн, Коко æмæ Попойæн. Уыдон 
дæр æнæзивæгæй ацæуынц хосдзæуттæн æххуыс кæ- 
нынмæ. Абон дæр та сæ уырдæм арвыста. Ныр сын 
афон у фæстæмæ сыздæхынæн. Дзыбыртт бæрзонд 
хохæй уыдоны хъахъæны. 
Мæнмæ худын уый тыххæй цæуы: зæронд лæг йе 
’мбæлттæй кæуыл гуырысхо кæны, уыдон сты мæ- 
86 

къуылтæ, ног амад цъæх хосы мæкъуылтæ. Рæсугъд 
цады былмæ сæ хæстæг самадтой хосдзæуттæ æмæ сæ 
аууæттæ цадæй фæзынынц. Цад уадысмæй куы базмæ- 
лы, уæд чысыл уылæнтæ сæхи мидæг базырзыр кæ- 
нынц. Рæстæгмæ дзы, хъеллау кæнæгау, сабыргай дыу- 
уæрдæм фæкæнынц хосы мæкъуылты аууæттæ дæр. 
Æнæмæнг, уыдоны сауæндæргтæ уайынц Дзыбыртты 
цæстытыл дæр. 
— Æмæ уæдæ Попо æмæ Коко не сты, зæгъыс?— 
дыккаг хатт мæ афарста Дзыбыртт. 
— Не сты, нæ. Ды, Дзыбыртт, хосы мæкъуылтæ 
уыныс. Цады былыл зад уыгæрдæн æрæджы ныккар- 
стой хосдзаутæ. Абон æй бассывтой æмæ дзы мæ- 
къуылтæ самадтой. 
Зæронд лæгмæ мæ дзуапп хорз нæ фæкасти æмæ 
йæ цæстæнгас фæтар кодта. 
— Куьвд? — Хосы мæкъуылтæ?! Налхъуыт—Науы- 
рызы цады цур хосы мæкъуылтæ?! 
Зæронд лæг йæ каст мæнмæ скодта, цыма æз йæ 
разы исты аххосджын дæн. Æз иннæрдæм аздæхтæн. 
Попо æмæ Кокойы хъахъæнын. Федтон сæ стыр къæ- 
дзæхы дæле махы ’рдæм цæугæ. 
— Дæлæ ссæуынц, — загътон зæронд лæджы зæр- 
дæ балхæнынæн. Фæлæ Дзыбыртт æндæр хъуыдыты 
ацыд. Æдзынæг кæсы цады ’рдæм. Сабыргай райхæлд- 
та йе ’рфгуыты ’лхынцъ. Иæ цæсгом фæрухсдæр. 
Айнæг дурыл æрбадт æмæ цадæггай райдыдта дзу- 
рын: 
— Мах рæстæджы Налхъуыт æмæ Науырызы цады 
цур хос кæрдæн нæ уыди. Æрбайхъус, æз дын ракæнон 
уыцы цады тауырæгъ. 
Æз æрбадтæн зæронд лæджы фарсмæ. 
Зæронд райдыдта йæ тауырæгъ. 
— Налхъуытæ æмæ Науырыз дыууæ уарзоны уы- 
дысты. Нæхи хъæубæсты хъомыл кодтой. Налхъуытæ 
уыди æмбисонды рæсугъд чызг. Чысыл Дыгургомы 
нæ, — быдыры хъæутыл, кæсæгыл айхъуысти йæ рæ- 
сугъды кой. йæ конд, йæ уынд цы уыдысты, уымæй 
диссагдæр та уыдис йæ уды хъæд: дзабыр куы бахуыд- 
таид, — йæ сынк ын ничи ссардтаид; кæрц-иу куы 
скарста, — уынынмæ-ку æм цыдысты; уæливыхтæ-иу 
87 

куы скодтаид, — сæ фыр дзадджьшæй тæбæгъы нæ 
лæууыдысты, сæ цъар дари хъуымацæй тæнæгдæр уы- 
ди; фæндыр-иу куы цагъта, хæхтæ, къæдзæхтæ-иу æй 
фæзмыдтой, дæттæ-иу сæ цыдæй ныллæууыдысты, 
дымгæ-иу йæ ниуынæй банцади. Йæ конд æмæ йæ 
уынд адæймаджы зæрдæ агайдтой. Хуртæ æмæ мæйтæ 
йæ рухс цæсгомæй худтысты. Йæ аив рацыд, йæ фæл- 
мæн бахудт бирæ лæппуты зæрдæты арф бынат скод- 
та. йæ фыд Уане хорз лæг уыди, бирæ чи фæбалц 
кодта, бирæ чи федта, царды ад чи зыдта, ахæм. Хо- 
хæй, быдырæй хорздзинадæй цыдæриддæр федта, уы- 
доныл ахуыр кодта йæ иунæг чызг Налхъуытæйы. 
Æмæ уайтагъддæр адæмыл айхъуысти Налхъуытæ- 
йы рæсугъды æмæ сæрæндзинады кой. Уый тыххæй-иу 
быдираг æмæ хохаг лæппуты ’хсæн рауад бирæ ныхæс- 
тæ æмæ быцæутæ. 
— Ахæм стъалы тар комы мæгуыр хæдзары æртти- 
вынæн æвгъау у: Быдираг хъæздыг хæдзары аккаг у. 
Æмæ йæ хъуамæ быдираг фæхæсса йæхицæн... 
— Нæ, нæ! Налхъуытæ у нæхи хæхбæсты хуры хай. 
Хур дæр хæхтыл фидауы. Ничи фæхæсдзæн уыцы чыз- 
джы æндæр хъæумæ! — афтæ-иу дзырдтой хохаг фæ- 
сивæд дæр быдираг лæппутæн. 
Налхъуытæйы зæронд фыд Уане зондджын лæг 
уыди. Иæ чызгæй кæд сæрыстыр уыд, уæддæр дзы 
æнæбынат стыр ныхас никуы схаудтаид. Йæхи нымæ- 
ры йæ чызджы тыххæй афтæ хъуыды кодта: чызг 
дыргъ бæласы хуызæн у, уыйау тагъд-тагъд айрæзы, 
æмæ афойнадыл хъуамæ йæ амонд ссара. 
Налхъуытæйы уарзон лæппу Сауийы фырт Науы- 
рызы хорзы кой дардмæ хъуысти. Уый уыди фæсивæды 
’хсæн тæккæ номдзыддæр. Быдыры хъæуты æмæ Кæ- 
сæджы уымæн уыдис бирæ зонгæтæ æмæ æрдхæрдтæ. 
Сауийы фырт «сау» адæмæй уыди, мæгуыр адæмьг 
сæрхъуызой уыд. Йæ лæджыхъæды фæрцы йæ чысыл 
хъæубæстæ, мæгуыр цæрæг адæм хъалон нал фыстой 
Кæсæджы æлдæрттæн, сæхи бар сысты сæ сæрвæттæ 
æмæ сæ уыгæрдæнтæ. Æмæ фæсивæд бирæ уарзтой 
Науырызы. 
Иухатт Науырызы минæвæрттæ бафидыдтой Нал- 
хъуытæйы бинонтимæ. Æгас хъæубæстæ æмхуызонæй 
88 

цæттæ кодтой сæхи Науырыз æмæ Налхъуытæйьг 
чындзæхсæвмæ. 
Уыцы рæстæджы чысыл хъæубæстыл æваст сæм- 
бæлд æнамонд хабар. Бадилон æлдар Астемыр йе 
’фсæдтимæ æрбацыд хохы дыгурмæ. Йæ минæвар сæр- 
выста Абайты зæронд Залунмæ. Хорз нæ фæкаст 
адæммæ уыцы æфсæдты фæзынд. Хъæубæстæ хъус- 
хъусæй дзырдтой кæрæдзийæн: «Æлдар Налхъуытæйы 
скъæфынмæ хъавы», «Дзæбæх фæндтæ нæй уыцы Ас- 
темырмæ», «Разыйы дзуапп куы нæ райса Налхъуытæ- 
йæ, уæд нын батых кæндзæн». 
Уыцы изæр Абайты Залун, йæ цæсты чъиутæ сæрф- 
гæйæ, рацыд Ныхасмæ. Уырдæм фæдзурын кодта Уа- 
немæ æмæ йын загъта: 
— Амонд, амонд, Уане! Айдагъ дæуæн нæ, — æгас 
хъæубæстæн дæр. Быдырæй хохмæ махмæ æрбацыд 
кадджын æлдар Астемыр. йæхицæн дæ хæстæгæн 
агуры. йæ минæвар мæнмæ ис, йæхæдæг та лæлæ ко- 
мы дымæджы йе ’фсадимæ йæ фæллад уадзы. Æз 
афтæ æнхъæл дæн, æмæ зондджын Уане йæхи амонд 
дæр æмæ йæ чызджы амонд дæр йæ къахæй нæ 
акъуырдзæн. Уыцы хъуыддаг стыр кад уыдзæн нæ 
хъæубæстæн дæр. 
Уане йын загъта: 
— Кæд уыцы хъуыддаг дæуæн дæр, мæнæн дæр, 
стæй æгас хъæубæстæн дæр кад у, уæд æз мæ уынаф- 
фæ дæттын хъæубæстæм. Мæ чызгæн æз иу хатт суы- 
наффæ кодтон, дыккаг фæнд ын нал скæндзынæн. 
Уæд ныхасы бадджытæ æмхуызонæй схъæр кодтой 
Залуныл: 
— Уый та куыд, уый?! Мах нæ куырд чызджы 
кæмæн хъуамæ раттæм?! Нæ сæрмæ куыд хъуамæ æр- 
хæссæм уыцы худинаг?! 
Фæлæ Залун æдзæсгом уыд, адæм цы дзырдтой, 
уый æппындæр ницæмæ ’рдардта. Йæ хъæлæсы уаг 
бæрзонддæр систа. 
— Уане, адæм дæ зондджын лæгыл нымайынц. 
Ды хъуамæ зонай, — æлдары раз мах неппæт дæр ни- 
цы стæм. Уый куы бафæнда, — сау фæнык нæ фестын 
кæндзæн, куы йæ бафæнда, — цард нын сараздзæн. 
Хъæубæсты цæмæн æфхæрын кæныс ницæй тыххæй? 
89 

— Куыд ницæй тыххæй, куьгд?! Нæ чызджы, нæ 
чындзы, нын тыххæй кæй исынц, уый дæумæ ницы кæ- 
сы? — ногæй та схъæртæ кодтой адæм Залуныл. 
— Мæн фæнды, — загъта ма Залун — Науырызæн 
йæхи фенын, уымæн йæхицæй дзуапп фехъусын. Кэем 
ис Науырыз? 
— Науырыз балцы уььди, ныр æрцыди. Фæллад у. 
Стæй нырма йæ каисты зæрæдты цур ныхасмæ нæ ра- 
цæудзæн, — дзуапп радта хисдæрты кæсдæртæй чи- 
дæр. 
Уæд, Уане сæ разæй, афтæмæй, Науырызы каисты 
зæрæдтæ сæхи ныхасæй иуварс айстой æмæ Науырыз 
рацыд адæмы ’хсæнмæ. 
— Хорз лæгæй дæ зонæм, Науырыз, — зæгъгæ йын 
загъта Залун. — Дæ ном кадджынæй хъуысы Дыгуры 
цæрæг дзыллæты ’хсæн, æмæ дæм хорз дзуаппмæ æн- 
хъæлмæ кæсæм. Æлдарæй ныл ахæм хабар сæмбæл- 
ди... Дæхи тыххæй адæмы ма бафхæрын кæн. Чыз- 
джытæ бирæ ис, ссардзынæ дзы дæхицæн æндæр рæ- 
сугъды, Налхъуытæйы та рауадз Астемыр—æлдарæн... 
Бирæ дзурынмæ хъавыд Залун, фæлæ йæ баурæд- 
та Науырыз æмæ йьш цыбырæй загъта: 
— Ды куыд дзурыс, Залун, Науырыз афтæ куы ба- 
кæнид, уæд йæ ном адæмты ’хсæн æнусмæ фæуаид 
æлгъыстаг æмæ фидиссаг. Фæлæ уымæн уæвæн нæй. 
Фæлтау нæм дæ уазæджы ракæн, æмæ йын мах нæхæ- 
дæг дзуапп раттдзыстæм. 
— Афтæ! Афтæ! Раст зæгъы Науырыз!—адæм æм- 
хуызонæй схъæр кодтой æмæ æмыр æхкæд бакодтой 
мæнгард лæджы дзых... 
Уый фæстæ Астемыры минæварæн Науырыз бафæ- 
дзæхста, цæмæй Астемырæн бамбарын кæна: «Сауийы 
фырт йæ уарзон чызгæй хай никæмæн кæны. Ды, 
æвæццæгæн, нæ зыдтай, Налхъуытæ Науырывæн куырд 
кæй у, уый. Уый йеттæмæ искæйы бинонтæм минæвæрт- 
тæ кæньгн дæ цæсгом нæ бахъæцыдаид. Фæлæ а-дыууæ 
боны хъæубæстæ цин кæндзысты нæ чьшдзæхсæвы. 
Æмæ дæ кæд æгъдауæй æрбацæуын фæнды, куыд уа- 
зæг, афтæ, уæд дын мах — фыеым. Кæд дæ æндæр 
хуызы æрбацæуьш фæнды — дæ зæрдыл бадар: æф- 
хæрæгæн нæ барæм!» 
90 

Уыцы хабар арвы нæрдау айхъуысти æгас хъæу- 
бæстыл. Сæ ныфсыл сын фылдæр ныфс бафтыдта. 
Хъæуы фæсивæд хъæлдзæгæй æрбамбырд сты Уанейы 
хæдзармæ, рæсугъд Налхъуытæйæн хабар зæгъынмæ. 
Уый уæды уонг æнкъардæй бадти. Æлдары минæвары 
цы дзуаппимæ арвыстой,» уый йын куы радзырдтой, 
уæд бахъæлдзæг ис. 
— Иу цагъд нын акæн дæ фæндырæй, Налхъуытæ. 
Мах дын ахъырндзыстæм. 
Налхъуытæ райста йæ фæндыр æмæ сабыргай 
цæгъдын байдыдта. Ныллæг хъæлæсæй йын бахъыр- 
ныдтой хъал фæсивæд. 
Иунæг бæлас нын тыгъд быдыры 
Макуы æрзайа, гъей-гъей! 
Куы ’рзайа, уæд ыл макуы æрцæуа 
Æгъатыр дымгæ, гъей-гъей! 
Дымгæ куы ’рцæуа, — ма йын асæттæд 
Йæ сахъ къабæзтæ, гъей-гъей! 
Куыд дзæбæх вæййы, уый куы рафтауы 
Сырх дидинджытæ, гъей-гъей! ’ 
Зымæгон тымыгъ, æгъатыр дымгæ, 
Сымахæй курын, гъей-гъей! 
Уыцы бæласы бахъахъæнут, 
Ма йæ ракалут, гъей-гъей! 
Уыцы кадæг Налхъуытæ й-æ уарзон Науырызыл 
скодта. 
Ацы ран зæронд лæг йæ дзурынæй фæхъус иу цас- 
дæр. 
Зæрдæбынæй арф ныуулæфыди, стæй та райдыдта 
йæтауырæгъ кæнын: Уæд, кæ хур, ахæм рæстæг уыди, 
бонджынтæ æмæ æлдæрттæ адæймагæн йæ амонд ты- 
хæй истой. Налхъуытæ Науырызмæ чындзы цы бон 
цыди, уыцы бон хъæубæстæн сæ кафынæй, сæ зары- 
нæй бæстæ ради. Адæм чысылæй, стырæй æрæмбырд 
сты дыууæ хæдзармæ. Чи дзы чындзхæссæг уыд, чи 
та — чызгæрвитæг. Рæсугъд Налхъуытæйы зæды хуы- 
зæн сфæлыстой. Чындзы фæстаг хатт хъазтмæ куы 
ракодтой, уæд æм адæм кæсынæй не ’фсæстысты. Ка- 
91 

фын куы райдыдта, уæд фæсивæды æмдзæгъд Æрæ- 
фæн йæ хуссарæй дард цæгатмæ хъуысти. Науырыз, 
куыд сиахс, афтæ, æгъдаумæ гæсгæ, кæмдæр иуфарс 
къуымæй касти. Иæ морæ сгæллад цухъа, йæ сæрак 
хæдбынтæ, бур бухар худ, морæ куырæт аив фидыдтой 
йæ уæнгтыл. Сыгъзæрин доны тылд хъамайы фистон, 
æвзист бæрцытæ хуры тынтæм тæмæнтæ калдтой. Йе 
стыр амондæй йæ зæрдæ рухс кодта. Хурау худтысты 
йæ цæхæр цæстытæ. 
Раст уыцы рæстæджы хъæубæстæм бæрзонд сæр- 
вæтæй фæдис ныхъæр чындæуыд: 
— Фæдис, фæдис! Уæ галрæгъау уын фæтæрынц 
æлдары æфсæдтæ! 
Адæм сеппæт нæма бамбæрстой, цы ’рцыди, уый 
дæр, афтæ Науырыз йæ саулох бæхыл цæргæсау атах- 
ти тыхгæнджыты фæстæ. Нарæг комы сын уайтагъд сæ 
фæндаг ахкæдта. Æхсынтæ сæ байдыдта, æхсынтæ. 
Æмæ иугай-дыгай зæххмæ хауын байдыдтой. Галтьт 
рæгъау фæпырх, лы/гъдысты фæстæмæ. Уæддæр Науы- 
рыз знаджы æфсæдты цагъта æмæ цагъта. Уæд æм 
сæ иу кæуынхъæлæсæй ныхъæр кодта: 
— Ой, номдзыд Науырыз! Мах ныууадз! Æлдар ам 
махимæ куы нæ ис! Уый кæм ис, уырдæм дæ цæуын 
хъæуы фæдисы! 
Уайтагъд фембæрста Науырыз, саузæрдæ Асте- 
мыр ыл хинæй кæй рацыди, уый. Астемыр зыдта, хъæ- 
уæй Науырызæй раздæр фæдисы кæй ничи рацæудзæн, 
уый. Йæ фæстæ иннæтæ дæр рацæудзысты фæдисы, 
хъæуы ма баззайдзысты æрмæст сылгоймæгтæ æмæ 
уæд йе ’мбæлтты дыккаг къордимæ раскъæфдзæн рæ- 
сугъд Налхъуытæйы. 
Астемыр-æлдар афтæ кæй кæндзæн, уый Нал- 
хъуытæйæн хъуыдыгонд уыди æмæ ацы уыгæрдæнтæм 
лидзынмæ фæци. Æлдары къухмæ йæхи раттыны бæс- 
ты уый цæттæ уьгди мæлæтмæ. Ардæм æм йæ дунейы 
рухс Науырыз тагъд кæй фæзындзæн, ууыл гуырысхо 
нæ кодта. 
Фæлæ æлдарæн Абайты Залуны хуызæн дзырдхæс- 
джытæ ноджыдæр уыди. Уыдон æй сарæзтой чызджы 
фæдыл. Сурынтæ йæ райдыдтой уæлæмæ. Цады был 
æй хъуамæ æрбаййæфтаиккой. Уæд сæм, зæгъы, Нал- 
92 

хъуытæ фæстæмæ фездæхт æмæ сæм æхсарджынæй 
ныхъæр кодта: «Кæд лæг дæ, «цытджын» æлдар Ас- 
темыр, уæд мæм дæхæдæг иунæгæй рацу. Иунæг æдых 
сылгоймаджы ныхмæ æфсадæй цæуын худинаг у!» Иæ 
хъæр ын æнусон къæдзæхтæ, фæзмæгау, дардмæ фæ- 
хастой. 
Æлдар хорзау нал фæци, стæй ныхъæр кодта рæ- 
сугъД Налхъуытæмæ «Мæхæдæг нæ, ме ’фсæдтæн дæ 
ахсын кæнын!» Иæхæдæг йе ’фсæдтæн дзырд радта: 
æрцахсут æй æмæ йæ рахæссут уе ’лдары хъæбысмæ. 
Уыдон фезмæлыдысты сæ бынæттæй. 
Уалынджы Науырызы топпы хъæрæй ногæй ныййа- 
зæлыдысты къæдзæхтæ. 
— Дæхи хъахъæ ныр, стыр дзых Астемыр: Сауийы 
фырт сау лæппу дæм фæцæуы, — йæ хъæлæсы дзаг 
ньгхъæр кодта Науырыз. 
Налхъуытæ базыдта, йæ уарзон æм кæй фæзынди, 
уый. Стыр ныфс бацыди йæ зæрдæйы. Ныр ын фæху- 
динагæй тас нал уыди. 
Цæндæй-цæндмæ гæпп, æхст æхсты æййæфта, аф- 
тæмæй хъазуатæй цыди Сауийы фырт Науырыз йе 
знæгты ныхмæ. Йæ топпы фæздæг йæ сæрмæ мигъау 
сбадти. 
Æлдары ’фсад цагъды кодта Науырызы къухæй. 
Фæлæ ма сæ чи баззад, уыдон бирæгъау лæбурдтой 
Сауийы фыртмæ. Æлдар æррайау æрбаци, йе ’фсад йе 
знаджы къухæй куыд цагъды кæнынц, уый куы федта, 
уæд. Науырыз ын йæхи дæр æгасæй кæй нал ауадз- 
дзæн, уый дæр бамбæрста æмæ цады былмæ йæ ных 
сарæзта. Налхъуытæй йæ маст исынвæнд скодта. Рæ- 
сугъд чызг йæхи æхсарджынæй иргъæвта æлгъаг адæй- 
магæй. Фæлæ æваст се ’хсæн февзæрди Науырыз: 
— Уыимæ нæ, уыимæ, «цытджын» æлдар! Лæг 
лæгимæ фæхæцы. Æз дæ разы дæн ныр! Æмæ дæ 
кард слас!.. Асасти Астемыры хъару, йæ зонгуытыл 
æрхаудта уыцы ран æмæ хатыр курынмæ фæци: 
— Дæ мад, дæ фыды хатыр бакæн! Мæ цард мын 
мæхи бар ныууадз! 
Науырыз æй афтæмæй ныууадзынмæ нæ хъавыд. 
Фæцъортт кодта йæ кæрддзæмæй йæ хъама, фæлæйын 
йæ цонг рацахста Налхъуытæ: 
93 

— Курын дæ, уый чъизи тугæй дæ цыргъаг ма 
сахор. Æгæр стыр кад ын кæныс, уый аккаг нæу... 
— Раст зæгъыс, мæ дунейы рухс, Налхъуытæ! Ацы 
лæджы чъизи тугæй мæ кард сахорын аккаг æцæг 
нæу!—Уыцы ныхæстæ кæнгæйæ Налхъуытæмæ фæс- 
тæрдæм куыд фæзылд, афтæ гæрах фæцыди. 
Чызг йæ риуыл фæхæцыд, æваст æнахуыр зылд 
ныккодта йæ мид бынаты æмæ дæлгоммæ ахауди 
æнæбын цадмæ. 
Науырызæн йæ цæстытæ атартæ сты, цъилау фæ- 
зылди иннæ ’рдæм. Йæ дамбацайы хъæртæ фæцыды- 
сты, йæ хъама ферттывта... 
— Куыд мын фæрæдыдтæ, мæ дунейы рухс Нал- 
хъуытæ. Калм йæ сæрæй маргæ кæй у, уый дæ куыд 
ферох! — Æмæ йе ’рттивгæ хъама арф ныссагъта Ас- 
темыры маргæйдзаг зæрдæйы, стæй цады былæй йæхи 
фехста йæ рæсугъды фæстæ. Сабыр цад бирæ фезмæ- 
лыди, йæ мидбынат фæулæнтæ кодта... Æнусмæ суа- 
зæг кодта дыууæ уарзоны — Налхъуытæ æмæ Науы- 
рызы. Дыгуры ’хсæн сæ сыгъдæг нæмттæ баззадысты, 
мæ хуртæ... Рæсугъд цъæх цады уый тыххæй абон дæр 
хонынц Налхъуытæ æмæ Науырызы цад... 
Фæци йæ тауырæгъ хисдæр фийау. 
Цалынмæ зæронд лæг йæ тауырæгъ фæци, уæдмæ 
æз мæ бынатæй нæ фезмæлыдтæн, нæ базыдтон, Коко 
æмæ Попо мæ цуры куыд сбадтысты, уый дæр. 
Хур бæрзонд стылди арвы астæумæ. Угæрдæнтæй 
фыццагау цыди хосдзæутты уынæр. 
Фæлæ ницы уыдтон, ницы хъуыстон æз уыцы са- 
хат... Æвæлмæцгæ кастæн цады ’рдæм. Мæ цæстытæ 
дзы хъазыдысты, уыдтон дзы рæсугъд чызг æмæ хъæ- 
батыр лæппуйы сурæт. 

шшшшш^ов^з^вшшшшш 
ХÆС 
(Повесть). 
1. 
| | омдзыд зæронд лæг уыдис Керым. Иæ сыхæгтæ, 
йæ хъæубæстæ нæ, фæлæ ма иннæ хъæуты дæр 
бирæ хæттыты фехъуыстаиккат Керымы хорзы кой. 
«Хорз лæг йæхи хæдзары дæр уазæг у, уый иæ 
царды фылдæр рæстæг æхсæнадон хъуыддæгты сæ- 
раппонд куы арвиты, кад æмæ намысы аккаг дæр уæд 
вæййы, — афтæ иу хъуыды кодта Керым. Æмæ зæр- 
диагæй архайдта йæ фырттæй алкæйы дæр исты хорз- 
дзинадыл саразыныл, уыдоны хорз схъомыл кæныныл: 
«Кæмæн цæрын æз, мæ хуртæ! Сымахæн! Æмæ ца- 
лынмæ мæ цæстытæй дзæбæх кæсын мæ бон уа, мæ 
хъару ма мæхимæ уа, уæдмæ уæ æххормаг, бæгънæг 
нæ ныууадздзынæн. Бирæ мулкæй та хæйрæг дæр не 
’фсæды. Хæйрæгæн фенæн куыд нæй, мулкæй та лæ- 
гæн бафсæдæн афтæ нæй. «Хорзæн мулк ма скæн, æв- 
зæрæн бын ма ныууадз» — дзуры ирон æмбисонд», — 
афтæ-иу арæх дзырдта Керым йæ цотæн. «Бирæ мулк 
мын скæнут, зæгъгæ, уый уын никуы зæгъдзынæн. Æз 
сымахæй æндæр хъуыддаг домын: агурут зонд, лæг- 
дзинад уæм уæд, уæхи хъарут рæстдзинадыл. Уæ ра- 
цыды æгъдау куыд уа, уæ ньгхас уьгн адæм йæ зæрдæ- 
мæ куыд иса»... 
Æмæ зæронд Керымæн йе ’ртæ фырты йæ зæрдæ- 
худты никуы ницæмæй бацыдысты. 
95 

Керым гуырысхо нæ кодта, йæ фырттæ йæ буцæй 
кæй дардзысты, ууыл. Иæ хисдæр фырт Мæхæмæт 
кастис Мæскуыйы дохтырты хисдæр скъолайы, Муради 
та Ленинграды хæстон уæлдæфон скъоламæ бацыд. 
Уыдон уыдысты коммунисттæ. Хæдзары ма баззад йæ 
кæсдæр лæппу Умарби æмæ уый дæр фылдæр рæс- 
тæг скъолайы уыд. Фыд æмбæрста, йæ цот зæрдиагæй 
ахуыры фæндагыл кæй ныллæууыдысты, уый. Бæргæ, 
йæхæдæгдæр ма уыдон карæн куы уыдаид. Чи зоны, 
уæд йæ фырттæй фæстæдæр нæ баззадаид. Фæлæ ал- 
цæмæн дæр ис афон. Базæронд Керым дæр. Царды 
хæстæй бирæты йæхимæ нал иста. Цалдæр азы размæ 
ма иу бон зæронд лæг йæ фырттæм фæдзырдта. Уыдон 
йæ цуры æрлæууыдысты æмæ æнувыдæй хъуыстой сæ 
фыдмæ. Фыд загъта: 
— Мах, уæ мад æмæ уæ фыд, базæронд стæм. 
Хъуамæ нырæй фæстæмæ адæмы ’хсæн цины хъуыдда- 
джы дæр, зианы дæр æгъдау раттыимæ мæнмæ мауал 
æнхъæлмæ кæсат. Мæнæн ахæм рæттæм цæуын нал 
æмбæлы. Цæрут уæхи фæндиаг, æгадæй уæ не схъо- 
мыл кодтон, сымах хъуагæй мæ дзыхы адджын ком- 
дзаг никуы бакодтон. Сымахмæ дæр ахæм хъару ра- 
зынæд, нæ зæронды бонтæ нын æгад куыд не скæнат... 
Ацы ран зæронд лæг йæ ныхас фæурæдта. Йæ урс 
зачъеты ’хсæн йæ тæнæг былтæ æнахуыр змæлд код- 
той. Рæстæгмæ бинонты астæу хъыпп-сыпп нал хъуыс- 
тис. Æрæджиау йæ хисдæр фырт Мæхæмæт хъазæгау 
загъта йæ фыдæн. 
— Æгæр раджы нæм дæттыс дæ бартæ, Дада. 
Уыцы ныхæстæн ницы дзуапп радта зæронд лæг. 
Уымæн йæ хъуыдытæ уыцы сахат баст уыдысты, йæ 
фырттæн цы фæдзæхсинаг уыд, уьгимæ. Æмæ цыма 
йæ хъуыдытæн аскъуынынæй тарсти, уыйау дарддæр 
арæхстгай кодта йæ ныхас. 
— Лæппу ма куы уыдтæн, уæд фæллойгæнæгæн, 
ныр сымахæн цы бартæ ис, ахæм бартæ нæ уыдис. Нæ 
дзых æхкæд, нæ рагъ — рыст, хъæздыг иу цы скарста, 
уый — мæгуыры хъысмæт. Ныр та? Цы уын сæ дзу- 
рон: уæхæдæг дæсныдæр стут хъуыддæгтæм. Уæ рад, 
уæ рæстæг у, æмæ уæ уыцы рæстæг хорзæй цы домы, 
уый хæссын фæразут. 
96 

Бахъус та Керым. Уыдон уыдысты, йæ хъæбултæн 
рагæй зæгъынмæ кæй хъавыдис, уыцы ныхæстæ. Ныр 
йæхицæй разы уыдис, йæ хъуыдытæ кæй загъта йæ 
фырттæн, уымæй æмæ хъæлдзæгæй касти йæ бинон- 
тæм... 
Уыцы бонæй фæстæмæ Керым, хæстæг сыхæгтæй 
дарддæр, зианы фæдыл дæр æмæ цины хъуыддаджы 
тыххæй дæр никæдæм уал ацыдис. Алы райсом дæр, 
алы изæр дæр зæрдæбынæй æххæст кодта йæ зæронды 
хæстæ. Сæрды урс куырæты, зымæджы та стыр хъарм 
кæрцы мидæг, афтæмæй арæх бадтис сæ кæрты дуар- 
мæ стыр фæткъуы бæласы бын бандоныл. Бирæ хæт- 
тыты йын йæ фарсмæ бадгæ фенæн уыд йæ зæронд 
къай Данæйы... 
2. 
Зæронд Керыммæ афтæ касти, цыма адæм æппæ- 
тæй дæр æмхуызон амондджын сты зæххыл, цыма уый 
йæхæдæг дæр хуымæтæджы нæ фæцард 70 азы, фæлæ 
йын бантыст бирæ хорз хъуыддæгтæ саразын. 
Цы уыдысты уыцы хорз хъуыддæгтæ? Адæмуар- 
зондзинад, фæллой кæнын æмæ сæрибармæ тырнын- 
дзинад! Раст лæджы фарс фæхæцын, хæрамы ныхмæ 
æргомæй сдзурын. Гъе, уыцы миниуджытæ йæм кæй 
уыд, уый тыххæй хуыдта йæхи амондджын. Иæ цард- 
амонды та уыдта Керым йæ бинонты, йæ хъæубæсты, 
стæй æппæт адæмы амонд дæр. Фидарæй йæ уырныд- 
та, йæ амæлæты фæстæ дæр йæ адæмы амондджынæй 
кæй ныууадздзæн, уый. Ахæм хъуыдытæй-иу кæддæ- 
риддæр уæлдай тынгдæр барухс зæронд лæджы зæрдæ. 
Лæппу-лæг ма куы уыд, уæд йæ цæхæрадоны цы 
дыргъ бæлæстæ ныссагъта, уыдон дæр ныр зæронды 
’рдæм фесты, стыргомау бызычъитæ сыл фæзындис. 
Керымæй ферох, кæцьг аз сагъд уыдысты бæлæстæ, 
уый. Æрмæст ма йæ зæрдыл хорз лæууынц, Данæйы 
ныхæстæ: «Ацы бæлæстæ цалынмæ дыргътæ дæттын 
райдайой, уæдмæ куы фæцæрæм, нæ лæг, уæд æна- 
монд нæ уыдзыстæм». Ныр уыцы бæлæстæ бирæ азты 
сæ сæртæй кувынц ныллæг стыр дурынсæр хæдзæрттæн. 
Зæузæу кæнынц зæхмæ сæ бирæ къабæзтæ. Рæсугъд 
сæрдыгон æхсæвты бæрзонд хæхтæй быдыртæм ра- 
7 Бссати Тазрет. 
97 

цæугæ рог дымгæ сын базмæлын кæны сæ сыфтæртæ 
æмæ райхъуысы сæ фæлмæн сыбар-сыбур. Уыдонмæ 
хъусгæйæ, æппæт хъæуы ног цардарæзтадыл йæ цæсг 
куы ахæссы Керым, уæд æм афтæ фæкæсы, цыма 
суанг алы кæрдæджы хал, алы сыфтæр, алы цæрæгой 
даер, — иу ныхасæй, æрдз æппæтæй дæр парахатæй 
улæфы. Алкæй дæр æмæ алцæй дæр зæрдиагæй цæрын 
фæнды. Бирæ фæцæрын тынгдæр æрфæнды Керымæн 
йæхи дæр. Уæлдайдæр та уалдзыгон хур боны йæ зæр- 
дæйы дзæбæхæн сабыргай куы рацæйцæуы хъæугæро- 
ны быдыртæм, йæ цæст куы ахæссы хъомхизæнтыл, 
хъæдфадæн заводыл, колхозы куырдадзыл, сæ фермæ- 
тыл æмæ дыргъбæлæстыл, уæд тынгдæр барухс вæййы 
йæ зæрдæ æмæ дард ацæуы йæ хъуыдыты мидæг. 
Иу райсом Керым сындæггай фæцæйцыдис сæрвæт- 
тæм. Сæрд уыдис йæ тæккæ тæмæны. Быдыртæ цъæх 
кæрдæгæй æрттывтой. Дыргътæ цæттæ нæма уыдысты„ 
фæлæ дзæбæх фæтымбылтæ сты æмæ сæхи æмбæхстой 
сыфтæрты æхсæнты. Алыхуызон дидинджытæн сæ 
къуыбыртæ хуры хъармæй хæлдысты, æмæ се ’хсыз- 
гон тæф ацыд уæлдæфы. Бæлæстыл, каутыл æмæ телы 
хъæдтыл цъыбар-цъыбур кодтой, пæррæстытæ гæнгæ, 
цъиутæ. Зæрватыччытæ ленк кодтой уæлдæфы, зæронд 
лæджы сæрмæ. Фосы рæгъау доны былмæ йæхи хæс- 
тæгдæр ласта. Чысыл сывæллæттæ къордгæйттæй хъа- 
зыдысты фæзы. Цинæйдзаг уыдис зæронд лæджы зæр- 
дæ. Уыдонмæ кæсгæ йæ хинымæр ахъуыды кодта: 
«Æй-джиди, уыдон цахъæн ма куы уаин»... 
«Хæст райдыдта, Гитлеры ’фсæдтæ æрбалæбурд- 
той!» — дардæй кæйдæр ныхас æрцыд зæронд лæджы 
хъустыл. 
— Хæст!.. Хæст!.. Байдыдта хæст... Хъахъæ дæхи!— 
Згъордтой сывæллæттæ кæрæдзимæ æмæ хъæдын 
кæрдтæй хæцыдысты. 
— Цы хабар у, — загъта йæхи нымæр Керым. — 
«Хæст!» Кæцæй бафтыд уыцы æнамонд ныхас лæппуты 
дзыхы? Æваст фездæхтис фæстæмæ, йæ къахдзæфтæ 
фæцырддæр кодта, йæ фæндаг куырдадзыл акæнынмæ 
хъавыдис, фæлæ куырдадзы кусджытæ колхозы прав- 
ленийы ’рдæм баивгъуыдтой. Искæй афæрсын дæр йæ 
къухы нал бафтыд Керымæн. Сæхимæ æрбахæццæ. Сæ 
98 

дуармæ æнкъардæй лæугæ æрбаййæфта Данæйы. Зæ- 
ронд ус уыдис тарстхуыз, кæуындзаст. 
— Æвзæр хабар исты и, не ’фсин? — афарста йæ 
усы Керым. 
— Хæст байдыдта, нæ лæг, хæст... 
— Куыд? Цæй хæст? Кæимæ? — фарста зæронд 
лæг Данæйы. 
Æваст кæцæйдæр фæзындис сæ фырт Умарби. Цы- 
ма йæ искæдæм фæстæмæ тагъд фездæхын хъуыд, 
афтæ, тагъд-тагъдæй дзырдта: 
— Гитлеры æфсæдтæ æрбабырстой нæ арæнмæ, 
мæнгардæй фехæлдтой бадзырды гæххæтт. Молотов 
дзырдта радиойæ. 
Умарби ма цыдæртæ дзырдта, фæлæ йæм дзæбæх 
нал хъуыста йæ зæронд фыд. Уый йæ сæр æруагъта, 
йæ бæзджын æрфгуытæ фелхынцъ кодта æмæ джихтæ 
кæнгæйæ кастис зæхмæ. Иу цасдæр афтæ алæууыдис, 
стæй бацыдис йæ бандонмæ æмæ йыл фæллад хуызæй 
йæхи æруагъта. 
Никуы фæкаст уыцы минуты хуызæн æнад зæронд 
лæгмæ йæ бадæн бынат. Цыма æваст рæсугъд хуры 
тар мигътæ бамбæрзтой, цыма булæмаргъ нал зарыд 
сæ доны был; цыма цъиутæ æппæтæй дæр æмхуызонæй 
сæ зарынæй банцадысты, афтæ фæкастис Керыммæ. 
Иæ хъустыл ма зæлланг кодтой æрмæст йæ лæппуйы 
ныхæстæ: «Хæст райдыдта... Æрбалæбурдтой нæм». 
Æмæ зæронд лæджы цæстытыл ауадис хæсты быдыр, 
туджы пырхæнтæ. Арф ныуулæфыд æмæ мæстæлгъæ- 
дæй загъта: 
— Хъæугæ та сæ цы кæны махæй, хъæугæ?.. Цы 
хуыцау сæ ралгъыста!.. 
3. 
Цины зарджытæ раздæры хуызæн нал хъуыстысты 
Керымы хъæуæй. Нæлгоймæгты нымæц бонæй-бонмæ 
къаддæр кодта. Знон дæр ма иу куыст чи æххæст код- 
та, уый ныр дыууæ-æртæ лæджы бæсты райдыдта 
кусын. 
Хъæуы ма чи баззад, уыдон æппынæдзух дæр уы- 
дысты æнæвдæлон, æвæлмæцгæйæ тырныдтой сæ бирæ 
куыстытæм, фæллад нæ зыдтой. Хаттæй-хатт-иу зæронд 
99 

лæгмæ афтæ касти, цыма йæ хъæубæстæ иу хæдзар 
у — зæронд лæгæн йæхи хæдзар æмæ уыцы хæдзары 
нал фаг кодтой кусæг къухтæ... 
Мæнæ сæ разы куыроймæ дон фаг нал цæуы, кæм- 
дæр донмарæн ратыдта, æмæ куырой нал зилы. Адæм 
ссадыл тыхсынц. Мæнæ фермæйы хъуццытæй иуыл 
калм фæхæцыд. Афойнадыл æм базилын хъæуы. 
Ахæм хъуыдытимæ къæхтæ ахæссынц зæронд лæ- 
джы куы куыроймæ, куы та фермæмæ æмæ тагъд нал 
æрыздæхы сæ хæдзармæ. 
Айфыццаг, хъомтæм цæугæйæ, Керым æдзынæгæй 
бирæ фæкасти хъæубæстæйы ма цы æрыгон фæсивæд 
баззадис, уыдон быдыргæрон æфсæддон ахуыр куыд 
кодтой, уымæ. Уым уыдис йæ лæппу Умарби дæр. Зæ- 
ронд лæджы хъустыл æрцыд йæ лæппуйы ныхас. 
«Хæсты, знагимæ тохы, канд æхсынмæ арæхстдзинад 
нæу æгъгъæд. Уым ма хъæуы зæрдæ, хъæбатыр адæй- 
маджы зæрдæ, йæ райгуырæн сæрибар бæстæ æнæкæ- 
рон бирæ чи уарзы, ахæм зæрдæ». 
Керым ацыдис дарддæр. йæ фæндагыл. Йæ фырты 
ныхæстæй йæ зæрдæ барухси. «Диссаг, куыд фидарæй 
йæ зæрдæмæ байста уыцы хъуыды мæ лæппу... Хъуамæ 
ма йемæ уыцы хъуыддаджы фæдыл ноджы хуыздæр 
аныхас кæнон!» Керыммæ афтæ касти, цыма йæ лæппу 
кæй дзырдта, уыдон ын фыд йæхæдæг кæддæр баца- 
мыдта. 
Рæстæг цыдис, фæлæ Керымæн йæ къухы не ’фты- 
дис йæ лæппуимæ аныхас кæнын. Уалынмæ æрхæццæ 
ис Умарбийы хæстмæ цæуыны рæстæг. Зæронд фыды 
фæндыдис йæ фыртæн бирæ цыдæртæ бафæдзæхсын. 
Фæлæ Умарбийы иу минут дæр цух нæ уагътой йе 
’мбæлттæ. Сыхæгтæ сæ рахон-бахон кодтой. Данæ йæ- 
хиуыл нал хæцыд. Сусæгæй-иу акуыдта: йæ зæронд 
æмбалæй æмбæхста йæ цæстысьптæ. Фæлæ йæ Керым 
уæддæр æмбæрста æмæ йæм уый хорз нæ касти: исчи 
дæр ма фæндаггоны фæстæ кæугæ фæкæны, — азымы 
дардта зæронд лæг йæ къайы. Зæрдæтæ æвæрдта Да- 
нæйæн, фæлæ фæстагмæ йæхæдæг дæр йæхи нал бау- 
рæдта... 
Бричкæты сбадтысты Умарби æмæ йе ’мбæлттæ. 
Хъæубæстæ сын æмхуызонæй фæндараст загътой. Кае- 
100 

мæн куыд йæ бон уыд, афтæ сын фæндаггæгтæ хастой: 
арахъ, хæбизджынтæ, æхца. Бæхты куы фезмæлын 
кодтой, уæд лæппутæй чидæр балцы зарæг ныккодта. 
Уыцы зарæгæй цыма бæхтæн сæ уаргъ рогдæр фæци, 
афтæ уарийау атахтысты размæ. 
Иæ цæстысыгтæ асæрфта Керым. Æмæ цалынмæ 
бричкæ бынтон нæ фаууон уынджы тигъæй, уæдмæ 
æдзынæг кастис сæ фæстæ. Ныр дæр та зæронд лæгмæ 
афтæ фæкаст, цыма сæ хъæубæстæ иу хæдзар у, цыма 
сеппæты зæрдæтæ дæр иухуызон кусынц, сæ хъыг дæр 
æмæ сæ цин дæр иу у, уый хуызæн. 
4. 
Рацыдис къорд боны. Ныр ныхасы арæх нал фен- 
дзыстут Керымы. Кусæг къухтæ нæ фаг кæны хъæу- 
бæсты. Чидæр та карзæй æлгъиты куыройы фыдты. 
Нал зилынц. 
— Данæ, гормон, зæгъ-ма зæронд лæгæн, кæд ын 
исты саразид! — куыройдзау устытæ хатын байдайынц 
Данæмæ. 
— Нæ лæг, кæд нæ зивæг кæныс, уæд ма сын ацы 
хатт сæ куыроймæ куы ныккастаис, — фæзæгъы зæ- 
ронд ус йæ мойæн. Ацæуы Керым. Дзæбугæй фæарха- 
йы куыройы фыдтимæ æмæ та куырой зилын байдайы. 
Иу ныхасæй, рагæй цы куыстытæ нал кодта Керым, 
уыдонæй бирæтæ йæ зæронды бонты йæхимæ æрхауд- 
той. Бонæй-бон æнæвдæлондæр кодта. Рæстæгмæ-иу 
дзы рохуаты аззадис йæ зæронд къай дæр. Зæронд 
лæг йæхæдæг дæр хорз нæ бафиппайдта, Данæ куыд 
сцола, уый. 
Данæ иудадзыгдæр мæт кодта йæ кæсдæр лæппу- 
йыл. Йæ сабиты мæтæй хæринаг нал хордта, кæд уы- 
дон, мийаг, искуы тыхст бынаты сты, æххормаг сты 
æмæ сын дойны у, зæгъгæ. Æвæлмæцгæйæ æнхъæлмæ 
кастис йæ фырттæй хабар фехъусынмæ. Æмæ иу хатт 
Керым райста писмо. Писмойы ма уыдис ноджы газе- 
ты гæбаз Умарбийы нывимæ. 
Сыхæгтæ иууылдæр уадысты арфæтæ кæнынмæ Ке- 
рымтæм. Скъоладзаутæй чидæр хъæрæй бакастис 
писмо: 
101 

«Зынаргъ ныййарджытæ! Зæрдиаг хæстон салам- 
тæ уын, уæ фырт Умарби гитлеронты ныхмæ цы æф- 
сæддонтимæ хæцы, уыдонæй. Мах неппæт дæр сæры- 
стыр стæм уæ хъæбулæй. Уый не ’фсæддон хайæн йæ 
хъæбатыр æмбæлттимæ скодта стыр кад, намыс. Умар- 
би йе ’мбæлтты къордимæ æрвыст уыди фашистты 
чъылдыммæ. Фараст боны дæргъы йæм æнхъæлмæ 
кастыстæм. Æгас ма баззайдзысты, уый æнхъæл та ма 
чи уыди. Фæлæ дæсæм суткæйы æмбисæхсæв фæзын- 
дысты. Хъуамæ уæ уырнгæ дæр ма бакæна неппæтьт 
циндзинад. Фæлæ уый æцæгдзинад уыди: фырцинæй 
сæ къухты хастой Умарбийы йе ’мбал афицертæ. Иæ 
хъæбысы йæ ныккодта нæ инæлар. Цы сарæзта ахæ- 
мæй уæ хъæбул? Цæуыл ыл афтæ цин кодтой хæстон 
æфсымæртæ? 
Уый йе ’мбæлттимæ знаджы чъылдымы былæй ап- 
пæрста, не ’фсæддон хайы ныхмæ чи цыди, ахæм танк- 
ты æртæ эшелоны æд фистæг æфсæддонтæ. Умарбийæн 
йæ хъæбатырдзинады тыххæй лæвæрд æрцыди Сырх 
Тырысайы орден. Зæрдиаг арфæ уын кæнæм, ахæм 
ныфсхаст æмæ æхсарджын хъæбул кæй схъомыл код- 
тат, уый тыххæй. Умарбийы хабæрттæ уын радзурдзæн 
не ’фсæддон хайы газет. Æрвитæм уæм, Умарбийы 
тыххæй цы статья уыд нæ газеты, уый. 
Æфсæддон саламтимæ майор Иванов, 
капитан Мищенко. 
1042 аз. Мартъи. 
Писмомæ хъусгæйæ Керымы цæстытæ цæхæртæ 
калдтой фырцинæй. 
— Гъе, уый дын хабар дæ лæппуйæ, не ’фсин. Ныр 
дæр ма йыл тыхсдзынæ? — сæрыстырæй загъта Керым 
Данæйæн. 
— Уыцы писмо ахæм у, фæстæмæ штабмæ дзуапп 
раттын кæмæн хъæуы, — загъта чидæр колхозонтæй. 
Керым ахъуыды кодта: цы хуыздæр дзуапп хъуамæ 
ратта уыцы æмбæлттæн? Иу къорд минуты фæстæ 
загъта: 
— Ныффыссут сæм, зæронд Керымæн канд йæ иу- 
нæг фырт Умарби нæй хæсты, фæлæ йæ иннæ фырттæ 
дæр... Æз афтæ æнхъæл дæн, æмæ уыдон дæр сæ кæс- 
102 

дæр æфсымæрæй лæмæгъдæр нæ уыдзысты, кæм ба- 
хъæуой, уым. Сæ фыд та, кæд зæронд у, уæддæр ныр- 
ма кусы колхозы. Куыд кусы, уый та уæхæдæг зонут. 
-Мæхи номæй сын арфæ ракæнут. Бузныг сын зæгъут, 
мæ зæронд сæр чи банымадта... 
5. 
Бонтæ цыдысты, фæлæ хъæубæстæйы цæрджытæй 
бирæтæй нæ рох кодта Керымы фырт Умарбийы хъæ- 
батырдзинады хабар. 
Умарбийæ хабар куы нæма уыд, уæд хъæубæсты 
сылгоймæгты ’хсæн хъус-хъусæй ныхæстæ цыдис: Ке- 
рымæн, дам, йæ æртæ фырты дæр фæмард сты, гæх- 
хæттытæ, дам, сæ уыдис, фæлæ сæ бамбæхстой, зæгъ- 
гæ. Иуæй-иутæ та афтæ дæр дзырдтой, цыма Керым 
йæхæдæг дæр зоны уыцы хабар, фæлæ йæхи ныффидар 
кодта æмæ йæ йæ къайæ æмбæхсы. Умарбийы тыххæй 
писмо куы ссыди, уæд хабар атахт æппæт хъæубæстыл 
дæр. Æрæджиау дæр ма бирæтæ арфæ ракæнынмæ 
цыдысты лæппуйы ныййарджытæм. 
Иу бон уынджы Данæйыл амбæлдис иу уæллаг сы- 
хаг ус. Сæ кæрæдзийы дзæбæх дæр нæ зыдтой, афтæ- 
мæй йын уыцы ус афтæ зæгъы: 
— Рагæй дæр дæ тынг бирæ уарзын, кæд зонгæ 
дзæбæх не стæм, уæддæр. Тынг хъыг мын уыдис, дæ 
лæппуйы фæмарды хабар куы кодтой, уæд. Ныр дзы 
æгайтма ахæм дзæбæх хабар ссыд. Дзæбæхæй дæ хæ- 
дзарыл сæмбæлæд. Дæхи фæндиаг уæд. 
Данæйы зæрдæ ныууазал уыцы ныхæстæм, нал æм 
хъуыста. Иæ хæдзармæ ма тагъддæр куы ныххæццæ 
уаид, уый йæ фæндыд. Иæ сæр зылди, йæ цæстытæ 
тартæ кодтой. Æнæмæнг, йæ иннæ фырттæй исчи фæ- 
мард æмæ йæ басусæг кодтой йæ мадæй, — ахъуыды 
кодта йæхи нымæр Данæ. Уыцы хъуыдытæ тыхсын 
кодтой зæронд усы. Æнæуый дæр æнæниз нæ уыд æмæ 
ныр бынтондæр ризæгау кодта йæ буар, уæлдæф ын 
нал фаг кодта. Сæ хæдзармæ ма тыххæй æрхæццæ ис, 
сынтæгыл бахаудта æмæ йæхи дзæбæх дæр нал бам- 
бæрста, афтæ, æваст, æрбарынчын, тæвд кодта йæ 
буар. 
Керымыл уыцы бон æгæр баталынг куыройы. Уы- 
103 

дис фæззыгон æнкъард изæр. Æгомыг къæдзæхтæ, уæ- 
рæх быдыртæ сæхи бамбæрзтой æхсæвы сау нымæтæй. 
Хæсты размæ-иу ацы афон хъæубæсты алы хæдзарæй 
дæр цыд рухс, уынгтæй дардмæ хъуыст фæндыры 
цагъд, зарджытæ. Фæлæ ныр æдзæрæгау æгомыгæй 
лæууыдис хъæу. Æрмæст куыройы фыдтæ хуыррытт- 
хуыррытт кодтой æмæ-иу рæстæгæй-рæстæгмæ сæ 
хъæр схæццæ доны сæрсæримæ. Рæсугъддзииадæй 
кæд æхсæвыгон исты вæййы, уæд уыдон сты мæй æмæ 
стъалытæ. Фæлæ ацы æхсæв уыдон дæр нæ худтысты 
арвæй. 
Керым рацыдис куыройæ донуадзæнмæ. Æрдзыл 
йæ цæст ахаста. Фæззыгон цъæх мигъ æнцад бырыдис 
доны сæрты. Сæлфынæг хаста. «Зæхх бынтондæр куы 
сцъыф уа, уымæй тæссаг у. Уынгты бынтондæр зын 
ацæуæн уыдзæн», — ахъуыды кодта Керым. Тагъдго- 
мау ауазæн афидар кодта. Дон мæстыгæрæй бæрзонд 
донмарæнæй фæрсырдæм ныссæххæтт ласта. Куыройы 
фыдтæ сæ уæззау хъæрзынæй æваст фенцадысты. Куы- 
ройы цалхы фæрчытæ дæр æрынцадысты сæ къабæзтæ 
тилынæй. 
Фæстæмæ куыроймæ бацыдис зæронд лæг. Иу хатт 
ма абæрæг кодта къуту, йæ нучы ма цас аззадис сси- 
наг, уый федта, стæй дуар сæхкæдта æмæ сæхимæ 
араст. Фæлæ йæ размæ фæцис иу сауæндæрг. 
— Чи стут уый? — тарстхуызæй сдзырдта зæронд 
лæг. Дзуапп ын ничи радта. Сауæндæрг йæхи иуварс- 
æрдæм айста. 
Йæ цæстытæ йæ сайынц, æви æцæг сауæндæрг у? 
Керымы сæры фегуырдис алы хуызон хъуыдытæ. Кæд 
ын, мийаг, йæ куыройы исчи къахынмæ хъавы? — 
ахъуыды та кодта зæронд лæг æмæ дуармæ фæстæмæ 
баздæхтис. Фæлæ та мæнæ сауæндæрг йæ разы фев- 
зæрдис. 
— Чи стут уый? — хъæрдæрæй, æртхъирæнкæнæ- 
гау, дыккаг хатт бафарста зæронд лæг. 
— Керым нæ дæ? — сыхъуыст кæйдæр хъæлæс. 
— Бæгуы дæн... Фæлæ ды чи дæ? Цы ми кæныс ам 
æнафоны? 
— Æз дæр хион дæн... Кæддæр ацы куыройæн хи- 
цау чи уыд, уый. Хъуьгды ма йæ кæныс? 
104 

— Ацы куыройæн хицæуттæ бирæ уыдис, фæлæ... 
— Æз Елхъан дæн. 
— Елхъан! Ау, кæцæй фæдæ ды та, арвæй æрха- 
уæгау? 
Зæронд лæг базыдта Елхъаны. Хæстæгдæр æм ба- 
цыдис. 
— Демæ исчи ис, Елхъан? 
— Мемæ æндæр ничи ис, Керым. Бахатыр кæн, 
фæлæ æргомгæнгæ уазæг дæр нæ дæн. 
— Ау, уый та куыд? 
— Æз ахæм Керымы нæ зонын, æмæ мæн чи ауæй 
кæна... 
— Цытæ дзурыс, уый? 
— Æз гермайнаг æфсады минæвар дæн... Ма мæ 
ауæй кæн... Æз афтæ æнхъæл дæн æмæ мæ бамбар- 
дзынæ. Æз уыдонæн мæхи цæстытæй федтон сæ хъару. 
Бауырнæд дæ, басæттæн сын нæй. Стæй сæ тагъд ар- 
дæм хъæуы. Мæн фæнды дæ хуызæн фенгæ зæронд 
лæгимæ мæхи сбæттын; рагагъоммæ хъуамæ цæттæ 
уæм нæ адаемæн феххуыс кæнынмæ. Хъуамæ хъæуæй 
лидзгæ мачи акæна хъæдмæ. Дзырд дын дæттын: 
хъыгдард ничи æрцæудзæн. Кæд дæхæдæг, мийаг, ис- 
тæмæй тыхсай, уæд дын алцæмæй феххуыс кæнын дæр 
мæ бон бауыдзæн. 
Керым иу цасдæр ницы сдзырдта. Фæндыдис æй 
зæгъын карз ныхæстæ уыцы æнафоны «уазæджы» ба- 
фхæрынæн, фæлæ нал хæст кодта ахæм ныхæстыл. 
Ахæм ныхæстыл ахуыр никуы уыдис зæронд лæг. Чи 
уыд Елхъан, куыд æй бафтыд знæгтæм æмæ цæмæн 
ссис сæ минæвар? — ахæм! фарстатæ чыргай цыдысты 
зæронд лæджы сæрмæ æмæ йæ цæстытыл ауадис кæ- 
рæй-кæронмæ Елхъаны цардæй бирæ нывтæ. Налат, 
хиндзаст цæстытæ уыдис Елхъанæн. Ныхас кæнгæйæ 
дæр адæймагмæ комкоммæ никуы бакастаид. Уыцы 
миниуæг хорз адæймаджы бæрæггæнæн нæ вæййы. 
Ничи уарзта ацы лæджы хъæубæстæйы. Цыма адæмы 
фыдæнæн барæй йæхи афтæ дардта, уыйау, йæ мид- 
былты худгæйæ, лæгъз æвзагæй дзырдта алкæмæ дæр. 
О, лæгъз æвзаг æмæ сындз зæрдæ уыди ацы лæг. Ама- 
рын, адавын лæгдзинадыл нымадта рагæй дæр. Æгас 
хъæубæстæйы ахæмтæ блрæ нæ разынд, Елхъан исты 
105 

кæмæй нæ бахордта, исты кæмæй нæ адавта. Искæй 
бæх ын бæх уыд, искæй тохъыл—физонæг. Кæддæр йæ 
амæлæтмæ дæр йæхицæн ахæм цард кæнын æнхъæл 
уыд. Кад зæрдæйæ ничи уарзта Елхъаны, уæддæр-иу 
æй скодтаиккой иуæй-иутæ чындзхæссæг, чызг æрви- 
тæг, къухылхæцæг, ахæм хъуыддæгтæм-иу йæхи тых- 
хæй кæй хъардта, уый хынцгæйæ. 
Елхъанæн-иу йæхицæй дæр бирæ хатт фехъуыста- 
иккат: «Иунæг мæйы авд чындзæн уыдтæн къухылхæ- 
цæг. Иу сыхы мын ис цыппар хойы. Куыд уæм кæсы? 
Уыдон мын фæйнæ авджы мыдджын арахъ куыннæ 
дардзысты! Цард дæр лæгмæ гæсгæ у. 
Æмæ-иу кæд уыцы ныхæстæ хъазæгау кодта, уæд- 
дæр ын йæ сусæг хъуыды алчи дæр æмбæрста, Елхъан 
йæхицæй сæрыстыр кæй уыд, уый. Фæлæ куыд фæс- 
тæмæ йæхицæй къаддæр æппæлын байдыдта Елхъан. 
Азтæ дæр ыл рацыдис, стæй, æвæццæгæн, хорз бæхтæ 
дæр уымæ нал æвдæлдысты. Къухылхæцæг скæныны 
тыххæй дæр æй ничиуал тыхсын кодта. 
Колхозтæ аразын куы райдыдтой, уæд уый хицæн 
фæндæгтæ сарæзта горæт æмæ сæхи хъæуы ’хсæн. Би- 
рæ алыхуызон куыстыты дæр-иу ныллæууыдис, фæлæ- 
иу æй кæцæй сургæ ракодтой, кæцæй та-иу йæхæдæг 
рацыд. Фæстагмæ куыста куыройы. Сырх Æфсадмæ 
дæр уырдыгæй ацыдис. 
Керымы никуы фæндыдис ацы лæгимæ лымæн 
уæвын. Куырой сæм хæстæг куы нæ уыдаид, уæд дзы, 
чи зоны, бынтондæр ферох уыдаид. Фæлæ-иу уæд зæ- 
ронд лæг бирæ хæттыты йæхи хъустæй фехъуыста, 
сылгоймæгтæ йæ куыд æлгъыстой, уый. Æмæ ныр та- 
лынджы, уыцы æнамонд адæймаг, ингæнæй схизæджы 
хуызæн, цæхкæр фарст куы æрæвæрдта зæронд лæджы 
размæ, уæддæр Керыммæ афтæ кастис, цыма йæм бо- 
’ныгон ацы лæг йæ цæсгом нæ бауæндыдаид бавдисын, 
цыма йæм ныр дæр комкоммæ кæсын нæ уæнды. 
Мæсты ныхас кæнын никуы зыдта зæронд Керым. 
Фæлæ йæ истьг дзуапп раттын хъуыд ацы æлгъыстаг 
лæгæн æмæ арф ныуулæфгæйæ загъта: 
— Дæу хуызæн лæгæн хæс у зонын, чи у Керым, 
стæй чи дæ ды дæхæдæг, уый. Хъуамæ ды бафиппайд- 
таис, мах æхсæн цы стыр быдыртæ ис æмæ кæрæдзи- 
106 

мæ куыд дард лæууæм, уый. Дарддæр дæ курын æмæ 
мæм дæхи мауал æрбавдис. 
Сауæндæрг йæхи айста иуварсмæ. Нал æй ахста 
зæронд лæджы цæст. Фæлæ ма уый фæстæ дæр Ке- 
рым бирæ фæлæууыдис йæ мидбынаты. Рæстæгмæ йæм 
фынфенæгау фæкастысты уыцы митæ. 
Сæлфынæг фæкарздæр. Зæронд лæг размæ асан- 
чъех кодта, фæлæ йæ йæ уæрджытæ дзæбæх нал хас- 
той... Цыдис хъæусоветмæ, уыцы лæгимæ кæй сæм- 
бæлд, уый тыххæй. Фырмæстæй-иу хаттгай йæ зæрдæ 
судзгæ æлхысчъытæ скодта: «Куыннæ йæ баурæд- 
тон!» «Фæлæ йын мæ бон цы бауыдаид?» — тыхстис 
хинымæр... 
6. 
Керымы æрбацыдмæ зæронд Данæ йæхи дзæбæх 
нал æмбæрста, тæвд кодта. Керым уыдис фæллад æмæ 
æнкъард. 
«Иу æнамонддзинад иннæйы сæрты, арвæй æрха- 
уæгау», — ахъуыды кодта Керым æмæ ноджы тынгдæр 
æрынкъард. Хъуамæ йæ къайæн уый ракодтаид уыцы 
æдзæсгом Елхъаны хабар. Данæ ахæм рæтты зæрдæ- 
джындæр уыд йæ мойæ. Фæлæ йæ ныр рынчынæй куы 
’рбаййæфта, уæд ма йын цы загътаид. Иæ хисдæр 
фырт Мæхæмæты бинонтæ дæр æд сывæллæттæ йæ 
цæгатмæ æндæр хъæумæ ацыдысты. Зæронд лæгæн 
йæхимæ каст йæ къаймæ фæкæсын. Рынчыны тасæй 
дзы йæ фæллад дæр æрбайрох. 
— Хæргæ исты куы акæнис, кæд дын фенцондæр 
уаид!—лæгъстæгæнæгау бахатыд Керым Данæмæ. 
Иу афоны Данæйæн гыццыл фенцондæр ис. Йе 
’ргом йæ мойы ’рдæм раздæхта. Уаты сыгъди гыццыл 
цырагъ æмæ мынæг рухс кодта. Керым фæлладæй æр- 
уагъта йæхи сынтæджы раз бандоныл. Рынчыны сæр- 
мæ къулыл ауыгъдæй лæууыдысты бирæ алыхуызон 
къамтæ. Уыдонæй дыууæйы Данæ æрбайсын кодта 
йæхимæ æмæ сæм æдзынæг фæкаст, стæй сæ йæ базы 
бын сæвæрдта, йæхæдæг фæрсæгау бакастис йæ мой- 
мæ. Зæронд лæг ныффæлурс. 
— Тынг æвзæр уыдтæ, не ’фсин, фæтæрсын мæ 
107 

кодтай, фæлæ дын ныр кæд иу гыццыл фенцондæр, — 
загъта зæронд лæг. 
Данæ ницы сдзырдта, иннæрдæм йæхи азылдта 
æмæ дзæгъæлтæ кæнгæйæ дзурын байдыдта: 
— Дунейы фарн, кæд ма ды бынаты дæ, уæд цæ- 
уылнæ фæтæригъæд кæныс адæмæн?.. Цæуылнæ ныц- 
цæвыс дæ арвы дурæй уыцы маргæйдзаг калмы? Цæ- 
мæн схъомыл кодтай ды дард бæстæйы адæмон фыд- 
хорты, тугæй бæстæ чи ахоры, удхæссæгау йæ сау æн- 
дæрг адæмы ’хсæн кæмæн хæты, уыцы сырдты? Цæмæн 
нын æвзарын кæныс фыдбонтæ? Дзæбæх куы цардыс- 
тæм нæхицæн. Нæ фæсивæды зарджытæ арвмæ куы 
хъуыстысты! Ныр нæ зæрдиаг хъæбултæм нæ цæсты- 
тæ гомæй, æнхъæлцауæй куы дарæм! Кæм сты мæ са- 
битæ? Ох, мæ зынаргъ Уари, Мурат, мæ хæххон цæр- 
гæс Умарби! Æнæ худгæ уæ кæсын куы ничи зыдта. 
Ныр кæд искуы æххормагæй, дойныйæ тыхсынц... Кæд 
искуы сæ фыды хъарм хæдзар, фæлмæн сынтæджы 
бæсты сау мæрыл сæ туджы мæцынц... Æз та ма дзы 
ам мæхицæн зæрдæтæ æвæрын... Феххуыс мын кæн,. 
Дуне скæнæг хуыцау... 
— Хуыцау нæ! Адæм! Адæм, не ’фсин. Адæм ын 
сласдзысты йæ уд. Фæлæ ды дæхиуыл фæхæц, гормон, 
дæхиуыл. Афтæмæй дыл низ тыхджындæр кæны... Нæ 
фидауы ахæм ныхæстæ кæнын... 
Сынтæджы рабадтис Данæ. Фыдхуыз цæсгомыл йæ 
цæстытæ арф бахаудысты, тых улæфт кодта. Зул цæс- 
тæй бакастис йæ моймæ: 
— Цæмæн æмбæхсыс мæнæй нæ лæппуйы... фе- 
сæфты хабар... Цæмæн?.. Куыд дæм разындис ахæм 
зæрдæ?.. Мард иу боны мард у. Мард йе ’гъдау агуры. 
Зæгъ-ма, цæмæн мын æй æмбæхсут? 
Ницы уал сфæрæзта дзурын Данæ, сынтæгыл æр- 
хаудта фæстæмæ æмæ зæрдæбынæй ныккуыдта. 
Зæрдæрыстæй хъуыста йæ кæуынмæ зæронд Ке- 
рым. Уый хинымæр ахъуыды кодта: куыд никуы ба- 
фиппайдта фæстаг бонты Данæйы лæмæгъдзинад. Ацы 
хатт, иннæ хæттыты хуызæн, тагъд куы нæ уал сыста 
Данæ йæ сынтæгæй, уымæй йын тарсти. 
Фестадис Керым йæ бандонæй æмæ хæстæгдæр ба- 
цыдис рынчынмæ. Йæ мойы уазал къухтæ йæ ныхыл 
108 

сæвæрдта Данæ. Æрæджиау æнкъардæй æмæ сабы- 
рæй загъта зæронд лæг: 
— Цæмæн афтæ кæныс, усай?.. Райстон гæххæтт... 
-фæлæ цæуылнæ ахъуыды кæныс, Мурат йæ фæстаг 
писмойы куыд фыста, ууыл? Фæдзæхсгæ нын куы код- 
та: «Куы нал фыссон, уæддæр-иу мæм уæ зæрдæ ма 
’хсайæд, цалынмæ хæст фæуа, уæдмæ». Нæ мæ уырн:>т, 
æгас нал у, уый. Хæст фæуыдзæн æмæ зындзæн Мурат 
дæр. Мæ бон нæу уый мардыл банымайын. Æмæ дæ- 
уæй дæр курын, иу гьгццыл фæхæц дæхиуыл. 
Уыцы ныхæстæ тынг æнкъардæй схаудысты Керы- 
мæй. Йæ цæстысыгтæ бамбæхста йæ зæронд æмба- 
лæй. йæ мойы ныхæстæм хъусгæйæ, Данæмæ афтæ 
фæкаст, цыма Керым йæхицæй тынгдæр фæрынчын. 
Фæтæригъæд кодта Керымæн: 
— Суадз уал дæ фæллад... Уадз мæн дæр... Гыц- 
цыл мын фенцондæр. Æруадз, æруадз дæхи... Æнхъæл- 
дæн æмæ тагъд бон уыдзæн. 
/. 
Хæст æрбахæстæг Керымы хъæумæ дæр. Хъæуы 
цæрджытæй бирæтæ сæхи цæттæ кодтой хъæуæй али- 
дзынмæ. Хъæдмæ алидзыны тыххæй дзырдтой Керы- 
мæн дæр. Кæдæм хъуамæ алидзон, мæ хæдзары ахæм 
рынчын уæвгæйæ? — цæхкæр! алыг кодта Керым. Фæ- 
-лæ та ногæй гуырысхо кæнын райдыдта: «Æмæ мæ, 
мийаг, куы бафхæрой, уæд та?» 
Фаллаг хъæуты адæмтæ: зæрондлæгтæ, сылгоймæг- 
тæ, сывæллæттæ цыдысты сæхи æмбæхсынмæ тар 
хъæдмæ. Керым-иу рацыд сæхицæй уынгмæ æмæ-иу 
бирæ фæкастис лидзæг адæммæ. Уыдон цыдысты æн- 
къардæй, мæстджынæй. Керыммæ дæр-иу йæ сыхæгтæ 
æрбауадысты. Фарстой йæ, цы фæнд ис цымæ уымæ 
та хъæуæй алидзыны тыххæй. 
«Адæм цы кæной, æз дæр уый. Цы хъуамæ кæнон 
æндæр?»—зæгъынмæ хъавыд Керым. Фæлæ йын ахæм 
дзуапп раттыны фадат нæ уыд. йæ хæдзары рынчын 
сылгоймаг уыд. Керым хъæуæй ацæуынвæнд куы нæ 
кодта, уæд æм иухатт уый фæдыл æрбацыдис колхозы 
109 

парторг дæр, фæлæ уæддæр не сразы йæ хæдзар ныу- 
уадзыныл зæронд лæг: 
— Мæхи дæр бæргæ фæнды, бæргæ йæ æмбарын, 
хъæдмæ мын цæугæ у сымахимæ. Фæлæ мын кæд ыи- 
цы уаид... • -V: 
Ныр мæнæ адæм лидзынц хъæдмæ. Цыма хъæутыл 
рын хæлиугæнгæ æрбацæуы æмæ уымæй лидзынц 
хъæдмæ, афтæ кæсы Керыммæ. Сармадзаны нæмгуытæ 
рæстæгæй-рæстæгмæ, гуывгуывгæнгæ, æрбацæуынц, 
куы иу ран, куы иннæ ран хæдзæртты ныппырх кæ- 
нынц. Адæм дзы сæхи хъахъæнынц. Хæст цæуы уæл- 
дæфы дæр, хæдтæхджыты гуывгуыв ауайы зæронд 
лæджы хъустыл. Уый йæ къух йæ ныхыл авæры, кæ- 
сынтыл сæм фæвæййы, фæлæ бирæ хатт нæ февзары, 
чи дзы у нæхи æмæ кæцы у знæгты. Мæнæ та сарма- 
дзаны нæмгуытæ нæргæ æрбацæуынц. Иу нæмыг сæм- 
бæлдис раст Керымы тæккæ кæрты. Дыргъбæлæстæ 
ныггæбæзтæ кодта, зæххæй фæрчытæ фæхаста фæй- 
нæрдæм. Зæронд лæгæн йæ цæстытæ атартæ сты, фæ- 
лæ йæ зæрдæ барухс, йæ хæдзар æнæ хъыгдард кæй 
баззад, уый куы федта, уæд. 
Мæнæ Керымы кæртмæ машинæйы фæзындысты 
сырхæфсæддонтæ. Салам радтой зæронд лæгæн, стæй 
йын командир — бæрзонд лæппу, Сергей йæ ном, уый 
афтæ зæгъы: 
— Сымах хъуамæ хъæдмæ алидзат, райсом мах 
ацы хъæу ныууадздзыстæм рæстæгмæ. Фашисттæ æр- 
бацæудзысты æмæ ам кæй æрбаййафой, уыдон ба- 
фхæрдзысты. Ацæуьгн дæ хъæуы, зæронд лæг! 
— Мæлæтæй чи тæрса æмæ дзы чи лидза, уый 
тагъддæр амæлдзæн... Æз ныр зæронд дæн, мæ хур 
аныгуылд. Кæдæм ма лидзон мæ рынчын зæронд уси- 
мæ? — дзуапп радта уыдонæн Керым. 
Арвæй зæххы ’хсæн ленк кодтой прожекторты рухсы 
тæмæнтæ. Кæцæйдæр хъуыстис хæдтæхæджы гуыв- 
гуыв. 
— Хъæдмæ дæ алидзын хъæудзæн рæстæгмæ, стæй 
мах дæр та фæстæмæ ардæм хъæуы, — загъта Сергей 
Керымæн. 
— Æз никæдæм лидзын. Цы мын кæндзысты? Мар- 
110 

гæ? Æз мæлæтæй нæ тæрсын, — фидарæй загъта зæ- 
ронд лæг. 
Иæ фысымы ныхæстыл ныхъуыды кодта Сергей. 
Фидар зæрдæйы хицау кæй уыд, уый йын æхсызгон 
уыд, фæлæ сырхæфсæддон уæддæр хорз зыдта, Керым 
кæй нæ хатыдта, мæлæтæй тыхджьгндæр чи у, ахæм 
бирæ хъуыддæгтæ ма кæй вæййы, уый... 
Фысым æмæ уазæг ныхъус сты. Алчи дæр сæ дард 
ацыдис йæ хъуыдыты мидæг. Арвы астæуæй та ногæй 
фæзындысты прожекторты рухсытæ... 
8. 
Гитлерон оккупанттæ бацахстой Керымы хъæу. 
Цæрджытæй ма бирæтæн сæ къухы бафтыдис хъæдмæ 
алидзын, фæлæ ма дзы уæддæр чи баззад, ахæмтæ 
дæр уыд. Уыдонимæ уыд Хуыриаты Мысырхан1 дæр. 
Керыммæ куыд кастис, афтæмæй уыцы сылгоймаг 
барæй баззадис. 
Фашисттæ уынгты чыртæй лекка кодтой дыууæр- 
дæм. Карк æмæ куыдз нæ уагътой сæ фæндагыл æга- 
сæй. Фатертæн ахстой колхозонты хæдзæрттæ. 
Керымы хæдзармæ дæр дзы дыууæ руминаг афи- 
церы фæзынд, æмæ зæронд лæгæн загътой, цæмæй 
пъадвалмæ ныццæуа, уæттæ ссæрибар кæна. Уыцы 
афицертæ сæ мыккæгтæ ныффыстой дуарыл æмæ ацы- 
дысты. Уыдон хæдфæстæ та фæзындысты немыцаг 
салдæттæ. Аскъуыдтой, руминаг афицертæ кæй ныф- 
фыстой дуарыл, уыцы гæххæтт, æмæ дзы сæхæдæг æр- 
цардысты. 
Керым уыдис фæллад, йæ хуыз фæцыди, фæлæ ма 
уæддæр зæрдæтæ æвæрдта Данæйæн: 
— Ма тæрс, уыдон дæр бирæгътæ не сты. Каед нын 
ницы кæниккой... 
— Ацы цъаммарты нæ фенгæйæ куы амардаин, 
уæд цæй тæхудиаг уыдаин!—йæ цæстысыгтæ сæрфгæ- 
йæ, загъта Данæ æмæ йе ’ргом къулæрдæм аздæхта. 
Уыдис уазал бон. Зæронд лæг æргъæвсæгау кодта. 
Ихæн кодта рынчын дæр. Керымы йæ къæхтæ нал хас- 
той пъадвалæй æттæмæ. Сыхæгты ус Мысырхан 
сæм суадис. 
— Рынчын та куыд у? Куыд дæ, Данæ, куыд? Æз 
111 

ныртæккæ комендатурæйы уыдтæн. Дæу, Керым, цыма 
хъæуы хицау кæнынмæ хъавынц. Куыройы дæгъæлтæ 
та мæнмæ дæттын кодтой. 
Зæронд Керым зулмæ бакастис Мысырханмæ: 
— Кæцæй фехъуыстай уыцы æппæт хабæрттæ? 
— Елхъан мын сæ дзырдта. Стыр бынат сæм ахсы. 
Дæумæ цыма фæдзуринаг сты се ’мбырдмæ дæр. 
— Æз ахæм æмбырдтæм никуы ацæудзынæн, фæ- 
лæ, Мысырхан, дæуæн æмбæлы ацæуьгн уыцы æмбырд- 
мæ! — сабыр хъæлæсы уагæй загъта Керым. Бæрæг 
уыд, Керым мæсты кæй уыдис, уый, фæлæ уæддæр йæ- 
хиуыл хæцыди. 
— Æмæ уыдон большевикты хуызæн æнхъæлыс? 
Зæронд лæгтæй дарддæр се ’мбырдмæ нæ уадзынц нæ 
дæр сылгоймæгты, нæ дæр фæсивæды. 
Ницы уал сдзырдта Керым Мысырханы ныхæстæм. 
Уьгцы хабæрттæ йæ сагъæсты бафтыдтой. 
Мысырхан ахъуыды кодта: мийаг Керымы хицау 
куы сæвæрой, уæд йемæ зылындзых мæхи ма кæнон, 
зæгъгæ, æмæ сæхимæ ацыдис, куыройы дæгъæлтæ 
дæр нал ракуырдта Керымæй, афтæмæй. 
9. 
Уæззаугай æмæ тыхстæй цыдысты минуттæ зæронд 
лæг æмæ йæ рынчын усыл. Сæ хæдзары уæладзыгæй 
бынмæ, пъадвалмæ, къахы змæлд дæр тынг хъуыстис 
æмæ дзы ныр æцæгæлæттæ куы ’рцардысты, уæд бын- 
тондæр сæ хъæлæбайæ стыхстысты зæрæдтæ. 
Иу афон топпы гæрæхтæ стынг сты сæ хæдзары ал- 
фæмблай. Хæст цыд руминаг афицертæ æмæ немыцаг 
салдæттимæ. Хæдзары хицау хорз æмбæрста хъуыддаг: 
раздæр фатер чи ’рцахста, уыцы руминаг афицертæ, 
æвæццæгæн, немыцаг салдæтты æттæмæ сурыныл ар- 
хайынц. Уый адыл фæбыцæу сты æмæ кæрæдзи цæгъ- 
дынмæ ’рцыдысты. Данæ бынтондæр стыхстис топпы 
гæрæхтæм, йæ хъару асаст, йæ катай фæфылдæр. Зæ- 
ронд лæг фæфæсмон кодта, хъæдмæ кæй нæ ацыдис, 
ууыл. «Фæлæ хъæды дæр цас бæллиццаг у ныр», — 
йæ хъуыдыты та дард афардæг Керым. Хъæдмæ чи 
ацыдис, уыдоны тыххæй дæр фашисттæ’ радтой дзырд, 
цæмæй цыбыр æмгъуыдмæ æрцæуой фæстæмæ сæ хæ- 
112 

дзæрттæм, науæд, дам, сæ хæдзæрттæ сыгъд æрцæу- 
дзысты æмæ сæ ноджы карздæрæй бафхæрдзысты. 
Куыд дзырдтой, афтæмæй Елхъан æцæг стыр лæг 
уыдис гитлеронты комендатурæйы. Керыммæ æрбар- 
выста, цæмæй æмбырдмæ рацыдаид, фæлæ Керым куы 
нæ цыдис, уæд æм Елхъан йæхæдæг афицертимæ æр- 
бацыд. 
— Хъæуы хицау дæ æвæрынц, Керым. Кæй нæ фæ- 
зындтæ, уый сын тынг хъыг у. Куы дæ бафхæрой, 
зæгъгæ, дæм æрбауадтæн мæхæдæг... 
— Куы зоныс, æз ахæм ранмæ кæй нæ ацæудзы- 
нæн, уый. Мæ бон нæ бауыдзæн, стæй мæнæ мæ хæ^ 
дзары рынчын сылгоймаг куы ис, уæд æй кæйимæ 
хъуамæ ныууадзон? — загъта Керым. 
Афицертæ тызмæгæй цыдæртæ аныхæстæ кодтой 
Елхъанимæ. 
Елхъан бамбарын кодта Керымæн афицерты ны- 
хас, кусын дæ байдайын хъæуы, зæгъгæ. — Адон ахæм 
адæм сты æмæ сæм куы нæ хъусай, уæд мæсты кæ- 
•шнц. Кусын райдай! 
— Нæ, нæ, мæ бон не суыдзæн... 
— Бан, бан, бан! — раст маймулиау, сфæзмыдта 
Керымы хисдæр афицер æмæ йæ къухы ехсы бæсты 
цы гæрз дардта, уымæй æвзидæгау бакодта зæронд 
лæгмæ. 
— Ми знаем, старий цалавек работайт будет, — 
загъта афицер, йæхæдæг фæстæмæ фездæхтис, маши- 
нæйы абадти иннæ афицертимæ æмæ уайтагъд фæау- 
уон сты. 
Керым сагъæстæ гæнгæйæ æмæ мæстæйдзагæй кæр- 
ты лæугæйæ баззад. Сабыргай бацыдис пъадвалмæ йæ 
рынчын къайы цурмæ. Ус фæрсæгау куы бакасти йæ 
моймæ, уæд æм Керым æнкъардæй сдзырдта: 
— Цы мыл хъæртæ кæнынц, цы? Цы мæм æртхъи- 
рæнтæ кæнынц? Басудзæнт нæ, цы сæ фæнды, уый нын 
бакæнæнт, уæддæр Керым нæ ацæудзæн уыдоны æм- 
бырдмæ, уыдонмæ кусынмæ! 
— Рагæй ахæм хъæбатыр сдæ, зæронд Керым? 
Мæлæт циу, мæлæт? Мæлæтæй немыц тыхджындæр 
сты, — дуарæй бахизгæйæ загъта Елхъан. 
8 Бесати Тазрет. 
113 

— Уыдон мемæ æппындæр ницы хъуыддаг ис æмæ 
мæ ныууадзут мæ уагыл, — рамæсты зæронд лæг. 
— Чи зоны ды раст дæ, фæлæ ныртæккæ тых уы- 
дон къухы ис. Цы нын зæгъой, уый хъуамæ æххæст 
кæнæм. Дæ пъадвал æвæстиатæй суæгъд кæн. Сыхæг- 
ты пъадвалмæ ахæсс дæ рынчыны. Кусынмæ кæй нæ 
цæуыс, уый тыххæй та дæ хъуамæ ахсгæ æркæнæм. 
Уыцы ныхæсты фæстæ цалдæр салдаты бацыдысты 
пъадвалмæ æмæ зæронд лæгæн, схуыстытæ кæнгæйæ, 
йæ рынчын сылгоймаджы сыхæгтæм ахæссын кодтой. 
Данæ уым баззад, Керымæн йæхи та семæ ракодтой 
комендатурæмæ. 
10. 
Сыхæгты пъадвал едзаг уыдис адæмæй. Сывæллæт- 
тæй, сылгоймæгтæй, зæронд лæгтæй æмæ дзы алыхуы- 
зон рынчынтæй къух бакæнæн дæр нæ уыд. Уыдсны 
ардæм æрæмбырд кодтой оккупанттæ. Адæм фылдæ- 
рæй-фылдæр кодтой пъадвалы. Рæстæгæй-рæстæгмæ- 
иу пъадвалы дуар байгом, зымæджы уазал дымгæ-иу 
лæбурæгау æрбакодта мидæмæ æмæ-иу адæмы комы. 
тæфимæ схæццæ. 
Зæронд Данæ пъадвалы арфдæр цы къуым уыд, 
уырдæм бахаудта, йæ уæнгты фаг фезмæлын йæ бон 
нæ уыдис. Марди дойныйæ. Чидæр ын дон адардта, 
фæлæ уæддæр йæ дойны нæ басаст. Уыцы талынг æмæ 
тыхст бынаты зæронд сылгоймагмæ фæстаг ныфс æмæ 
æхсар кæцæйдæр фæзындысты, цудтытæ гæигæ рацы- 
ди дуары цурмæ æмæ йæ тых, йæ бонæй ныххоста 
дуар. Йæ цъæхахст хъуыстис æттæмæ. Дис кодтой 
адæм, куыд бирæ хъару ма баззадис уыцы сылгоймаг- 
мæ, ууыл. Уый хъæр кодта æттæмæ: дуар бакæнут, 
куыдзы тугæй æхсад сырдтæ. Кæм ис нæ лæг, кæм 
и-и?.. 
Фæлæ дуар ничи гом кодта æмæ æппын фæстаг 
сылгоймаг иннæтыл æрхаудта. Уый бæсты æндæр чи- 
дæр фестад йæ бынатæй æмæ ныххоста дуар. Дуар æр- 
байгом, уазал дымгæ æрбакалдис пъадвалмæ. Къæсæ- 
рыл фæзындысты Елхъан æмæ немыцаг афицертæ. 
— Чи хъæр кæны уый, цавæр стут!.. Фос стут, æви? 
Махæй дæр нæ ферох стут. Хæст нал цæуы ныртæхкæ, 
114 

алкæмæн уæ йæ хæдзармæ ацæуыны бар ис. Æрмæст 
уæ хъæуæй дарддæр мачи макæдæм ацæуæд. Æхсыны 
тæрхон уыдзæн ахæмтæн! 
Уыцы ныхæстæм цыма Данæйæн йæ хъуыдытæ но- 
гæй фегуырдысты, афтæ та фестадис, йæ цæстытæ ныц- 
цавта дуаргæронмæ æмæ йæ хъæлæсы дзаг ныхъæр 
кодта. «Нæ лæг!.. Кæдæм акодтат нæ зæронды?.. Гъи, 
куыдзы тугæй æхсад адæм, гъи! — Размæ хауæгау ра- 
кодта, стæй та фестадис. Афицер æй асхойынмæ хъа- 
выд, фæлæ йын йæ къухыл дæндагæй фæхæцыд сыл- 
гоймаг. Афæлурс афицер, схъæрзыдта æмæ иннæ къу- 
хæй дамбацайæ фехста сылгоймаджы. Ахаудта зæронд 
Керымы къай зæххыл æмæ йыл батар йæ дунейы рухс... 
Пъадвалæй æттæмæ цы адæм рабырстой, уыдон 
уыдысты тарст хуыз æмæ кæцырдæм цыдаиккой, уы- 
мæн дæр дзы бирæтæ ницы уал æмбæрста. 
Чидæртæ ма аззадис сылгоймаджы марды цур. 
Уыдон дæр Гæрсгæ-ризгæйæ кастысты куы сылгойма- 
джы мардмæ, куы та гитлерон афицертæм. 
— Йе ’ртæ фыртæй иуы дæр нал федта Данæ... 
мæгуыр йæ бон... Уæд та ма йæ йæ зæронд мойæ куы 
нæ фæхицæн кодтаиккой, — зæрдæрыстæй ныхæстæ 
кодтой, сылгоймæгтæй ма марды уæлхъус чи баззад, 
уыдон. Фæлæ сæм уайтагъд афицертæй иу фæстæмæ 
фездæхтис, схъæртæ сыл кодта, стæй сын Данæйы 
мард пъадвалы къуыммæ бахæссын кодта. Сылгоймæг- 
ты рарвыста пъадвалæй æмæ дуар сæхкæдта... 
11. 
— Æгæр бæрзонд тæхыс, зæронд лæг. Ныллæг 
куы ’рхауай, уымæй нæ тæрсыс? Æгæр стыр аргъ агу- 
рыс дæхицæн. Æгæр куы саслам уай, уымæй нæ тæр- 
сыс? Зæронд дæ, фæлæ дæ зонд фæцыд. Чи дæ сахуыр 
кодта, чи? Ха-ха-ха! — хынджылæг кодтой уыцы са- 
хат гитлеронтæ зæронд Керымæй комендатурæйы. 
— Цæвут æй, — загъта хисдæр афицер. 
Ефрейтор тыхджын цæф ныккодта Керымы. Зæронд 
лæгæн йæ цæстытæ цæхæртæ акалдтой. Стыр зынтæй 
ма баурæдта йæхи. 
— Ноджыдæр, — фæхъæр кодта афицер, æмæ еф- 
115 

рейтор Керымы нæмын райдыдта, йæ къухтæ йын сыз- 
дыхтытæ кодта. Зæронд лæг тынг схъæрзыдта, йæ 
фындзы туг æрцыдис йæ рихитыл, цæсгомыл сау тæл- 
мытæ фæзынд... 
— Æгьгъæд у, — загъта афицер æмæ зæронд лæ- 
джы чи цавта, уыдон иуварс рацыдысты. Афицер йæ 
цæстæй ацамыдта, нæмгæ чи кодта, уыцы ефрейтормæ 
«акæнут уал æй», зæгъгæ. 
Æхсæвыгон комендатурæйæ ракодтой кæртмæ Ке- 
рымы. Уыимæ ма уыд ноджы æхсæз адæймаджы, иу 
лæппу æмæ дыууæ лæджы, дыууæ сылгоймаджы æмæ 
иу уырыссаг сырхæфсæддон. Акодтой сæ хъæуы уынг- 
ты. Кæдæм, уымæн ницы æмбæрста Керым. Йæ раз- 
вæндаг нæ уыны зæронд лæг. Æмæ йæ къах истæуыл 
куы скъуыры, уæд ахауы. Фæстейæ куы баззайы, уæд 
æй ефрейтор асхойы размæ. Тыхсы, уынгæг кæны йæ 
зæрдæ, фæлæ йæ уæддæр ныфс æмæ уырнындзинад 
цух нæ уадзынц. Зæронд лæг хорз æмбæрста, уырнын- 
дзинад æмæ ныфс адæймаджы бирæ хатт кæй фервæ- 
зын кæнынц мæлæтæй, фыдбылызæй, уый. Уыцы зæр- 
дæйы уаджы фæрцы ма лæууыдис йæ къæхтыл. 
Хъæуы дæллаг кæрон иу гыццыл пъадвалмæ бап- 
пæрстой уацайрæгты. Уым ма уыдис ноджы æндæр 
ахæстытæ дæр. 
— Ардыгæй нæ райсом раджы æхсынмæ кæндзыс- 
ты быдырмæ. Уæ фæллад суадзут фæстаг хатт,—хъа- 
зæгау сдзырдта æрыгон лæппу. Уацайрæгтæ иууылдæр 
ныккастысты лæппумæ. 
— Сæ метод афтæ у: хъæугæронмæ акæнынц, кæй 
æрцахсынц, уыдон, сæхицæн сын скъахын кæнынц ин- 
гæнтæ, стæй сыл автомат аскъæрынц, — йæ ныхас 
дарддæр кодта, Аврам кæй хуыдтой, уыцы лæппу. 
— Дæу та цæмæй аххосджын кæнынц, лæппу? — 
афарста йæ Керым. 
— Фашисттæ ме ’нæуынон кæй сты, лæккад сьш 
кæй нæ кæнын, сæ чъизитæ сын кæй нæ мæрзын, пъæ- 
лицæйы кусæг Елхъанæн йæ цæсгомыл кæй бату код- 
тон... Фæлæ тæрсгæ ма кæнут. Сырх Æфсад фæуæла- 
хиз уыдзæн. Эх, хæсты уæвын ма мæ бон куы уаид... 
— Ам дæр хæст у, — лæппуйы уæхск æрхойгæйæ 
загъта сырхæфсæддон. Уый фæстæ иууылдæр æмхуы- 
116 

зонæй бахъус сты, сæ сæртæ кæрæдзиуыл бакъултæ 
кодтой. Æрæджиау æрыгон лæппу сабыргай базарыд: 
Æхсарджын лæппутæ! 
Сæрæн уæ куы хуыдтой, 
Тохы бон æркодта, гъей! 
Нæ рæсугъд хæхбæстыл, 
Нæ уæрæх быдыртыл, 
Сау знаг куы ’рбацыд, гъей! 
Нæ буц зæрæдтæй нын, 
Æнаггаг лæгсырдтæ 
Хынджылæг куы кæнынц, гъей! 
Мæлæтæй тæрсгæйæ, гъей! 
Нæ гыццыл сабитæ, 
Нæ зынаргъ хотимæ 
Тар хъæдмæ куы лидзынц, гъен! 
Цæй, сыстæм лæппутæ, 
Фашисттæн сæ ныхмæ. 
Бындзагъд сæ фæкæнæм, гъей!' 
Исдуг ныхъус еты иууылдæр, стæй заргæ чи кодта, 
уыцы лæппу загъта: 
— Мæн бæлвырдæй уырны, ам чи бады, уыдонæй 
ма иу адæймаг уæддæр æгасæй кæй аирвæздзæн, уый. 
Мæн фæндыдис комендатурæйыл бандзарын. Ех, уыцы 
артмæ дардæй дæхи батав... Стæй ма уый фæстæ ца- 
вæрдæр зæронд лæг Керымы кæрты хæцæнгæрзты 
скъладыл... 
— Аврам, дæ зарæгæй дæр хорз хъарм кæны зæр- 
дæ. Азар ма йæ... 
Аврам та сабыргай базарыд. 
Фæлæ Керым ныр уымæ нал хъуыста. «Ау, мæ кæр- 
ты уæдæ ахæм скълад ис!» — хъуыды кодта уый. 
Дуар чидæр ныххоста. Æрбайхъуыст хъахъæнæджы 
æлгъитын. Гыццыл рæстæджы фæстæ дуар бынтондæр 
æрбайгом. Акодтой уацайрæгты цалдæрæй. Каейдæр- 
тимæ ма пъадвалы баззадис Керым. Уый йæхи тыххæй 
уыйас ницы уал мæт кодта, фæлæ йæ къай йæ зæрдæ- 
йæ нæ цух кодта: «Цы фæци цымæ ныр?.. Цы фесты, 
æрдæбон ын йæ разæй кæй акодтой, уыдон? Ау, уæдæ 
сæ æцæг афтæ фехсдзысты?» — хъуыды кодта зæронд 
лæг, науæд мæ кæрты, æцæг, судзинаг скълад ис? 
Хъыпп-сыпп нал хъуыстис йæ алфæмблай. Æрмæст 
117 

ма пъадвалы иу къуымæй зарæджы хъæлæс, æнæсы- 
скъуыйгæйæ цыдис зæронд лæджы хъустыл. Керым 
хорз æмбæрста, зарæгæй йæ æрмæст йæ хъустæ кæй 
сайдтой... 
Уый фæстæ йын йæ цурæй акодтой иннæ уацай- 
рæгты дæр. Баззадис иунæгæй. 
Сихор афон ссис, уæддæр ничи ма бабæрæг кодта 
Керымы. Чи зоны, уый фашисттæй бынтондæр ферох. 
Æмæ сабыр æмæ æнæзмæлгæйæ, æнхъæлмæ каст зæ- 
ронд лæг пъадвалы. Æрæджиау Керыммæ дæр фæ- 
дзырдтой дуармæ æмæ йын афицер цыдæр гæххæттыл 
йæ къух æрæвæрын кодта, стæй йæ иннæ афицертимæ 
семæ сбадын кодтой рог машинæйы æмæ йæ аластой 
комендатурæмæ. Иæ алфæмблай рауай-бауай кодта 
Елхъан. Фæстагмæ дыууæйæ аззадысты уаты æмæ йын 
Елхъан афтæ зæгъы: 
— Тыхстæй хуыссы дæлæ кæйдæр пъадвалы Данæ 
дæр. Пъадвалы уал ын æдасдæр уыдзæн... 
Керым йæ мидбынаты фестъæлфыдис. Йæ уарзон 
къай тæригъæддагæй иунæгæй кæйдæр пъадвалы... 
Зæрдæрыстæй йæ сæр æруагъта йæ уæрджытæм æмæ 
йæ цæстысыгтæ æркалдысты йæ фæлурс цæсгомыл. 
Уалынмæ та йын йæ къух иу æндæр гæххæттыл 
æрывæрын кодтой, стæй йын цавæрдæр æвдисæндары 
гæххæтт радтой, стæй йæм æрбацыд хисдæр афицер 
æмæ йын загъта: 
— Хорз лæг, номдзыд лæг дæ хонынц хъæубæсты 
сеппæт дæр. Мах зонæм уый, фæлæ ды мах коммæ 
куы нæ кæсай, уæд ма ноджыдæр бавзардзынæ нæ 
цæфтæ... Уæвгæ, мах алкæд афтæ дурзæрдæ нæ вæй- 
йæм... Нæ зæрдæ æлхæнын нын чи зоны, уымæн аргъ 
кæнын дæр зонæм. Æмæ-иу ахъуыды кæн... Фæдзур- 
дзыстæм та дæм... 
Цыдæртæ ма дзырдта уыцы афицер, фæлæ йæм 
нал хъуыста Керым. «Балхæнынмæ мæ хъавут, фæлæ 
уын уый нæ рауайдзæн!»—йæхи нымзер загъта Керым 
æмæ рараст ис комендатурæйæ сæ хæдзармæ. 
12. 
Сау мигътæ сæхи айстой хæхты чъылдыммæ. Хур 
æнæбарыгомау ракаст. Уынгты цæугæйæ, Керымæн 
118 

зылдис йæ сæр, хъæубæсты цæрджытæй иуварс кодта 
йæхи. Нæ йæ фæндыдис, исчи йыл фембæла, уый. Цы- 
ма рагæй нал уыд йæ хъæубæсты, афтæ йæм фæкас- 
тысты уынгтæ, хæдзæрттæ бынтондæр сæ хуыз аивтой. 
Каутæ, бырутæ пырхытæй лæууыдысты, сысътой сæ 
фашисттæ. Куыдзы мард кæм нæ уыд, ахæм уынг нал 
баззад. 
Зæронд лæг йæ фæндаг акодта ног скъолайы æмæ 
клубы рæзты. Уыдонæй гитлеронтæ сарæзтой бæхдæт- 
тæ. Сæ фаджыс сын æттæмæ дæр нæ калдтой. Мæнæ 
скъолайы кæртæй уынгмæ иу лæппуйы ракодтой. Уый 
уыд скъолэйы ахуыргæнæг, рынчынæй хъæуы чи баз- 
зад, ахæм. Ууыл гитлеронтæ гуырысхо кодтой парти- 
зан у, зæгъгæ. Афицертæ йæ схуыстытæ гæнгæ тардтой 
сæ разæй, надтой йæ, уьгй та йæ сæр бæрзонддæр сис- 
та æмæ æртхъирæн кодта: 
— Æз нæ тæрсын сымахæй, удхæсджытæ! Фæ- 
лæ зонут, уæхиуыл мæгуыры бон кæй бакæндзæн, 
уый! 
Лæппу йе ’ргом фездæхта хъæуы цæрджытæй уынг- 
ты чи цыдис, уыдоны ’рдæм æмæ сæм дзырдта: 
— Ма тæрсут, хорз адæм, фашисттæй! Тагъд сын 
нæхи æфсæдтæ бæрзæйсæттæн цæфтæ ныккæндзысты!.. 
Цæвут сæ!.. Ма сыл æууæндут, ма сьгл ауæрдут!—Уа- 
цайраг лæппу йæ къухты баст атонынмæ хъавыд. 
Хидмæ куы бахæццæ сты, уæд лæппуйыл фашисттæ 
автомат суагътой. 
— Цымæ цы бакодта ацы лæппу? Цæмæн æй 
амардтой? — фарстой кæрæдзийы адæм. 
— Комендатурæйы кæрты лыстытыл арт бафтыд- 
та, минæ дзы разынд æмæ фехæлдис, — дзуапп лæ- 
вæрдтой иннæтæ. 
Керымæн йæ зæрдыл æрбалæууыдысты дысоны 
лæппуйы ныхæстæ. «Æнæмæнг, уый æмбæлттæй у»,— 
ахъуыды кодта йæхи нымæр. 
Зæронд лæг федта, лæппу йæ мидбынаты куыд 
ныззылди, куыд ма фæхæлиу кодта йæ дзых цыдæр 
зæгъынмæ, стæй куыд ахаудта зæххыл дæлгоммæ. 
Уый уыдис скъолайы ахуыргæнæг. 
Зæронд лæджы зæрдæ бархæндæг лæппуйы мæлæ- 
тæи, ныббуц йæ хъæбатырдзинадæй. Фæхъыг ын код- 
119 

та йæ мæлæтыл. Стæй йæ цыд фæтагъддæр кодта 
сæхи ’рдæм. Ногæй та кастис уынгтæм. Æрмæст дыууæ 
боны фæцух сæ хæдзарæй, сæ сыхбæстæй æмæ хæ- 
дзæртты сыгъдæттæ, дьгргъ бæлæсты кæлдтытæй йæ 
зæрдæ рыстис. Æваст йæ зæрдыл æрбалæууыд дысоны 
уацайраг лæппу Аврам, уымæн йæ ныфсджын ныхæс- 
тæ æмæ йе ’нкъард зарæг. Уый фæстæ йæ цæстытыл 
ауадис, чысыл раздæр фашисттæ уынджы кæй амард- 
той, уыцы лæппуйы сурæт æмæ уазалæй ризæгау скод- 
та йæ зæрдæ... 
Сæхимæ куы бахæццæ, уæд йæ размæ рацыдысты 
сыхы устытæй чидæртæ. Иу ус хъарæггæнгæ рацыд йæ 
размæ: «Мæ боны хай, Керым, дæ дунейыл æгадæй 
тарстæ, ныр дæ урс сæр уыцы æцæгæлæттæн хынджы- 
лæггаг фæци. Дæ зæронд къай знаджы къæхты бын, 
æнæцæстытыл фæхæцæгæй, куы амард, йæ сахъ фырт- 
ты фенынмæ йæ цæстытæ гомæй куы дардта æмæ сæ 
куы никæй уал федта. Уæ, ацы сыгъды хæст адæмæн 
чи æрхъуыды кодта, уыцы калмзæрдæ Гитлер сындзы- 
ты арты басудза». 
Уыцы хъарæгимæ кæцæйдæр æрбайхъуыст худын 
дæр. Уый худтысты афицертæ, Керымы хæдзарæй чи 
рацыд, уыдон. Сæ иу сфæзмыдта зæронд усы хъарæг- 
Сæ иннæ хъæлдзæгæй хынджылæггæнгæйаа загъта: 
— А-а-а, старий пришел, старий! 
Зæронд Керым æмбæрста, хынджылæг дзы кæй 
кодтой, уый. Ницы сæм сдзырдта. Арастис сыхæгты 
пъадвалмæ. Афтæ йæм каст, цыма йæм кæддæрау исты 
сдзурдзæн йæ къай, исты хабæрттæй йæ афæрсдзæн 
æмæ йын Керым дæр йæ хабæрттæ дзурын райдай- 
дзæн. 
Фæлæ æваст фæззыгон уæлдæф нынкъуысын кодта 
сармадзанты нæрын. Хъæды къохтæй ниугæ тахтысгы 
нæмгуытæ æмæ салд зæххы фæйнæрдæм фаркгай хас- 
той. Хъæуы сæрмæ фæзынди цалдæр хæдтæхæджы, 
сæхи ныллæг æруагътой æмæ сæ моторты хъæримæ 
баиу сты сæ бомбæты срæмыгъдтытæ. 
Уый уыди Сырх Æфсады фыццаг æрбабырст хъæу- 
мæ. Хъæуы æртæрдыгæй æртæ кварталы байстой Сырх 
Æфсады хæйттæ. 
— Размæ, Советон райгуырæн бæстæйы сæрап- 
120 

понд! — хъæр хъуыстис зæронд лæгмæ. Уыцы сидтимæ 
ноджы дарддæр бырстой сырхæфсæддонтæ. 
Иæ сæр зылдис Керымæн, йæхи пъадвалы аууон 
амбæхста æмæ фæйнæрдæм ахаста йæ цæст сырхæф- 
сæддонтыл. Чи сæ бауромдзæн? — фæрсæгау кодта. 
йæхи. Пъадвалы фисынæй кæсгæйæ, зæронд лæг фед- 
та, чысыл раздæр йæ хæдзарæй чи рацыдис, худгæ йыл 
чи кодта, уыцы афицертæ куыд хаудысты судзгæ 
нæмыджы цæфтæй. 
— Афтæ у, гъе, исгæй мардыл чи худа, уымæн æй 
йæхи сæр баййафы, — хъуыды кодта Керым. 
Изæрдалынгтæ кодта. Хъæу уыдис Сырх Æфсады 
къухы. Фæлæ та райсомæй раджы хъæуы дæллаг кæ- 
рон хæст ногæй бацайдагъ. Гитлеронтæ ног тыхтæ 
æрбаппæрстой. Сырх Æфсады хæйттæ цавæрдæр при- 
казмæ гæсгæ сæхи айстой фæстæмæ, хъæдмæ. 
13. 
Сырх Æфсады уыцы æрбабырсты фæстæ оккупант- 
тæ бынтондæр сагъуыдысты. Цыма сеппæт зиантæ 
дæр хъæуы цæрджыты аххосæй æрцыдысты, уыйау, 
ноджы тынгдæрæй æфхæрын байдыдтой, давтой, æл- 
гъыстой, ахстой æмæ мардтой. 
Зæронд лæгæн йæ хæдзары æндæр афицертæ æр- 
цардис. Цæмæн сæм афтæ дзæбæх кастис зæрондæй 
хынджылæг кæнын? Цавæр сырдтæ сты? 
Керым дис кодта уыцы дыкъахыг сырдтыл. Уымæй 
тынгдæр та йæхиуыл дис кодта, куыд бирæ сын быхсы, 
куыд бирæ сын бары, ууыл. Мæлæт цæуылнæ исы фæл- 
тау! Æмæ-иу æм иуæй-иухатт афтæ фæкаст: цыма йæ 
иннæ æрдæг — иннæ Керым, йæ ныфс, кæмдæр баззад, 
æнæмæнг, тагъд фæхæццæ уыдзæн ардæм æмæ уæд 
йæ маст райсын бафæраздзæн. Цыма йæ уыцы ныфс 
æрбахæццæ кæны æмæ ныр фæзындзæн, ныцъист кæн- 
дзæн уыцы æмбыд дæндаг афицеры, Эдуард Гертер 
кæй хуыдтой, уый. 
Худы æмæ хынджылæг кæны зæронд лæгæй Гертер. 
Гитлерон афицертæ хорз зыдтой: лæгæн йæ тæккæ 
ахсджиагдæр æмбал, йæ зынаргъдæр æмæ уарзондæр 
адæймаг куы амæлы, уæд ыл хъыгзæрдæйæ сау кæй 
фæдары, уый. Уыдон хорз зыдтой, Керым дæр уыцы 
121 

сахат раст ахæм уавæры кæй уыдис. Тынгдæр сæ, 
æвæццæгæн, уый тыххæй фæндыд зæронд лæгæй ахъа- 
зын, ахынджылæг кæнын. 
— Гъы, зæронд хæрæг, дæ былтæ цы ’руагътай 
дæлæмæ? Бахъæлдзæг ма кæн мах. Цæй ма! Иу кав- 
казаг кафт, ай минут! Мах дын дæ маймулийы гæппы- 
тæм æркæсæм! Цæй! Тагъддæр! Цы мæм ныккастæ? 
Мах не ’вдæлы дæуæн лæгъстæ кæнынмæ!—се ’хсæнмæ 
æсхойынц Керымы. 
— Нæ, уый йæхицæй маймули скæныны бар никæ- 
мæн раттдзæн! Фæлтау райсдзæн мæлæт! Маймулитæ 
сымах уæхæдæг стут! — афтæ сты зæронд лæджы 
хъуыдытæ, бæрæгæй зынынц йæ цæсгомыл, йæ цæст- 
æнгасыл. 
Зæронд лæг сæрыстырæй лæууы бал бирæгъты ас- 
тæу æмæ æдзынæгæй кæсы сырдтæм. «О, сырдтæ 
ахæмтæ нæ вæййынц, адон фыддæр сты». 
Керымы фыдæх цæстæнгас фашисттæм хорз нæ 
фæкаст æмæ банцадысты сæ худынæй. Фæлæ Гертер, 
уыцы æмбыд дæндаг, хъотыр фындз æмæ гуылмыз, йæ 
фындзы бын гуымгуым кæны, худæгæй мæлы зæронд 
лæгыл. 
— Танцен надо, танцен! — хъæр кæны Гертер, йæ- 
хæдæг иуфарсы ’рдæм асхуыста зæронд лæджы. 
Зæронд лæгæн йæ цæстытæ цæхæртæ акалдтой, йæ 
уæнгты йæ кæддæры лæппуйы туг æхсиды. Бæлвырд 
у, Керыммæ фæзындис, ныры онгæнхъæлмæ кæмæкас- 
тис, уый, — йæ ныфс. Йе ’хсарджын цæстæнгас та 
ахаста знæгтыл. Уыцы æнæуынондзинад сын æхсидгæ 
нæмыгау сыгъта сæ цæсгæмттæ, карды цæфау сын 
агайдта сæ зæрдæтæ. 
Фыццаджы хуызæн сæ хъæлдзæгæй ничи уал худ- 
тис. Зæронд лæгæй йæхи иуварс аласта Гертер дæр. 
Уый уыдис Керымы фыццаг цæф. Куыд зын æнхъæл 
уыдис, афтæ зын æм нæ фæкаст. Иу санчъех акодта 
размæ. Кæнæ уыдон уыдзысты, кæнæ уый!.. 
14. 
йæ царды хорзæй цы федта Керым, уыдон сеппæ- 
ты дæр уыцы æхсæв æрæмысыд. Æмæ уыцы хорздзи- 
нæдтæ нал уыдта йæ хъæубæстæйы, йæ хæдзары. 
122 

Иæ царды бонтæ цы хæдзары арвыста йæ къайимæ, 
йæ фæллад-иу цы сынтæгыл уагъта, уым ныр хуытау 
фынæй кодтой æцæгæлон афицертæ. Уыдонимæ уыдис 
Эдуард Гертер дæр. Уыцы Гертерæн, кæд йæ дарæс 
сыгъдæг уыдис, кæд йæ буар алы бон дæр духи сапо- 
нæй æхсадта, кæд, сылгоймагау, йæ былтæ ахуырста, 
уæддæр уыдис фаджыс. Уыцы хæдмæлæй чысыл фал- 
дæр иннæ сынтæгыл хуыссыдис æндæр афицер. Уымæн 
йæ ном нæ зыдта Керым. 
Йæ хæдзары пъадвалæй рахызтис æнцадгай сарамæ 
Керым. Уый хорз зыдта фашистты гилдзыты, гранат- 
ты, минæты æмæ æндæр хæцæнгæрзтæ кæм уыдысты, 
уый. Сарайы уæладзыджы уæттæм уыдис асин. Бал- 
къоны фылдæр силовкæтæ уыдысты ног. Уыдис дзы 
ноджы фæйнæджытæ амад. Адонмæ ракаст зæронд 
лæг æмæ сæ колхозы хъæдфадæн завод йæ цæстытыл 
ауадис. Уыцы завод фашисттæ фехæлдтой иу бон, 
Сырх Æфсад хъæдæй фыццаг хатт куы æрбырстой, 
уæд. Фехæлдтой йæ минæйæ. Йæ цæстытыл ауадысты 
знæгты æппæт фыдракæндтæ, йæ зæронд къайы ныв, 
йæ лаеппутæ. «Цымæ куыд æвæргæ вæййы ахæм ми- 
нæ»?—ахъуыды кодта зæронд лæг. Йæ хæдзæрттыл 
йæ цæст ахаста æмæ йын тынг хъыг уыдис, минæ 
куыд æвæргæ у, уый кæй нæ зыдта, уый. 
Йæ иу къухы уыдис стыр ведра фæтæгенæй йе 
дзаг, спичкæтæ. Иæ иннæ къухы уыдис кард. Йæ уæлæ 
тæнæг куырæт, йæ къæхтыл — ирон цъындатæ. Дза- 
быртæ чысыл фалдæр дуармæ ныууагъта, йæ фезмæлд 
уыд рог. Арвыл стъалытæ тыбар-тыбур кодтой. Зæхх 
уыд салд, ранæй-рæтты дзы доны малтæ тæнæг их сæ- 
вæрдтой. Сарамæ хæстæг гæды бæлас кувæгау кодта 
зæронд лæгæн. Гæды бæлас змæлыди зымæгон рог 
дымгæйæ, куы-иу йæ аууон бакодта стыр къуылдымы, 
куы та-иу бæласы1 аууонæй фæзындысты митæй дзаг 
бæрзонд хæхтæ. Керыммæ афтæ каст, цыма’ бæлас йæ- 
хæдæг змæлгæ нæ кодта, фæлæ стыр къуылдым æмæ 
хæхтæ сæхæдæг фезмæлыдысты æмæ æнцадгай ленк 
кодтой кæдæмдæр. 
Кæцæйдæр цыдæр æнахуыр тæф цыдис. «Ох, уыцы 
бæрзондмæ цæуылнæ ацыдтæн æз?» — загъта йæхи 
нымæр зæронд лæг æмæ та йæ хъуыдыты аныгъуылд. 
123 

Цас бирæ фæкастис уыцы бæрзонд хæхтæм, сау 
хъæдмæ! Цæй бæрц бирæ фæбалцытæ кодта йæ рæстæ- 
джы Ирыстоны хъæутыл! Зыд лæг нæ уыдис зæронд 
Керым, донæй дæр, кæрдзынæй дæр йæ бæрц зыдта. 
Фæлæ никуы бафсæсти бæрзонд хæхтæм кæсынæй, йæ 
райгуырæн зæххыл цæрынæй. Æмæ йæ кæд фæнды,. 
цæмæй йæ уыцы зæхх йæхи уарзон хъæбулау йæ хъæ- 
бысмæ райса, уæд хъуамæ тыхгæнджытæн лæккад ма 
кæна! Уæд хъуамæ давджытæ æмæ марджытæн йæ 
хæдзары бынат ма уа! Уæд хъуамæ йæ маст райса 
знæгтæй, ма баззайа къæмдзæстыгæй адæмы раз!.. 
Йæ зæрдыл та æрбалæууыдысты, йемæ пъадвалы 
цы уацайраг лæппу уыд, уый ныхæстæ: Керымы хæ- 
дзары, дам, хæцæнгæрзты скълад ис... 
Комы ’рдыгæй тынгдæр райдыдта дымын æмæ са- 
райы сæрæй миттæ æркалдысты, хæдзары алфæмблай 
нартхоры хус хъæллæгътæ сæхи мидæг базмæлыдысты. 
Керым фæтæгены ведра дуармæ æрæвæрдта, стæй 
дуар сабыргай байгом кодта: 
— Господин афицер... Пъадвал уазал у, ам базза- 
йон? 
Уый уыдис, афицертæ фынæй сты æви нæ, уый 
сбæрæг кæныны фарст. Дуар дзæбæх байгом кодта. 
Дзуапп ын ничи радта. Æрмæст уатæй ракалдис ноз- 
ты смаг. Ничи райхъал афицертæй... 
Цас рæстæг ахаста уыцы уаты сæ хъуырдухæн! 
Минуттæ æви секундтæ, уымæн ницы равзæрста Ке- 
рым. Кæртмæ куы рахызт, уæд стыр кард йæ къухты 
ферттывта стъалыты рухсмæ. Кард уыдис тугæй 
ахуырст. Систа фæтæгены ведра. Хæдзары хъайвап- 
тæ бапырх кодта фæтæгенæй æмæ сыл зынг бафтыд- 
та. Цæсты фæныкъуылдмæ къæр-къæргæнгæ ныг- 
гуыпп ластой фæйнæджытæ. Зæронд лæджы цæстытæ 
цæхæртæ акалдтой. Цыма æваст маргæйдзаг калмыл 
фембæлдис, уыйау фæстæмæ расанчъехтæ кодта: 
хъуамæ ныртæккæ зынг фæхæццæ уа гилдзытæм æмæ 
уæд... 
Колхозы скъæтты рæзты къардиуты хъæдырдæм 
фæраст ис. Хъæдæй хъæуы ’хсæн уыдис иу километр. 
Зæронд лæг тагъд кодта, фæлæ йын куыддæр размæ 
цæуын не ’нтысти. Уæддæр тагъд кодта размæ. 
124 

— Гыццыл, гыццыл ма! Куы нæ мæ фенид хъа- 
хъæнæг... Чысыл ма, стæй хъæды уыдзынæн!.. 
Иæ хæдзары бынат пиллон æмæ нæмыджы гæрах 
фестадис. Фæлæ не ’вдæлдис фæстæмæ ракæсынмæ 
зæронд лæджы. Уæддæр ын йæ сау æндæрг федта 
хъахъæнæг. 
— Кæдæм, кæдæм! Кæдæм! — немыцагау хъæр 
кодта зæронд лæгмæ хъахъæнæг. Фæлæ Керым тыр- 
ныдта размæ. Уый æмбæрста, афтæ æнцонæй йæ кæй 
не ’рцахсдзæн топпы кæсæн, уый. 
Иугай топпы гæрæхтæ ссыдис, стæй гæрæхтæ 
фылдæрæй-фылдæр кодтой. Мæнæ ныртæккæ хъæды 
къохы фæмидæг уыдзæн æмæ йæм уырдæм нал 
суæнддзысты фашисттæ. 
Гæрæхтæ не ’нцайынц. Мæнæ къуылдымæн йæ 
тæккæ бæрзондмæ схæццæ Керым. «Худинаг, худинаг 
мæ зæронд сæрæн. Кæдæм лидзын, кæдæм? Цæмæн 
мæ хъуамæ амарой чъылдымы ’рдыгæй лидзгæйæ!»— 
фæзылдта йе ’ргом хъахъæнæджы ’рдæм. 
Ахаудта къуылдымæй иу дзыхъмæ, йæ цæстытæ 
дæхæртæ акалдтой. Зæхх æмæ йыл арв æмхуызонæй 
атар сты. Архайдта ма йæхиуыл фæхæцынмæ, фæлæ 
уый фæстæ ницыуал бамбæрста... 
Раст уыцы æхсæв фашистты хъахъæнынады хахх 
атыдтой Сырх æфсæддонтæ. Зæронд лæджы хæдзар 
сыгъд нæма фæцис, гыццылгай ма сыгъдысты хъай- 
вантæ. Басыгъд фашистты скълад дæр. Фæлæ дис- 
саг, ничи уал хъуыды кодта уыцы хæдзары тыххæй, 
куыд басыгъди, цæмæн æмæ дзы цы ’рцыдис, ууыл. 
Адæм иууылдæр цин кодтой сырхæфсæддонтыл. 
Зæронд лæджы сырхæфсæддонтæ ссардтой райсо- 
мæй. Керым уыдис мæрдфæлурс, йæ хъару йæ ныууагъ- 
та, фæлæ ма йæ зæрдæ куьгста гыццыл. Иæ дзыппы 
йын ссардтой йæ фырт Умарбийы тыххæй æфсæддон 
хайæ кæй фыстой, уыцы писмо, стæй газеты гæбаз. 
Хъæумæ æрхастой зæронд лæджы сырхæфсæддон- 
тæ, бахъарм æй кодтой. Ракастис зæронд лæг йæ цæс- 
тытæй, йæ уæлхъус лæууыдысты бирæ æфсæддонтæ, 
фæлæ дзы Керым базыдта йæ зонгæ уырыссаг хисдæр 
лейтенант — Сергейы, æрæджы йæм уазæгуаты чи 
уыд, уый. 
125 

— Мæ хъæбул, Сергей!—фæхъæр кодта Керым,— 
æз æрмæст мæ хæс æххæст кодтон... 
— Мæ фыд! Зынаргъ Керым! — фырцинæй йæхи 
баппæрста Сергей зæронд лæджы хъæбысмæ. Мах 
неппæт дæр æрмæст нæ хæс æххæст кæнæм. 
Керымы цæстысыгтæ æркалдысты æмæ хи хъæбу- 
лау ноджы дæр ма иу хатт ныхъæбыс кодта Серге- 
йæн. Афтæ йæм фæкаст, цыма уый уыдис йæ лæппу- 
тæй иу — Муради, æви Умарби... йæхæдæг дæр æй 
хорз нал æвзæрста... 
Дардæй хъуыстис æнæсцухæй сармадзанты гы- 
бар-гуыбур, «Катюшæйы» гуывгуыв. Æрвнæрæгау нæ- 
рыдис зæхх. 
1943 аз. 

СÆРГÆН ДТÆ 
Цæрын æй фæнды 3 
Æнæмæлæт 16 
Сыхæгтæ 20 
Фембæлдысты 28 
Цыколайаг лæппутæ 32 
Уæ хъæбул 42 
Сæ лæппуйы ныв 51 
Дрис 61 
Гетæ 67 
Уадындз 75 
Налхъуытæ æмæ Науырызы иад 85 
Хæс 95« 

Автор Тазрет Урыспиевич Бесаев 
Художник В. В. Лермонтов. 
Редачтор .V. С. Джиоев 
Художественный релактор Р. П. Скакун 
Технический редактор //. С. Байматов 
Корректоры: Т. А. Хумарова, 
В. Т. Дзодзикова, М. Б, Савкуева 
Сдано в набор 6/1У-55 г. Подписано к 
печати 28/У1-55. Формат бумаги 84хШ81/32# 
Печат. листов 6,56. Учетио-нзд. листов 5,67. 
Заказ № Ц53. Издат. N° "8. Тнраж 2000. 
ЕЧ03445 Цена 3 руб. 2'- коп. 
СевероОсетинское книжное издательство 
г. Орджоникидзе, Дом Советов, 5-й этаж. 
Республиканская книжная типография 
г. Орджоникидзе, *л. Джанаева >& 20. 

