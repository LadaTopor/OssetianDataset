■■&ШШЗД- : 

ХЪОДЗАТЫ 
ÆХСАР 
Дзæуджыхъæу 
2017 

ББК 84(2Рос=Осе) 
Хъ-70 
Хъодзаты Æ. 
Хъ—70 Исчи [Текст]: æмдзæвгæтæ, тæлмацтæ/Æхсар 
Хъодзаты — Дзæуджыхъæу: Ир, 2017 — 447 ф. 
Кодзати А.М. 
Кто-нибудь 
15В^ 978-5-7534-1502-8 
Яркое, образнос виденис и нсбезразличнос отношение ко 
всему, что окружает поэта — будь то радости или невзгоды, 
разочарование и вместе с тсм жслание взывать к лучшим мо- 
ралъным и нравственным устоям человека в любых жизнен- 
ных условиях — это то, что в основном характеризует поэзию 
Ахсара Кодзати. В новый сборник стихов широко известного 
поэта также вошли лереводы произведений русских и зару- 
бежных классиков. 
Издание приурочено к 80-летию поэта. 
„4702500202-3 лл лп й//оо п> ч 
К М131(03)-17 10"17 84(2Рос=Осе) 
© ГУП «Издательство «Ир», оригинал-макет, 2017 
© Кодзати А.М., 2017 
15БЧ^ 978-5-7534-1502-8 © Василенко Н.Ф., оформление, 2017 

ÆМДЗÆВГÆТÆ 

Хуыцау ныр дæр фæлдисы. 
Ангелиус Силезиус 
Адамы нын Хуыцау 
кæдцæрау ма фæлдисы, 
йæ зæрдæ йыл фыдау 
фæриссы. 
Йæ куыстæй нæу разы: 
нæ фæрæстмæ йæ фæллой 
æмæ тыхсы, тыхсы, 
æмæ йын нæй æрæнцой. 
Æниу куыд уа æдыхст, 
куыд байрайа нæ Кæнæг? 
Ныууадздзæни йæ куыст, ■ 
Адам куы суа æххæст лæг. 
2005 
Алæгæн 
Кæмæдæрты — уæладзгуытæ-галуантæ, 
кæмæдæрты - сызгъæринтæ, милуантæ. 
Цы и дæумæ та? У сыгъдæг дæ арм. 
Дæумæ та ис æхсар æмæ æфсарм, 
æппæт хæрзтæн сæ ахадгæдæр — фарн. 

АРТЪАУЫЗЫ ТЫХХÆЙ 
Беслæны фæстæ аныгуылди уарзт, 
арт ахуыссыд. 
Беслæны фæстæ райхалут йæ баст 
Артьауызæн. 
* * * 
Ныууагътон æз æвдай азы мæ фæстæ, 
Иттæг бузныг дæ лæварæй, Хуыцау. 
Мæ «рухс фидæн» мæм бахудти йæ цæстæй, 
йæ сау цæст мæм æрныкъуылдта, чызгау. 
* * * 
Нæ дæн æххуыскурæг, нæ дæн, 
мæ удмæ буц митæ нæ хауы. 
Мæнузæгъæг нæ хъæуы мæн: 
æз никæй дæн. Æрмæст Хуыцауы. 
Нæ хæссын иу удмæ дæр фау. 
Мæнæн мæ ныхыфысты - амынд: 
кæд дæ «мæн у» зæгъа Хуыцау, 
уæд уый - дæ амонд. 
2003 
УДАИСТ 
Мæ монц - æрра, гадзрахатæй мын ацахсы 
мæ зонды рохтæ, абады йыл сонтæй 
æмæ тъæбæртт - æмдзæхгæр тигътыл, ададжы, 
æмбойны скæны сау цагъар мæ зондæй. 
Æмæ та къодах — заууаты ’мæ раууаты — 
йæ цæфты рыстæй сæрра вæййы рафт-бафты. 
Мæ зонд мæ монцы рахоны æнæхъола, 
æмæ - фæсмон, фыдæнхъæл æмæ какола. 
Æмæ та уд фæхты хостау ныдцæрæхсæн, 
ысвæййы цард фыдæхсæвты фыддæр æхсæв. 
7 

Æртæфсынц мыл мæ хъæдгæмттæ, мæ рыстытæ, 
зæйтау мæ удыл рацæуынц æлгъыстытæ. 
Æз, аллайаг, æрбæллын уæд мæ мæлæтмæ, 
фæхæссын та мæ судзæггæ мæ лæгæтмæ 
æмæ сæ уым къуыригæйттæ кæугæ-ниугæ 
куыдзау ысдæрын — бандидзой мæлдзой уæнгтæ, 
мæхимæ та æрбаниуы мæ Кæнинаг. 
2002 
КЛОД ЭСТЕБАНЫ МОТИВТÆ 
* * * 
Мæ донхæрис, изæрмилтæй та бонмæ 
фæкæндзыстæм хъæбыс-хъæбыс фынæй. 
Куы нын уа ихæн — байсдзынæн дæ уатмæ, 
нымайдзыстæм дæ хионыл, цæвиттон, 
нæ уидæгтæ кæрæдзиуыл тыхсдзысты. 
Сынты балтæй ныссау уыдзæни дыргъдон. 
* * * 
Æрхуымæй баззад дойнагдурыл туг, 
ныхъхъæбæр и, ныххус йæ уæлæ рис. 
Ныр фæззæджы æппæт уарынтæ сиу кæн 
æмæ сæ раздах ацырдæм, 
уæдцæр æй 
зынтæй ныхсиккой - нал ыссæудзæн дурæн 
йæ сау тугæрхæм, дардзæни бæрæг. 
Куыд ма хъаздзæни хуры тын йæ уæлæ? 
О, ацы гæлæбу... 
Æрдзæ азы размæ йæ федтон 
мæ уæдыккон фыны. 
2008.11.12 
8 

* * * 
Мæ удаист хъæр уазал комы айзæлыд, 
фæтахти фатау, талынг къуымты азылд 
æмæ, цы уыдис, авд ахæмы баци. 
Ныццин кодтон, æвирхъау ныфс мæ бацыд: 
æнхъæлдгон, ком ныррухс кæндзæн цъæхснаг зæл. 
...Тыхтæ-фыдтæй цъæлтæй, цæнкуылтæй азæлд 
æрбазылди мæхимæ æмæ бастьæдд. 
2009.21.04 
* * * 
Идейæтæ — хæрх, 
ицейæтæ фаг ис. 
Йæхицæн дзы зæхх 
ахъаздæрæн равзары 
фаджыс. 
* * * 
Бон ацыди, адард, 
йæ фæдджи ма - хохыл, мæ цæст æй 
нæ уадзы. Æрзындис æрвбæстæй 
чызг-ыстьалы, мадард. 
Сæтæлæг... Æрхуымæй кæсын, 
хæлæггæнгæ, уарзгæ, йæ фæстæ: 
куы фæразин ме ’ккой хæссын 
æз уыйау мæ цæрæн, мæ бæстæ... 
2007.10.02 
КОММУНИЗМЫ ÆНДÆРГ 
Нæ размæ бадт йæ гамхуды. Уыдта нæ. 
Йæхицæн та цæстæй нæ уыди хай. 
Хуыдтам-иу æй нæ уды бонтæ, н’ амонд, 
йæ фенынмæ нæ быцъынæгтыдтам 
9 

æмæ цыдыстæм цинифтыгъдæй размæ, 
цыдыстæм азтæ, не стыр ныфс нæ хаста... 
Уæд дын æм иухатт баввахс ыстæм - федта 
хъæддæггы æрдонг, иблисы цот, маммтæ 
æмæ йæ уд йæ къæхты бынæй ауад, 
æмæ лыгъд радта. Хауæггаг фæци. 
Æндæрг дзы рауад. Ларрæйау дунетыл 
æдзæрæгæй-æмæлæгæй хæты... 
18.07.07 
ÆХСЫНÆН-1 
О цветоКу примером взявишй солнце! 
М. Павликовска-Ясножевска 
Кæнын дыл дис. Кæсынтыл дæм фæдæн. 
Дæ чъилæй арвмæ мин-мин аппы худы. 
О, зонд-зонæн у де ’рхъуыды лæгæн: 
уындæй уа, кондæй - бафæзмыдтай хуры. 
Дæ уидæгты хъæдцаг улæфтæй зæнг 
фæрæдæнг и, цæрдуд цырагъ ысдардта. 
Рæдауæй бонмæ бафтыдтай дæ «зынг» — 
о, хурмæзилæг йе ’цæг куыст ыссардта. 
Мæ хуымы паддзах, обауæй зыны 
дæ дидинхауты артæнгæс коронæ. 
Кæсы дæм хур сæууон арвы кæронæй - 
дæ сусæг уарзон. Цинтæ дыл кæны. 
2009.12.04 
ФÆЗЗЫГОН ЗАРÆГ 
Гæрæм фæззæг, гæрæм... 
Æд уæргътæ та æрфардæг. 
Йæ фæрцы та цæрæм - 
нæ дарæг у, нæ зарæг. 
Фæндтæ, фынтæ нывæнд, 
æндæр цы домыс махæй!.. 
Йæ фидыц сафы хъæд, 
уый бавдæлон и маргъæй. 
10 

Кæнæм дын, фæззæг, кад. 
Фæлæ у зæхх фæллад, — 
цы йæ марыс фæздæгæй? 
Æрхастай йын бæркад, - 
ныууагътай йæ бæгънæгæй. 
2005 
ЗЫМÆГОН ХУРХÆТÆН 
Судзины бынау ныкъкъаннæг и бон, 
бавдæлон тавсæй, йæ рухс ма — мæнгæфсон. 
Ацыд мæ цæугæ цард, фестади Знон. 
Нал цæуы риуы (цы кæнон, куыд уон?) 
удæн йæ утæхсæн, удæн йæ фæсмон. 
Судзинау сфæлахс и, смæллæг и бон, 
ме ’ндах æнарæхстæй ласын йæ быны, 
ласын, æвзарын мæ тыхтæ, мæ бон - 
рухсы цъæх гæппæлтæ хъавгæ рæхсон... 
Цины фаг урс тæпп мæм нолау фæзыны. 
2008.21.12 
БЕСЛÆН. 2004 
Лæппын æнус нын азылди нæ лæппынтыл, 
нæ ныфсытæ нын срæдывта сæ рæбынтыл. 
2004 
ЗÆХХЫ БИЧЪЫ ТЫХХÆЙ 
Зæхх йæхæдæг бикъ у, мах та уымæ 
бичъы босæй баст ыстæм æнусмæ. 
2003 
ДЕНДЖЫЗ 
Ам æвзары алчидæр йæ тых — 
уылæн калы уылæныл йæ пырх. 
Уылæны тыхтæрæнты фæтæр! — 
сурыл дзы нæ аззайы фæд дæр. 
11 

Ацы тох кæмæн æрхæссы цин? 
Малæн йе ’нцой чи халы, цы зин? 
Оххай-гъе, цæмæй фæрсыс, бецау? 
Царды фæтк - ызмæлд æмæ быцæу. 
Цард нæ суры, ахсы нæ мæлæт. 
У нæ сæр нæ кой æмæ нæ мæт. 
Арфмæ ма дзур, ма дзы агур дзуапп, 
Арвмæ, Арвмæ - алцæмæн йæ апп. 
2006 
Фыццаджы-фыццаг фестдзынæн æлыг, 
ыстæй мæ рыг ыскæлдзæни, мæ рыг. 
Мæхи цæссыгæй арæзтон мæсыг, 
мæсыг мæхицæн... Ма-иу кæнут хъыг. 
ВАРИАЦИ ЛЕОН ДЕ ГРЕЙФФЫ 
ТЕМÆЙÆН 
Уыдис уый иунæг Исдуг, иу: 
мæ уд дзы баззадис æнусмæ. 
Ныр нал ис ирвæзæнтæ - ниу, 
мæнæйуый, тайдзынæ йæ рухсмæ. 
Æрмæстдæр иунæг Исдуг — уарзт 
ыссыгъд æваст æмæ æнусмæ... 
Кæрдæгхуыз, уалдзæгау, йæ каст, 
фæлурс, сæузæринау, йæ рустæ. 
«О, уый мын бауарзæд дæ цæст, 
æрмæстдæр иунæг хатт, цы зæд дæ, 
дæ былтыл андзæвон æрмæст», - 
куырдтон дзы, кодтон ын лæгъстæтæ. 
...Æрцыд, - о, диссæггæ! - мæ фæнд, 
æмæ фæдæн дзыхъмард йæ зынгæй. 
Фæлæ мæ раздæхта мæ зæд 
мæрдтæй — Цыкурайы фæрдыгæй. 
12 

О, Исдуг, иу Исдуг - зæрин... 
Йæ фæрцы, — цас фарн æм и, цас тых! — 
æз цардæн бамбæрстон йæ «хин»: 
æнцайы ацы дуне уарзтыл. 
2009.10.04 
ФРАНСИС ЖАММÆ ГÆСГÆ 
Мæнæй ды дард дæ, Францы поэт Жамм, 
нæ рыстытæ фæйнæ дуджы фыстам, 
фæлæ цы давынц Афон æмæ Дуг? — 
Ды — ме ’фсымæр. Æмзæрдæ стæм, æмтуг. 
Мæ Ныхыфыст-иу амыдта мæнæн: 
бынтæ фæкæн. О, бирæ бынтæ скæн! 
Æмæ фæкодтон сусæгæй бынтæ, 
мæ бынтæ та - Сæнттæ æмæ Фынтæ. 
Сты удыхостæ - уыдонæй цæрын. 
Фæлæ бынхор дæн, ауæрдæнтæ — нæй! 
Æмæ куы бауон иуафон хæрзбын, 
хæрзбонтæ уæд, цæй лæг ма и мæнæй? 
Мæ «гонтæ» - «дзаг», мæ рæбынтæ - гаффутт, 
мæ хъус æрцахсы сусу-бусу, худт... 
Æнæмæтæй (дæ риуы нæй фыдæх) 
сæнтты бæстæй зæдты бæстæм фæтæх! 
2009.05.01 
ПОЭТ, МЫДАДЗЫН ЦЫРАГЪ, 
ЗЫНГГУР ГÆЛÆБУТÆ ÆМÆ ХУР 
(Балладæ) 
Къæсæргæрон Хур-уазæг лæууыд, 
урс æнгуылдзтæй бакодта уæздан хост. 
Уæууа, уатæй дзуапдæттæг нæ уыд, 
æмæ Хур фæджих и: циу, цы аххос? 
Хур нын не ’взаг не ’мбары: зæгъид, - 
Хуры ’взаг тынтæй нывæст у, рухсæй. 
Скатай Хур, фырадæргæй ныйирд: 
къæс лæууы æрвдзæф уæйыгау хъусæй... 
13 

Цардис ам зæронд поэт Астан — 
уыд хæрз иунæг, бархи уд, æрвдзæрæг, 
бонзонгæ, æнæхин гуырд, уæздан, 
мæргътæн, сырдтæн, адæмæн хæрзгæнæг. 
Малусæг, джыджынатæ, хæрис, 
сауцъиуты, ныгъуылиты хъæлæстæ - 
систы-иу йæ цин æмæ йæ дис, 
ради, буц уыд алкæмæн йæ хæрзтæй. 
Уд — нæрæмон, монцифтыгъд æдзух, 
стæхы арвмæ Хурты Хурæй раздæр: 
урс тынты дзыхъхъынног дуне тух - 
уый сæ сæр йæ куыстæгтæн, сæ уаздæр! 
Бонвæндагыл, дард ма уыди Хур, 
ссыгъд йæ уаты бур цырагъ — зæринтын: 
йа-мардзæ, гæлæбутæ зынггур 
байдыдтой сæ тæнбазыртæ тилын! 
Размæ, размæ, рухс дзæнæтмæ тагъд! - 
саскты дуне тарф фынæйæ райхъал, 
бур цырагъмæ ерысæй - сæ тахт, 
уый - сæ монц, сæ удыхос... сæ адзал. 
О, сæ зæрдæ мæйдары фæцъæх 
æмæ систы рухсимæ æмудтæ 
стыр поэт, гæлæбутæ-гæбултæ - 
ахæм у сæ æрдзы уаг, сæ уæх. 
...Къæсæргæрон Хур лæууы тыхстæй, 
урс æнгуылдзтæй бакæны уæздан хост, — 
уазал къæсы удызмæлæг нæй, 
æмæ Хур фæджих и: циу, цы аххос? 
Уатмæ бакаст арæхсгæ ’мæ федта: 
астæрдыл гæлæбутæ — зынггур 
арыдтытæй; разагъды поэт та — 
йе стъолыл гæххæтт-рæдзæгъдтæ-йедтæ - 
мардæй бады се ’хсæн, æмæ Хур 
гом цæстытæ ауыдта сæумæйæ. 
Кастысты кæрæдзимæ сæццæйæ 
мард поэт, 
мыдадзын цырагъ, 
Хур. 
2009. 21. 03 
14 

ХОХАГ ФАНТАЗИ 
Æмбисæхсæв арвы дуар фегом... 
Æз диссæггæм сарæзтон ме ’ргом: 
æркалдысты зæхмæ уæлæрвтæй 
дзындздуртæ, налмастæ хæлæфæй. 
Ызгъæлдысты сау фæхстæй коммæ, 
фæтылдысты дзинггæнгæ донмæ. 
Æз кастæн. Æз исдуг фæтарстæн: 
æрра дон сæ фурдмæ фæласдзæн. 
Уæлæрвты æрттивгæ хæзнатæм 
æз адæргæй кодтон æрратæ... 
фынæй уыд зæххон цард, фæлмæцыд, 
нæ зыдта, уæлæты цытæ цыд... 
Æмбисæхсæв арвы дуар фегом... 
Нæ Хуыцауы стъалы-лæвæрттæ 
цыренбазыр уаритæ, зæдгæ 
ыскъæфтой, æмбæрзтой дзы Реком1. 
2006.27.06 
Хуыцауы армæй бон æрхызти О-йау, 
æмдымбыл арвæй мадардæй æрхызт, 
уыд сатæг рухсæй йедзаг æмæ рызт. 
О бон, зæгъ-ма: цæрдзыстæм «а» ’мæ «о»-йæ 
æви мæ рыстыл бафаудзынæ рыст? 
Æгомыг бон мæ атъыста йæ «нолы», 
æнцонæй адæм — й’ амæддаг, йæ холы. 
1 Хохы Санибайы сæрмæ ис Рекомы кувæндон. Зырнæйзыл- 
ды хуызæн аив цæджындзтыл æнцайынц нывæфтыд царыхъæдтæ. 
Кувæндонæн йæ цыппар тигъæй арвы цыппар къабазмæ — цæ- 
гатмæ, хуссармæ, скæсæнмæ, ныгуылæнмæ — сæ ных сарæзтой 
хъæдтæй конд цыппар базыртыгъд уарийы. 
15 

СÆУМÆРАЙСОМ 
Дысон-бонмæ цырагъы рухсмæ 
фæдисæттау цы гæлæбутæ фæтахт, 
уыдон, мæгуырæг, 
базырарыдгытæй, 
зилдухвæлладæй 
зæххыл цагъды мæрдтау бандзыг ысты. 
Сырдцонцъиутæ æмæ дзывылдартæн æнцой нал и, 
æмбондæй уасынц, 
уасынц, зæгъгæ, - 
сæ карз уайдзæфтæ мыл ызгъалынц: 
«Гъей, зæронд хъебыр, 
цæй æнæджелбетг, 
цæй æнæрхъуыды дæ, цæй? 
Фьщджынæфсæстæй кæрты цы стопп дæ 
ацы сæумæраджы? 
Адде-ма у, 
мах дæр бауадз, æмæ гæлæбуйы хъæстæ фæуæм. 
Гæлæбуйы физонæг дзыхы тайы, дзыхы! 
Ацал-ауал азы фæцæр æмæ уыдæттæ ма бамбар!» 
2006.13.08 
* * * 
Сæрдыгон райсом. Терчы был. Æвзонг мад. 
Йæ хъæбысы - гыцци саби. Кæсын æм. 
Кæсы мæм уый дæр. Батылдтон æм къух. 
Уый бахудти. Кæсы мæм æмæ худы... 
Мæ чысыл бакуыст цас бæркад æрхаста! 
2006.12.08 
ЦЪЫНДАХÆДОН 
Маз адаргæ дарæстæй цыдæртæ хохмæ алас- 
тон æмæ сæ иу бинонтæн радтон — сау куыстытæ 
кæнынæн хорз уыдысты. Цасдазры фазстæ мæ мораз 
цъындахæдон федтон цæхæрадоны — мæргътæ 
тæрсынгæнæн быдыргъыл. 
Мах «а» ’мæ «о»-йæ цардыстæм хæлæрттау, 
дæ тавс нырма мæ тугдадзинты ис. 
. Ныр хус хъилимæ баистут цæдис, 
быдыргъойæн дæ сарæзтой уæлæфтау. 
16 

Цы дыл æрцыди — нал дæ и хуызæртау? 
Фæраз, мæ хур, дæ дзинæдтæ æвдис, 
ныр цъиусур дæ, дæ «базыртæ»-иу сис, 
бæрны лæуд дæ — сты давджытæ æнæгъдау! 
...Гъе-гъей, æз дæр цæргæбонты быдыргъ дæн, 
фæлæ, сæттын, хъуыдыгæнæг мæ нæй, 
æмæ фæхастой хуымзæххытæ, дыргъдон. 
Дзæгъындзæгæй, хъæрццыгъайæ, сынтæй - 
агрессортæ. Сæ ныхмæ æз æдых дæн... 
Уæд та мæхимæ раздæхис?.. Зæгъ æй... 
2006.01.08 
* * * 
Æз карзæй, мæ бæстæ, дæумæ хæцын, 
æз карзæй, мæ бæстæ, дæуимæ хæцын, 
мæ уарзон, мæ бæстæ, мæ цæфтыл хæцын, 
мæ уарзон, мæ бæстæ, мæ рисыл хъæцын, 
мæ уарзон, мæ бæстæ, дæ цæфтæй хъæрзын. 
Хъæр... 
Зын... 
2006.12.08 
Кæнын та цæхх мæ мастыл, 
æндзарын та мæ рисыл. 
Фæнымайы мæ састыл 
мæ маст, - мæ маст дзы исын. 
Æндзарын арт мæ бонтыл, 
мæ катайыл, мæ мастыл, 
мæ тарст уды кæнонтыл, 
мæ раст æмæ мæ састыл. 
Мæ арт ысныхстис арвы, 
йæ цъæх æрфыты - кафгæ! 
Æндон цыргъаг дæр царвы 
ныффардæг вæййы афтæ. 
Судз арты, ме ’мном - ме ’хсар! - 
дæ фæздæг хурмæ хилы. 
2 Хъодзаты Æхсар 

Мæ тæригъæдтыл ехсау 
сырх артæвзаг æрзилы. 
Сырх цæхæрмæ æппарын 
мæ Фарон, Абон, Фидæн. 
Кæугæ-ниугæ æндзарын, 
цырен артимæ сиу дæн. 
Æндзарын, - гъæйтт! - мæ удыл: 
нæртон арв, демæ сиу уон, 
мæ зæхх, зæгъ-иу мæ «хион»... 
Сырх пиллонæй мæм худы 
гæлирдзæсгом дæлимон. 
2006.01.06 
ФЫЦЦАГ ЗÆРВАТЫКК 
Æртахти ’мæ - цъыбар-цъыбур, 
цъыллинджытæ фырбуцæй... 
Мæ боны мæт æрбацыбыр 
æмбойны — дзаг дæн рухсæй. 
2006, май 
ÆФТИАГ 
Кæдæй бæллын æфтиагмæ, кæдæй! 
Ныр мæнæ — диссаг! - нал ын и ныккæнæн: 
хæлæфæй йæ мæ рæбынты æвгæнын, 
зыды цъиуау мын бафсæдæнтæ нæй. 
Нæртон æфтиаг!.. Нуазын æй цæстæй, 
мæ дадзинтæй... Мæ гæвз бонтæ ныгæнын. 
Парахат ныр - мæ авналæн, мæ гæнæн. 
О ме Скæнæг, сты адæттæ Дæуæй. 
Æрцардтой мæ сæ фидыцтæй, сæ зардæй 
дæ бæлццон мæргътæ: сауцъиу æмæ къадз. 
Æрттивынц хуртæ, уары мыл æвдадз. 
Дæ дидинджытæ - дзаг нуазæнтæ. Фарнæй! - 
æрвитынц мæрæй уидæгтæ хæрзуац. 
Æрхызт мæм Уалдзæг - ме ’фтиаг - Дæ армæй. 
2006.15.04 
18 

МÆЙРУХС ИЗÆР ЦАДЫ БЫЛ 
Æз буц дæн азæр цардæй, 
нымбæхстон арф мæ зынтæ. 
Кæсы æрдæгмæй цадæй, 
æхсы хæрдмæ йæ тынтæ. 
Уынын æз малы хъазы, 
æрдæгмæимæ хъазы, 
йæ сæстæггæ йын уидзы, - 
нæ йын æнтысы ницы. 
Мæй хин у, сайы хъазы, 
сывæллонау дзы хъазы. 
Ызгъалы рухс, сæстæггæ, 
цыма йын сты кæсæгтæ. 
Æрвыг тынтæ, тæхæнтæ, 
æрттывдгытæ, тæмæнтæ. 
Цъыллинджытæ - йæ фæстæ, 
пæррæстытæ - йæ фæрсты. 
Дзæгъæлхæтæг мæй, ма хъаз, 
ай хъаз у, нæу кæсаглас. 
фæлас дæ тынтæ арвмæ, 
дæ «кæсæгтæ» та - арфмæ. 
Ныууадз, мæ хур, дæ хъазын, - 
фынæйафон у хъазæн. 
2006.24.06 
САНИБА. ФÆЗЗÆГ. ФЫЦЦАГ МИТ 
Цин æруарыд Санибайыл - пумпуси: 
митæй аци сонтсау æхсæв урс-урсид. 
Хур сæумæ æрра фыййауау ракасти, 
мит йæ быны — цагъд къуымбил, ныррайдзаст и. 
Арвгæрæттæм айтыгъта йæ къабæзтæ, - 
хур йæхи зæххон дунемæ раппæрста 
æмæ бацис иу исдугмæ зæххы хай. 
Мит ыссыгъд æрвон зынджы нæргæ тыхæй. 
19 

Хурхæццæ мит - боны фарн æд диссæгтæ... 
Митхæццæ хур, урс уæлдæф - æмбисæндтæ... 
Рацыд митæн дуне цот: тæдзынджытæ, 
уадзы зæххы билцъытæ-цыхцырджытæ. 
Дис кæнын: куыд ничи уыны диссæггæ!.. 
Хъомтæ уасынц... Царды зил-дугъ... Риссæгтæ... 
2006.25.06 
СОНЕТ 
Такая нестерпамая свобода, 
Что для твоей многоголосой жизни 
Достаточно четырнадцати строк. 
В. Микушевич 
Цыппар къулы, мæ иунæджы бон ласы 
сымахмæ мæн, — сæрибар та уæ райсон... 
Цæргæсы цъиуæн йе ’мбæхсæн - йæ ахстон, 
ам байрæзы, фыццаг пæррæст фæласы. 
Нæ хъæуы мæн æдзæфхад бæх: фæразы 
лæджы зынтæй. Æнæдомд уырс æрцахстон, 
зæгæлтæй йæ цыппар цæфхадмæ «’рбастон», 
хъандзалсæфтæг у - цал дугъы фæразæй! 
Цыппар къулы... Амыранау сæм баст дæ: 
дæ монцтæ уром, хæц йæ рохтыл мастæн, 
æцæг сæрибар — бæрц æмæ кæнонтæ. 
Поэт, ды ахст дæ, ды сонетмæ хаст дæ. 
Уый де ’фсургъ у. Хæсс æй, кæн æй бæстонтæ. 
Хæссы дын уый дæ зæрдæйы кæнонтæ. 
2006.23.06 

ПАРТИОН УАРЗТ 
(Сомихаг поэты мотивыл) 
Парти А уарзы адæмы 
æмæ йæ уды быцъынæг скъуыны, 
цæмæй адæмы цард фæнывылдæр кæна. 
Парти Æ тынг уарзы адæмы 
æмæ йæ уды быцъынæг скъуыны, 
цæмæй парти А-йы мыггагыскъуыд фæкæна. 
Парти Б иттæг тынг уарзы адæмы 
æмæ йæ уды быцъынæг скъуыны, 
цæмæй партитæ А æмæÆ-йы мыггагыскъуыд фæкæна. 
Парти В-йы хуызæн ничи уарзы адæмы 
æмæ йæ уды быцъынæг скъуыны, 
цæмæй партитæ А, Ææмæ Б-йы мыггагыскъуьщ фæкæна. 
Адаем, хъахъхъæн дæхи: 
амæй-ай цырендæр партион уарзтыты 
судзгæ-уыраугæ узæлæнтæй 
дæ зæрдæ сауæвзалы ма бауæд! 
2005 
* * * 
Мæлæтыл дæр мæгуыры бон куыд нæй! - 
йæ уазал къух йæ цæвæгыл æндæгъд, 
æхсæв уа, бон — æнæрынцойæ цæгъд, - 
æнцон кæм у! Мæлдзыгæй уа, сырдæй, 
кæфæй уа, маргъæй, саскæй уа, лæгæй - 
сты йе знæгтæ, фæкæнид сæ æвæд. 
Æфсæйнаг, дур, нæугæрдæг æмæ хъæд - 
зæйтæ сыл уадзы, сафы сæ зынгæй. 
Мæлæты дæр, — йæ мард фесæфа! - хатт 
фæхъæуы тох, сæруæлдай тох, хъазуат: 
нæ фæкомы йæ уацайраг сæттын. 
Мæлæт, мæ хур, куынæ цæуа дæ куыст, 
хъæр-иу мæм кæ, куы дæ хъæуа æххуыс... 
Æз дын... дæ мадыл... Ауыстæн, æз дын... 
2006.29.06 
21 

ИРОН 
Цы ма сты маройтæ, ныхæстæ! — 
Уæйгонд фæдæ, поэт, уæйгонд 
æд монц, æд ыстæгдар, æд зонд, 
æд ном... Дæ фыдæлтæ, дæ бæстæ 
ирон йæхи къахæй ныссæста. 
Иæ фарн, йæ фарон дæр - тæссонд, 
йæ фидæн йе знæггæн - нывонд, 
æвдиуæн басайды йæ хъæстæ. 
Дæ зæрдæ байгомыг, ныдцур 
æмæ йын нал и стъалы, хур, 
хæссы цæрддзугæнгæ йæ уæргътæ. 
«Лæгау фæстаг сулæфтмæ хæсс 
дæ хæс, зынудисæнмæ кæс», - 
зæгъынц дзæгъæлхæтæг æврæгътæ. 
2006.22.06 
ТАС 
(Вариаци Реймонд Карверы темæйæн) 
Æрдзæй рахастон ацы низ: тæрсын. 
Зæрондæй дæр мæ н’ ацыдис - тæрсын. 
Рæхджы бон а лæг рамæлдзæн - тæрсын. 
Мæ сынты уæлхъус ралæудзæн, тæрсын, 
мæ фыдызнаг. Ысуадздзæн, гъæйтт! - тæрсын, 
йæ гæды ’взаг: ыстаудзæн мæ, тæрсын, 
йæхи мæ хъонахъ хондзæни, тæрсын, 
ирон дзыллæ нæ зондзæни, тæрсын, 
мæныл кæй уыди даугæнæг, тæрсын, 
ныр мын ыссис æгъдаугæнæг, тæрсын... 
Куырыхонтæ ’мæ номдзыдтæй тæрсын. 
Æввонг намыс, æввонг цытæй тæрсын. 
Сызгъæринтæй, æвзистытæй тæрсын, 
Буржуйтæй, коммунистытæй тæрсын. 
Гадзрахатæй, нымудзынæй тæрсын. 
Лæгъстæ кæнынæй, курынæй тæрсын. 
22 

Фыдлæгæй дæр, хæлæгæй дæр тæрсын. 
Мæлæтæй дæр, цæлæтæй дæр тæрсын. 
Кæстæры зын куы бавзарон — тæрсын. 
Æдзухъомæй куы баззайон - тæрсын. 
Куы нал худон, куы нал зарон - тæрсын. 
Куы нал кæуон, куы нал уарзон - тæрсын. 
Бæрцæй фылдæр куы баназон — тæрсын. 
Бæрцæй къаддæр куы баназон - тæрсын. 
Лæг нал æфсæды дзурынæй - тæрсын: 
у атеист, йæ кувынæй тæрсын. 
Мæ ирон дзырдæн ирæттæй тæрсын. 
Мæ хивæндæй, мæ фидæнæй тæрсын. 
Козбауæй æмæ фидисæй тæрсын. 
Хуыцауæй æмæ иблисæй тæрсын. 
2006.19.07. Хохы Саниба 
ХÆХХОН АЗÆЛД 
Æхсæз хатты мæ афæзмыдта азæлд, 
æхсæз хатты мæм алы къуымтæй худти. 
Дæу агургæ мæ сæр ысдзæгъæл - разылд, 
о азæлд, азæлд, зин дæ æви тути? 
2005.28.05 
АМОНД 
Мæнæн уыд исдуггай мæ амонд, 
æрдзæй - дæрæхсæнтæ мæ хур. 
Тæрхонау - Стыр Хуыцауæй амынд: 
тæхон цæрддзугæнгæ зынггур. 
Æмæ цы тæхæнты фæтахтæн, 
мæнæн цынæ ран уыд фысым! - 
Ысты нæфæтчиаг сымахтæн, 
уæ тæф дæр никæд уыдзæн уым. 
23 

Уыгътон æз рухсытæ мæ цæстæй, 
уыдтон дæлдзæх-дунемæ зынг. 
Æрвæртгывд асæстæй æмбæхстæй 
мæнæн æрæппæрста фæрдыг. 
Фæрдыг, цыкурайы фæрдыгæн 
табу куыд нæ кодтаин æз? - 
уыдис æвдадзы хос мæ хъыгæн, 
кæуынæн, зарынæн фæрæз. 
Зынггур... Бæрзонд рухсы æндæрггæ — 
тæккутæ - аууæтты сæ дугъ: 
мæ уд, мæ амонды сæстæгтæ... 
Тыхсын - нæ сæм æххæссы къух. 
Фæлæ мын Стыр Хуыцауæй - амынд: 
цæстæй сæ уидз æмæ æндидз, 
фæлдис мозаикæ — дæ амонд 
æмæ та ног æндæргтæ уидз. 
2007.06.05 
ХУРÆМÆМÆЙ 
1 
Рухс цард фæкæнай, цы Хур дæ, цы Рухс! 
Хур, о нæ Бонгæс — цырдцзастæй къæрцхъус. 
Тавы, рæвдауы 
нæ Дуне дæ Тын, 
Уафы нын амæндтæ, сафы нæ рын. 
Фарны бындзæфхад, дæ лæггæдтæй бузныг. 
Гом у мæ цæрæнуат, байтыгътон рудзынг. 
Ногæй та адæн дæ Ронгæй æрра! 
Гъа дын мæ арфæ, 
мæ уд дæр дын - гъа! 
2 
О Мæй-Æхсæвгæс, исыс рухс æфстау 
нæ Бонгæсæй, фæлæ йыл дæ рæдау: 
парахатæй йæ сау талынджы тауыс, 
дæ рухсæй — нæ, дæ тæмæнæй нæ тавыс. 
Поэтты сайæг, уарзæтты лымæн, 
сæнтты бадæн, тæхудыты хæтæн. 
2008.02.08 
24 

* * * 
Фарны Фарон... Ратахти дзы тын: 
абадти мæ уды рæбын фын. 
Фароны арв. Уарзгæ йæм кæсын. 
Уары Фарон. Уарыны лæууын. 
Уарынæн йæ уынæры цæрын. 
Уарынæн йæ рухсытæ - цырын. 
Уарзын æмæ уынæргъын, кæуын. 
Арвырдын мæ Фаронмæ уынын. 
Смæгуыр Абон, разындис йæ бын - 
Фаронæй æмхасæнтæ кæнын. 
Халонау къæцæл-ахстон бийын. 
Мысын. Уарзын. Уынæргъын. Бæллын. 
2007.17.07 
ХЪÆДХОЙ 
Ныр цал æнусы, цал заманы, цал дуджы 
зондабитæ, дзырддзæугæтæ, куырыхонтæ: 
апостолтæ, философтæ-титантæ, 
пехуымпартæ, къаролтæ, патриархтæ, 
аятоллатæ, муфтитæ ’мæ сахтæ, 
сæрдартæ, президенттæ, академиктæ, 
премьертæ, императортæ, генсектæ - 
кæсæм æнхъæлмæ Боны Хорзмæ: йе ’рцыдæн 
мадзал цы скæнæм? - хойæм ыл нæ сæртæ, 
нæ сæртæ хойæм — йа-мардзæтæ! - исты хос! 
Цæуынц ныл афтæ дугтæ æмæ эрæтæ. 
Фæлæ нæм уалæ иу хъулон цъиу сусхъæдæй 
æрдзуры алкæд рагон Семау: «Гъе ’рратæ! 
Цы ми кæнут? Сæр хойын - уый мæ хъуыдцаг у. 
Уынут, кæнын дзы зулкъамал. Сымах та?..». 
2007.31.01 
25 

ЦÆГЪДГÆ ЦАРД 
Хъыгдарынц нæ, æмæ цæгъдæм хъазуатæй 
мæрдтыбирæгъты, рувæсты, уырыты, 
хъæрццыгъаты, æхсæнчъыты, мæтыхты, 
хæмпæлгæрдæг æгъатырæй цæгъдæм... 
Хъыгдарынц нæ, æмæ цæгъдæм хъазуатæй 
нæ фарны лæгты, зондцжынты, нæ сихты, 
нæ фыдгулты, нæ хæлæртты цæгъдæм, 
æрвад æрвады топпадзагъдæй сафы... 
Нæ нæ хъыгдарынц, афтæмæй цæгъдæм 
дзæбидырты, хъæддаг хуыты, тæрхъусты, 
фысты ’мæ галты, сагты ’мæ сæгуытты, 
хуыргæрчыты, кæфгæсæгты, кæлмыты. 
Гуыппы тыххæй нæ бæлæстæ цæгъдæм, 
ысгæмæх ысты рæгътæ æмæ хъæдтæ, 
мæргтæ, хъылматæ аскъæрæм нæ дæтты... 
Цæгъдæм фæндырæй, не сгуыхтытыл зарæм, 
нæ уæлахизтыл уадындзтæй цæгъдæм, 
цæгъдæм - хæрæм, цæгъдæм æмæ цæрæм... 
Цæрæм, фæлæ куы баййафæм æфхæрд, 
уæд махмæ хъус: «Цы дын кодтам, нæ Хуыцау, 
цæмæн нæ сафыс?» - райдайæм цæгъдын 
æмæ цæгъдæм, æмæ цæгъдæм... дзæнгæда... 
2007.06.05 
ЦАРДЫ ТЫХХÆЙ ТА 
Михаил Синельниковæн 
Æзынма, базыдтон йæ дæргъ æмæ йæ уæрх, 
йæ рухс, йæ талынгтæ, йæ уаг æмæ йæ уæх, 
æзынма, басгæрстон йæ бын æмæ йæ цар, 
йæ арф, йæ тæнджытæ, йæ рæвдыдтæ, йæ сар, 
хæрдæй, уырдыгæй уа - æххæссы сыл мæ цæст, 
нæй иу къуыпп, иу дзыхъ дæр, нæй иу къуым дæр 
æмбæхст, 
цыма æрвайдæны — зынди мæнмæ дæлдзæх, 
зынди дæлдонбæстæ, дæлдунетæн сæ цъæх, 
æзынма, иртасын йæ хорз æмæ йæ цауд... 
фæсайды дæн — фæхъазыди мæ цард. 
26 

Æмæ та бафæрсын: цы мамми дæ, о цард, 
цы зин, цы арвы хин, цы царынцха, цы царц? 
Æдзух нæ чи схойы, цы нæ тилы, цы рын, 
цæрынмæ чи кæны нæ рыст удтæ цырын? 
О цард, мæ хъыцъыдон, цы мæ баййардтай: нуаз! 
О цард, мæ куыдзы бон, фæдзæхсыс мæ: фæраз! 
О цард, о удыкъæртт, о удыгага, цард! 
Йæййи, дæ тæрæнты фæдæн кæронмæ тард. 
Йæййи, æрцагътай мæ, 
æрцардтай мæ, о цард... 
2008.13.10 
ЦÆХХЫ ПУТТÆ 
Æмгæрттимæ кæй фæхордтон, 
уыцы цæххы путтæ мæ къабæзты ахъардтой: 
уæхсчыты, фæсонты, уæраджы фæтасæнты, 
рæмбынкъæдзты, фадхъулты, 
цармæй фыды ’хсæн, 
зæронд миты хъæпæнтау, 
ныммæстæг, ныттæбæкк ысты, 
æмæ мæ рауади замманайы аходæн: 
«дзиба-тæбæккæй». 
ÆХСЫНÆН-2 
Сау дунейы ссардта 
рухс амонд æхсынæн: 
сау дуне йын радта 
уидæгтæ цæрынæн. 
Удыхос ын дардта 
сау дуне йæ базыл, 
арвæй йæм æрдардта 
Хуры тын йæ базыр. 
Сау дунейæ - уидаг, 
урс дунейæ - базыр. 
Бакæс-ма йæм: диссаг, 
стæхынæввонг бацырд! 
27 

Афардæг йæ «дзæмбы» 
урс дунейы тарфы, 
хъал сæрæй æндзæвы 
урс дунейы арвыл. 
Бурдзалыг æхсынæн 
афтæцымадзуры: 
«Хуримæ тæхдзынæн — 
Хуры фырт дæн, Хуры!» 
2008.10.09 
ИСТОРИ 
(Вариаци Эдвард Коцбекы темæйæп) 
Истори... Ехх... Æнæрай балц куырмæджы 
тъымы-тъыматы, тыхст æмæ уырыдæй; 
æхснудæгау - сыхуыл сыхуылы ивы, 
ныххауы сусæг сусæгыл æваст, 
æмæ дзы иртас галиу æмæ расты; 
фыд æмæ хорз кæрæдзийы æвзонынц 
æрмхæстæй, уæд дзырдифтонгæй, уæд кардæй, 
уæд топпадзагъдæй - бафидауæн нæй; 
лæбурдтытæ, гадзрахаттæ, тыхтона, 
æндоны хъыррыст, уадындзты æрдиаг, 
тырысаты уæлахиздзау къæр-къæр, 
гуыбыр сæртæ ’мæ хъил уæнтæ, хъæууæттæ, 
гæвзы тухитæ, хъарджытæ, террор, 
чындзæхсæвтæ ’мæ хистытæ, кæндтытæ, 
чырынтæ æмæ авдæнтæ, омментæ; 
дзырддзæугæтæ, куырыхонтæ, быдзæутæ, 
сырх лозунгты фæсус хъæртæ, ЛАГСУ-тæ,1 
гуымыдзаты æнæбайрайгæ стæртæ, 
хуыцæутты, динты, партиты хæстытæ, 
гæртæмтты ерыс, иблисты хъæзтытæ; 
Кæрæфы цот, æнæфсис олигархтæн 
æлхæд у Мæй дæр, дихтæ æмæ уæрст;2 
лæгхуыцæутты, дымысдæрты дзæнгæда; 
цы зæгъут, цæй-ма, дзыллæты фæтæгтæ, 
уæ сенатты, уæ конгрессты, уæ сеймты, 
уæ думæты, уæ хуралты, меджлисты 
куы феуæгъд вæййынц уе ’фсæртæ, уæд-иу 
уæ дзырд-зыгуымы чи ссара, цы ссара? 
1 Лагерты сæйраг управлени (ГУЛАГ). 
2 Уæрæсейаг бизнесмен Р. Абрамович йæ цардæмбалæн Мæйы 
фæзуатæй балхæдта 40 гектары (Газет «Труд», 2008.28.11). 
28 

Истори... Ехх... Æлхынцъ æлхынцъы ивы, 
бæллæх бæллæхмæ бадары йæ арм; 
æллæх, æллæх, зынудисæн, зыну... 
2008.30.11 
ХАЛÆТТÆ САХАРЫ 
Рагон Ригæ, Рагон Ригæ... 
Халæтты хъæрахст. 
Марис Чаклайс 
Циу, цы бæллæх у, цы азар, 
циу, цы катай у, цы маст? 
Байста халонæрдонг сахар, 
бæстæ - хъомпал, бæстæ — ахст. 
Бон æмбойны байдзаг хъуахъхъæй, - 
ирд арв атар и, ныссау. 
Стонг, фæсус хъæлæстæ: «Хъахъхъæ, 
хъуамæ сæвæрæм æгъдау!» 
Сау — сæ базыртæ, сæ гуыртæ, 
сау - сæ цъæлхъæртæ, сæ каст. 
Кæд нæртон дугæй айгуырты 
махмæ ’рбахаста сæ маст. 
Зæхх нындзыг, тæрсы фыдуацæй, 
арв ныттынг, кæны дыз-дыз: 
ацы сау æрдонг - сæ уацар, - 
айтынг сахарыл йæ хыз. 
Халон халонмæ тæхы, 
халон халонæн зæгъы: 
«Хъуахъхъ, мæ хæлар! Хъус-ма ардæм. 
Махæй се сæфт уынынц адæм. 
Уадз сæ гъемæ... Акæс-ма сæм ныр - 
Мах фæдисæй, мах хъæрахстæй, 
ахст фыстау, кæнынц зыр-зыр, 
дзаг у ныр сæ гуцъа мастæй». 
Халон халонмæ тæхы, 
халон халонæн зæгъы: 
«Хъал у, буц у лæг йæ зондæй. 
Ха-ха! Худæм ыл бæрзондæй...». 
2006.28.08 
29 

КÆЙ КУЫСТ У УÆЗЗАУДÆР 
Мæ катай, мæ хъыгтæ, мæ сæнттæ, мæ риссаг... 
Цы сын кæнон - нал дæн мæ сæрæн? 
Æртахгай сæ гæххæтмæ тадзын - 
цæвиттон, мæ удæн йæ тыппыртæ уадзын. 
О, фæлæ диссаг! 
Алыхатт рахатын: 
мæ уæргътæн цы сисын сæ сæрæй, - 
сæ бынæй та авд-авдæй сахадынц. 
Гъе-гъе-гъей! 
Дæумæ дзурын, мæ хъаймæт æфсымæр, 
Ныууадз уал дæ миф, 
мæ фарсмæ æрлæуу 
æмæ зæгъ: 
кæй куыст у уæззаудæр - 
мæн æви дæу? 
2005.10.10 
* * * 
Уыди сæууон æртах æнкъард. 
Фæлæ йæ хурзæрин ыссардта, 
йæ мидæг аныгъуылд, æрцард 
æмæ йæ срухс кодта, æрцардта. 
Сæууон æртахы ацард хур, 
сæууон æртахы амард хур. 
2006 
СÆРДЫГОН КЪÆВДА 
Æртæхы ’ртах — æркæны хахх. 
Æртах æд хахх — нæ Зæхмæ, Фæзмæ. 
Æртах - æндах, æртах — æндах, 
сæ иу сæ иннæйы нæ фæзмы. 
Нæ сæрмæ тар къуымбилтæ - цагъд, 
æлвис, æлвис, Æна. Æлвис сæ... 
Æндах æртахы фæстæ — тагъд! - 
уæлæрвтæй диссæггæ-фæдистæ. 
30 

Сты минтæ — стъалытæй фылдæр, 
Фæдис, - хæрзæггурæггаг! — дугътæ. 
Зæринтæ. Стъæлфæнтæ, цæхæр — 
ныддардта дойны Зæхх йæ къухтæ. 
Æртах - æвзист уæдæртт, æртах... 
Æлвис, æлвис, Æна, æлвисгæ. 
Кæсæм дæм джихтæгæнгæ мах. 
Уæдæртт - тæхгæ-зилгæ, хæд-зилгæ. 
Æлвис... Дæ уæдæрттытæ — мин. 
Æвдис нæм арвы хуызтæ авдæй. 
Фæлдис æрвон тын, аргъау, цин, 
мæ удæн - аузынæн - авдæн. 
Дæ тыныл бафтау ма мæ дис... 
Æлвис, о ме Стыр Мад, æлвис... 
2007.05.05 
ФÆЗЗÆГ 
Спадцзах фыдбон æмæ зары æхситтæй, 
хæхтæ ’мæ дæлвæзты йе ’гъдæуттæ ’вæрдзæн. 
Ис ма цыдæртæ йæ кæрцы фæдджитæй 
æрдзæн. 
2008.12.01 
* * * 
Ивгъуыд боныл хур нæ кæсы. 
Æмбисонд 
Фыдæл фæрæдыд. Ивгъуыд бонтæ, знонтæ - 
мæ цæрæнхостæ. Ирвæзын сæ тавсæй. 
О Фарны Рухс. Ды дард æмæ бæрзонд дæ, 
цæуын дæуæй уырдыг балцы фæлмасæй. 
Мæ абон - Гоби: хурсыгъд ызмис, дуртæ. 
Мæ гоби уд æрымысы йæ фынтæ: 
мæныл æркæсынц ивгъуыдæй дæ хуртæ - 
дæ дыууæ цæсты — ирвæзын сæ тынтæй. 
2008.03.08 
31 

ХÆРХÆМБÆЛД 
Л. Ф-йæн 
Мæ чемы нал дæн, аззадтæн сæццæйæ. 
Фыдбоны чызг, уæ, ма мыл кал дæ хъал: 
дыууæ рухсы, дыууæ цъæхы хæццæйæ 
дæ цæстытæ — тайга æмæ Байкал. 
Цыма зæд дæ, цыма æртахтæ арвæй, 
цыма уынын цæугæ-цæуын фынтæ, - 
хæрхæмбæлд фестæм: ракодта мын арфæ 
нæ фæлдисæг - хæрзæмбæлæг фæдæ. 
Ды урс хъоппæгæн - йе ’нгæс æмæ йе ’мном. 
О Лилия, дæ мидбылты фæхудт 
æрхаста амонд: арвы дуар мын фегом — 
йæхи дын хъары адæргæй мæ уд: 
«Æз - де уазæг, дæ уацайраг, дæ ахæст, 
дæ Сыбырмæ, дæ тайгамæ мæ ахæсс!» 
2007 
ÆВЗАГ 
«Поэтæн у фыдæлты ’взаг йæ зæхх»1, 
йæ ныййарæг зæхх - йемыдзаг хæзнатæй: 
Фæлтæртæн ам - сæ бындзæфхад. Бæркадæй - 
æвидийгæ. Уæлдунетæ уæрæх 
сæ хуызтæ скалынц авд-авдæй. Сæ артæй 
тых бауадзынц æдзæрæг дзырды - тæх!.. 
Нæртон хæтæнтæ афæлдæхынц цъæх, 
Тæхгæ-нæргæ цин рагуылф кæны зардæй. 
Уæд хур, уæд саумæр — сиу вæййы сæ туг: 
кæлæйнаг мыртæ райдайынц сæ дугъ, 
нæрæмон зилдух - амонды хъæзтытæ. 
Æрвон рухсы, æрвон зæлты хъæбыс... 
Æрвдидинджьггæ, хъоппæгтæ уыныс: 
кæсынц дæм минтæй уидæггы цæстытæ. 
2009.30.08. Хохы Саниба 
1 Вячеслав Ивановы ныхас. 
32 

ГАФИЗЫ ГАЗЕЛЬ 
Æрцард гадзрахат алкæй уды ам, 
Æууæнчы бынат бацахста хæрам. 
Æнæфау чи у зонд æмæ зæрдæйæ, 
Ыстигъынц уымæн ничитæ йæ царм. 
Йæ уд ыснарæгтухитæй, мæстытæй, - 
Кæмæ ис уаг, уæздандзинад, æфсарм. 
Ам цардæн чи у йе ’цæг хицау? Саулæг: 
Йæ дарджытæ - бæрзонд бадæн, гæртам. 
Цы ахады поэты дзырд, цы давы? 
Кæмæ хъарынц йæ рухс æмæ йæ хъарм? 
Поэт дæ ды? Куы фестай Сенаи1 дæр - 
Куыдзæмгад дæ, хæрзафтид та - дæ арм... 
Æрдзырдæуыд мæм иу сау æхсæв арвæй: 
«Хафиз, кæд уыди кады аргъ аслам? 
Дæ ном нæрдзæнис а зæххыл дæ фæстæ, 
Æнустæ дын æрвитдзысты салам!» 
2009.26.08. Хохы Саниба 
ИРОН ЛÆГ 
Вселенная — Отечество моё... 
Къоста 
Ирон лæг базыдта йæ бон: 
йæ цин — йæ ис æмæ йæ бон, 
ирон лæг райхæлдта йæ рон, 
бынтон ыссæрибар ирон. 
Иронæн дун-дуне фысым: 
иронау нал хъæуы кæсын, 
нæдæр фыссын, нæдæр зæгъын, 
нæдæр хæрын, нæдæр хæцын, 
нæдæр цæрын, нæдæр мæлын. 
1 С е н а и (Санаи) - номдзыд персайнаг поэт, царди XI æнусы. 
3 Хъодзаты Æхсар 33 

Иронмæ ницы ис æвгъау, 
ирон лæг - нардуара, рæдау, 
фæуæрста фарн æмæ æгъдау. 
Фæуæрста къона æмæ арт, 
йæ кафт, йæ хъæзтытæ, йæ зард, 
йæ сомы, йе ’лгъыст уа, йæ ард, 
йæ салам, й’ арфæтæ, йæ куывд, 
йæ цыт, йæ дзырд æмæ йæ куыд, 
уæрст ысты ном æмæ цæсгом, 
истори, ивгъуыд бонтæ, сом... 
Дуртула1 уæлкъуыппæй фæхудт: 
«Æгъи-гъо-гъи, гаффутт, гаффутт...». 
«Ирон» - у ацы дзырд мæ рын. 
Ирон дæн, афтæмæй цæрын... 
2008.15.10 
ÆХСАРЫ КАРД 
Мæ кард æвæрын ме Знон æмæ ме ’хсæн: 
æз а дунейæн аккаг хъæбул не сдæн. 
Æнæбон, раууат... Мад-фыдæй - æнæхай, 
æфсымæртæй, нæртон дзырдæй, мæ зæххæй. 
Æмгæрттæй дæр, æууæнкæй дæр фæцух дæн. 
Цы ма мын баззад? Иунæджы бон, тухæн. 
О ме Знон, о нæртон рæсугъд Дзерассæ, 
мæ дзæбæх чындз, фыдлæгтæ ’мæ фыдазтæ 
бæллæхмæ ’ркодтой: бабын и нæ хъæстæ - 
Дæлимоны уæгъуыр тугæй фæхъæстæ. 
Ирыстон, ир... Æдцæрæгонау цардтæн 
йæ сау дзыхъхъы: мæ маройæн, мæ зардæн 
нæй ам бынат. Æцæгæлон ын систы 
Къоста ’мæ Нартæ... Нал хъæуы фæдистæ: 
цагъар æлгъаг у. Не ’мбары йæ уавæр — 
æд æфсондз æй нынныхъуырдзæни саумæр... 
Æз а дунейæн аккаг хъæбул не сдæн: 
æвæрын кард Дзерассæ æмæ ме ’хсæн. 
2009.28.08. Хохы Саниба 
1Д у р т у л а - Брьпъиаты Елбыздыхъойы трагеди «Амыран»-ы 
архайæг, къуылых æмæ сохъхъыр хæйрæг. 
34 

УАЛДЗÆДЖЫ ÆВЗАГ 
Къохæй рахызт уалдзæг, 
мадард бæгънæг, хъалзæнг. 
Цинхъæстæ цъæх зæлтæй 
сбазырджын и зæрдæ. 
Базмæл, уалдзæг, ратæх,— 
ма уа дургом а зæхх. 
Бадар ын дæ ронгæй - 
агæпп ласа ногæй. 
Цинæй дыл куы мæлынц 
хæфсьггæ, ысхъæлфындз. 
Азæл мын, æрттив мын, 
райхал мын, æри мын 
къуыпаты куырмæлхынцъ. 
Мæрæй нæуу ысфардæг, 
хурмæ систа хилын. 
Азæл мын, æрттив мын. 
Де ’взаг дын, мæ уалдзæг, 
æз иронмæ ивын. 
2009 
МАРЦИНКЯВИЧЮСМÆ ГÆСГÆ 
Нæ тархъæдмæ та фесафон мæ сæр, 
фæзарон та, фæкæнон та цъæлхъæр. 
Гъе-гъе! Гъе-гъей! Гъе-гъей! 
Мæхицæн та фæуыдзынæн мæ фаг: 
æлгъитынмæ мыл базайдзæн æвзаг. 
Гъе-гъе! Гъе-гъей! Гъе-гъей! 
Ныххуырсдзынæн мæ карз фидистæ æз 
сымахыл, о мæ кæрз æмæ мæ бæрз. 
Гъе-гъе! Гъе-гъей! Гъе-гъей! 
Хъæд аргъуанау æрбайсафдзæн мæ рис - 
ыссарын ам мæ сæрибар, мæ ис. 
Гъе-гъе! Гъе-гъей! Гъе-гъей! 
У зæдты бадæн — бауадздзæн мæ рухс, 
мæ уæхскыл баддзæн урс æхсинæг, урс. 
Гъе-гъе! Гъе-гъей! Гъе-гъей! 
2009.27.08. Хохы Саниба 
35 

РИЦÆ 
Ехх, цы арв и, ехх, цы цад и!- 
иу арв иннæ арвы хъары. 
Зæрдæ цин-дзæнæты ’рцарди, 
рухс ыл уары æмæ уары. 
Уары арвæй, уары цадæй. 
Цин — цъыллинг æмæ пæррæст. 
Ацы хур-бæстæ фæдзæхст 
уæд йæ фæлдисæг Хуыцауæй! 
Гъей, абхаз, ныббæттæм ардæй 
мах нæ иудзинад æнусмæ. 
Стæм кæд иу арты цот - Нартæй, - 
цард уæд аразæм сæ рухсмæ!.. 
Ехх, цы арв и, ехх, цы цад и! 
Ай æцæг уа æви фын? - 
арвæн райгуырди лæппын, 
далæ Рицæйы æрцарди. 
Фарн дæ хай, Апсны, Абхази! 
Ды - мæ Меккæ, æз - дæ хадзы. 
1981, 2009,31.08, Хохы Саниба 
РУХСЫТÆ 
Тæхынц куырмæджы рухсытæ. Сæ хæтæн - 
къуырма дуне. Æгуыппæгæй тæхынц. 
Ыссæнды сæ уæззау мæйдар - æмвæтæн. 
Куы ком, куы рындз — сæ тыхтæ сын сæттынц. 
Цы у, цымæ, сæ тахты сæр? Сæ фæндтæн 
нæй раиртасæн. Хауынц æмæ стынц. 
Æрвæрттывдау æрбайсæфы сæ фæдтæн 
сæ фæд дæр, фæлæ ног фæттæ æхсынц. 
О рухсытæ, зæххы цоты ныфсытæ, 
уæ фæрцы свæййæм цинзæрдæ, цæрдхъом, 
табуйаг нын — уæ тынты хъазт, уæ ном. 
Нæ фæлдисæг уæ арфæйау ныффыста 
нæ арв, нæ зæххыл. Уидæгтау цæрут: 
сæнтсау тары уæ фарны куыст кæнут. 
2009.04.09. Хохы Саниба 
36 

ХАЙАМЫ РУБАИ 
Дæ мулчы ныфсæй дзурыс: «Уый æз дæн!» 
Æлхæд бынатæй худыс: «Уый æз дæн!» 
Мæлæт йæ арм æрæвæрдта дæ уæхскыл, 
Йæ уæздан хъæлæс хъусыс: «Уый æз дæн!» 
2009.31.05 
ФЫЦЦАГ КÆРКУАСÆН 
Цъæхснаг тары æнæкæрон цъæхснаг арфмæ 
нæрæмон уасæг арвыста цъæхснаг арфæ. 
Йæ фæстæ — дыккаг, æртыккаг, сæдæтæ - 
уæлæрвтæн хъарынц уасджытæ сæ зæлтæ. 
Нæу арв æбузн: æмæхсæвæджы ирдгæ 
хæрзуац ыскъæфы Бонвæрнонæй Ирмæ — 
æрвон дзырдтæн сæ табуйагдæр, ирддæр - 
æгас æрцæуай, Фарн! 
2009.09.05 
ИЗÆРГÆРОН 
Хохыл дыдзыхур дæлæмæ фæтулы... 
Иу куыдз гъæугъæугæнгæ «джиппы» фæсуры. 
Сгъæла мæ зæрдæ дæр, хинымæр дзуры: 
асурон хуры. 
2007 
ФÆЗЗЫГОН АРФÆ 
Тæгæры апп, æрвон зæлтæ нывæнды 
дæ тæнбазыр. Хæд-зилгæ кафты тæх: 
æрцæуæд дыл, цы рухс ныв и дæ фæндты — 
ныттыгъта дæм йæ фæлмæн тæрттæ зæхх. 
2008 
37 

ИНГРИДЫ МÆЛÆТ’ 
Я свободна 
от могилы и от обманувших друзей. 
Ингрид Йонкер 
Ныр иунæг дæ - 
Хуыцауау, 
Зæххау, 
Арвау. 
Цы уыдис, уый зæронд миф уыдис, аргъау. 
Дæ урс цинтæ, дæ хъулон уарзт, дæ сау мæт — 
хæрзбон сын зæгъ, дæ рифтаджы ком бабæтт 
æмæ — 
хъæмæ... 
Кæс-ма дæ бынмæ: балы апп ысбæгънæг: 
ыссæрибар йæ къалиуæй, йæ сæрдæй, 
тæрккъæвдатæй, цъæх ирдгæтæй - æппæтæй, 
ныр хицау у йæхи удæн йæхæдæг. 
Хорз байрай, о сæрибартæн сæ сæр, 
сæрибарты уæлиаудæр, 
дæлдæр... 
2003 
СКЪУЫДДЗАГ 
(М. Павликовска-Ясножевскамæ гæсгæ) 
Рæвджы йæ цардæн скæндзæни кæрон 
Сафо йæхæдæг. Рог дымгæ фæйлауы 
сæнтсау дзыккутæ... Айнæгыл лæууы. 
Æрбайхъуыст æм мынæг хъæлæс: «Сафо, 
цы дæ хъæуы?» «Æрæппарут мыл денджыз, 
цæмæй мын иу дæр ма фена мæ цæссыг...»2 
2008.20.01 
1 И н гри д Йонкер(1933-1963)-хуссарафрикагпоэтессæ, 
амардта йæхи: æхсæвыгон денджызы аленк кодга æмæ нал æрбаз- 
дæхти: расистон закъонтæм гæсгæ цæрын йæ бон нал уыди... 
2Сафо (Сапфо)-рагонгрекьагпоэтессæ,цардинæэрæйы 
агъоммæ VII æнусы. Таурæгъ куыд зæгъы, афтæмæй йæхи рап- 
пæрста Левкады къæдзæхæй денджызмæ. 
38 

* * * 
Фæтахт æмбисæхсæв мæ рухс фын. 
Уæд æй цы зин сырдта, цы мамм? 
Æрмæст ма аззади мæ русыл 
уæларвон урс зæдæн йæ хъарм. 
Цы ’рбаци фыны чызг? Йæ узæлд 
куы кодта хуры ад мæнæн. 
Æрхаста удыхос мæ урс зæд, 
æви мын акодта кæлæн? 
Нæ дуне агуыппæг — мæ рухс фын 
æваст æрбадæлдзæх, фæцис... 
Æрмæст ма сау афтиды хъусын 
мæ риуæй сонт гуыпп-гуыпп, фæдис. 
2009.04.05 
* * * 
Дæ бахудтæй дæ уадултыл фæзынди 
дыууæ дзыхъхъы, дыууæ хурау. Ныр мын 
Ирыдзыхъхъимæ баисты æртæ. 
Фæтахти цард... Æрбаввахс и кæрон. 
Нæ мæнг дунейæ базыдтон мæ бон. 
Фæлæ æрхуымæй не ’рвитын мæ бонтæ - 
хæлæрттæ ис: фыдæнхъæлтæ, фæсмонтæ. 
2009.24.05 
УРС ЛÆППУЙЫ ЗАРÆГ 
Цалынмæ мæ цæст ныкъуылдтон, уалынмæ 
атахти мæ фындзы бынæй цард. 
Ныр лæууын, къæдзилбаст, уырсау уарынмæ. 
О, фæлæ хæрын, чызджытæ, ард: 
сарæхсдзæн ма а урс лæппу уарзынмæ, 
суадздзæни ма, саусæрау, цъæх арт. 
Чызджытæ! Нæ байрæджы и цалынмæ — 
рацæут-ма, ма мæ лидзут дард. 
Цалынмæ нæ байрæджы и, уалынмæ... 
2009, май 
39 

ДИССАГ 
(Томас Муры мотив) 
Кæд ис нæ зæххыл иу сылгоймаг ахæм, 
Æнæ фæливгæ чи фæразы уарзын, - 
Хæрын уын ард, æгас дуне мæ фæндæй 
Æрлæудзæнис йæ зонгуытыл йæ разы. 
О, чи уа уæдæ уыцы зæд? Йæ хæдзар 
Цы бæсты и, цы ран бады æмбæхстæй? 
Æз уый агурæг къахихсыд дæр бауин, 
Æрмæст æй фенон иунæг хатт мæ цæстæй!.. 
Кæд уыцы уд æууæнккаг у, æцæгæй 
У уарзынхъом, уæд а зæххы хæрзудтæ, 
Йæ падцзæхтæ, йæ кувæндæттæ се ’ппæт - 
Кæной йын хъуамæ къулсæрæй табутæ. 
Уæд арвы онг мæ цины хъæр ныннæрдзæн: 
«Хуыцау Йæ фæнд куы райдыдта нывæндын, 
уæдæй ардæм хуыздæр хабар нæма ’рцыд. 
Нырæй фæстæмæ диссæггыл æууæндын!» 
2009.01.09. Хохы Саниба 
ÆХСÆВЫ ЦÆСТ 
Æхсæвы цæст кæсы, уыны. 
Уыны: æппæт дуне зыны. 
Кæсы. Йæ гамхуды нымбæхст 
æмæ кæсы, фæлгæсы цæст. 
Æххæссы алцæуыл: нæ арв, 
нæ хох, æмвæтæнæй нæ зæхх 
ысты бæрæг æмæ ысгæрст. 
Уыны уый денджызтæн сæ арф, 
уыны уый падцзæхты фыдæх. 
Уыны: уыгæрдæнтæн сæ цъæх, 
нæ зард, нæ тыхтона, нæ маст, 
нæ куыст, нæ ард æмæ нæ уарзт. 
О æхсæв, уарзын дæ. Æрмæст 
ды ахсæв ма ’рæвæр дæ цæст 
мæныл: æз аргъауы цæрын, 
æз рухсы амондмæ тæхын. 
Мæ цуры хур бады мæнæн, 
нæй уымæ комкоммæ кæсæн. 
40 

Йæ тавс, йæ узæлын, йæ хин 
мæ удæн удыхос у, цин. 
Ды та дæлдзæхбæстæй дæ, зин, 
дæуæн зыгъуыммæ у дæ «дин». 
Мæ цуры хур бады, йæ зынг 
уысммæ дæу фестын кæндзæн рыг. 
2009.02.09. Хохы Саниба 
* * * 
Æрзылди, чи зоны, мæ сахат, — 
кæсын ма иунæг хатт, фæстаг хатт 
дæ нывмæ ацы ’хсæв, Къоста. 
Мæрдты нæ фембæлдзыстæм, зон æй: 
ды - раст лæг, ракæсыс бæрзондæй. 
Æз та? Тæригъæдцжын — æз та. 
О, ды — уæларвбæсты, дзæнæты, 
æз та - тæригъæдджын, нæ дæтты 
Барастыр ахæмтæн дзæнæт. 
Дæуæй зæды мондæгтæ истон, 
дæуæн мæ уды рис æлвыстон — 
уысммæ-иу бакъадцæр и мæт. 
Æркæс-ма, ме стьалы-ныфсдæттæг: 
бырсы хъæддаг дуне тыхсæттæг, — 
ды ма мын, иунæг ды — æнцой. 
Мæн цард нæ бауарзта: нæ зыдтон 
æз йе ’взаг — бавзæрстон йæ зындон, 
æдзух мæ хивæндæй тыдтой. 
О, тардтон хи фæндтæ, быцæутæн 
æмæ лæгхуыцæуттæн быдзæуæн 
нæ бæззын — фестадтæн сæ рын. 
Ныр æз хъæды халонау иу дæн. 
Нæй ирæн а дунейыл фидæн, 
æз та æдзæстхизæй цæрын... 
Æрзылди, чи зоны, мæ сахат, — 
кæсын ма иунæг хатт, фæстаг хатт 
дæ нывмæ ацы ’хсæв, Къоста. 
Мæрдты нæ фембæлдзыстæм, зон æй: 
ды — раст лæг, ракæсыс бæрзондæй. 
Æз та? Тæригъæдцжын — æз та. 
2004, 2009.04.09. Хохы Саниба 
41 

НЫСТУАН МÆЛÆТМÆ 
Æз дæ æдзух мæ хæрзгæнæг хуыдтон, 
æз дæм æдзух мæхинымæр куывтон: 
æд хотыхтæ куы æрлæууай мæ разы, — 
Æхсæртæггатау иуцæфон-иу разын. 
2009.16.07 
КÆРКУАСÆНТÆ 
Фæлидзæг та дæн а бæстæй. Мæ уаз фæндтæ 
мæнæн ыссардтой ног бæстæ - Кæркуасæнтæ. 
Уым таппузтау æртайдзысты мæ зынтæ - 
æвзилдзæн стъалы стъалымæ йæ тынтæ. 
Ысс, дун-дуне: фыццаг зарæг та самыдта 
фыццагон уасæг — бахæрон йæ рынтæ! - 
Тъымы-тъыматæн сиу ысты сæ амæндтæ, 
нывæнды иу дуг иннæмæн йæ фынтæ. 
Уæ фарн, уæ фарн, уæ зæдыстæн, мæ уасджытæ, 
ыстут мæнæн мæ ныфсытæ, мæ уарзтытæ. 
Уæ зарæгмæ ныйирд вæййынц мæ сæумæтæ, 
цъæхснаг ирдгæ сыл асæрфы йæ базыр. 
Хуыцауы дуне, айрох кæ дæ сау мæттæ 
æмæ ныууадз дæ фыдфынтæ дæ базыл. 
Æрдардта хур — нæртон бæлас - йæ уаз тынтæ 
уæ зæрин зæлтæм, уасджытæ, мæ уарзтытæ. 
2010.10.02 
* * * 
Хур бастади, сæтты фæскуыст йæ дойны - 
ысдæры хъавгæ цъититы цыргъытæ. 
Арв аивта йæ аивтæ æмбойны: 
йæ дард кæрæттæ — милхъæстæ, сырхытæ. 
Йæ уаргъы бын æрхаудзæни фæллад бон, 
йæ бартæ ратдзæн миндзæстон мæйдарæн. 
Æппæт афонтæн у сæ сæр Æнафон: 
мæ уды дуæрттæ байгом вæййынц Арвæн. 
2010.03.05 
42 

* * * 
Мæ хъус æрцахста зины хъæлæс дардæй: 
«Гъе-гъей, зæронд, уæ Иры дзыхъхъ уыдзæн 
ингæны дзыхъхъ, ирон лæгæн ингæн - 
уæ ныхыфысты афтæ баззад Нартæй. 
Уæ сафджытæ - Æхца æмæ Гадзрахат, 
æмæ кæнут уæ тъымы-тъыма уæй. 
Уæ бындур тайы, сомыбон уын нæй. 
Æлгъыст ыстут, уæ Фæлдисæг уыл рахатт...». 
Мæ цæссыгтæ гæргæрæввонгæй риуы 
ыскул ысты, тыхурæд сæ кæнын. 
О ме Скæнæг, цы уынын ай? Фыдфын? 
Æз кувгæ нал - æмырдзыхæй Дæм ниуын. 
Мæ рис Дын хъарын, хъарын Дын мæ катай: 
æвирхъау зинæн ма бауадз йæ фæнд, 
йæхирдæм-иу йæ сау фæндтæ фæуæнт. 
Мæ Иры дзыхъхъ Дæ армыдзыхъхъы бафснай... 
2009.07.06 
ЭЛЕГИ 
ЫаШга аЫюггеЬ ьасиит. ’ 
1. 
Цы ма ис нæ хæхгы? Хъæууæтгæ, цæнкуылтæ цæрæнтæ, 
уыгбадæн зæппæдзтæ, лæсæнтæ, фæндæггы гæбæзтæ, 
нæ кувæн бынæттæн æрмæстдæр сæ нæмттæ, 
фæлыгъдысты дауджытæ, зæдтæ нæ бæстæй. 
Æнахуыр æрхæндæг (æдзæрæг-æмæлæг) 
фыднизау лæджы ныфс, лæджы тых сæтты. 
Нæ уидаг ыстæнæг, нæ хъæстæ ысмæллæг: 
тьымыты тьыматæ — куырмьггæ, къуырматæ, къуьпты. 
Мæ уды пырхæнтыл, мæ туджы пырхæнтыл хуыссынц 
Æрдиаджы фырттæ — мæ дзырдтæ, мæ сырдтæ, 
сæ фæллад æмниудæй хъæриутæ, зæриутæ тыхсынц: 
фыдбон сæ æрсырдта - 
æврагъы гæппæлтæ - къæрмæджытæ - хъусты 
тъыссынц 
1 Латинаг афоризм, амоны: æрдз афтид бынæттæ нæ быхсы. 
43 

Æрттивы нæ сахар. Уæладзгуытæ, галуантæ - хæрх. 
Æфсин дзы - Æууад Уæлдæф; 
дуркъул æндарæны иу уд нæ ары - 
æргъæу мавзолейы йæ зæрдæ фæцъæх, 
къуьщыр куьщзау, ниугæ, нынныгъуылы Тарæн йæ тары. 
2. 
Нæ фыдгул та худы: «Сæ сæфты дуг ралæууыд ирæн - 
ирон мыл фæдзæхсы йæ бынтæ, йæ тъымы-тъыматæ, 
йæ фидæн!» 
2009.30.05 
* * * 
...завистливый друг — злейший из нашихврагов. 
П. Чаадаев 
Ме ’мгæрттæ фæхъуыдысты мæнæй, 
ацыдысты, раздахæн сын нæй. 
Се сæфтыл цæйбæрц фæкодтон маст - 
цард мын фестад хаст хæдзарау, хаст. 
Агурын сæ, хъæр кæнын, фæдис, 
фæлæ дуне - афтид æмæ хъус, 
æмæ зæрдæ рисы бын фæцис, 
ризы зæрдæ, нал æм кæлы рухс. 
Ме ’мгæрттæ, мæ мæнгæрдтæ, мæ ис... 
Исджынæй æнæ исты цæдис... 
Ме ’мгæртгæ фæхъуыдысты мæнæй, 
адард ысты, адзурæн сæм нæй. 
Фехæлд хъазт (У хъазтхалæг гæбæр). 
Фехæлд ард (У ардхалæг фыддæр)... 
Ме ’мгæрттæн ма се ’ндæргтæ уынын: 
хатгай мын сæ сфæлдисы мæ фын... 
2008.23.11 
44 

ÆВЗÆР ХЪУЫДДÆГТÆ 
(А. Чакмæ гæсгæ) 
Сæ хæрзтæй не сты хъуыдцæгтæ, ай-гъай. 
Цы домут, гъа-ма, латвиаг поэтæй, 
цытæ фыссон, цæуыл уын зарон хъуамæ? 
Мæ зæрдæ риуы - хус æмæ фæлахс, 
æныгуыс, ихсыд - тъахтины сæракау. 
Бæргæ, куы уаин африкæйаг, негыр — 
сæнтсау чызгæн йæ пуси былтыл зарин: 
сты сусæны хъæрмуст æхсæвау буц, 
йæ риутæ та сæны быркуытау — дзаг; 
ныззарин-иу сæрибарыл — 
цы дард у! - 
тъыфыл-æврагъау арвгæрæтты лидзы... 
Бæргæ, куы уаин африкæйаг, негыр. 
Циу мах цард та? 
Нæ сæрибар - мæлдзой, 
нæ чызджытæ — фæлурс æмæ цолатæ, 
сæ тæнæг былтæ сахорынц хъуымацау; 
ыссинаг нæй, 
нæ уадгуырæйттæ - ривад; 
нæ къахыдарæс - иударон - 
хæдбынтæ: 
цæуæм сындæг, æнæсымæй, 
гæдытау, 
нæ хъуыды дæр, 
нæ монцтæ дæр - æнæсым, 
æнæсымæй фæраст вæййæм мæрдтæм дæр. 
2009.04.03 
ОКТЯБЫР 
(Э. Каммипгсы мотив) 
Октябыр. 
Æрдз - æдзæм-æдзæм, 
æм- 
сабыр. 
У дун-дуне фынæй, 
нæй иунæг уд ызмæлæг, нæй. 
(Уынгæг уынгты æрмæстдæр æз 
æмæ сырдцонцъиутæ). 
45 

Ысси фыдцуг-фыдлæг — 
æлдар. 
Тар... 
Быгъдæг... 
Хуылыдз бæдулау бон 
къæдзилуагъдæй йæ дон 
йæ бырынкъæй сæрфы. 
Сæлфы, сæлфы, сæлфы... 
2005 
НОМ 
Имя — гость сущности. 
Лао-цзы 
Уыд дуне афтид æмæ гом — 
Лæгæт, егъау мæра, хуыкком. 
Уыдысты ацы ран æлдар 
æрмæстдæр Хаос æмæ Тар. 
Уæдмæ фæзынд æндæр тых - Ном, 
уый байста абон æмæ сом. 
Уыд Ном бæстыдзаг, уыд бæрзонд, 
уый байста удтæ æмæ зонд. 
Æрхаста дунемæ Æууæнк, 
уæд систа алчидæр йæ уæнг. 
Фæлæ нын сом нæ дæтты ком, 
йæхи нæм не ’вдисы æргом. 
Æваст æрбацыдæр и Ном — 
ныр мах дæр нал ыстæм цæрдхъом. 
Æрхауд æнæбонæй нæ уæнг, 
Ныфс асаст, амардис Æууæнк. 
Хæцыд айдагъ номыл нæ уд, 
ныр дуне - тутт æмæ гаффутт. 
2007.12.05 
46 

* * * 
Фæхауди Рæстæджы рæхысæй, 
ызгæ цæгау, нæ дуг. 
Нæ монцтæ азгъæлынц хырызæй, 
хъылмахъæстæ - нæ туг. 
Цæрæм — кæрæдзи фæстæ зилæм, 
æргъæвд - нæ топп, нæ кард. 
Нæ цин дæр - хин. Куырмæджы хилæм, 
хæрæм былалгъæй ард. 
Мæныл дæр нæй, мæ хур, æууæндæн, 
Дæуыл дæр - нæй. 
Цæрæм - æргом хæстмæ нæ уæндæм, 
нæ куыст: æлхæнгæ, уæй. 
Кæцы у тугмондагдæр сырдтæй, 
гъеуый — нæ Бодз, нæ Сæр. 
Нæ сæртыл иударон мæнг дзырдтæ 
сабантъыйау — гæр-гæр. 
Нæ фæнд, нæ нысантæ — дзæгъæлзад: 
ис, аскъæф, атон, мар! 
...Ды кур нæ Раттæгæй æгæссад, 
æз та дзы курын марг. 
2009.03.05 
ИСФАХАНИЙЫ МОТИВТЫЛ 
* * * 
Рынæй, дам, раджы бабын и Керман. 
Рын бацамоны сахæн дæр йæ ран. 
Тиран бæсты цъар бахсыдта дæндагæй, 
Ныр холы фестад зулчъытæн тиран. 
* * * 
Тæрсын æз рухсæй, тарæй дæр тæрсын, 
Фыдгулæй дæр, хæларæй дæр тæрсын, 
Мæ аууонæй дæр. Не ’ууæндын мæхиуыл. 
Мæ дзырдæй дæр, мæ цардæй дæр тæрсын. 
47 

* * * 
У арв мæ фыдгул - тауы мыл йæ рын, 
Мæ ис мын айсы - авæййын хæрзбын. 
Мæлæт - æндон фат, — ратæхы æрдынæй. 
Къæдзæй фæхилын, дæн цыма æрдын. 
* * * 
Тæрсæм уæлæуыл: бахæрдзæн нæ мæр, 
Мæрдты: зындон куы баййафа нæ сæр. 
Дыууæ дунейæ кæцы у æдасдæр? 
Æви сæ иу сæ иннæмæй - фыддæр? 
* * * 
Мæ хур уыд уый - мæ удхæрттæ мын сæфта. 
Мæ уды гага - цинтæ мын ыскъæфта. 
Ныр мын æй ингæн ахордта æваст, - 
Йæ тугæйдзаг дзых саумæрæй ныссæрфта. 
* * * 
Мæ бæстæйы рис - ме стыр маст, мæ рис: 
Æмбойны мын гæныстойнаг фæцис. 
Ызнон куыдта æппæт адæм дæр иуыл. 
Ныр адæм бабын. Иу кæуæг кæм ис? 
УАЛДЗЫГОН НЫВ 
Хъæд, лæппын хъæд. Хурæй - дзаг. 
Дуне - дзинг æмæ зæлланг. 
Дуне - буцвæлыст зæринæй. 
Мæргътæ - тай-тайтæ, пæррæст. 
Зар, мæ булæмæргъ, - фырцинæй 
тайгæ ма акæн æрмæст. 
2004 
ТУГ 
Йæ фыдæлты туг рахаста нæ дуг: 
кæлынæн у, мæлынæн, дам, у туг... 
Нæ та фаг кæны каинтæн бынæттæ, — 
дæлæмæ ’рхизут арвы рындзæй, 
зæдтæ! 
2009.16.10 

ЗÆРОНД КУВÆНДОН 
Ысхъæдцаг фæндаг, кувæндон дзы байрох, 
йæ фæдтæ ссардтой се ’цæг дуне. Зæдтæн 
табу кæнынц æрнæг бæлæстæ, кæрдæг. 
2007.03.09 
РУБАИ 
Терк - бæласау. Урс денджыз - йæ рындз. 
Уылæнтæ дыбал-дыбул кæнынц, 
уалдзыгон лæппын сыфтæртау рухсмæ, 
райгæйæ, тæмæнкалгæ, тæхынц. 
2005 
ДОМЫ АРГЪУАН 
(Мекшены мотивыл) 
Мит арвæй зивæггæнгæ тахт, 
фыста йæ урс гæххæттыл мифтæ. 
Дзырдта: нæ сæмбæлдзыстут тагъд. 
Уыдысты худæгау йæ митæ: 
цы и нæ ныхынывы фыст, 
уый мит куыд иртæста, куыд уыдта? 
Фæлæ æрхæндæг æмæ хъызт 
æлвæстой уæнгтæ æмæ удтæ. 
...Уыди Хуыцауы хæдзар рухс — 
уæздан фурд урс-урсид нау узта - 
нæ хъомпал, абухгæ æнус 
йæхимæ иу исдуг ныхъхъуыста. 
Æрзылд æнæуынæрæй зæд. 
Цы дзуры къултæ æмæ царæн? 
Æваст æрбайсæфтис йæ фæд - 
дунейыл нал аззадис арæн. 
Æмæ æривылд арвæй Фарн - 
æмæ æхсæзæрдзæ хæтæлæй 
уæйыгау улæфыд орган, 
ызгъæлд зæрин тынтæ йæ тæрттæй. 
Нæ дуне фестади зæлтæ, 
фæци йæ хъомыс та æртывæр. 
Фæлæ нын не ’вæрдта зæрдæ 
æнцойæ ам æмæ мæрдты дæр. 
2009.01.06 
4 Хъодзаты Æхсар 
49 

* * * 
«Дуду» — ирон дзырд, ме стъалы, мæ дуду. 
О, уарзын æй, мæ удæн уый йæ уд у. 
2005 
* * * 
Ныббæзджын тар æмæ ныууæрæх, 
мæй тауы рагъсæртыл йæ хæрдгæ. 
Фæхауæггаг, фæдзæгъæл æртæх, 
æмæ йæ суазæг кодта кæрдæг. 
ДЫУУÆСÆРОН ЦÆРГÆС 
Дыууæ сæры - æнгæстæ. 
Иу иннæмæ кæсы - 
йæ сæрмæ йæ нæ хæссы. 
Сæ иуæн у йæ каст 
Ныгуылæнмæ æмраст. 
У иннæмæн Ыскæсæн — 
йæ уд, йæ дзæцц, йæ зæрдæ... 
Дыууæсæрон цæргæсæн 
фæхыл ысты йæ сæртæ. 
2009.01.05 
БАЛЦ 
Зæрдæтæ уын æвæрдтон, 
ныр дæр ысты æвæрд... 
Мæ урс чема, мæ «уæрдон», 
кæрд уылæнтæ, лæгæрд. 
Уæм удвидар, нæрæмон, 
быхсæм рæхуыст, æфхæрд: 
Танталы рис, фыдæбон — ■ 
нæ Хуыцауæй — лæвæрд. 
...Мылаз фурдæн йæ кæрон — 
мылаз мигътæй æхгæд. 
Мæ урс чема, мæ «уæрдон», 
зæгъ-ма, кæм и дæ фæд? 
Фæстаг фæндон фæдæлдон, 
ызнæт монцтæ - ныгæд. 
2009.04.09. Хохы Саниба 

поэт 
(Грекъаг поэты мотивыл) 
Æз иу уысм дæр æгуыст нæ уыдтæн, 
мæ удæй цагътон арт: 
æхсæв уа, бон - уæ удтæм 
æвгæдтон арв, æвгæдтон арв. 
2011 
ЧИ СТÆМ? 
Ма мæ фæрс: чи стæм, цы стæм? 
Тонын мæ сау бонтæ ниугæ: 
Нал мын и къона, бæстæ, 
Ис ма мын иунæг ном — Иунæг. 
Нарты фыдвæд цот - æлгъаг: 
хионтыл ардауæм знæгты. 
Скæнæм æрвадæй ызнаг, 
знæггæй - фæтæгтæ. 
Удцух цагъартæ - кæсæм 
Фаронмæ, Знонмæ æдыхæй. 
Нал хатæм, чи стæм, цы стæм, - 
Фидæнæй, Фарнæй æнæхай. 
Фестæм нæхицæн нæ фаг: 
Къахтам нæхæдæг нæ ингæн. 
Ма агур аххос, йе знаг - 
ир ысты се знæгтæ ирæн! 
2003.23.10, 2011.18.09 
* * * 
Цæй адæм ма? Цæй бæстæ ма? Цæй наци? 
Дегенераци... Сау бын... Деградаци... 
Вæййы нæм уыйхыгъд инаугураци... 
* * * 
Зæххы цъæхыл арвы цъæх æрзоныгыл, 
бæстæ байдзаг узæлæнтæй, рухс тынтæй. 
Къаппа-Къуппа - уалдзæджы чындздзон чызгыл 
бон фæвæййы хъазынтæ ’мæ худынтæй. 
51 

Уалдзæг æрлæууыди. Къулсæр хæрис та 
мин-мин æвзагæй дыбал-дыбул систа. 
* * * 
Бахуыскъ, нал и суадон, — 
донхæрис кæуы. 
Сау пæлæзау й’ аууон 
фæсæлттыл лæууы. 
РУХÆНЫ МÆЙ. БÆЛЦЦОН МÆРГЪТÆ 
Уæ тай-тайæ та бавдæлон нæ дыргъдон... 
Рæдауæй мын цы цин æрхæссут уалдзæджы, 
уый авд ахæмæй ахæссут фæззыгон. 
2010.26.09 
МÆ КУЫДЗ 
Куы мæ фены, уæд бацæуы йæ удæй: 
йæ цæстытæй, 
йæ къæдзилæй фæхуды. 
2011.31.08 
* * * 
Цы хур зары дæ цæстыты!.. Йæ зæлтæ - 
зæлдагтынтæ, сæ уацары фæдæн, 
æмæ кæны тыбар-тыбур мæ зæрдæ, 
тæхынæввонг - ысчындис ын кæлæн! 
Мæ цинмæ, арсау, акæс-ма, нæ кæртæй 
йæ хъуынджын арм æрбаивæзта наз. 
Дæ дзырдты рухс мын суадоны цæхæртæй 
фæивддзаг вæййы, нуаз æмæ йæ нуаз! 
Æмбисæндтæ! - куы бахудыс гæзæмæ, 
уæд фесты дуне уарзтбадæн, зæрин. 
Цы хур зары дæ цæстыты!.. Æдзæмæй 
хъырнын æз дæр, æфтауын ыл мæ цин. 
2010.19.12 

* * * 
Цыма ныл арвæй арфæтæ ныууарыд, 
цыма фæци мыггагыскъуыд фыдæх, — 
Иратаманы ахæм бон нæма уыд: 
йæ ирд, йæ цъæхæй нал æфсæды Зæхх. 
Сырдæй, бæласæй, хилæгойæ, маргъæй - 
сты Цин-уацары, атади сæ мæт. 
Гæзæмæ сразы Дунедарæг махæй 
æмæ нын радта иу бонмæ Дзæнæт. 
Зылынæй, растæй, цаудæй æмæ хорзæй — 
уæлæрвтæй райста алчидæр æххуыс. 
Мæнæн дæр хай - о, хорзæхтæн сæ хорзæх! - 
мæ уды арвæй разынди дæ хуыз. 
2010.14.08 
* * * 
Хуыцау мæ домы ивар, - 
мæ тæригъæдтæ фидын: 
мæ урс сæры сæрибар — 
дæ сæрыл хаст, мæ фидæн. 
2001 
НЫР ДЫ МÆН ДÆ 
(Вариаци Пабло Нерудæйы сонетæн) 
Ныр ды мæн дæ. Æрфынæй у мæ фыны 
Æд утæхсæн, æд куыстæгтæ, æд уарзт. 
Йæ сау цалх зилы дунейæн уæззаугай, 
Ды та дзындзыйау рухсгæнгæ хуыссыс. 
Æндæрæн нал и ныр бынат мæ фыны, 
Кæндзыстæм иумæ дугимæ æмдзу. 
Мæнæн ды бон уæларвон рухс дæ, хур дæ, 
Сæнтсау тары мын басгуыхдзынæ мæй. 
Дæ цæстытыл сæ базыртæ æрхаудтой. 
Мæ цырен уд тыбар-тыбур кæны, 
Æрмахуыр цъиуау абадти дæ армы. 
Цыдæр уылæн рæвдаугæ-узгæ скъæфы 
Дæу æмæ мæн. Цы дунемæ, кæдæм? 
Æз нал дæн ам. Цæрын æрмæст дæ фыны. 
2012.30.12 
53 

УАРЗОНДЗИНАД 
(Баратынскийы мотив) 
Нæ уарзты карз ронгæй мах баназæм цыбæлæй. 
Кæд марг у, адцжын марг, нæ йæм лæууæм уæддæр. 
Нæ цины иу исдуг — цы азар у, цы бæллæх? — 
Æрхуым, уырыд бонтæй куы бафиды нæ сæр. 
Æхсиды уарзты арт. «У цардцæттæг, — фæзæгъынц, — 
У хос, æвдадзы хос, у амондхæссæг уарзт». 
Æз дæр æй бавзæрстон: мæ дадзинтæ ныккæрзынц, 
Æваст куы ’рымысын... Дæн, хаст хæдзарау, хаст. 
Кæй бон у амарын йæ мысинæгтæ удæн? 
Хæссынц ын рухс дзæнæт, уыраугæ ристæ уыдон, 
Æмæ та басгуыхы цъæх уалдзæгау æвзонг. 
Кæм дæ, сызгъæрин фын, цы дæлдзæхы, цы бæсты? 
Бæргæ, куы раздæхис, куы дæ фенин мæ цæстæй... 
Мæ уды дуæрттæ байгом ысты ног. 
2011.17.12 
ÆРТЫНДÆС РÆНХЪЫ 
Мой незапамятный мотив. 
Леон де Грейфф 
Æдзæрæг-æмæлæг. 
Ирон фразеологизм 
Цы мотив у!.. Зыр-зыр кæны, æрттивы. 
Цы мæт ивылы? Сайы мæ, фæливы. 
Мæ тугдадзинтыл атыхсы æваст 
зæрин уадындзы сусæг улæфт — уарзт. 
Цы мотив у?.. Йæ зæрдæ мыл нæ ивы... 
Фæлидзы ’мæ та раздæхы — æгæнон. 
Мæ уд ыскатай, уынæргъы. Цы кæнон? 
Цы мотив у? Цы мæ мары мæстæй? 
Куыд æй æрцахсон? Нæй йын хай цæстæй. 
Йæ хæтæнбæстæ — сау асæст, æрвгæрон. 
Цы мотив у, цы мæтивылд - æдзæрæг! 
Фыдæлты рис, фæлтæрты ис — æмæлæг... 
Мæ уд мын ласы удаист-æрхæндæг. 
2011.10.09. Хохы Саниба 
54 

НЫСТУАН ИРÆТТÆМ 
Ныууадзут, ирæттæ, уæ хылтæ, - 
ысты хъуыдцаджы лæуд уæ фырттæ: 
кæнынц гыццыл лæгтæй ыстыртæ, 
ыстыр лæггæй - гыццылтæ. 
1995.20.05 
РОХ МÆСЫГ 
Балладæ 
Орущих камней государство... 
Осип Мандельштам 
Базыдта алцы, базыдта алкæй... 
Хъавгæ æвæры сау къæйыл сау къæй. 
Уе ’взаг, о дуртæ, уарзта уый рагæй. 
Дзуры ныр уемæ дурын æвзагæй: 
«Дуртæ, мæ хуртæ, размæ - уæлæрдæм! 
Уемæ мæ уд дæр хизы уæлæрвтæм. 
Рæзы мæ мæсыг... Бацыдтæн дисы: 
бон ыл уылынг æфты, ’хсæвыгон - дисны». 
Хуртæ-æрвонтæ арфæ æрвитынц. 
Сау сыгъдæй дуртæ судзынц-æрттивынц. 
Тарцъæхы тарфы мæсыг ныгъуылы. 
Арв ыл æрныллæг, арв ыл ныгуылы. 
Арв ын ныкъкъаннæг, арв ын ыстъæлы. 
Мæсыджы бацард Бонвæрнон-стьалы. 
Тарцъæхы тарфы сфардæг и сау рындз, 
Авдхойы сау рындзыл бур зæрин тауынц... 
Самадта сау гуырд иры бындартæн 
стъалыдзæст сау мæсыг - буцдæр лæварæн. 
Иры бындартæ та?.. Дзыхъхъы, дæлиау, 
дзаг фынгыл бадынц... Хистæр — сæ фыййау. 
55 

Дзыхъхъы æвзагæй сидтытæ уадзынц... 
Зарынц тъæллангæй... Фосыконд уарынц... 
Мæсыгта - афтид... Заууат... Æдзæрæг... 
Чи уыд йæ амайæг? Чи уыд йæ кæнæг? 
Дурты æвзагæй нал ис ам дзурæг, 
се скъуыдты ахстæттæ скодта мæкъулæг. 
Сау рындзæй хъуысы ниуын, æрдиаг: 
стонг дурты удтæ курынц хæринаг. 
2011.06.01 
низ 
Айдагъ фидæнæй цардыстæм. 
Цæмæй йæ зыдтам - искæд 
мах а хæлцæй ыссардзыстæм 
æнæрайы низ: изгард? 
2008 
НÆ ЦИНЫ ХЪÆР 
Нæ рухс фидæн! Æлгъæд ыстæм дæ рухсæй, 
дæ дзæбæхтæй. Дæуæй хуыздæр нæ уыд. 
Нæ цины хъæр æрвнæрæгау нæрыд, 
æмæ хæссæм нæ хъæлæстæ фæсусæй... 
* * * 
Куы мæ рауагъта Дунемæ мæ Кæнæг, 
фæкуыдтон уæд мæ мæлæтыл мæхæдæг. 
* * * 
Ирон дзырдтæ... Мæ хуыцæуттæ, мæ зæдтæ, 
уæ дзæбæхтæ кæд бафиддзынæн æз? 
Ныггом уын кодтон бадынæн мæ зæрдæ, - 
нæ йæм тæхут... тæригъæдцжын дæн æз. 
1999 
56 

* * * 
О, Ды мæ Хуыцау уыдтæ, Дзырд. 
Фæлæ... Гуырысхо мæ æвзоны: 
Дæу аккаг дæн, цымæ? Нæ зонын... 
Кæд мæ зæгъай Дæхицæн фырт, 
гъеуæд Дæудæн, Хуыцау, бæлвырд. 
* * * 
Бад мæ зæрдæйы, маст, 
бад мæ зæрдæйы, ма ст. 
2002 
ГИЕНÆТÆ 
Лыстæг сырдтæ фæстæдæр 
Бахæрдзысты æхсæвæр!.. 
Секъа 
Æввонг фæллойыл рагæй ысты ахуыр 
гиенæтæ: хæдмæл æмæ уæлдай - 
сæ дарджытæ... Æрцардта та сæ стай: 
уый дысон æрхы аргæвста хъæддаг хуы. 
Æввахсæй йæм гæппæввонгæй кæсынц, 
кæсынц æмæ сæ комыдæттæ уайынц, 
кæсынц æмæ зындоны зынтæ ’взарынц, 
тыхтæ-фыдтæй сæ мондæггыл хæцынц. 
Кæд байдзаг кæндзæн ацы ’лгъыст йæ уæцъæф!? 
Уæдмæ фæуыдзæн стонг æрдонг зæрдæдзæф! 
Сæ «куыд», сæ «кæл-кæл» фенцайы æваст, 
«æрдиаг-худтмæ» рахизы сæ уаст. 
Æмпулы стай йæ нард кусарт, йæ холы, 
æнæджелбетт: йæ «уазджыты» нæ хоны... 
О Сфæлдисæг... Фæцæуы уæртæ стай, 
йæ «кусартæй» ис адонæн дæр хай. 
Гъей, базмæлут! Цæттæйæ та уын - минас! 
Рæдув! Ыскъуын дæ сау быцъынæг! Иваз! 
...Æвзæрста алчи «карз хæсты» йæ тых, 
æфсæстæй ныр фæллад æрдонг фæпырх. 
Уæлдайæ ма сын аззади уæлдæйттæ, 
нæры сæ зард уæрæххъуырæй: «Уæрæйдæ!» 
2010.10.10 
57 

СФÆЛДИСÆГМÆ 
Æппæтгæнæг, Æппæтхъусæг, Æппæтуынæг, 
цы дын зæгъа зæронд лæппу, зæрдæуынгæг? 
Цы ма кæныс мæ лæгъстæтæ, мæ куывдтытæй, 
кæд мын уыныс мæ куыстытæ, мæ куыдтытæ, 
фæхъусыс кæд мæ уынæргъын, мæ рысты хъæр: 
мæ фыдызæхх, фыдбоны ир — мæ тыхсты сæр. 
Уыдтай: æфхæрдæй, мастыл хъæцгæ, растыр дæн, 
уыдтай: цыдтæн хæрамы ныхмæ - расты ’рдæм, 
зыдтай, Хуыцау: фæрæдыдтæн-иу сонт-монты, - 
ныр дæр мæ ’взонынц алы бон фыдфæсмонтæ... 
Цы ма кæныс мæ табутæ, мæ куывдтытæй, 
мæ тыхстытæ, мæ рыстытæ, мæ куыдтытæй? 
Уæдцæр, - цы уон? — мæ рагон æгъдау нал халын: 
мæ тыппыртæ, мæ удаисттæ райхалын 
æрмæст Дæуæн. 
Æндæр уæдæ кæмæн?.. 
2011.18.09. Хохы Саниба 
ДАУТÆ МЫЛ ЧИ МЫСЫ, УЫДОНÆН 
(Жасинт Ведагемæ гæсгæ) 
Иттæг хорз азй зонын, даз удхæссæг маз 
казй уыныс, уый. Фазлæ æз æдыхст дазн, азмаз 
мын маз иу цазст куы акъахай, уазддæр дазм 
инназмазй хазларзазрдазйаз раказсдзыназн. 
Салаг сыгъдæг Франциск 
Мæ буц ызнæгтæ, райгонд уæ дæн æз. 
Хæрын уын ард, æнæ сымах æнкъард дæн: 
мæ намысæн æнцой ыстут, фæрæз, 
мæ аххостæн, мæ аиппытæн — айдæн. 
Мæ уды хуымы бирæ ис къæмдзыг - 
хæмпæлгæрдæг. Рæдувут æй æд уидаг. 
Æз ыл æхцонæй бафтаудзынæн зынг: 
сымахæн дæр, мæхицæн дæр - фæндиаг. 
Кæд дидинджытæй ифтонг уа мæ хуым — 
уыдзæни дзы уæ алкæмæн дæр хуын. 
Уæ дзæбæхтæй æз никуы уыдтæн цух, 
мæ хæрзгæнджытæ, мысдзынæн уæ хорзæй. 
Æз бакувын мæ Хуыцаумæ æдзух, 
кæд уын мæ бæсты саккаг кæнид хорзæх. 
2010.26.12 
58 

ФАРНЫ ХЪÆР 
Ирон дзырд, о мæ хъизæмар, мæ ныфс, 
æнæфæхæцæг, дзидзидай сывæллон, 
æнæ кæрæдзи стæм æдых, æнæбон: 
тæрсгæ ’мæ ризгæ дунемæ кæсыс. 
Мæ арммæ сидыс, агурыс æххуыс. 
Мæ уарзт, мæ цин дын — удыхос, цæрæнбон: 
сæузæрин худы, идзылы æрвгæрон, 
ыскал ды дæр мæ кæлæнтæй дæ хуыз! 
Æз дæ мæ уды хъарм авдæны узын, 
дæ сусæг цин, дæ лæппын улæфт хъусын - 
æфты мыл амонд, катай æмæ дис. 
О, суаин æз дæ цæрайæ æнусон... 
Кæд мын дунетыл ирвæзæн хос ис, 
уæд уый ды дæ, нæ Фарны хъæр, нæ Рис. 
2012.09.01 
ТЪÆНДЖЫМÆЙЫ СОНЕТ 
Фæлывд у цард, уый раджы загътой адæм. 
Нæй паддзæхтæ ’мæ иблистæй уæлдай: 
хæрынц бæсты цъар, тонынц æй къæртгай. 
Кæрæфойтæ - кæнынц тъыссæнтæ алкæм. 
Цынæ сын бантыст, ницыуал ис ахæм: 
æппæт исбон, æппæт хæрзтæ - сæ хай. 
Цы сты сæ цуры бирæгъ æмæ стай! 
Сæ ныхмæ, оххай, хотыхтæ нæ арæм. 
Æнæмæтæй нæ мæраты цæрæм. 
Ыссис æзæфцæй Иры бæстæ уæрм, 
нæхи фыдæй кæйдæр фæндиаг бацис. 
Куыд фидар дæн, куыд ницы у мæ бон 
фыдбон-фыддæгæн! Дуне мын — зындон... 
Кæнын æрмæстдæр Хуыссæгыл уæлахиз. 
2012.04.01 
59 

* * * 
Нет у вас родины... 
М. Лермонтов 
Хæтæгхуаг, удхайраг æврæгътæ, 
гæвзы, мæгуыргуры хæррæгътæ. 
Фæллад, æнæкъона æврæгътæ, 
нæ хур нæм нал зыны уæ рæгътæй. 
Кæсы уæм катайгæнгæ цъуппæй, 
уыны уæ зилахар, уæ цоппай. 
Сымах уæ бæстæйы — уæлдæйттæ, 
сты ист уæ арвыл дæр уæ хæйттæ. 
Рæгъæуттау уады бар — уæ сæртæ, 
уый - хицау, хоны уæ фæлхæрттæ. 
Тæры уæ Стыр Тыгъды тъæпæнты, 
тæры æгъатырæй тæрæнты. 
Фыдбойнаг, хъодыгонд æврæгътæ, 
бæстыл нæй хай исæг уæ хъыггæй. 
Нæ зæхмæ раздæхут æртæхтæй: 
кæлут, æрызгъæлут... цæссыггæй. 
2012.08.01 
ЗЫМÆГ. ХУРХÆТÆН 
Хур арвы рындзмæ нал хæссы йæ ныфс, 
æрхауд йæ фæндаг бæрзондæй ныллæгмæ. 
Пыс æврæгътæ йын фестадысты пыхс, 
лæгæрды се ’хсæн йе ’нусон лæгæтмæ. 
Кæддæры дугыл ахæссы йæ цæст: 
Йы цъуппæй каст, кæуылты уыд йæ хæтæн! 
[æ рухс, йæ тавсæй чи нæ уыд æфсæст — 
æрвыста фарн æгæрон фæзтæн, хæхтæн! 
Нырмыдул ныр, ныффыдхъуынтæ и бон, 
йæ дæлармы йæ Стыр Æхсæв фæхæссы. 
...Уд адзæгъæл, æрцыд цыма кæрон, 
æгуыппæг арвмæ стъалыагур скæсы. 
2011.22.12 

УЫЛÆН, кæнæ ИУНÆДЖЫ БОН 
(Хименесы мотив) 
У денджыз иу. Йæ арфдæр мал дæр - иунæг. 
Фæраст æм УЫЛÆН - фадат нæй лæууынæн. 
Дæрдтыл ныззылди уылæнты дзуг. УЫМÆН 
нæй ам æмбал. Цæуы æдзæмæй ниугæ. 
2011.29.12 
МАХ УЫДЫСТÆМ ФАРАСТ ÆФСЫМÆРЫ 
(Нузалы аргъуаны къулыл фыст) 
Нузалы аргъуаны къулыл гуырдзиагау цы фыстытæ 
(æмдзæвгæ-эпитафи) ссардæуыд, уыдоны тыххæй ахуыр- 
гæндтæ рагæй быцæу кæнынц. Фыстытæ ахæццæ сты суанг 
фæсарæнтæм дæр (1820 азы сæ Парижы гуырдзиаг æмæ фран- 
цаг æвзæгтыл рауагъта академик Мари Броссе). Æмдзæвгæ 
уырыссаг æвзагмæ рæнхъæй-рæнхъмæ тæлмацæй фыццаг хатг 
рауагъта А. Головин 1854 азы Калачы — Кавказаг къæлин- 
дары. Æмдзæвгæйы тексты тыххæй сæ хъуыдытæ загътой 
М. Джанашвили, А. Хаханов, В. Маркович, В. Миллер, 
П. Уварова, 3. Чичинадзе, К. Кекелидзе, Байаты П, Æлбор- 
ты Б., Е. Пчелина, К. Сихарулидзе, Уанеты 3., И. Лолаш- 
вили, Гаглойты Ю., Ш. Ониани, Ш. Дзидзигури, В. Кузне- 
цов, Мамыкъаты Т., Тогойты (Тогошвили) Г. æмæ ноджы 
бирæтæ. Фæлæ ацы хъуыдцагыл æппæтæй æнувыдцæрæй ба- 
куыста Салæгаты Зойæ. Уый биноныгæй раиртæста ахуыр- 
гæндты хъуыдытæ, æмдзæвгæйы текст абарста ирон фольк- 
лоры цалдæр уацмысимæ æмæ æрцыд ахæм хатдзæгмæ: «Нас 
было девять братьев» — ранний памятник осетинской 
литературы на грузинском языке, ставший известным с сере- 
дины XVIII века как надпись на стене часовни. Это... под- 
линное художественное произведение, возникшее на основе 
исторических и фольклорных (осетинских и грузинских) 
источников, фресковой живописи и отдельных надписей Ну- 
зальской часовни, традиций письменной литературы - осе- 
тинской эпиграфики и поэмы Шота Руставели «Витязь в 
тигровой шкуре». 
Как памятник переходной поры от фольклора к литера- 
туре он не укладывается ни в один из традиционных жан- 
ров осетинской литературы и фольклора, а ближе всего под- 
ходит к жанру «слова». 
Нузальская надпись или Слово о девяти братьях отлича- 
61 

ется историзмом и народностью, эпической торжественнос- 
тью и лирической тональностью осетинских причитаний и 
героических песен. 
Герои Нузальской надписи выступают как патриоты, во 
всем блеске своей славы и в то же время во всей трагично- 
сти своей судьбы. 
Слово о девяти братьях насквозь пронизано гордостью 
за героическое прошлое Осетии и скорбью за гибель луч- 
ших ее сынов. 
От Нузальской надписи берет начало осетинский исто- 
рико-литературный процесс, в частности, его историко-ге- 
роическая линия. Нузальская надпись или Слово о девяти 
братьях вместе с переводной литературой дает основание 
отнести начало осетинской художественной литературы не к 
XIX веку, как это сейчас принято, а к середине XVIII века». 
(3. М. Салагаева. От Нузальской надписи к роману. Изд. 
«Ир», 1984,153-154 фæрстæ). 
Раст ахæм хъуыдыйыл хæст у В. Кузнецов дæр. 
Æз, мæ фадат куыд амыдта, афтæ базонгæ дæн ахуыргæнд- 
ты хатдзæггимæ, сахуыр кодтон, «Мах уьщыстæм фараст æфсы- 
мæры»-йæн цы алыхуызон вариантгæ (ныхас цæуы тæлмацты 
вариантгыл) бавдыстой, уыдон, æмæ бафæлвæрдтон уыцы ва- 
риантгы бындурыл уацмыс ирон æвзагыл ранывæндын. 
Мах, Цæразон гуырдтæ - фараст, иу артæй уьщыстæм уæрст. 
Ос-Бæгъатыр æмæ Сосо уарзтой кады мæлæт, хæст. 
Уыд Фидар æмæ Дзадарæн се знаг къæхты бын ыссæст, 
Тых, лæджыхъæдæй, æхсарæй уыд Джиуæрджи дæр æххæст. 
Уæд Исахъ æмæ Романæн дардыл айхъуысти сæ кой, 
Стæй Басылæн дæр — зæрдæйæ уыдон Йесомæ куывтой. 
Скодтон Къасарайы фидар - знæгтæ нал зыдтой æнцой. 
Уыд цыппар комы нæ къухы, илци бæлццæттæ фыстой. 
Ам æрзæтрæдзæгъдтæ - ме ’вджид, ам æвидигæ - мæ ис: 
Ис дзы донарæхæн алцы - уæд сызгъæрин, уæд æвзист. 
Æз Кавказы хохæн — йе ’лдар, кад дæр, ном дæр мын уыдис, 
Æз цыппар падцзахæн — се ’мсæр, семæ сарæзтон цæдис. 
Иу чызг раскъæфтон Гуырдзыйæ: хуртæ, мæйтæн уыд æрвад. 
Чызгæн йе ’фсымæр та — паддзах, уый мын фехæддта мæ цард. 
Оххай, рацыди мыл сайдæй, оххай, разынди мæнгард: 
Бабын Ос-Бæгъатыр доны, йе ’фсад — царæфтыд, быцдзагъд. 
А фыст чи кæса сымахæй, уый-иу, «рухсаг ут», зæгъæд. 
1998 
62 

УД 
Æртыхсынц ыл йæ сау фыдтæ æрдонгæй. 
Фæлидзы ма рæмыхстытæй, пырхгондæй 
йæ лæгæтмæ. Ныууынгæг вæййы бæстæ. 
Бæргæ, йæ цæфтæ басдæрид куыдзау, 
фæлæ йæ нал ис уый бон дæр: йæ фæстæ 
æндæр удхæрттæ - тугмондаг цæргæстæ - 
ныххал вæййынц... О, иунæгуд, бецау... 
Ысфæразы ма иунæг дзырд: «Хуыцау...». 
1984.26.11 
МÆЙРУХС ÆХСÆВЫ ХЪУЫДЫТÆ 
Сиятъ, казатъся — издалека — 
лучезарной луной, 
таковой не являясъ... 
Вивиан Ламарк 
Мæй та йæ хъоргъæй 
сау рындзмæ сирвæзти, схылди, 
райы, æртгивы, 
ног æвзистдоны йæ стылди. 
Худы бæрзондæй ысгуыхт мæй, 
мах дæр æм худæм. 
Ахæм амæндтæ нæ хауы 
стъалытæм, хуртæм: 
схъиуæццаг тынтæй рæдауæй 
узæл рæвдаугæ зæххонтыл! 
Таримæ тохы йæ 
стæм хатт фæсайы йæ хотых. 
2012.14.01 
ДИАЛОГ 
Гъе, мардзæ, исчи! 
Къоста 
Исчи, цы фæдæ, кæм дæ!.. 
Нигер 
Поэт 
О Исчи, Исчи! Чи дæ ’мæ цы дæ? 
Цы ран цæрыс, уæларв æви дæлдзæхы? 
Æнусбонты нæ хуыздæртæн сæ сидт, 
сæ лæгъстæтæ, сæ уынæргъын, сæ фæдис 
куыннæ хъусыс? Дæлимон дæ, мыййаг, 
æви уæлимон? Равдис-ма дæ цæсгом. 
Кæм æмбæхсыс? Цæстæй дын хай куы нæй, 
о Исчи, Исчи! 
63 

Исчи 
Æз уьщтæн сымахæй, 
уæ хæрзгæнæг, уæ дзæбæхтæм бæллыдтæн, 
уæ цæрайæн мæ удæй цагътон арт. 
Сымах нæ уыдтат уыдæттæ - куырм ыстут, 
нæ иртасут уæ хуыздæрты уæ цаудтæй. 
Æз кодтон хорз æмæ фыдæх ыссардтон. 
Цы сгуыхты фестут, фидиссаг цагъартæ? 
Уæ хæлæг у уæ халæг æмæ марæг: 
уæ исчитыл гадзрахатæй цæут 
тъымы-тъыматы, бакæнут сыл хъоды, 
æвзаг хæссын, цæлмæ кафын — уæ фæтк. 
Æмæ уыл йе ’фсондз авæры Хæрам-лæг, 
Цæстфæлдахæг, Фæлитой æмæ Хам-лæг. 
Уæ кæстæртæй та аразут æрвылбон 
уæ мæгуыр ирæн исчитæ, фыдгултæ. 
2012.04.04 
* * * 
Фыдæлты фарны дзырд, мæ уарзт, 
йæ ныфс, йæ уидаг дæ мæ удæн, 
йæ катай, йе ’рдиаг, йæ хъаст, 
дæ фæрцы зарын æмæ худын. 
Вæййыс сырхмæтæгау фæлмæн, 
хæрздæфæй, фидауцæй æмырдзаг. 
Мæ хæс: табу кæнын дæуæн - 
дæ фарнæй ирвæзти нæ мыггаг. 
Ныр æз куыд уон æмæ цы уон? - 
Тæрсын дын. Удаист мыл бафтыд: 
дæуæн фыдлæг æмæ фыдбон 
кæнынц æдзæстхизæй тæрхон, 
æмæ мын ацы дуне сафтид, 
æмæ куы ницы у мæ бон... 
Кæд ды Хуыцау уыдтæ æцæгæй, 
уæд бахиз ирæтты хæйрæгæй. 
Нæ кард, нæ уадындз æмæ кад! 
Æхсарæй, удхарæй фæлтæрд дæ. 
Уæдæ нæ Алолай, нæ Ард 
æнустæ адæттæнт фæлтæртæм! 
2012.26.08 
64 

АУУÆТТÆ 
(Су Дун-помæ гæсгæ) 
Бæрзонд галуанæн йе ’ргъæу къултыл цъупмæ 
Бырынц, лæсынц: æрбадг фæлтæр фæлтæрыл. 
Йæ уисой райсы фæсдзæуин æрвылбон: 
Сæ фæтæрыныл акæны фæлтæрæн. 
Куы скæсы хур — æрбассивы сæ уайтагъд 
Æмæ сæ фехсы армыдзаггай коммæ. 
Фæлæ та ’хсæвты мæйрухсы тæмæнтæм 
Æрбаздæхынц - нæ кæсы аууон коммæ. 
2012 
АГЪНИАНЫ ХЪАРÆГ 1937 АЗЫ 
Дудгæ фæбадай, цы заман, цы дуг дæ! - 
Уары ныл арвæй цæссыг æмæ тугтæ. 
Саумæр сæ баудæст, дуне сæ самæст. 
Ивылы бæстæтыл сау фыдæх, сау маст. 
Хъарджытæ, маройтæ... Нал хъуысы зарын. 
Минтæй нæ хуыздæрты рауыгъта Сау Рын. 
Фидиссаг сау лæггæ хизынц уæлæмæ. 
Царды цалх разылди, тулы фыддæрмæ. 
Аххос нæхи у, нæ сафæг — нæхæдæг: 
не ’нæцæстуарзон, нæ хæрам, нæ хæлæг... 
Стыр Хуыцау Нарты фæкодта æвæд. 
Махæн нæ тæрхон фыддæр у: ФЫДВÆД. 
2012.03.05 
ЯЗЫКОВЫ ЭЛЕГИ 
Нырма æдзæм у адæмæн йæ маст, 
уырыссаг зонд йæ къæлæты бын хиты, 
нырма сæрибар сау рæхыстæй - баст, 
фæлæ йæ мидæг тохы монц æхсиды. 
Цагъары ’фсондз кæдæй хæссы, кæдæй, 
фыдыбæстæ, - нæма схицæн фыдохæй. 
Сæдæ азтæ ма рацæудзæнис, — оххай, 
кæндзæн Уæрæсе раздæрау фынæй! 
2012.23.09 
5 Хъодзаты Æхсар 
65 

УÆЛДАЙ 
Æз уацары дæн: катай та мæ байста. 
Уынæргъы зæрдæ, нал та ис йæ чемы, 
цыма егъау, нæргæ фурды бæстастæу 
фæци цæрдхуынкъ æвиппайды мæ чема. 
Тæмæнтæкалгæ урс-урсид цыхцырæг 
мæ риугуыдырмæ ’хсаргардау æвзиды. 
Нæргæ уылæнтæ - тугдзых сырдтæ: скуынæг 
мæ цард, мæ бон. Æз удаистæй сидын: 
«Цы дунемæ мæ рарвыстай, мæ Кæнæг? 
Мæ адæм систы се ’мдзæхдон сайтантæн. 
Сæ фидæнæн ийгæнкъахæг - сæхæдæг... 
Нæ хъæуын ам. Æз ацы ран уæлдай дæн. 
Уæлдай дæн, о. 
Уæлдай дæн, о, мæ Кæнæп>. 
2012.29.08 
ФАРСТ 
Хуыцау, æцæг у ацы дуне мæнг? 
Æз дæр дзы, ау, нæ дæн, уæдæ, æцæг? 
2012 
* * * 
Æхсæвæй-бонæй химидæгтыхсын, 
æхсæвæй-бонæй агурын цыдæртæ 
æмæ хынцфарстæй хи уды фæрсын, 
кæсын, зыгъуыммæ рафæлдахын зæрдæ, 
бынтон дзæгъæлы: бавдæлон ныфсæй, 
нæй монцтæ дæр, фæндиæгтæ дæр нæй. 
Æхсæвæй-бонæй агурын цыдæр, 
кæнын æдзæмæй мамазила, катай, 
мæхимæ хъусын, сдон вæййы мæ сæр, 
мæхи фæфæрсын адæргæй: цы ссардтай? 
Æппындæр ницы, иу хъуыды дæр нæй, 
нæу афтид дæр - у йемыдзаг рыстæй. 
Æхсæвæй-бонæй агурын, нæ арын 
æнкъарæнтæ... Æрмæст æнкъард æнкъарын. 
2012.28.08 
66 

ФÆЗЗЫГОН ЭЛЕГИ 
Мæ кæддæры ахуыргæнæг 
Салæгаты Зойæйы рухс ном дзы арын 
Нæ фæззæг, оххай, азæронд æваст, 
йæ дуг уыди ыскаст æмæ ныккаст. 
Фæтахтысты зæрватыккæй, зырнæгæй, 
æмæ та дуне аззади быгъдæгæй. 
Мæ зæрдæ ма мынæг рухсæй сыгъди, 
мæ туджы ма мæнгæфсон цин уыди. 
Цы фæци ныр, цы бæстæм æй фæхастой? 
Уæууау, йæхи мын бакодта мæ ахстон 
налат æвдиу... Кæм агурон æххуыс? 
Тæккæ знон та фæкъахыр и мæ ныфс: 
мæ ахуыргæнæг Салæгон дæр нал ис, 
йæ сыгъдæг уд ын аныхъуырдта сау низ. 
Цæрæм... Цæуæм куыдхуыздæрæй мæрдтæм. 
Нæ сæфты радмæ хъахъдзыхæй кæсæм. 
...Ныццыбыр бон, ныдздзигло и, ныттар. 
Хъуынджынхъус уæйыг ДАРГЪÆХСÆВ — æлдар. 
2011.23.11 
АСÆСТ 
Циу асæст? Ницы. Рог у æмæ пыс, 
фæлæ нын у уынгæджы бон æххуыс: 
æнæ уый фестид а дуне æдзæрæг, 
уыраугæ хур æй акæнид дзæгæрæг. 
Æвзары алчи асæстыл йæ тых, 
рæудымгæ дæр ын акалы йæ пырх. 
Кæд æй нæ сæрты пакъуыйау фæхæссы, 
уæддæр йæ хъомыс асæстæн — нæртон, 
уæддæр йæ азар а зæххыл æххæссы, 
цæуы нæ хур, нæ арвыл дæр йæ бон: 
ныббырсы сæ, мæйгæйттæ сæ нымбæхсы. 
2012.29.08 
67 

* * * 
Амонд... æррадæн, 
цæй амондмæ дзурын! 
Къоста 
Æрра замантæ... Кæд æз дæр æрра дæн... 
Мæ сæрымагъзæй рауад лабиринт. 
Ныдздзæгъæл дзы дæн. Нал хъуысы мæ сидт. 
Тæхудиаг, кæмæн ис Ариаднæ! 
2012.27.08 
УАРЫНТÆ ) 
Уарынтæ ныл цины тынтæ уарынц, 
уарынтæ нæ сусæг уарзтæй уарзынц, 
мадард хъæдæн урс зæлдæгтæ уафынц, 
арвæй нæм зæрин æндæхтæ уадзынц. 
Уарынтæ, лæппын уарынтæ... Уайынц. 
Уарынц Уарзт. 
2012 
АЦЦЫТÆ 
(О. Микулашекы мотив) 
Атахти сæрд, æмæ, ’хсины фæдцжитау, 
аццыты балтæ йæ фæдыл ыскъæфы. 
Аццытæ арвыл - хæрдоджыты халау. 
Асæсты ахæстæй хъарм бæстæм лидзынц, 
а бæсты сагъæстæ уадзынц æндæртæн. 
Оххай, куы фæтæхы исчи кæдæмдæр, - 
удыл æнæбары атыхсы катай. 
Цад сæм æрвайдæнау сарæзта йе ’ргом, 
дзала сæ фæстæ кæсы ’мæ кæуы. 
Феуæгъд ис аццытæй иуæн йæ сис: 
рарвыста зæхмæ фæстаг хæрзбон ацц. 
Ас лæг уай, саби уай — хъавгæ йæ сис, 
хинымæр бакув, фæут, зæгъ, рæствæндаг. 
...Арвы æмвæтæн æгомыг æрхæндæг. 
2012.22.08 
68 

ФÆСТАГ СЫФТÆР 
Хуыз дæр дзы нал и, раздæрау, уæз дæр, 
хæрзиунæгæй ма гом хихыл хæцы. 
Хъæлæсы ’фсон - фæсус мыртæ, сæр-сæр: 
йæхинымæр кæимæдæр хæцы. 
Æрæхсæв та. Рæвдаудзæн æй хæрзфын. 
Фæстаг хатт ма йын арв-дуне - фысым. 
Æрæппæрста йыл Бонвæрнон йæ тын, 
мæнгæфсон тын: элеги йыл фыссы. 
2012.02.04 
КЕЙ РАЙАНМÆ ГÆСГÆ 
Фынæй цадæн йæ уæлцъарыл фæхæцыд 
бынтон тæнæг их, афтæ тæссонд у, - 
тыхтæ-амæлттæй бауромдзæн цъиуы. 
Мæ иу зонгæ æрлæууыди мæ зæрдыл. 
Йæ кой ныхъхъæр — цытджын номыл фæхæст 
æмæ йыл абадт: ихы уæлæ - цъиу. 
2012.08.05 
УАЗÆГ 
Хæддзу, фæлæ цинхæссæг уазæг 
æрхæццæ и махмæ: 
кæй рудзынг нæ бахоста уалдзæг, 
нæ баззадис ахæм. 
2012 
ВАРИАЦИТÆ ЛИ БОЙЫ ТЕМÆТÆН 
УАЛДЗЫГОН БОН ИУНÆГÆЙ НУАЗЫН СÆН 
Хæрздæф уадымс ыскæсæнæй æртахт, 
нæ цæугæдæттæ - уалдзæгæй æфсæст. 
Нæй хурмæ ауæрц: уарзы нын йæ цæст, 
дæтты йæ тавсæй алкæмæн æртах. 
Мæлдзыгæн - губакк, адæймагæн - уат, 
уырыйæн — хуынкъ, æхсæрæгæн — мæра, 
ыскæны ахстон пъазбыны мæга, 
ыссары æврагъ айнæгыл бынат. 
69 

Æз райгуырдтæн, цæмæй хæрзиунæг уон... 
Цæй, уадзон катай, рауадзон та сæн, 
Мæ цъæадзаст хо, æрвдидинæг, дæуæн 
Æз боныцъæхтæм зарджытæ кæнон. 
2012.25.08 
ИЗÆРхъÆДЫ. ИУНÆГÆЙ НУАЗЫН СÆН 
У уалдзæг, æмæ тихалæг æрцард, 
æруарыд цинтæ сау зæххы лæппынтæн. 
Æз та фыццагау — рыст æмæ æнкъард, 
æнцой нæ зонын ирд бон дæр æппындæр. 
Мæ фысым - хъæд, тæрсы къодах - мæ фынг, 
æмбал дæр ис: мæ хорз æмгар — мæ аууон. 
Гъей, нæзытæ, цæмæн ыстут æндзыг? 
Цæй, бахъырнут, æз хуры скастмæ зарон! 
Мæй кафы арвыл, нæудзарыл та - æз. 
Мæ цин1 - мæ исбон, тауы мыл йæ цинтæ: 
Æрвон зæлтæ, æрдхæрæны хъæлæс. 
Сæны дурын, ыскодтай та мын хинтæ. 
2012.24.08 
БОНЫХОРЗ, КÆМДÆ? 
Æнхъæлмæ кæс - æлгъагдæр удхар нæй. 
Мæтъæл - мæ зæрдæ, бавдæлон ныфсæй. 
Мæ хорз фысым, фæкæс-ма мæм сæнæй, 
æцæгæлон зæхх ферох уа мæнæй. 
2012.24.08 
КАТАЙ 
Цы фæуон адæргæй? У ме ’нтъыснæг мæ уаргъ... 
Цæуон та ардыгæй (æндæр фæрæз мын нæй), 
кæм нæ уа адæймаг, кæдæм нæ тæха маргъ, 
кæса мæм уарзонæй мæ рагон хæлар Мæй. 
2012.23.08 
1 Ц и н — китайаг музыкалон инструмент, авдтæнон. 

ÆХСÆРДЗÆН 
Тæхы, нæры 
æхсидгæ зæрин фахсыл. 
Кæцæй тæхы? - 
Лæджы цæст æй нæ ахсы. 
Æви лæварау 
дун-дунейы тарфæй 
Æрфæныфæд 
æруагъдæуыдис арвæй? 
2012.20.08 
ТЫХСТЫСАХАТ 
Æз систон кард, 
æз къададоны ’рцавтон, 
фæлæ ызгъоры 
раздæрæй дæр тагъддæр. 
Æз систон нуазæн, 
карз ронгæй дзы ’рцавтон, - 
фæци мæ зæрдæ 
раздæрæй æнкъарддæр. 
2012.20.08 
ИУНÆГÆЙХОХЫ 
Æнтæф боны фæстæ 
фæллад мигътæ здæхынц «хъæмæ». 
Фæтахтысты мæргътæ, 
нæ дуне æдзæрæг фæцис. 
Æз хæхтæм нымдзаст дæн, 
нымдзаст ысты хæхтæ мæнмæ: 
кæрæдзийы уындæй 
æппындæр нæ зонæм æфсис. 
2012.25.08 
71 

* * * 
Мах - хауæггаг, хæтæгхуаг, 
æрхуым æмæ хуырым. 
Цъæх арвы бын нæ сау зæхх - 
нæ рæсæнуат, фысым. 
Æнустæ йыл æвæрынц 
хъуынатæ æмæ рыг. 
Нæхи хуызæн ысвæййæм, 
куы ахуыссы нæ зынг. 
Уæдæ цы сты нæ цинтæ, 
нæ талф-тулф æмæ хъыг, 
нæ ис-бистæ, нæ дистæ? 
Рыджы рæгътæ, æлыг! 
2012.25.08 \ 
МÆ ДУГ, МÆ ДУНЕ 
Охх, охх, æмгæрттæ, охх, охх, лæппутæ! 
Æмбисæндтæ *мæ диссæгтæ! 
Барахъты Гино 
Мæ дуг, о мæ дуне... 
Дзыхарæх, 
ныхарæх, 
тыхарæх... 
Йæ дзыхтæ - 
лæхургæ, рæтъузгæ, 
æмпулгæ, æмпъузгæ. 
Йæ ныхтæ - 
тæрныхтæ, къæйныхтæ, 
лæгæрдгæ уæлæрдæм, 
нæ сæртæм. 
Йæ ныхтæ - дзæрныхтæ, 
гæрзифтонг къæрныхтæ, 
лæбургæ, рæдувгæ. 
Йæ тыхтæ - 
æфсæргæ, ыссæндгæ, 
æфхæргæ, æргæвдгæ, 
цы ма сты сæ цуры 
шакалтæ, мæтыхтæ! 
72 

Æз — их къæйыл иунæг, 
цъæх ирдгæйы ниуæг. 
Æз дзурынæн нал дæн, 
æз хъусынæн нал дæн, 
æз нал дæн кæсынæн, 
цæуынæн дæр нал дæн, 
цæрынæн дæр нал дæн... 
Мæ дуг, о мæ дуне... 
Дзыхарæх, 
тыхарæх, 
ныхарæх... 
Ныххæррæгъ... 
2013.27.07 
ГУЫРЫМЫХЪХЪ СОНЕТ 
Цы уынын ай? Цæсгæмтты ’фсон - æмбудтæ, 
æрмтты æфсон — цъæх æндонæй пъæнæзтæ, 
нæ пъæнæзтæ - нæ уæцъæфтæн фæрæзтæ, 
фæивддзаг ысты дуртимæ нæ удтæ. 
Фьщыбæстæйæ сарæзтам фьщбæстæ. 
Зыны нæм не знон гæвз æмæ гаффуттæй. 
Нæ рынтæ ’мбæхсæм бибитæй, гамхудтæй, 
нæ къуырма зонд та — ирхæфсæн ныхæстæй. 
Нæхи уæзæгыл искæйонтæ систæм, 
нæ кæстæртæй æфсармы уæргътæ систам, 
æддæрæгæттыл байуæрстам нæ фидæн. 
Æлгъыст æлгъæггæ - исфарнæй æнæфарн, 
æнæкъона. Æвзоны нæ Хæрам: 
Хуыцауы раз нæ тæригъæдтæ фидæм. 
2013.03.08 
САНИБАЙЫ СТЪАЛЫТÆ 
Нæй де стъальггæн, Саниба, æмбал: 
æрттивгæ нæ - æмхъæлæсæй мæм зарынц. 
Сты афтæ хæстæг — армæй сæм æвнал, 
тæх семæ дæр: дæ хæтæн бæстæ - сау рындз. 
73 

Хуыцаумæ ахсæв ницы ис æвгъау, 
йæ арф арвæй мæ уды арвмæ калы 
йæ бирæ ис, йæ хæзнатæ Хуыцау: 
мæ цин дæр фестад стъалытимæ стъалы. 
Мæ зæрдæйы цыдæр нæртон тых и, 
Хуыцау æй хизы азар æмæ сарæй, 
зæххон дунейæ атыдта йæхи, 
цъæхснаг хъæлæсæй стъалытимæ зары. 
2013.10.08 
УЫЙ 
О, бавзæрста сæ: ахæстæттæ, хæст, 
æфхæрд, æлгъыст, æххормагæмæ уазал, 
фыдæвзæгты фыдхахуыр æмæ даутæ, 
хæлæджы «цин», цæлæмбыды зынæфсис, 
бæрзонд хицæутты хус ныхас, дзæнгæда, 
тыхтонатæ, мæнг æмгæртты гадзрахат, 
фыдбон æмæ фыдлæгтæн та сæ азар. 
О, федта сæ. Йæ сайраг сæрыл сæмбæлд 
æлгъыстытæн сæ судзагдæр, æлгъагдæр: 
ÆНÆБАРЫ ЦАРД - бавзарæд æй де знаг! 
Цæры, уыны: йæ цæстыты раз бабын 
йæ фыдæлты ’взаг, йе знон æмæ абон, 
йæ сомыбон, ныххæлæттаг и Фарн... 
Ис ирвæзæн хос. Иунæг хос - Мæлæт, 
Æнæмæлгæ, Æнæазым Хæрзгæнæг. 
2013.14.08 
САФОЙЫ МОТИВ 
Дæ риуы маст куы райдайа фыцын, 
уæд уром де ’взаг, ма йæ уадз рæйын. 
2013 
* * * 
Ир а дунейыл - иунæг æмæ сидзæр. 
Æнхъæл та стæм: ис бахъахъхъæнæг - Чидæр... 
2014 
74 

НЫРЫККОН ИР 
Арын дзы Æлборты 
Хадзы-Умары рухс ном 
Цæуынц зæрдæрыстæй, æфхæрдæй 
нæ хуыздæртæ мæрдтæм. 
Ныр ма Ирыстоны æвзæртæй 
кæдæм лидзæм, кæдæм? 
Кæмæ, кæмæ дзурон: «Æфсымæр», 
кæцыйæ уон ныфсхаст? 
Ысхъуына Иры дзыхъхъ, ыссымæр, 
нæры дзы хæфсытæн сæ уаст. 
Дæхи ’мæ хиуæтты ыстаугæ - 
уый абон фæтк, æгъдау. 
«Дзинад»-ыл ног «дзинад» æфтаугæ, 
дæ «намыс» Ирыл тау! 
Мæсгуытæ н’ амайæм - уæцъæфтæ, 
нæй бæрц, æфсис. 
Кæсынц дæлдзæх æмæ уæлæрвтæ 
æмæ сыл бафты дис. 
2014 
* * * 
Кæуылты ныззылди 
нæ Ивгъуыд, нæ Фарон! — 
Йæ бындзар нæ зынди, 
йæ рындз та — уæларвон. 
Æз уый исæй — исджын, 
æз кадджын — йæ кадæй. 
Мæ мондæгтæ исын 
йæ номы бæркадæй... 
Ныр баззад фыдæлтæй 
айдагъ ном æрмæстдæр: 
цы кæнæм фыдвæдæй, 
куы стъæлы нæ хъæстæ! 
Цы ма ис бæллæхдæр, 
куы не ’мбара де ’взаг 
дæ бындар, дæ кæстæр! 
Уый сомыбон - де знаг! 
2014 

УÆЛМÆРДТЫ 
(Честертоны элеги) 
Йæ уды фæллой чи лæвæрдта Англисæн, 
æнусмæ уыдон ацы ран хуыссынц. 
Æрвылбон сын йæ зараг цъиутæ Англисæн 
цъæхснаг хъæлæстæй зарджытæ кæнынц. 
Йæ кады сæрыл чи тох кодта Англисæн, 
æвзыгъд-æвзонгæй чи радта йæ цард, — 
о, додой, додой, судзгæ марой Англисæн! — 
сæ ингæнтæ кæйдæр бæстæты, дард. 
Йæ хицæуттæ, йæ бодзотæ нæ Англисæн, 
æдзуадæр чи у хъалзæрдæ, æфсæст, - 
о, додой, додой, сар йæ къона Англисæн! — 
сæ ингæнтæ нæма уыны мæ цæст... 
2013.18.09 
ФÆЗЗЫГОН СЫФТÆРТÆ 
О, цас ысты! — Хынц æмæ хынц... 
Сæ къалиутæ сидзæрæй уадзынц. 
Цъæх дунейæ саумæ тæхынц. 
Мæ цинтæ мын семæ фæдавынц 
цъæх дунейæ саумæ, 
цъæх дунейæ саумæ. 
2013 
ФÆРАНК 
(Рилькемæ гæсгæ) 
Нæ кæны уый йæ фыртыхстæй уынгæ дæр: 
фæдæлдзæх ын егъау дуне æваст. 
Йæ цъысым, оххай, хъоргъæй дæр — уынгæгдæр, 
æмырæхгæд, æфсæйнаг «уистæй» баст. 
Хъандзал дзæмбытæ «зилгæ кафты» систы 
тыгуылихсыд: æвæд цæггæ нывæнд 
æхсæв дæр, бон дæр - мамазила сисы! 
Æфсæн ингæны йе стыр тых — ныгæд. 
Рæстæггай ма йæ цæстæнгас æрцахсы 
цыдæр нывтæ, æцæг чи уыд кæдцæр. 
Æмæ йæ уд æмыр цъæхахст нылласы, 
цыма цъæх æхсон акалы цæхæр. 
2013.24.09 
76 

АРГЪУАН ÆМÆ СУСХЪÆД 
Санибайы 200 азы размæ арæзт серцыд аргъуан. Йæ хæд- 
фарсмæ цы сусхъæд бселас зайы, уый дсер, æвæци/оггæн, уæд 
ныссагътой. Ныр Санибагомы уымæй стырдæр сусхъæд нæй. 
/Ертæ шджы йын йæ зæнгыл сæ цсенгтæ куы айтындзой, уæд 
ыл зынтæй аххæсдзысты. Аргъуанмæ раздсер цыдысты сыхаг 
хъæутæй дæр. 1908—1910 азты ам куыста нæ номдзыд фыс- 
ссег Гæдиаты Секъа. 
Советон дуджы аргъуан бынтон æдзæмаг уавæрмæ æрцыд, 
йæ сæр ныккалд, æмæ къæвдадæттæ мидæмæ сæх-сæх код- 
той. Исе къултыл бселæстæ æмсе хæмшл æрзади. Сæрды мсейты 
йсем-иу фос хурæй ссехи бафæсвсед кæнынмæ бацыдысты, семæ 
диссаджы кувæндонæй ривседдон рауади. Фселсе ныр аргъуан 
йсе хуыз скалдта: йæ нацийы кулътурсе зынаргъ кæмæн у, ахæм 
зæрдсергъæвд, севзыгъд адæмы фæрцы. Уыдонæй иууХъуыссæ- 
ты Мсеирбег, семæ йын ацы семдзæвгæйæ йæ ном арын. 
Æгас комы дæр (асæй æмæ азтæй) 
нæй ахæм бæлас. Ардæм æй цы ’рхаста? 
Æфсымæрау æй суазæг кодта аргъуан, 
æмæ лæууы æнус-æнус цырагъау. 
Сæ уидæггæ кæрæдзиуыл ыздыхстæй 
вæййынц æмуд сæ цин æмæ сæ тыхсты. 
Æрцæуын сæм - мæ рыст зæрдæ мын тавынц, 
æмбисонд у сæ Рухс æмæ сæ Тавиц. 
Фæхъуысы мæм Секъайы хъæлæс дуртæй... 
Ам дидинджытæ бацæуынц сæ удтæй: 
æнæхъæн комыл ивылы сæ хæрздæф, 
æвдадзы хосæй байдзаг вæййы уæлдæф. 
Нæртон бæлас, æрцары нæ дæ фарн, 
цыма ныл дары не Скæнæг йæ арм. 
2013.03.11 
77 

* * * 
Одиночество человека? Или светил? 
Или целой вселенной? 
Марио Луци 
Ды иунæг дæ. Нæ дун-дуне дæр - иунæг. 
Кæмдæр та тары иу рухсы тæпп силлæг. 
Кæсы æрхуымæй иунæг цæст. Уæларвæй? 
Æви дæлдзæхæй — сау дунейы тарфæй? 
Æрттивы цæст. Æхсон къæйты дæр хизы. 
Йæ æрхæндæг рухс, йе ’нгас дæ нæ исы. 
Ныджджих, кæсы дæ хуыссæнмæ æдзынæг, 
фæтарсти дзы, фæлыгъди дзы дæ хуыссæг. 
Дæ раны дæ! - Хæдцзу уазæгмæ - сахсæн, 
æвзистæй сахсæн. Уацары дæ ахсæв. 
Нæ иунæг дуне — иунæгæн фысым... 
Æви цъысым?.. 
2013.21.10 
ЖИРИК 
(Константин Паскалы мотив) 
Æппæт æгæстæй ацы лæг - æгасдæр, 
Ильичау нæй нæ Жирикæн мæлæт. 
Æртæ егарау йе ’ртæ ’взаджы аскъæры: 
æнцой нæ зонынц, иудадзыг - сæррæтт! 
Йæ дзых - йæ дарæг. Ахæм у нæ рæстæг: 
гамхуды бын цæстфæлдахæг - æмбæхст. 
Дзæнгæда ’мæ йын ардауын - фæрæзтæ, 
Фæхæст сыл и лæппулæгæй Фæлхæрст. 
Дæлдон кæны егъау фурды нæ бæстæ. 
Тæссаг дзы нæу йæ фаджыстæн æрмæст... 
2010 

ДЗЫХТЫ ХÆСТЫ 
Л Жирик жив, 
живее всех живых! 
Он, как Ильич, становится бессмертен. 
Константин Паскаль 
Ды чи дæ махæн, де ’взаг кæд нæ кæрды? 
Ныллæс дæ хъоргъы, нæй дын уæд фæндаг дæр! 
Нымайæм мах цытджындæртыл, лæгдæртыл, 
дзыхты хæсты кæй æвзаг у рæйагдæр. 
Æвзаджы куыст - фæливын æмæ сайын. 
Æвзаг - æфсад: æрхауы знаг йæ разы. 
Æнцайы цард æвзаг æмæ æхцайыл. 
Æвзæггы тохы жириччытæ — разæй. 
2013.28.10 
* * * 
Ныууагъта нæ, фæлыгъди нæÆфсарм. 
Хъуыддæгты ’фсон — мæнг цьщæртæ, æдзæлгъæд. 
Нæ бодзотæ хæрам митæм — гæрзарм, 
сæ ныхæстæ — айдагъ дамтæ, дзæгъæлзад. 
Æмæ дзыназын, удаист мыл бафтыд: 
ирвæдæны1 цы уынын? Ницы! Афтид! 
2013.24.11 
СОСКЪИТЫ ВЛАДИМИРЫ 
СКУЛЬПТУРОН КУЫСТ 
«КЪОСТА»-йы ЦУР БАДГÆЙÆ 
Мæхи Къоста, æрбадтæн та дæ цуры. 
Уæдæ цы фæуон - иунæг дæн дæуау. 
Фæфæнды мæ мæ риссæггæ фæдзурын, 
фæлæ кæмæн? Куы мын айста Хуыцау 
Мæ хорз æмгæртты. Нæй фæхæцæг, хион. 
Æгъдауæй, фарнæй бавдæлон нæ зæхх. 
Хæлæг æмæ хæлæфы дуг у. Исбон - 
сæрфаты бæсты. Сафы нæ Фыдæх. 
1 Ирвæдæны — ома иры сомбоны фæлтæрты царды. 
79 

Нæ Ирыстонæй ривæдцон ыскодтой 
бынхор бындартæ, нал сын ис æфсис... 
Зæриндзых поэт, азар-ма мын «Додой», 
æз бахъырнон... Бæрзондцæр-ма йæ сис... 
2013.10.11 
* * * 
Тыхсын мæ бонтæй. Нал мын дæттынц ад. 
Тæргайау лидзы ме уæнгтæй мæ цард. 
Кæнынц æвдæлон дадзинтæ ’мæ зæрдæ. 
Ысхырыз ме стæг, стæнæг и мæ царм. 
Кæдцæр мæ уд æрвон дунетæм тахти, 
нывæста-иу зæрин æндæхтæй фын. 
Лыгъдысты азтæ сагрæгъæуттæй тагъддæр. 
Ныр гомгæрццæй мæ ахстоны цæрын. 
Мæ фæлмæст уд кæд ныууадздзæн йæ къуыдыр, 
нæ фæччы, оххай, уый зонын мæнæн. 
Мæ цъысымæн - æнгомæхгæд йæ гуыдыр... 
Йæ дæгъæл та... Æнæ уый нæй мæлæн. 
2012.07.13 
ÆГЪУЫССÆГ ÆХСÆВЫ 
Фарны фынтæ дзуры 
Сусæгæй нæ хъæд. 
Токаты Алихан 
Систы æнгæстæ мæ изæр, мæ сæумæ. 
Иунæджы бонæй мæ иунæджы ’хсæвмæ - 
уый дын мæ хæтæнтæ, уый дын мæ цæрддзу. 
Нал и дзæнæтбæстæ, баззад нын Царцу1. 
Бавдæлон зæрдæ йæ фæндтæй, йæ сæнттæй. 
Искæй дæр, хи дæр куыд сайа æфсæнттæй? 
Ис ма йын иу хæлар - иунæг, хæрзиунæг, 
Зæрдæ дзы ахсæв дæр куры хæрзиуæг: 
Хуыссæг, мæ къона, хъæуы мæ æххуыс. 
Уат дын æркодтон — мæ фарсмæ æрхуысс. 
Кувын дæм, курын дæ: ма мæ лидз, ма ’мбæхс, 
рахæсс мын удæнцой, фарны фын рахæсс. 
2013.24.12 
1 Ирон мифологийы - дæлимонты бæстæ. 

* * * 
«Ирон цæра!» - фæкодтон. 
Æрра уыдтæн, æрра. 
Йæ номæй ард фæхорпггон. 
Цы уынын ныр? - Мæра! 
Ирон лæг æмæ иблис 
куы систы ам æмвос. 
Сæ хуыцау та - сæ ис-бис, 
æрбаста сыл сæрбос. 
Мæ зæрдæ, судз цъæх арты: 
æвæрынц нын æгъдау 
сæ уæцъæфты цагъартæ, 
дымысдæрты рæгъау. 
Цытджын у ирмæ уазæг: 
æдзух нæ мæра — дзаг. 
Ам тути-цъиутау уасæм, 
нæ хъæлæстæ — цъæхснаг... 
Мæ бахудт йе мæ бацин - 
мæнгæфсон, мард у ныфс. 
Уд сау æвзалы баци 
мæстæй. Уæддæр, дам, быхс... 
2014.01.01 
ФÆРСТЫТÆ 
Умом Россию не понятъ... 
В Россию можно только верить. 
Федор Тютчсв 
Уæрæсейæн, дам, хицæн у йæ фæндаг... 
Нæу йе ссарын Уæрæсейæн йæхи бон. 
Кæм и, цы у, цæмæн фæци дзæгъæйлаг, 
уый чи зоны? Хуыцау æви дæлимон? 
Уæрæсейæн, дам, зондæй нæй æмбарæн... 
Уæдæ цæмæй? Кæм агурæм йæ барæн? 
Уæрæсейыл, дам, ис æрмæст æууæндæн. 
Фæлæ, уæууæй, цæвджын сайд дзы куы фæдæн, 
цы кæнон уæд!.. 
Æууæндын ыл нæ уæндын. 
2014.02.01 

ЯПОЙНАГ ФОНДЗРÆНХЪОН 
Сты Авдхойы кæлæнгæнæг лæгæн... 
Нæ федтон никуы ацы ’хсæвæй аивдæр. 
Цыма йын баззад арв-бæстæ бынæн, — 
йæ зарæг систа цъырцъыраг: «У мæн 
æгас дуне дæр, падцзах дæн æз аизæр». 
2012 
ФУРД 
(Æнæзонгæ поэты мотивыл) 
Фурдæн акалд йæ фынк... 
Дон фæйлауы дзыргъатæй. 
Бафтыд уылæнтыл катай, 
сты æвирхъаудæр артæй. 
Фурдæн акалд йæ фынк... 
Дардыл йе ’рдиаг хъуысы, 
схъиуы, ниуы, фæбырсы, 
исдуг, састау, æрхуыссы. 
Фурдæн акалд йæ фынк... 
Дистæ, утæхсæн, цинтæ, 
амонд, удæхцон, хинтæ... 
Лидзынц арф мæлттæй зинтæ. 
Фурдæн акалд йæ фынк... 
Мæн æвзонынц мæ ристæ, 
монцтæ систой фæдистæ. 
Зæрдæ... Исты хос, исты. 
Фурдæн акалд йæ фынк... 
Оххай, нал дæн мæ сæрæн: 
ме Знон фурдау ныддæрæн, 
ныр æрыгас — фыддæрæн... 
Фурдæн акалд йæ фынк... 
2013.13.07 
82 

МЫСЫН ВИЛЕНЫ 
Уыдтæн уæд удвидар: йæ цæстытæй мæм касти, 
сæууон цъæх дзир-дзурау, Ирыстонæн йæ фидæн. 
Ныр — диссаг, сау диссаг: мæ ныфс æмбойны ’рсасти. 
Æви нæ тæригъæд лæппу-ивартæй фидæм! 
Лæппу та ахæм уыд: йæхи низтæ, фыдристæ 
æмгæрттæй, зонгæтæй, йæ хионтæй æмбæхста. 
«Фæуæнт мæ уды хай Ирыстонæн йæ низтæ!» — 
куывта йæхимидæг, Хуыцауыл нæ фæдзæхста. 
Лæппу та ахæм уыд: йæ иу фæзындæй кодта 
мæ зæрдæ базырджын, мæ хъару-иу фæдывæр. 
Йæ дзырд — æндон æрттигъ, нæртон фарнау - 
йæзондта... 
Ныр сидзæр, иунæг дæн. Нæй буц кæстæр, æфсымæр. 
Кæсын та дзагъырæй нæ тутт арвмæ... æнхъæлæй. 
Кæм дæ, О Уарзион? Фæзын уæд та мæ фынмæ... 
Тæрсын мæхæдæг дæр мæ сусæг ниуд, мæ хъæрæй. 
Бырсы мæ Удаист. Тых нал арын цæрынмæ. 
2014.05.01 
ТАРХЪЫ СЫНДЗ 
Гуымиры тыхы зонд куынæ араза, уæд фыд- 
былызы сседзы адæймаг. Баздæх æмæ Тархъы 
Сындзмæ фæцу. Уым ис сау рувас, йæ ныхы — 
æртæ урс æрдуйы. Рувасы куы ’рцахсай, уæд 
сæ ратонын хъæудзæни. Сæ иу хъуын уыдонæй 
уыозæни зондамонæг, иннæ фестдзæни рон, 
æртыккаг — æгънæджытæ, æвзист æмæ сыз- 
гъæринæй арæзт... Фæлæуый зон, æмæ сау ру- 
вас æрцахсын æнцонæй нæ бафтдзæни дæ къу- 
хы... Дæ дарæсæй ницыуал баззайдзæни дæ 
уæлæ — гæбазгай баззайдзæни сындзыл, фысы 
фист ыл куыд баззайы, афтæ. Алырдыгæй дæ 
буарæн хъардзæн йæ туг. 
Нарты кадажытæ 
Нæ дуне — Тархъы Сындз. Йæ койæ дæр ныккæрзын: 
мæ сонтæй абонмæ нæ бамбæрстам кæрæдзи. 
Æз цинæй дзаг уыдтæн... Ныр уыцы цин цы фæци? 
Мæ риуæй райхъуысы мæ уынæргъын, мæ хъæрзын. 
83 

Нæй разæй рухсы тæпп. Фæстæмæ дæр фæкæсын: 
уæууæй, хуыскъ талатау, æнхъæлцытæ цæйбæрц и! 
Бырын сындз къутæрты. Мæ астæу дзы ныкъкъæдз и. 
Мæ царм - рæмыхстытæ. Мæ бызгъуыртæй йæ 
’мбæхсын. 
О дуне, Тархъы Сындз, о сау рувасы ахстон... 
Йæ къуымтæ басгæрстон - мæ Ирæн амонд ахстон... 
Æз ахстон сау рувас - мæ сау зæрдæ æрхастон. 
2014.07.04 
УÆЛАХИЗ 
Нæ гуыппырсартæ, фесгуыхтыстут тохы: 
æлгъаг фашизм ныххурх кодтат йæ хъоргъы. 
Æрхастат нын нæртон лæвар - Уæлахиз... 
Уæ лæвар ныр цæстфæлдахджыты бацис... 
Ай олигарх у - иблисты цыфыддæр, 
æлхæд бадæныл равæры йæ фыдтæ. 
Цæлæмбыд мамми - бахсыдта зæххы цъар, 
рæстаг адæмыл бафтыдта йæ дзылар. 
Гæвзыкк — йæ уд, йæ сæр - æвдæлон зондæй, 
Фæлæ хæссы уынаффæтæ бæрзондæй... 
Æрдонгтæ скодтой стигъджытæ цæдисæй, - 
цы ма баззад егъау бæстæн йæ исæй?! 
... Æлхъивы нын нæ зæрдæтæ уæззау рис, 
уæддæр хъуырсастæй абухæм: «Уæлахиз!» 
2013.09.08 
84 

ИВАН КРЫЛОВМÆ, кæнæ БЫНХОРТЫ 
БÆСТÆ 
Свинья под Дубом вековым 
Наелась желудей досыта, до отвала; 
Наевшись, выспалась под ним; 
Потом, глаза продравши, встала 
И рылом подрывать у Дуба корни стала. 
И. А. Крылов 
Уæрæсейы амæй-ай хъæздыгдæртæн канд сæ 
фыццаг сæдæйы *хсæн нæ, фæлæ дыккаг æмæ 
æртыккаг сæдæйы 1хсæн дæр рæстзæрдæ адæй- 
маг не ссардзыстæм. Алкæмæн дæр дзы исбон 
йæ къухы бафтыди фыдракæндты, цæстфæл- 
дахæн миты руаджы. Рæстдзинад та сæм ху- 
дæджы хуызæн кæсы: ома, раст уæвгæйæ, мул- 
кыл куыд фæхæст уыдзынæ?.. Уæрæсейы капи- 
талисттæ разындысты мæнæ арвæрттывды 
хуызæн цырд: æвиппайды сын бантыст, ар- 
гъæутты дæр кæй не ссардзыстæм, ахæм дисса- 
джыбынтææрæфтауцкæнын. Фæлитоймиты, 
мафиозон комбинациты æххуысæй. Æндæр 
хуызы архайын нæ зоиынц. 
Дзарасты Солтан 
Бæллæх: йæ цот цæйбæрц систы дæ дзæргъæн! 
Уæрæсе сын — пæлæхсар Тулдз: йæ дæргъæн, 
йæ уæрхæн нæй æмбал, гыркъотæ — хæрх. 
Æмæ дзы хæр, æдзæстхизæй дзы хæр. 
Æмæ хæрынц Кæрæфы цот, æмпулынц, 
гæбæтитæ хъазуат куысты æмбулынц. 
Айдагъ гыркъотыл чи лæууы! Нæ сырдтæ 
рæдувынц хъæдцзарв, уидæггæ ыссыртæй, 
фæйлауынц зæхх бырынкъæй уа, дзæмбыйæ... 
Нæ Фарны Бæлас ихсийы, æмбийы. 
Ныммæра ис йæ бындзæфхад нæ Тулдзæн. 
Æз тынг тæрсын: æрфæлдахдзæн æй Тугдзых. 
2014 
85 

ДИГОРОН ÆВЗАГ 
Сæууон æртæхы сатæг рухсæй дæу 
ысфæлдыстæуыд, сæнтыстæ нæ уарзтæй. 
Дæ дзырдтæ мын — дзындзытæ ’мæ æргъæу, 
куыд буц вæййын сæ тæмæнтæ, сæ хъазтæй. 
Мæ ныфсы уидаг, Уазайау мын лæуу 
æнæцудгæ! Тъымы-тъыматы цъастæй 
дæ фарн сыгъдæгæй абонмæ æрхастай. 
Куынæ уай ды - мæнæн цæргæйæ нæу. 
Хуыдуг дæ кодтой — райгуырдтæ-иу ногæй. 
Дæу бахызта тыхгæнджыты æрдонгæй 
Нæртон Нана, йæ бадæн уæд дзæнæт. 
Дæ хурвæлыст æрвон зæлтæ куы хъусон, 
уыдзынæн уæд Ирæф-донау æнусон, 
уыдзæн цæлæт, нæ уыдзæни мæлæт! 
2014.16.11 
ЯПОЙНАГ ФОНДЗРÆНХЪОН 
Саджы богъ райхъуысти бонрæфты къохæй, 
сау джебогъ зæрдæ фæрæхуыста, оххай. 
Дуне æвдисы йæ хъулæттæ: фæззæг 
бандзыг и исдуг æд мигътæ, æд фæздæг, 
уды æрхæндæгмæ ’фтауы æрхæндæг. 
2014.10.04 
ЭКСПРОМТ 
2014 азы 2 майы фæссихор Дзæуджыхъæуы 
æрцыди, 4-5 минуты йеддæмæ чи нæ ахасгпа, 
ахæм ихкъæвда. 
Тыччыхуыз ихты, зды ’ртæхты сæнт æрттывд... 
Цы уыдис уый? Нæ хæрам дугæн уайдзæф? 
Мæн уый хынцмæ æвиппайды æрфæндыд: 
ныннæр, 
нызгъæл, 
ныуудай 
æмæ айсæф! 
2014.03.05 
86 

циныг 
Мæ мадымад, мæхи Циныг, мæ цинаг, 
дæ ном мæ удæн — фарны маргъ, æхсинæг, 
Фæмысын дæ мæ хъыг æмæ мæ цины, 
Æз нал вæййын дæ рухс номимæ иунæг. 
Дыккаг ном ахæм нал уыди — Циныг, 
сылгоймаг ахæм нал уыдзæн - фæрныг. 
Дæ номы ис зæрины зæлланг — дзинг, 
хæссы æдзух мæ фæлмæст удæн 
Цин. 
2014.12.05 
ЧЫРЫСТИМÆ 
Мах — адæм — иу фыды зæнæг, 
уæрст ыстæм иу артæй, æмгæрттæ, 
фæлæ тæригъæдджын, ныллæг, 
хæлæг нын бахордта нæ зæрдæ. 
Дæ бадæн - арвы бын, сыгъдæг, 
фæкалы ирд хурмæ цæхæртæ. 
Дæ быны ’ркъул кæнынц ныллæг 
æфхæрд, æнамæндтæ сæ сæртæ. 
Бæстыл фыдæвзарæн цы ис, 
цы рын, цы утæхсæн, цы рыст и, 
уый хастай де уæнгты, Чырысти. 
Фæлæ нæ фæкъадцæр нæ рис, 
нæй хъусæг уал азы нæ хъæрмæ, 
æмæ кæсæм куырмæй... æнхъæлмæ. 
Дæ цъуппæй1 иунæг хатт æрхиз, 
фæхай кæн адæмæн дæ хæрзтæй... 
Кæдмæ, кæдмæ цæрой æнхъæлцтæй? 
2014.09.11 
1 Сæнайы хох ирон адæм хонынц Чырыстийы цъупп. 
87 

ÆМБИСÆХСÆВЫ КАТАЙ 
Æндæртæ ирмæ уадысты зынггур, 
ныр уыцы зынгæй сты фæрныг æндæртæ. 
Нæхи æртуат та бавдæлон цæхæртæй: 
нæ цæрæн - талынг, уазал æмæ змур. 
Нæ сæвæрдтам нæ фидæнæн бындур, 
нæ нæ ’вдæлди хæтæнтæ æмæ стæртæй. 
Цы домæм ныр нæ бынылзад æвзæртæй?.. 
Нæ бæстыл сом куы нал ыскæса хур... 
Кæй аххос у? Нæхимæ хауы азым: 
Æрдзон хæрзтæн сæ хæзнадæр - ФÆРАЗЫН, - 
бæллæхтæн мах нæ базыдтам быхсын. 
Нæ уæнгты-иу цагъары дуг æнхъæвзта. 
Ныр нæ, уæууæй, цагъары дуг нылвæста. 
Цæмæн хъуыд гуырын, тох кæнын, цæрын? 
Цæмæн хъуыд уарзын, кусын æмæ зарын?.. 
Мæ хынцфæрстытæн, оххай, дзуапп нæ арын 
æмæ та цармæ дзагъырæй кæсын... 
2014.29.06. Æсæвы 2 сахаты æмæ 25 минуты 
1946 АЗЫ ХУРХÆТÆНЫ МÆЙ 
Æцæгæй ныл куы рахатти нæ хур, 
кæны дзæгæрæг: уыгæрдæн ныббур, 
нæ дыргъдæттæ, нæ халсартæ - фæлвых; 
гæлæбу, хиуа, калм уа йе сæлавыр, 
лæг уа, куыдз уа - сæ уæнгты нал и тых, 
кæнынц фæдис: «О, бамбарут нæ уавæр...». 
Æнусон тулдз, дæ аууон-ма мын авæр... 
2012.08.08 
САБИТЫ ХЪАЗТМÆ КÆСГÆЙÆ 
Цы монцифтыгъдæй бацæуин сæ хъазты!.. 
Мæ сонты бонтæ... Раздахæн сын нæй. 
Мæн хъазтæй цъыфмæ рариуыгъта цард, 
ныр мын мæхицæй, хи ирхæфсгæ, хъазы, 
фæхъазы афтæ хъал гино мыстæй. 
2012.07.08 
88 

САЙГЕМÆ ГÆСГÆ 
* * * 
Æз къахвæндæггæй адзæгъæл уыдзынæн, 
æз хохы скъуыдты, лæгæтты бырдзынæн. 
Зæгъдзынæн: «О, дæ хъоргъы мæ ныууадз, 
æгайнæг дур». Уым иунæгæй цæрдзынæн, 
куыд нæ мæм хъуысой сау хабар, фыдуац. 
* * * 
Хæзнатæ, исбон, кады цырт, æнусон — 
хæлар æндæртæн. Ахæмтыл нæ риссын. 
Ис иунæг амонд: а цардæй фæлидзын... 
Æвицог бæсты сау аууæттæ уидзын, 
кæри сæ скодтон — саразон сæ мусонг... 
2012.25.07 
ЛÆГ 
Йæ тых, йæ зонд æвгъау нæ кæны лæг, 
цæмæй ысуа нæ мæнг дуне æцæг. 
Амалджын у, цы не ’нтысы лæгæн: 
Зæххы къорийæ аразы Ингæн. 
2014.12.08 
ЗÆРВАТЫЧЧЫТЫ ЗИЛДУХМÆ 
КÆСГÆЙÆ 
Мæ лæппуйы бонтæй мæ зæронды дугмæ 
æз кастæн уæ зилдух, уæ цъыллинг, уæ дугъмæ. 
Нæ нæртон фыдæлтæн уыдыстут цæдисон: 
тыхсты бон, тыхы бон - уæлæрвтæм фæдисон. 
Тæхгæ царды фарнæй уæ удтæ - нæрæмон, 
уæ тухи, уæ удхар — æрдхæрæн, æгæрон. 
Æрвылбон, æрвылуысм хъысмæты тæрхонæй 
ныгъуылут зынгуысты æвæлмас, æхцонæй. 
89 

Уæ тъымы-тъыма дæр фæлвардзæн, фæраздзæн: 
нæ зæххы фæтæнты йæ царды тын уафдзæн. 
Уæ удвидар, уе ’взыгъд... Бæргæ уæм фæбæллын. 
Уæ хæтæн-тæхæнты куы бæззин æмбалæн... 
2014.29.08 
* * * 
Цы ран дæн ай? Цы мæ ’рбаппæрста ардæм? 
Мæрдтыбирæгътæй тугмондагдæр - адæм. 
Æцæг дунемæ фесафин мæ сæр, 
Фæлæ мæ, оххай, уромы цыдæр... 
Цыдæр, зæгъгæ... У фаллаг дуне цауддæр: 
уым нæй Нæртон Дзырд... 
Нæй дзы кæд Хуыцау дæр... 
2014, август 
ЛЕРМОНТОВЫ МОТИВ 
Æрцыд фæстаг балцæн йæ рад — 
мæнæйуый, а дунейæ фесæф! 
Дæу сайдта цард, дæу уарзта цард, 
уыдта дæ арæхдæр та йе сæфт. 
2014.08.07 
ФИДÆН 
Только будущее суще, 
сущи тполько смех грядущий 
и грядущая печаль. 
Мигель де Унамуно 
Мигель, ды раст дæ... У цæстырухс Фидæн, 
æнæ Фидæн куырмæджы цæуы лæг, 
æнæ Фидæн у хус аууон, æндæрг. 
Цы адæмæн нæу йе стыр мæт йæ Фидæн, — 
бецау, йæ къух ыл йе Скæнæг дæр сисдзæн. 
Цы ахъаз у æнæ Фидæн Ызнон дæр, 
стæй Абоны бон?.. 
90 

Оххай-гъе, мæ ирæн 
нæй Сомыбон. Æрхъуыды æмæ Зондæй 
нæ архайдтой мæ фыдæлтæ тыхы бон, 
ыстырзæрдæ - сæ рагон низ, дывыдон. 
Æмæ ныфссастæй, къулсæрæй цæуын, 
цæрыны ’фсон цыфыддæр фын уынын. 
2014.03.09 
ШЕНЬЕЙЫ МОТИВ 
Сæгыуистыты мой Бодзо 
кæны айуан, æртхъирæн, 
йæ фæстæгтыл æрлæууы, 
хæст расиды Сатирæн. 
Æрсагъта уæд Сатир дæр 
йæ сæфтджытæ цæхгæр. 
Дыууæ ныхы - хæстифтонг, 
сæ цæстытæ — цæхæр. 
Хъæд фестъæлфыд, фæсонт и 
дыууæ тыхæн сæ дзæхстæй. 
Ныййазæлыдис уæлдæф, 
дыз-дыз кæны æрвбæстæ. 
2012.30.07 
ЦАО ЧЖИЙЫ МОТИВТÆ 
ФÆНДАГГОН 
Фæндагихсыд баци, 
Ныггуыбыр, æртæфст ыл йæ рис. 
Йæ къона ныууагъта, 
Йæ къæсæй æнæхай фæцис. 
«Цы кæнон, куьщ кæнон? - 
Дзыназы, ныссаджил йæ фæнд, - 
Куыд раздæхон балцæй? 
Фыдыбæсты дуæрттæ — æхгæд». 
91 

Нæ хур дæр ыл рахатт, 
Цыма дзы æнусмæ фæцух. 
Æрхæндæджы асæст 
Йæ зæрдæйы бады æдзух. 
2012.19.08 
УАДДЗАЛХ 
Нæй уадцзалхæн уидаг, 
У саумæрæй хицæн. 
Æгъатыр дымгæ дзы 
Фæхъазы йæхицæн. 
Фæтулы йæ фæзты, 
Æдзæрæг ызмисты, 
Куы та йæ цъæх мигътæм 
Йæ уæлныхты сисы. 
Фæхæссид æй дарддæр 
Йæ кæрæттæм арвæн, - 
Куыд ферох уа зæххæй, 
Куыд нæ йын уа арæн. 
Дзæгъæлхæтæг уаддзалх, 
Æз - де ’мтуг, дæ фаззон, 
Хъысмæты тæрæнты 
Фæлтæрд дæн, фæразон. 
Мæ дарæс - бызгъуыртæ, 
Мæ сихор — кæрдæгæй. 
Дзæгъæйлаг, хæтæгхуаг, 
Сæрибар - хæстæгæй. 
Дæ утæхсæн амар, - 
Фæзæгъын мæхицæн, — 
Хуыцауы тæрхонæй 
Кæдæм и фæлидзæн? 
2012.18.08 

ДОЛЛÆР 
(Ай Цинмæ гæсгæ) 
Ис доллæрыл нывæфтыд фыст: «Сæрибар». 
Куы дæм уа доллæр, уæд сæрибар ис, 
нæй доллæр, уæд гæвзыкк дæ - æмæ тъиз, 
уæд ферох кæ сæрибарæн йæ ном, 
у додойаг дæ абон æмæ сом. 
Æхца дзæвгар и - бартæ дын дзæвгар, 
уæд цардвæндæггæ, царды рох - дæ бар, 
цагъайраг дæр ысуыдзæнис æлдар, 
хæтаг сыл та - Бæстыхицау, Сæрдар. 
Æхца дæм и - дæ намыс дæр бæрзонд, 
дæхицæн балхæн амонд æмæ зонд. 
Æхца æвдадз у - мары дын дæ низ, 
æхцайы фæрцы Мæймæ дæр ысхиз. 
Ыскæ, мæ хур, дæ доллæрыл бæхбадт, 
цапуалæй уай, дзæнæты дын - бынат. 
Ды та, гæвзыкк, цæуыл кæныс тæргай? 
У «дзаг» дæ дзыпп, æмæ зындон - дæ хай. 
2010 
2014 АЗЫ 25 ОКТЯБРЬ 
О, ацы чъиллон бон, мæ сау ристæн сæ фаззон... 
Мæ уд, мæ дадзинтæ йæ дзæрныхтæй æрбаста. 
Куыд уон? Кæмæ сидон? Мæхи ма дзы куыд байсон? 
Уæззау цъæх сæлфынæг егъау арвы фæласта... 
Кæддæр мын а дуне уыд адджын æмæ уарзон, 
йæ хуртæй не ’фсæстæн, йæ базыртыл мæ хаста. 
Ныр мыл химерæйау йæхæдæг бады: сау бон! 
Мæ туг мын бацъырдта, мæ рæзæнтæ мын айста... 
Мæн сайдтой иблистæ: зыгуымы муртæ ’нхъæлдтон 
бæркад, æвидийгæ. Сæузæрины фæхудты 
уыдгон дзæнæтбæстæ. Дзырдтой мын: «Уый у фидæн». 
Ныр аргъау атади - мæ рухс æууæнк фæдæлдон. 
Мæ чема адзæгъæл, фæкæны хъеллау фурды, 
цыма фæагуры нæ фидæнæн йæ ингæн. 
2014.26.10. Æхсæвы 3 сахаты æмæ 15 минуты 
7 Хъодзаты Æхсар 
93 

САЛДАТ 
(С. Вальехойы мотивыл) 
Йæ кæронмæ фæцæйхæццæ и хæст, 
æмæ салдатыл судзгæ нæмыг сæмбæлд. 
«О, ма амæл!» - æрзоныгыл ис йе ’мбал. 
Фæлæ салдатыл аныгуылд йæ хур. 
Уæд æм дыууæйæ базгъордтой: «Ныффæраз! 
Фæхæц дæхиуыл! Ракæс-ма дæ цæстæй!» 
Фæлæ салдатыл аныгуылд йæ хур. 
Ызгъордтой йæм дæстæ, сæдæтæ, минтæ: 
«О, ма амæл! - сæ удаист хъæр хъуыст. - 
Адзал нын иумæ ницыхъом у, рабад!» 
Фæлæ салдатыл аныгуылд йæ хур. 
Æрлæууыд уæд зæххон дзыллæ æгасæй 
сæргуыбырæй, уæнтæхъилæй йæ цуры. 
Æмæ дын райгас, ракастис йæ цæстæй, 
æмæ дын рабадт, дистæгæнгæ, мард, 
æмæ дын сыстад, 
араст и сындæггай. 
НИКОЛÆ ГУНЧЕВÆН 
На высогпе, где небеса так сини, 
Я вырезал в полдневный час сонет 
Лигиь для того, кто на вершине. 
Иван Бунин 
Дæ туг, дæ монцты цинбазыр бæллонтæй 
ды сонты бонтæй абонмæ цæрыс, 
болгайраг зæрдæ баззади бæлонæй, 
фæлæ йæ ныфс... хæххон цæргæс — йæ ныфс. 
Нæ Уаза ’мæ Чырыстийы Бæрзондæй 
бæлццонарæзтæй разыны дæ хуыз. 
Нæртон Кавказы знæт ирдгæты ронгæй, 
бæрзонд лæг, ды дæ дойнытæ сæттыс. 

Æмæ уынын: йæ цæст та дæм ныкъулы 
æргом Хур, уæлхохмæ дыл æртыхст, 
æрбайсæфта дæ рыст æмæ дæ тыхст. 
Æмæ цæуыс, æмæ кæныс дæ куыст: 
Ирыстоны цъæх цъититыл, Николæ, 
уынын, дæ уды рухс ныхæстæ - фыст. 
2008.06.11 
АВИЦЕННÆЙЫ ДЫРÆНХЪОНТÆ 
1 
Зæгъынц: сæ мыггаг у уæздан. 
Уæд ай куыд фæгуымыдза зондæй? 
Æфсарм æм нæй, нæдæр æм фарн, 
фæлæ нын амоны бæрзондæй. 
2 
Цæуын æрфæндыд раст фæндагыл дæу, 
Уæд сау лæгтимæ макуы кæн быцæу. 
3 
Куырмæн нæ ахсы хуры рухс йæ цæст. 
Вæййы рæстдзинад зондцухæй æмбæхст. 
СЫЛГОЙМАГ 
(Саша Вегрийы мотивыл) 
У хъисфæндырау бакаст æмæ кондæй, 
рæстæгмæ уал нæфæтчиаг - йæ зæлтæ, 
æмбæхст ысты, нæма ’рцыди сæ афон. 
Кæсы æнхъæлмæ: 
чи сарæхсдзæн, хъистæн 
кæй арм уыдзæнис удыхос, кæлæн? 
Æмæ кæд ахæм разыны - 
йæ сæрæй 
йæ къахы æлгътæм баризы сылгоймаг, 
тæлæнтæ фесты, фарны зарæг рухсмæ 
йæхигъдауæй фæивылы æрттивгæ. 
95 

Фæзыны билцъ æдзæм тары сындæггай. 
Æмæ фæзары амонд æмæ уарзтыл 
гуырвидауцты гуырвидауцдæр 
сылгоймаг, 
цæрдуд фæндыр, 
йæ хъистæ цин фæтауынц 
йæ сæрыхилтæй фадхъултæм нывæстæй. 
ÆНÆЗОНГÆ УЫРЫССАГ ПОЭТЫ 
МОТИВ 
Фахсыл бандзыг, батыгуыртæ какон, 
цъуй æмбæхсы сыфтæртæй йæ цупал. 
Хохæй рахауд иннæ хохмæ аууон, 
æврагъ абадт урсриу къадзау цъуппыл. 
Дурты дуне, айс мæ удæй арфæ. 
Дуртæ - скъуыдтæ, хъентæ ’мæ рæдзæгъдтæ. 
Ивылы зæрин æхсæрдзæн арвæй, 
дурæхсæрдзæн ивылы дæлдзæхмæ. 
Мах дæуимæ батондзыстæм бонтæ, 
мах уыдзыстæм ихсыд æмæ рагон. 
А къæйтæ та мин азмæ — нæртонтæ. 
Хохæй хаудзæн иннæ хохмæ аууон. 
1966 
АЗÆЛД 
(Ай Цинмæ гæсгæ) 
Æмбæхсы уый сæ сау æрфыты кæмттæн, 
куы та уæлцъити, урс рындзтæ — йæ хæтæн. 
Йæ бадæнтæ, йæ тæхæнтæ дæр - хибар, 
æмæ йæм ма дзур, уадз-иу æй йæхи бар. 
Кæд æм фæсидай - уый дæр дæм фæсиддзæн, 
кæд æй æлгъитай - уый дæр дæ æлгъитдзæн. 
О, ма йæ бафхæр, ма йæ къах, мæ лымæн, — 
фæстаг ныхас Хуыцауæй лæвæрд уымæн. 
2010.12.12 
96 

ЧЫЗГ-УАДЫНДЗ 
Дзанайты Ольгæйæн 
Ацæмæзы сызгъæринæфтыд уадындз 
Дæ хуызы бацыд, райгас, æмæ уайынц 
Нæ хъустыл, Ольгæ, минмырон хъæлæстæ, — 
Фæуалдзæгæнгæс исдугмæ нæ бæстæ. 
Дæ уаз-мыртæ, кæлæн-зæлтæ, Чызг-Уадындз, 
Нæ аслæгты сæ рагбонтæм ыздахынц, 
Чындздзон чызджытыл базыртæ ныссадзынц. 
Дæ уды тавс, дæ рухс улæфт æрцардта 
Нæ Зарæджы: йæ фарны хуызтæ скалдта 
Æмæ нæры - Хуыцауы дуне хъусы, 
Нæ тызмæг æнус аныгъуылы рухсы... 
Дæ фæрцы, о нæртон хæзна, Чызг-Уадындз, 
Мæ удрындзыл зæрин къæвдатæ уарынц. 
2007 
ФИДЫЦЫ ЧЫЗГ 
(X. Гарсиа Вилйайы мотивыл) 
О тасгæ-уасгæ сау фæранк. О арт-азар. 
О уд тавæг. О уд давæг. О сау уацар. 
О арвы кæлæн. Ма мыл ауæрд. Арау мæ. 
О, уара мыл æхсидгæ ’нгас. Æндзара мыл. 
О ус-дæлимон. Урс æхсинæг. Рухс зæд. 
О ракæнондзаст. Арфæ дын. О кафгæ тын. 
О, ницы у мæхи æмæ Хуыцауы бон. 
О хинты хин. О цинты цин. О Табити. 
О, адав мæ. Хъæдабæ буарыл андзæвон. 
О, батав мæ. О фидыцты æвирхъаудæр. 
О сау пантерæ. Аскъæф мæ сæнтсау сæфтмæ. 
О абоны æвицог Уысм, æнусон. 
О афонты, тыгъдты Сæрытых. О... 
97 

ДАНТЕЙЫ МОТИВЫЛ 
Æвирхъау рæсугъд - дисæн хæсгæ, дисæн. 
Сæрæй йын хъавгæ акувын ныллæг. 
Уæлæмæ скæсын нал фæуæнды лæг, 
Зæгъынмæ ме ’взаг нал фæкæны уисæн. 
Йæ фидауцæй мæ мондæгтæ кæй исын, 
Нæ хаты уый, уæздан цыдæй сындæг 
Фæраст ис уæртæ — арвбæсты цæрæг. 
Тæрсын: æваст Хуыцауы арммæ схиздзæн! 
Йæ хуыз ыскалдта фарны рухсæй зæхх, - 
Æрбадæлдзæх дæлимонау фыдæх. 
О Сфæлдисæг, æрцардта мæ Дæ Арфæ. 
Нæ фæразын æдзæстхизæй кæсын 
Дæ буц зæдмæ... Циу ацы диссаг? Фын?.. 
Мæ уды цин фæхæццæ ис уæларвмæ. 
2014 
МÆ САУРÆСУГЪД 
(Персайнаг адæмон зарæг) 
Мæ чемы нал дæн, бадардтай мын сæн, 
Мæ саурæсугъд, мæ удлæууæн, мæ бон. 
Æнæ дæу ныр куыд цæргæ у мæнæн, 
Мæ саурæсугъд, мæ удлæууæн, мæ бон? 
Уыдтæн æз маргъ, тъыфыл цæргæс, хæххон, 
Мæ саурæсугъд, мæ удлæууæн, мæ бон. 
Фæлæ хъысмæт... О, бакæла йæ бон, 
Мæ саурæсугъд, мæ удлæууæн, мæ бон! 
Цъæх арвы риуыл бархийæ зылдтæн, 
Мæ саурæсугъд, мæ удлæууæн, мæ бон. 
Фæрæзтон уадæн, уазæлттæн, зынтæн, 
Мæ саурæсугъд, мæ удлæууæн, мæ бон. 
Уæууæй, мæ цард куы фестади зындон, 
Мæ саурæсугъд, мæ удлæууæн, мæ бон. 
Ныссастай мын мæ базыртæ бынтон, 
Мæ саурæсугъд, мæ удлæууæн, мæ бон. 
2014 
98 

ПЕРСАЙНАГ АДÆМОН 
ЦЫППАРРÆНХЪОНТÆ 
* * * 
Уарзын — уый уæларвон дзырд у, уаз. 
Сфæлдисæг нын бафæдзæхста: «Уарз». 
Адæймаг та равзæрста фыдæх, 
Æмæ ссæнды Амонды Бæллæх. 
* * * 
Пысылмæттæ, уæ Хуыцаумæ ыскæсут: 
Æхсидгæ арты бахауди мæ рæстуд. 
Цы ирд суадонæй баназы мæ хур, 
Гъеуымæй мын уæ армыдзаг æрхæссут. 
2014 
КАРЛ ЛЮБОМИРСКИЙЫ МОТИВ 
Æнæ рухсæй мæ уазал зæрдæ сахуыр, 
æнæ рухсæй куыд сахуыр вæййы саугуырм. 
* * * 
Мæлæттæ дæр мыггаггай ысты: иу нæ 
фæхъазы бирæ, хъал гæды мыстæй 
фæхъазы афтæ; хорз мæлæт у иннæ: 
мах бахизы æвиппайды рыстæй. 
2004.28.04 
СÆУМÆРАЙСОМ 
Сæузæрины рухс — арвы кæрон, дард: 
бон мидбылхудтæй райдыдта йæ цард. 
2004 
99 

ЗЫНГГУР ГÆЛÆБУ 
(Цзун Бай-Хуамæ гæсгæ) 
Цы рантысти цæрæгудæй зæххыл — 
Сæ иуы дæр нæ абарин дæуыл: 
дæхи æппарыс артдзæстмæ æнусты, 
мæлæт ыссарыс, Рухсы хъæбул, Рухсы. 
2008.02.08 
* * * 
Æууæндын æз, ды дæр, æмгар, æууæнд: 
фæхъæуæд зæххæй исчи кæнæ исты, 
кæцыдæр стъалы фестъæлфы гъеуæд, 
æрызгъæлы йæ ризгæ рухсæй схъистæ. 
2004 
Адæм йæ цаудыл нæ сæтты - йæ хъæстæ 
ахæм у: рох дзы - йæ хæстæ, йæ уарзт. 
Ай, дам, цæй цард у, цæй рæстæг, цæй бæстæ, - 
адæргæй хъуысы йæ сау богъ, йæ хъаст. 
Афтæмæй а дуне, а бæстæ, а дуг 
аххосæй дард ысты. Адар дæ хъус: 
абузы, абухы æрдзы хъæддаг туг - 
уалдзæг йæ тæмæны: цæр æмæ кус! 
Цъиутæ ’мæ уидæгтау базмæл, æрымыс 
зонддых, уæнгдыхæй уæлæрвтимæ дзур! 
Бур къуыпа уалæ: йæ былтыл - йæ хъуымыз, 
радта йын удыхос - дзаг дзидзи - Хур. 
2005.23.01 
ДИКИНСОНЫ МОТИВ 
Мæ рудзынг байтыгътон уæрæх, 
кæсын æнхъæлмæ бонмæ: 
цы ’рхæсдзæн йемæ? Цин? Фыдох? 
Лæвæрттæ æви бомбæ? 
2004.08.02 

ÆЛГЪЫСТ 
Æмæ зæгъыс: нæ къадцæр кæны рыст, 
æмæ хæссы æгæр бирæ фыдбон. 
Нырма кæм и! Нæма ’рцыди фæсмон, 
нæма фесты нæ тæригъæдтæ фыст! 
Æмæ хæрамæй, раздæрау — нæ куыст, 
уынæм уæлæуыл уый фыдæй зындон. 
Нæ удхæрттæн уæд æрлæууид кæрон, 
йæ рæдыдыл куы басæттид ÆЛГЪЫСТ. 
Уыдтæ тæвдтуг, æрра уыдтæ, ай-гъай. 
Дæ зæрдæ зулкъæн байтыгътай - хæра! 
Æмæ дзы зулкъ дæр сарæзта мæра. 
Ныр ма цы хос и? Мауал кæ тæргай. 
Дæ мæра фестæд сауцъиуæн цæрæн: 
Хуыцауæй де ’хсæн минæвар тæхдзæн. 
1998.07.11 
САНИБА - МÆ УÆЛИОН ДЗÆНÆТ 
1 
Саниба, мæ уæлион дзæнæт, 
сафыс мын мæ катайтæ, мæ мæт. 
Сау хох æмæ Урс хохы хъæбысы 
æз æндæр, хуыздæр дуне нæ мысын. 
Фестын ам цæргæсимæ цæргæс - 
зил бæрзæндты, цъититыл фæлгæс! 
Мигътимæ къуыригæйттæ æрвитын, 
стонг зæхмæ фæлмæн къæвдатæ ’рвитын. 
Суадонимæ суадонау кæлын, 
кæрдæгæн йæ карз дойны сæттын. 
Урс бæрзæй фæзæгъын æз æфсымæр, 
æмæ фесты ме ’хсар дæр æртывæр. 
Фембæлы мыл къахвæндагыл калм, 
сдзурын æм зæрдæбынæй: «Салам!» 
Дуртæй мын ис утæппæт хæлæрттæ! - 
иу дæр мыл дзы не сивдзæн йæ зæрдæ. 

Ардæм мæм куы ’рбацæуа мæлæт, 
уæд зæгъдзынæн: «Мæнæ и дзæнæт. 
Мæн, фæлитой, фалдунемæ ма сай, — 
цух дæн ам фыдæхæй æмæ мастæй». 
2 
Оххай, зæрдæ бавдæлон ныфсæй: 
сафтид и фыдæлты зæхх зæйцæй. 
Адæргæй æрызгъæлынц мæ уæнггæ: 
сарæзтам нæ дзаг хъæутæй хъæууæттæ. 
Ме Скæнæг, лæгъстæтæ Дын кæнын: 
ма бакæ мæ адæмы хæрзбын. 
Хох — мæ хох — нæ къона у, нæ дзæнæт, 
ногæй дзы ныббæзджын уæнт нæ цæуæт! 
2015.29.01 
Мæ аххостæ, мæ галиу митæ сонтæй... 
Гуырдзæй сæ мемæ рахастон куырм тъангау. 
Æртыхсынц мыл, æвзонынц мæ зæрондæй. 
Уæддæр цæуын тæригъæдты фыццагау 
æмæ сæ фидын удхæрæн фæсмонтæй. 
2014.14.11 
* * * 
Нæ хуынчъыты æвæрæнтæ кæнæм, 
сызгъæринтæ, хæзнатæ сæм хæссæм. 
Æфсармыл, фарныл балæгæрдæм къахæй. 
Фæсмонгонд у нæ Рафæлдисæг махæй, 
уæддæр ысхъæлæй, райгондæй цæуæм. 
2014.15.11 
* * * 
Мах уидæггау куынæ кæнæм æмгуыст, 
уæд Цард, уæд Фидæн - алцыдæр зынгхуыст. 
2014 

РУБАИ 
Цæры Хайам. У цардæгас Хайам. 
Фæдæтты нын æфсымæрау салам. 
Йæ нæртон «нозт» - æвдадзы хос фæлтæртæн. 
Дæрдты дзы лидзы, иблисау, Хæрам. 
2014 
* * * 
Циу ацы дуне? Катай æмæ додой, 
рæдыдтытæ, тæригъæдтæ, тæрхон... 
Мæ фæсмонтæ... Æлхынцъбаст мæ ныккодтой, 
æмæ йæ нал у райхалын мæ бон. 
2014.30.11 
ÆРХÆНДÆГАРВ 
(Бархи тæлмац Николаус Ленауæй) 
Фæстымыгъ арв у хъулæттæ, ызмæст, 
Нæры дæрддзæф ран, сонт æрттывд фæкæны, 
Цыма дзы цыд мæлæтдзаг тохтæ, хæст. 
Фæздæгау æй мылазон мигъ æхгæны. 
Фæлæ æххæст нæма ’рмынæг и маст. 
Æрхауынц ма сырхзынг фæттæ сæстытæй, 
Раст афтæ ма хъыгдзæссыгтæ æваст 
Æртулынц ризгæ донызылд цæстытæй. 
Фæтайы рухс: дæтты йæ бартæ бон. 
Æрхæндæг бæстæ бавдæлон и фарнæй. 
Нæу арвæн хуры уромын йæ бон, 
æмæ æрхауд дæлдунемæ йæ армæй. 
2015.28.01 
* * * 
Хохæн йæ саггомæй хъавгæ ыслæсы 
къахыр, гуыбыр мæй - йæ армы цы хæссы? 
Тауы рæдауæй тæмæнтæ-тæлмæнтæ: 
давæггаг рухсæй кæндзæни кæлæнтæ. 

Кæмттæм йæ уæдæртт цыллæ тæгтæ ’лвисы, 
зæххæн йæ фæллад, йæ риссæгтæ исы. 
Стъалыты, акса, фæцух кодта бартæй, 
хъазы сæ: скъæфы сæ тынтæй, сæ артæй. 
Хъазы æрвон Сырдон: хинтæ, кæлæнтæ. 
Арвмæ мæ базыртыл систой мæ сæнттæ. 
Иунæг дæ, зæрдæ, нæ дуне дæр - иунæг, 
ацы мæнг рухс дæр у махæн хæрзиуæг. 
2015.26.01 
* * * 
Нæ бынхортæ нæ бæстæйæн 
ысуагътой рухс йæ бынæй, 
æмæ нæм Фидæн-Сомыбон 
æрттивы ныр йæ тынтæй. 
2015.27.01 
ЗÆРОНДЫ КАТАЙ 
Зæронд дæн, иунæг дæн. Бæргæ хъæуы æххуыстæ. 
Фæлæ... мæ удахаст. Æвзонгæй дæр нæ куырдтон. 
Æрмæст-иу Скæнæгæн мæ сусæгтæ фæдзырдтон. 
Ныр сидын уалдзæгмæ. Мæ цæст уыны йæ хуызтæ. 
Йæ тавс, йæ рухсытæ — æвдадзы хос мæ рыстæн. 
Йæ арв, йæ ирдгæтæ — рæвдауынц мæ æрвылбон. 
Æхсæрæг, сауцъиутæ — æфсымæртау мын уыдон. 
Мыдыбындз, урсмæтæг - зæрдæрухс дæн сæ куыстæй. 
Тæхынц æхсæрдзæнтæ æнæсæрфатæй цъастæм, 
уæлæмæ ивæзынц лæппын æвзартæ, зазтæ. 
Ызмæлы, улæфы Хуыцауы дуне, зары. 
Æрдз бацис йе ’мыдзаг нæргæ цин æмæ уарзтæй... 
Æз цух дæн уыдæттæй, мæнгард рæстæг сæ айста... 
Цы сидын уалдзæгмæ? Кæй бон цы у мæ кары? 
2015.20.01 

ИРОН ВАРИАЦИ ФРАНСИСКО 
ДЕ КЕВЕДОЙЫ МОТИВÆН 
Гъе-гъей, мæ цард! Цы лæууыс хъусæй? Дзур-ма. 
Цы сарæзтон, цы ныууагътон мæ фæстæ? 
Уьщзæни койтæ, дам-думтæ, ныхæстæ. 
Æртайдзæни мæ митын мæсыг хурмæ. 
Æз азтæ, низтæ никуы дардтон мурмæ. 
Нæ дуне - талф-тулф, утæхсæн æрмæстдæр: 
Фыдбылызтæ, хæрæмттæй дзаг у бæстæ. 
Кæдфæнды дæр æнхъæлмæ кæс цæлвдурмæ. 
Фæфардæг не Знон, Фидæн та нæм не ’рцыд. 
Мæ абон циу? Цæстытъæбæрттæй къадцæр, 
Фæлæ дзы дæн Танталæй дæр фæлладцæр. 
Фæлывд дуне... Дæрдтыл ныхъхъæр и йе ’дзыт! 
Мæ уæнгæл у - сæрæгасæй мæ мардта. 
Ныр нал хатын, цæрдуд дæн æви мард дæн. 
2015, тъæнджы мæй 
НОГÆЙ ТА ХОХЫ 
Фæфардæг не Знон, Фидæн та нæм не ’рцыд. 
Франсиско де Кеведо 
Кæдцæры дзаг хъæутæ хъæууæттæ систы ныр. 
Сæ цæрджыты цы рын, цы нæргæ зæй фæхаста? 
Кæсын зæрдæсастæй, æхгæны мын мæ хъуыр 
мæ ниуын, ме ’рдиаг. Æндон къæйдуртыл азтæ 
нывæрдгой, дамгъæйау, цъæх хъуынайæ мыхуыр. 
Æнусты стыр хъомыс ам царды уидаг сласта, 
ам дуне багоби, фыдæлты дзырд - æмыр. 
Фарн ацыд а бæстæй — æрра дон æй фæласта. 
У цард æвирхъау тох, тыхфæлварæн, хъазуат. 
Мæтыхты баисты гуыппырсартæн сæ бынтæ: 
кæрдаг, æхсидгæ зонд, æфсарм æмæ сæрфат. 
Фæкъахтой иблистæ нæ рыст удгы рæбынтæ. 
Цы фесты удвидар, гуыппырсарты тырынтæ?.. 
Быдырæй, хохбæстæй нæ бæстæ сси хъæууат. 
2015.14.01 
105 

дысон 
Хуыссæг та мæ нæ ахста: 
мæ цæстыл уади сомбон. 
Мæхинымæры кодтон 
мæлæтимæ ныхæстæ: 
«Ды цуан кæныс нæ удтыл, 
ды иуæн дæр нæ барыс, 
кæй кæм ацахсыс, уым ыл 
дæ даргъ архъан æппарыс. 
Уынынц дæ се сæфт адæм, 
фæцъæх дæуæй сæ зæрдæ. 
Дæумæ уый нæу нымады: 
хæрзтæ уой йе æвзæртæ - 
æгъатырæй сæ ахсыс, 
дæ лæгæтмæ сæ ласыс... 
Дæ гæнæнтæ, дæ амал 
æгæрон ысты, хатын. 
...Лæгъстæгæнгæ дæм хатын: 
мæн кусгæ-кусын амар». 
2015.09.01 
* * * 
Сфинкс у æрдз. 
Йæ сусæгтæ æлхынцъбастæй 
авд Терчы бын бамбæхста кæмдæр. 
Æз лæууын сæргуыбырæй, зæрдæсастæй: 
иу æлхынцъ куы райхалин уæдцæр... 
Æз лæууын. Лæууын æмæ кæуын. 
2015 

Æнæкæрон фæныкхуыз арв йæхи ныллæг кæм 
æруагъта, фæноæгтæн, кæрдæгæн сæ кой, сæ хъæр 
дæр кæм нæ уыди, суанг пысыра æмæ хæрæгсындз 
дæр кæм нæ зад, ахæм рыгæмбæрзгп фæзы фем- 
бæлдтæн бирæ адæмыл. Цыдысты гуыбырæй. 
Алчидæр сæ йе 1ккой хаста егъау Химерæ, мæнæ 
цыма ссады кæнæ æвзалыйы голлаг, йе та ромаг 
фистæгæфсæддоны уаргъ уыд, уыйау. 
Шарль Бодлер 
Мах чи стæм, чи? Химерæты цагъартæ. 
Уæнгтæ нын нал и - байста нын сæ пъæззы. 
Нæ туг нæ риуты бацахсти, ныббæзджын. 
Цæй æхсар ма, цæй удвидар, цæй бартæ! 
Нæ къона - уазал: бавдæлон ис артæй. 
Хъæууат - нæ хъæутæ: хох дæр нын нæ бæззы... 
Мæ зæронд уд йæ бындзарæй ныккæрзы: 
у махмæ буц мæлдзой дзигло дæр Нартæй... 
Нæ бæрзæйтыл химерæтæ æрбадынц, 
æд æргъæмттæ, æд уæргътæ сæ фæхæссæм. 
Сæ уæлдæйттæ нын улупайау раттынц. 
Нæртонтæ, дам... О, худинаггæнджытæ! 
О, фидиссæгтæ! Не ’гадмæ нæ кæсæм... 
Кæдæм цæут, химерæты хæрджытæ? 
2015 
* * * 
Ныббуц вæййæм: фæдонтæ стæм нæртонтæн, 
æппæлæм ноджы: скифтæ стæм, аллонтæ, 
нæрæмонты, гуыппырсарты бындартæ. 
Фæлæ цæхæр куы нал баззад нæ арты, 
нæ цард бынтон куы бавдæлон æфсармæй, 
лæджыхъæдæй, æхсарæй æмæ фарнæй. 
Фыды аккаг куынæ фæуа йæ бындар, 
уæд чи у уый? Уый ничи у æппындæр! 
Нæ зоны уый, йæ даргъ æвзаг цы кæрда: 
сты йе ’ппæлæнтæ дам-думтæ, дзæнгæда, 
йæ ныхæстæ йæ фыдæлтæн — æфхæрд: 
у аллайаг, куы дæ стауа фыдвæд. 
2015.23.01 
107 

УИТМЕИЫ МОТИВЫЛ 
Кæсы мæм афтæ: сарæхсин цæрынмæ 
цæрæгойты ’хсæн, уарзын сæ зæрдæйæ. 
Æвæлмас ысты, алчи сæ - хæдхуыз. 
Лæууин æмæ сæм не ’фсæдин кæсынæй. 
Йæ хъысмæтæй сæ ничи кæны хъаст, 
сæ тæригъæдтыл маройгæнгæ, тъизгæ, 
фыдæхсæвтæ нæ фервитынц æдзух, 
фыдæнхъæлтæ, фæсмонтæй дæр хызт ысты. 
Йæ фидæныл нæ мæт кæны сæ иу дæр, 
сæ дард фыдæлты не стауынц, нæ фауынц. 
Бынтæ, хæзна - хæлæфы низ сæм нæй. 
Иу иннæйы раз не ’рлæууы сæркъулæй, 
нæ дих кæнынц æлдæрттæ ’мæ цагъартыл, 
уæлдæртæ ’мæ дæлдæртæ дæр нæ зонынц. 
Æздæнонæгтæ, номдзыдгæ, йе схъæлтæ 
сæ астæу нæй, нæ сæ хæры хæлæг. 
Йæхи сæ иу дæр не схондзæн æнамонд. 
2015.05.01 
МÆНГ ДУНЕ 
Æвирхъау у иунæджы хъысмæт, раст 
ныхас зæгъæг ын куынæ уау уæд. 
Мигель де Унамуно 
Хæйрæгау стых мæ адæмыл Хæлæг, 
æрхаста рын æнæчетар хъæддæггæн. 
Кæнынц нын ивддзаг Мæнг æмæ Æцæг. 
Мæнг дунейы куыд и цæрæн Æцæгæн? 
Бæргæ агурын Иры дзыхъхъы лæг, 
йæ дзырд, йæ фарнæй чи сбæзза фæтæгæн. 
Нæ уæнтæ - хъил, нæ сæртæ та - ныллæг: 
лæггы бынæттæ байуæрстой лæггæндтæн. 
Нæ хæрзтæй сисæм не ’взæрты уæлдæр, 
æмæ йæ кард ысцыргъ кæны æвзæр, 
æмæ нын «рухсмæ» амоны фæндæгтæ. 
МæнгдунейыÆцæгæн нæй цæрæн, - 
кæнын цæрддзу, зæрдæцъæх дзы фæдæн, 
Æцæг дунемæ ивазын мæ цæнгтæ. 
2015.04.01 

КАРРЕРÆ 
АНДРАДЕМÆ ГÆСГÆ 
Ризгæ сæууон тынау 
дадзинтæ тавыс. 
Рæстæг уæз нал кæны - 
цинæй йæ уафыс. 
Цæнгтæ - æхсæрдзæнæй 
рахаугæ схъистæ. 
Сонт хур йæ мондæгтæ 
стонг риутæй систа. 
Рагбонты адджын тæф 
ратахт фæдисы, 
удхосау зæрдæйы 
иннæрдæм хизы. 
Нуазæн æз мондагæй, 
нуазын хæлæфæй 
уыцы æррагæнæг 
зонгæ хæрздæфæй. 
Диссаг: æд урс зарæг, 
рухс Зæд, æрцардтæ 
мадард бæгънæг буары 
урс-урсид арты. 
2005 
Зæрдæ та æрбæллыдис: 
Знонмæ атæх Абонæй, 
армы сис гæрæм ызмис 
туацъæйаг цъæх суадонæй. 
Ацы фын кæддæр уыдис... 
Зæрдæ, зæрдæ, атонай, — 
Бафты дыл цыбæлы низ... 
2004 

ФÆСТАГ СЫФТÆР 
Хуыз дæр дзы нал и, раздæрау, уæз дæр, 
хæрзиунæгæй ма гом хихыл хæцы. 
Хъæлæсы ’фсон - фæсус мыртæ, сæр-сæр: 
йæхинымæр кæимæдæр хæцы. 
Æрæхсæв та. Рæвдаудзæн æй хæрзфын. 
Фæстаг хатт ма йын арв-дуне - фысым. 
Æрæппæрста йыл Бонвæрнон йæ тын, 
мæнгæфсон тын: элеги йыл фыссы. 
2012.02.04 
СОНЕТ 
Æлгъаг цагъар мæ арæзтой сæхицæн. 
Уыдаин хъуамæ уыдонау фæлитой. 
Цæмæй мæм мурдæр мацы уа мæхицæй, — 
мæ гуырдзон зонд мын садзгæ зондæй ивтой. 
Гуыбындзæлтæ, цæлмæ кафджытæ - систой 
сæ сæр бæрзонд. Сæ бадæнтæ дæр — хицæн... 
Нæ Кæнæгæн æгъатыр у Йæ Уисой, - 
Фыдлæггы æрдонг арвдалынгты хитдзæн. 
Ай-гъай, æрцæудзæн Сфæлдисæджы Арфæ. 
Хæзнадуртæ фæласы дон йæ арфмæ, 
йæ уæлцъармæ та сæппары бырæттæ. 
Фæлæ куыд уон, куы мæ æвдæрзы Сау Фыд: 
мæ фыдызæхх лæгау лæггæй куы сафтид, 
уæд ма нæхи куыд рахонæм ирæттæ! 
2015.30.01 
ХОСЕ ПОВЕДÆЙЫ ТЕМÆЙЫЛ 
Мæ бонтæ систы исдугтæ, тæхынц: 
кæрдих мын тоны алчидæр мæ удæй. 
Нæ мæнг дуне нын басгуыхтис Иудæ, 
йæ хинтæ мыл цъæх дзынгатау тыхсынц. 
Ам Мефистофель царды рындзæй худы: 
йæ зæйц æрдзæтæ бацис, æмæ хынц 
сæ сау митæ! Быныскъуыд нæ кæнынц, 
уæддæр быхсæм хуьщуггæнæг æнуды. 

Уæлзæххы зæнæг сарæзтой цæдис 
дæлзæххонтимæ, лæг æмæ дæлимон 
кæрæдзи схуыдтой иу артæй уæрст, хион. 
Фыддæр ракæнд хæрзиуæгау ыссис, 
нæ фыдгул та хæлары хуызы бацыд. 
...Дзырдæуы мын: Хуыцауы цæст нæ бацъынд. 
2009.29.08. Хохы Саниба 
О САУ ÆХСÆВ, ДÆ ЦЫДЫ СÆР 
ЦЫ ВÆЙЙЫ? 
1 
О сау æхсæв, дæ цыды сæр цы вæййы? 
Цæмæй та цармæ дзагъырæй кæсон, 
мæ ивгъуыд бонтыл сусæгæй кæуон, 
мæ тæригъæдтыл утæхсæн кæнон, 
мæ уд хæрой фыдæнхъæлтæ, фæсмон? 
Ау, уый вæййы дæ цыды сæр æдзух? 
Æмгæрон мæм куынæ уадзыс хуыссæг, 
мæ уæнгты тых куы бакодтай æрдæг 
æмæ куы нал дæн а зæххыл цæрæг, 
куы мын ыссис æгас дуне къуындæг. 
Ау, уый вæййы дæ цыды сæр æдзух? 
Мæ уд хæрын дын - удыхос, æвдадз, 
рæхойы мæ æрвылæхсæв дæ арц. 
Æмæ дæ курын: иу хатт мæ æрсадз 
дæ арцы фындзыл, стæй-иу мæ ныууадз... 
2 
Цæуыл вæййы дæ цыды сæр уæдцæр? 
Кæдмæ хъаздзынæ, саузæрдæ, мæнæй? 
Ды архайыс гадзрахатæй, тыхæй. 
Цæй, бафæлварæм ацы хатт сæрæй: 
Дæ арвыл дзагæй — Уацамонгæ - Мæй. 
Æз райхалдзынæн уый уæлхъус мæ уарзт, 
мæ цин, мæ рис, мæ удхæрттæн сæ баст, 
æмæ, мыййаг, куынæ радзурон раст, 
уæд-иу мæ райс æвиппайды дæ маст. 
2015.06.02 

ДУРÆЙ КОНД СТАТУЯЙЫ ХЪАСТ 
(Юре Каштеляны мотив) 
Уыди мæнæн бæрзонд фахсыл цæрæн. 
Æрæппæрстат мæ уырдыгæй. Цæмæн? 
Ыскарстат мæ уæхи нывыл: уæ цæнгтæ 
нæ хъæуынц мæн, нæ мæ хъæуынц уæ зæнгтæ. 
Уæ конд цæстытæй ауынын æцæгтæ, 
æмæ бындзарæй баризы мæ уд. 
Уæ хæлд дуне... Уæхæдæг дзы цæрут. 
Цы федтон ам? Хæлæг æмæ фыдæх. 
Цæссыгтæй, тугтæй баудæсти зæхх. 
Мæ дурзæрдæ уæ тыхтонайæ бастад... 
Уыд хуры фарсмæ, мигътимæ мæ цард 
æнцад-æнцойæ. Уыдонæй мæ байстат. 
Дæлдзæх фæуæнт уæ дзæбуг æмæ сарт! 
Цæмæн мæ скодтат адæймаг, цæй тыххæй? 
«Æз дур дæн, дур!» — хъæр уæм кæнын... уæ дзыхæй. 
Æнæ цæстытæй, гобийæ мæ уадзут. 
Мæ удæнцой, мæ сæрибар мын раттут. 
2015.09.02 
БОНЫЦЪÆХТÆ 
(Фернандес Моренойы мотив) 
Фæлидзынц арф лæгæттæм талынгтæ, 
тæхынц æд сусæгтæ, æд фынтæ. 
Нысхуыстой мадард бæгънæг стъалытæ 
сæхи рæсуг цады æрфытæм. 
2015.09.02 
РУБАИ 
(Франс Темайойы мотив) 
Æлвæст æрдынау уыд мæ уд хъæдцых, 
цæргæсы базыр уый цуры — æдых. 
Фат аирвæзти, тархъæды æрбайсæфт, 
цæргæсы базыр айнæгыл ныппырх. 
2015 

* * * 
(Æнæзонгæ автормæ гæсгæ) 
Мæ хъыгыл мауал æфтау хъыг, 
Ныууадзæм, ферох кæнæм ивгъуыд. 
Фæкалын иунæгæй цæссыг - 
Мæ зæрдæ утæхсæнтæй ифтыгъд. 
Æвзонгæй бавзæрстон сæ маст 
Фыдбонтæн, ма мын кæс мæ кармæ. 
Мæ ныхыл рагауæдзтау раст 
Ныууагъта рисы фæдтæ карнæ1. 
ЯПОЙНАГ ÆРТÆРÆНХЪОНТÆ 
МÆЛÆТЫ ХДДРАЗМÆ 
(Æнæзонгæ поэтмæ гæсгæ) 
О гакк-гук, гакк-гук, удæнцой нæ дæтты 
мæнæн дæ зарæг. Ма йæ фæу, курын: 
кæронмæ ма йæм байхъусон дзæнæты! 
1977 
ГÆЛÆБУ 
(Бусонмæ гæсгæ) 
Уæззау дзæнгæрæг ауыгъдæй лæууы. 
Йæ хурварсыл сырххъулæттæ гæлæбу 
æнæмæтæй рæдзæ-мæдзæ кæны. 
1997 
МÆГУЫРГУР 
(Тиемæ гæсгæ) 
Сынтæг дын - зæхх, лæппынхос дын - лыстæн, 
хъæццул дын - арв, хуыздæр ма дæ цы хъæуы: 
æнæхъæн æхсæв цъырцъырæгтæм хъус! 
1977 
1 Карнæ (дыг.) — хъысмæт, ныхыфыст. 
N Хъодзаты Æхсар 

ÆРТÆ ÆМДЗÆВГÆЙЫ САЙГЕМÆ ГÆСГÆ 
1 
Куы дын райхала йе ’цæггæ, йæ мæнгтæ 
нæ рыст дуне - кæндзынæ дис æрмæст: 
кæм ысты, кæм, цы ран ысты æмбæхст 
йæ нæртонтæ, йæ зондджынтæ, йæ лæгтæ? 
Куынæ сыл хæцы, оххай-гъе, мæ цæст. 
2 
Нæ дуне мæнгæфсон, тæссонд у. 
Нæ халы йæ рагон фæтк æрдз: 
ысбæгънæг, ныккука и бæрз. 
У уымæн йæ халдих мæ сонт уд, 
кæдæм лидза - нæй йын фæрæз. 
2015.05.03 
3 
Тæргæйтты мæй бæрзонд æфцæгæй ракаст, 
æврагъ - йæ рагъыл. Дæлвæзтæм æрхызт. 
Йæ бакастæй мæ тых æмбойны асаст, 
мæт кæнынмæ дæр нал хæссын мæ ныфс: 
куы фæтардæр уа ме ’нтъыснæгæй асæст. 
2015.04.03 
РУБАИ 
Терк - бæласау. Урс денджыз - йæ рындз. 
Уылæнтæ дыбал-дыбул кæнынц, 
уалдзыгон лæппын сыфтæртау рухсмæ, 
райгæйæ, тæмæнкалгæ, тæхынц. 
2005 
ХИМЕНЕСЫ МОТИВТÆ 
* * * 
Ды мæ удæн Бобронæй æрвондæр — 
ме стъалы: 
изæрон дæр, 
сæууон дæр. 
1999.05.01 

* * * 
Дæуимæ, цин, фæдæн хæрхæмбæлд æз, 
фæлæ дæ курын, ма мæ фæкæ рох! 
Цы мæ уырныдта, ахауд уый тæгæлтæ, 
фæдæн мыггагмæ ме ’нхъæлтæй фыдæнхъæл. 
Фæлæ-иу ды, æнæнхъæлæджы цин, 
æрымыс мæн! 
Æрымыс-иу мæ! 
Хорз? 
* * * 
Ды удвидар дæ, уидагвидар ныр; 
цы дын фæци, цы бæсты и дæ бындзар? - 
Уый ахæм рындзæй акасти - зынынц æм 
ысуинаг бонты зараг мæргътæ, хуртæ! 
2008.18.11 
МОДÆ 
Модæ диссагдæр у циркæй. 
У æвдудон. Худы, хъазы. 
Уый нæ тæрсы топпæй, цирхъæй, 
артæй. Дон дæр æй нæ ласы. 
Уаг, æфсарм, æгъдæуттæ, намыс, 
хорз ном - ехх, сæ кой дæр нал ис. 
Нæй тæригъæдтыл фæсмонтæ. - 
Уый дын мах рæстæджы - модæ. 
Кæд цæстфæлдахæг дæ, давæг, 
кæд ыстигъынмæ хæстхъом дæ, 
уæд куырыхон дæ, нымад лæг. 
Уый дæр мах рæстæджы - модæ. 
А поэтæн ис нæртон цыт: 
боссыл ацъапп ласта одæ 
æмæ ссис æмбойны номдзыд. 
Уый дæр мах рæстæджы - модæ. 
Сылты нал иртасæм нæлтæй, 
къаба баивтой хæлæфтæй. 
- Ай цы ми кæнут, нæ хотæ? 
- Махæн афтæ зæгъы Модæ. 

Дзурынц, хъуамæ, дам, куыд худай, 
кæд æнæфенд дæ, зæронд дæ? — 
Сылтæ - гомсæр æмæ къуда, 
мойтæй сын зынаргъдæр - Модæ. 
Раст у: мацы дзур зæрондæй. 
Сты хæрз дзæгъæлы дæ дистæ: 
хъуамæ уæрджытæ бæрзонд уой - 
годзыкъæхтæ модæ систы... 
Модæ диссагдæр у циркæй. 
Адæмæй чындзытау хъазы. 
Уый нæ тæрсы топпæй, цирхъæй, 
артæй. Дон дæр æй нæ ласы. 
2014 
ФИРДОУСИЙЫ МОТИВТÆ 
* * * 
Йæ ныхыфыстæй никæмæн и лидзæн: 
Уæлæрвты тæрхон алы уд дæр фиддзæн. 
* * * 
Æнæ худгæ куыд и кæсæн дæ мимæ: 
Ныхъхъавыдтæ дæ зылын фатæй милмæ. 
Ды туг нызтай, уыди дын цыма сæн - 
Дæ фыдми дын егъау бæллæх хæсдзæн. 
* * * 
«Зæд куы дæ ай!» - дæ фыдгул дæ зæгъдзæн. 
Цæстфæлдахæг у, ма дзы скæ лымæн. 
* * * 
Бæрзонд бынат тæссонд у, стæй зынаргъ: 
Куы саргъыл бадыс, куы - дæхиуыл саргъ. 

* * * 
У зондцжынæн нæ мæнг дуне йæ уæнгæл, 
Фæвæййынц дзы рæстуд адæм фыдæнхъæл. 
Æнусон æлдар ацы ран - хъысмæт. 
Мæлæтдзаг тохы - цард æмæ мæлæт. 
Æнамонд... Амонд... Иухуызон - сæ кæрон: 
Уæлтæрхоны цур не ’ппæт дæр - æнæбон. 
* * * 
Æфсымæртæ æмзæрдæйæ æмтох 
Куы кæной, уæд ысфæлдахдзысты хох. 
* * * 
Фыд ракæнын, бæгуы, вæййы æнцон, 
Фæлæ йæ фидын — сау бæллæх, зындон. 
У рог амонд дыдзы рухсау: æваст 
Æрбайсæфы, йæ фæстæ ’рцæуы маст. 
* * * 
Ай хирвæссон у, хъилдзæуæг у, хъал, 
Æфсармæн та йæ кой, йæ хъæр дæр — нал. 
* * * 
Рæстдзинад у ныфсджын æмæ тыхджын, 
Куы фæраза фыдæбæттæн быхсын. 
Йæ рæстдзинадæй падцзах у нымад. 
Мæнгард паддзах та - фидиссаг, æгад. 
Æлгъыстаг у, зыды цагъайраг чи сси: 
Йæ уд уыдзæн адзалы бонмæ чъизи. 
* * * 
Æмхиц цы лæг вæййы тыхмимæ, 
Тыхмитæ уымæн раздæхынц йæхимæ. 

ХАЙАМЫ МОТИВТÆ 
1 
У йемыдзаг нæ мæнг дуне хæрамæй. 
Æфсымæр, райс-ма иу фæдзæхст Хайамæй: 
Фыдлæгæй-иу æвдадзы хос дæр ма райс, 
Хæрзæджы армæй марджы къус дæр баназ. 
2 
Бæззон куы уа, уæд иу лымæн дæр - фаг. 
Дæ удмæ ма уæд алкæмæн фæндаг. 
Хуыздæрæнхъæл цы ’мгарæй уай дæ царды, 
Дæуæн уый райсом разындзæни знаг. 
3 
Уæлзæххыл дæр куы фæвæййæм сæргой, 
Дæлзæххы дæр куынæ арæм æнцой: 
Нæ фæсмæлæт та фестдзыстæм цъæх кæрдæг, 
Цæмæй нæ, райгæ, фосдзуггæ хæрой. 
4 
Дæ къухы, дам, æппынæдзух дæр — къус 
Сырх сæнæй дзаг. Фæлтау, дам, ракур ус. 
Æдылытæ! Мæн къус дæр хъæуы, ус дæр. 
Цæй, рауадз та. Мæ ком бынтон ныххус. 
2014.11.11 
5 
Мæйдар æхсæв. Сæнтсау арвмæ кæсыс. 
Йæ сæрсæфæнмæ хауынæй тæрсыс. 
Дæ удаист уд стъалытимæ тарфы 
Кæны æмзилдух. Атади дæ ныфс. 
2014.27.11 
6 
Æз ацы мæнг дунейæн загътон хæрзбон: 
Тыхмитæ, хæрæмттæ - нæ сын уыд кæрон. 
Мæлæты дзæмбытæй кæй бон уа фæлидзын, 
Уæд уыцы æвзыгъдæн мæ ацыд æхцон. 
2014.29.11 

7 
Мæнгард ысты сылгоймаг æмæ цард. 
Мадзал сын нæй... Цæуыл кæныс æнкъард? 
Дæ уацайраг куыд хъуамæ суа хæххон дон? 
Фæлтау дзы баназ, бамбар ын йæ ад. 
2014.02.12 
8 
Фыд æмæ хорзæн бафидауæн нæй. 
Нæ дуне судзы. Арв та у фынæй, 
Нæ лæгъстæтæ, нæ фæдисхъæр нæ хъусы, 
Æмæ кæнæм зæрдæхæлдтæ мæстæй. 
2014.03.12 
АДÆЙМАГ 
(Миколай Реймæ гæсгæ) 
Йæ къæбицтæ, йæ гонтæ 
сты дзаг бæркадæй, исæй, 
Уæддæр æм фаг нæ кæсы, 
бырсы, лæбуры, исы. 
Кæд сæр уæлейы нал ис, 
кæд артæнтæм æрхаудис, 
Кæд ахсæн та фæуæле, 
кæд уæхсчытыл æрбадтис, 
Æмæ — хæлоф æдзухæй, 
хъæуы ма йæ фылдæртæ... 
Гæвзыккдуне, мæгуыргур... 
Хæццæ йæм кæны зæрдæ. 
2015.09.03 
ЧЫРÆ 
Куыдз рæйы. 
Цæуы уæззаугай чырæ. 
Куыдз рæйы, 
æмбаргæ уыди куыдз. 
Бæлццæттæ сæ цыды кой кæнынц. 

Бадтысты ыстигъджытæ та разæй - 
ифтонг алчи ’хсарæй æмæ гарзæй: 
чырæдзауты райдыдтой æхсын, 
чырæдзаутæ баисты хæрзбын: 
байстой сын сæ цард æмæ сæ исбон. 
Нæй æввæхсты цъиутæхæг, фæдисон... 
Куыдз рæйдта, 
æмбаргæ уыди куыдз. 
АЛЬФРЕД ДЕ ВИНЬИЙЫ ФÆСТАГ КУЫВД 
Фæстаг хатт ма кæнын, Хуыцау, лæгъстæтæ: 
дæ фарны рухсæй байдзаг уæнт мæ зæрдæ, 
мæ цæстытæ, цæмæй уон дзаг дæ уарзтæй, 
цæмæй адзалыл сæмбæлон ныфсхастæй. 
2015.22.03 
БОНЫ ХОРЗ 
Дæ кастп ма цы боны хорзмæ у? 
Ирон ныхас 
Æнтъыснæг бон æнгъыснæг боны ивы. 
Мылазон дуг, æнæсæрфат, хъуынтъыз, 
Лæсы уæззаугай. Зæрдæ дзы фæцъæх, 
Йæхимидæг ныууынæргъы, нынниуы: 
«О Боны Хорз, цæстæй дын хай куы нæй. 
Цы мыггаг дæ, дæхи-ма иу хатт равдис! 
Цы бæсты дæ? Дæлдзæх æви уæларв? 
Æрцу! Æрмæст дæуыл дарæм нæ зæрдæ: 
О Боны Хорз, 
Æвдадзы Хос, 
Æууæнк, 
Нæ Иунæг Ныфс, 
Нæ Удлæууæн, 
нæ Фын». 
2015.24.03 

Зæхх нал фаг кæны бирæтæн, 
лæбурынц Мæймæ, Марсмæ... 
Цæуон фысыммæ бирæгътæм 
йе уазæгуаты арсмæ. 
2015.21.03 
ТÆРГÆЙТТЫ МÆЙЫ 
Уымæл мигътæй æруæззау арв, 
мæныл йæ фæдцжитæй ныдзæвы. 
Æри-ма, арв, æри дæ арм: 
мæ уд хъæстæ цъыфы куы сæфы. 
Уæлдæр мæ мигъдунейæ сис. 
Лæсын ныр цалæймаг аз тары... 
Арв аджих и, кæны мыл дис, 
фæлæ мын, оххай, дзуапп нæ ары. 
2015.31.03 
АФГАЙНАГ АДÆМОН 
ЦЫППАРРÆНХЪОНТÆ 
* * * 
Мæ фæллад зæрдæ судзгæ мастæй - дзаг: 
Нæ зæххыл нæй рæстдзинад æмæ уаг. 
О адæм, курын, ма ’фхæрут кæрæдзи: 
Мæлæт къæйдур у, адæймаг та — авг. 
* * * 
Ыскæн, æфсымæр, уазæгæн æгъдау. 
Цæмæн уынын дæ цæстæнгасы фау? 
Дæ уазæгмæ æлхынцъæрфыгæй ма кæс. 
Цы уыдзæн сом - йæ иу зонæг Хуыцау. 

ЦАРД 
(Ян Кохановскийы мотив) 
Нæ хъуыдытæ, нæ фæндтæ, нæ хъуыдцæггæ, нæ митæ 
Цы сты? Æппындæр ницы. Чысыл мæсгуытæ митæй. 
Цæйбæрцфæнды фæцæрон, цæйбæрцфæнды 
фæкусон, — 
Кæм уыди ’мæ цы уыди нæ дунейыл æнусон? 
Æхсар æмæ лæджыхъæд, уæздандзинад йе фидыц — 
Рæстæгмæйы цыдæртæ - фыд-замантæ сæ исынц. 
Нæхи дæр нын æд намыс, æд дам-думтæ, æд койтæ 
Фæхæсдзысты æрхуымæй уымæл Уæрммæ æккойæ. 
2015.01.02 
ЦÆЛХЫДЗАГ МÆЙ 
Ыстылд фæсхохæй бур мæй, 
цы нæм кæсы æрхуымæй: 
цы рухс фæдавта хурæй, 
ыссис æмдымбыл уымæй. 
2015 
ИРОН ВАРИАЦИ КАТАЛОЙНАГ ПОЭТ 
ЖУЗЕП КАРНЕЙЫ ТЕМÆЙÆН 
Ныфсы ныхас куы фехъусин уæлæрвтæй, 
зæгъгæ, ирон дзырд фервæздзæн бынсæфтæй... 
Кæд ныл Хуыцау нæ рахæта бынтондæр, 
кæд адæмы хъæр бамбара ирон дæр, 
уæд ма мæ удмæ раздæхдзæни цард, 
уæд, хъодыгондау, алидздзынæн дард 
цъымарайæ, фыд-зæрдæты хæлæгæй, 
мæнгæмгарæй, æдзæстуарзон хæстæгæй. 
Сæ карз быцæутæм хъусдзынæн дæрддзæфæй 
æмæ лæудзынæн гобийау æдзæмæй. 
Æз фестдзынæн Сæнайы хохыл дур, 
мæ риуæй уæм цæхæртæ калдзæн хур. 
2015.22.02 

ÆНКЪАРД СОНЕТ 
Нæ Ирæй хордтон ард, 
æмæ йын нал ис ивæн. 
Дæлдзæх фæуæд мæ кад, 
куынæ уа кад нæ Ирæн! 
Фæлæ цæй кад, цæй рад! - 
гуылмызтау мигъы хитæм... 
Кæмæн ис абон цард? - 
Сырдоны зæйцæн - хинтæн. 
О, Хин æмæ Кæлæн 
Нæ бæстæн бодзтæ систы. 
Уæлæмæ сæм кæсæм, 
кæнæм æдзæмæй дистæ... 
Æхсæвты та кæуæм: 
æртæфсынц ныл нæ ристæ. 
2013.16.10 
МЫГГАДЖЫ БÆЛАС 
По муравьиным тропам 
пригила я, осилив склоны, 
к сердцу дрожащей в небе 
кроны. 
Росарио Кастелйанос 
Арвы арм æрæндзæвыд йæ рындзыл. 
Уырдæм æз æппынæдзух фæтындзын. 
У къæдзтæ мæлдзыгвæндаг, гуыргъахъ, 
кæм - тæссæрттæ, кæм — зыкъуыртæ, арх, 
иу дзырдæй — æвицог бæстæ, Тархъ. 
Мæнæ рындз дæр... Стъалытæ ’мæ хуртæ... 
Рухсимæ æмрызт кæнынц нæ удтæ. 
Ахаста нæ дард фыдæлты уад 
къалиутæй. Ныууагътой махæн цард, - 
агуаты куыд нæ ахуысса арт. 
А бæлас - мæ буц Нана, ныййарæг. 
Узтой-иу ын авдæнтæ йæ зарæг. 
Уæд йæ бындзар саумæры æдас: 
исдзынæн уæд арвы армæй тавс, 
уæд уыдзынæн мин азты æгас. 
2015.10.08 

МÆ ФЫДЫБÆСТÆМÆ 
Цы номæй дæм бадзурон, уый-ма мын зæгъ! 
Къоста 
Куыд хонон дæу, фыдыбæстæ, мæ раууат, 
мæ заууат цæрæн? Додой æмæ сар: 
Аллонты цотæй искæйонтæ рауад 
сæхи зæххыл. Цы фесты ном, æхсар? 
Нæ хуыздæртæ æнусты кодтой де стæн, 
лæвæрдтой дын сæ удты фарн, сæ цард, 
фæлæ, — бæллæх! — фыдæнхъæл-иу дæ фесты, 
æрмынæг-иу дæ къонайы сæ арт. 
Фьщæнхъæлтæй фæцыдысты мæрдтæм дæр. 
Нæ æвзæртæ та задысты быныл. 
...Кæны цæрддзу æвæгæсæй нæ кæстæр. 
...Æз нал зонын бæллын, цæрын, мæлын. 
2015.22.08. 
Æхсæвы 3 сахаты æмæ 7 минуты 
ГИМНДУРТÆН 
О денджызы, Алондоны лæвæрттæ, 
уæ алчидæр - цыкурайы фæрдыг. 
Айдагъ сымах мын а бæстыл — хæлæрттæ, 
Хæссут мын цин, фæрогдæр кæнут хъыг. 
Уæ фæрстыл дон æрвон нывтæ фæкодта: 
зæрдæтæ, хуртæ, урсмæтæгтæ, фурд, 
тæхгæ аццытæ, сау къоритæ къордтæй. 
Хуыцау сæ ради, бауагъта сæ уд. 
Уынын уæ æз æрвылæхсæв мæ фынты, 
вæййут мын бон та уарзæгой фысым. 
Уæ мадардбæгънæг ногæхсад гуыбынтыл 
бæгъæввад къахæй «абетæ» фыссын. 
Æвзонгтынтæ æнæбын арвæй хауынц, 
нæртон мыггагау, хъарынц уын сæ тавс. 
Ныббарут мын, кæй уын халын уæ хаос, 
мæ дур-хæзнатæ. Цас мын ыстут, цас! 

О, буц уыдтæн уæ фидауцæй, уæ мыртæй. 
Æнусон у, æнæмæлæт уæ уд. 
Æмæ уынын: мæ уæлингæн дзыгуыртæй, 
мæрддзыгойау, æгуыппæгæй лæуут. 
2015.19.10 
ФÆСÆМБИСÆХСÆВЫ 
ФЫСТ РÆНХЪЫТÆ 
Кæй бастадтæн, кæй мæ ’взоны уæззау рис, 
уый чи зоны, уый чи ’мбары? Мæхæдæг 
æмæ æрмæст уæларвон Фыд - мæ Кæнæг. 
Зæххыл мæнæн æмгар, æфсымæр нал ис. 
Æмæ дæм дзурын, Сфæлдисæг, фæлмасæй: 
«Дæ дзæнæтæй зындон ыскодта Иблис. 
Быдырæй, хохæй - баисты йæ ис-бис. 
Йæ галуантæ - æргъæу æмæ налмасæй. 
Кæнынц нæм ерыс Удхæссæг, Дзырдхæссæг, 
æмæ сæм худы, райгæйæ, сæ «Фæтæп>. 
Цы фесты Уаг, Лæджыхъæд æмæ Фидауц?.. 
Мæ хъаст-хъыллист дæр — стонг сырды фыдниудау. 
Дæ фарнæй фæзынд, ме Сфæлдисæг, цард дæр, 
дæ къухы сты адзал æмæ мадзал дæр. 
Лæгъстæ кæнын: байс Иблисæй дæ дзæнæт. 
Куы фæцæуынц быныскъуыдмæ дæ цæуæт! 
2015.06.11 
ФЫДÆНХЪÆЛ, ДАМ, У АДÆМÆЙ 
СÆ КÆНÆГ 
Цард адцжын æмæ кадцжын уыд мæ цæсты. 
Адзал дæр мын æддæрæгон нæ уыд. 
Адзал-иу цардæн хъуызыдис йæ фæрсты: 
мæ армы хастон хаттæй-хатт мæ уд. 
Ныр зонын: цард адзалæй у тæссагдæр: 
йæ худинаг, йæ хъылматæ, йæ марг 
кæуылты сты! Æлгъ-иу сыл кодтой раздæр. 
Лæг намыс æмæ кады сæрыл мард. 
125 

Ныр худинаг - цыты бæрзæндтæм асин. 
Хиз, фидиссаг! Уыныс, æрттивы рындз! 
Тæрхонгæнæг, фæткæвæрæг дзы - Сау Зин. 
Йæ цурмæ быр, бæркады фынгмæ тындз! 
Фæстиат нал, цæстфæлдахæг, уæйгæнæг! 
Кæд уæм æрхауид Зины фынгæй стæг. 
...Фыдæнхъæл, дам, у адæмæй сæ Кæнæг: 
мæнг дунейæ, дам, араздзæн æцæг. 
2015.14.11 
М. ПАВЛИКОВСКА-ЯСНОЖЕВСКАЙЫ 
МОТИВ 
Мыдадзын цырагъ. Й’ алыварс æртыхст 
уæззау мæйдар... Цыма арв нал ис, алыгъд. 
Æгуыппæг æхсæв сонт хъæрæй ныррызт: 
зынггур гæлæбу Жаннæ д’ Аркау басыгъд. 
2015.18.11 
ЦАРДЫ КАДÆГ 
О Уалдзæг, о нывы дæсны, фæлдисæг... 
Йæ ахорæнтæ — фарнхъæстæ, æрвон. 
Йæ армы бынæй рагæпп ласы диссаг, 
мæ удæн ратты ног тыхтæ, нæртон, 
æрбайсафы мын ме ’нтъыснæг, мæ риссаг. 
Æрцæуы Фæззæг, байтауы йæ «фæздæг», 
йæ цъæх ирдгæтæй сфæйлауы нæ зæхх, 
фæвæййынц гомгæрцц тархъæдгæ ’мæ кæрдæг. 
Æмæ та уарзты ассæнды фыдæх, 
бырсынц мæ катай, маст æмæ æрхæндæг. 
Фæлæ фыдбонты раивы цъæх Уалдзæг... 
Ис а бæсты дыууæ тыхы æрмæст: 
иу аразæг у, иннæ тых та - халæг, 
тъымы-тъыматыл аххæсдзæн сæ хæст... 
О Сфæлдисæг, æрдхæрæн у Дæ Кадæг! 
2015.05.01 

* * * 
Гомеры дугæй абонмæ нæ арв 
тæмæнтæ калы, у фыццагау арф. 
Фæлæ уæдæй цы ракодтам фыдæхæй, 
цы сарæзтам нæ дунейæн бæллæхæй, 
æнæбонтæй æнæфсис лæг цы байста, 
цы ис бахордтой крезтæ ’мæ чубайстæ, 
кæд фæуыдзысты уыдæттæ нымад? 
Æмæ уыдзысты искæмæ нымад? 
Æниу, рæхджы... Уыдзæни ма фыдцæртæ: 
æфты сæ тыхыл а бæсты æвзæртæн. 
Ам паддзах - Мæнг: къуыры йæ ных Æцæгæн. 
Æцæг нæ бæззы карз тохы хæцæгæн. 
Куыннæ калон мæ фырмæстæй цæхæртæ? - 
Цы фидар у, куыд æнтысы Мæнгæн! 
Хуыцауыл дæр куынæ дарын мæ зæрдæ, 
цы кæнон уæд? Цæргæ æви мæлгæ? 
2015.19.01 
ÆГУЫППÆГ ХЪÆР 
Дзиццамæ мын чи бадзурдзæни? 
Адæмон зарæгæй 
Кæддæр дæ ном мæ удрындзыл ныффыстон, 
Дзиццайы ад мын кодтай ды, Ирыстон, - 
дæу уарзын мын нæ бауарзта дæ цæст: 
айдагъ ном ма дæ баззадис æрмæст. 
Æмæ фæци мæ удаист æртывæр: 
Дзицца дæр нал и, чи бадзура, уый дæр, 
лæгарæхæй нæм нал хъуысы лæджы хъæр... 
Дæу уарзын мын нæ бауарзта дæ цæст: 
айдагъ ном ма дæ аззадис æрмæст. 
Мæ зæрдæниз, мæ сау бон дæ, мæ рыст бон. 
Мæ куыдзы бон дæ базыдтон, Ирыстон. 
2009 
127 

ХИВÆНД 
ÆрыхъуыстоНу æгæр хивæнд, дам, у Æхсар. 
Ныууагътой мæ мæ ныфсытæ, мæ монцтæ, 
мæ зæрдæ фестад уазал уæрм, æлгъыст. 
Цы ма дзы баззад? Утæхсæнтæ, рыст, 
гуырысхотæ, фыдæнхъæлтæ, фæсмонтæ. 
Хæстæ, нысантæ — систы мын æфсондзтæ. 
Нывзылдтон сæ. Ныр сæ уыдзынæн хызт. 
...Æхсиды цард. Æнæнцойæ сæ куыст 
кæнынц нардуатæй зинтимæ нæ бодзтæ. 
Сты уыдон иу туг, иу ыстæг, æрвад... 
ыссивæнт-иу, хамелеонтау ивæнт, 
æлхæнæнт-иу сæ сызгъæринтæй кад! 
Табу дæуæн, мæ хъахъхъæнæг, мæхи зæд, 
вæййын дæ фæрцы ахæм «хæрзтæй» дард. 
Мæнæн мæ Ис: уæлæрвты лæвар — Хи Фæнд. 
2014.31.08 
НОГÆЙ ТА - НОЛЬМÆ 
Мæрдтыбæстæй та рацыд агитпроп, 
бæгуылæгау та сифтыгъта йæ топп, 
ыздахы нæ ызноны бонмæ - нольмæ: 
Уæрæсейæн уый рагæй нырмæ - нормæ. 
2014.28.09 
ДЫУУÆ РУБАИЙЫ 
(Персайнаг автортæм гæсгæ) 
1 
Æнæфенд бодз нæм ракæсы бæрзондæй. 
Æнхъæлы уый: фæтых ныл кондæй, зондæй. 
Хыл-иу æм ма кæн - йе ’нгæс хæрæг чи нæу, 
йæ сау фыдæх ныххуырсы ууыл сонтæй. 
128 

2 
Æлгъыст у уый: йæ монцтæ сты зынгхуыст, 
хуылыдз къалиутау рахъары сæ фæздæг. 
Æцæг уарзт та - сырх æхсидæвтæй фыст, 
цъæх уалдзæг фесты уый æндæвдæй хъызт. 
* * * 
Фæззæг та йемæ æрхаста 
ирдгæтæ, асæст, æрхæндæг. 
Зæххæн йæ цъæх дарæс байста: 
дуне ныггомгæрцц и, сбæгънæг. 
Рухс фæндтæй бавдæлон зæрдæ, 
катайæ йемыдзаг бацис. 
Мæргътæй ма аззад цыдæртæ - 
арвы тыгъд сынтыты бацис. 
2015.09.12 
СУАРДОНЫ БЫЛЫЛ 
Дæ цуры та, Суардон, 
цы диссæггæ ссардтон! — 
Уæлæрвты тьæпæнтæй 
дзындз гагатæ згъæлынц. 
Æхсидгæ уылæнтæй 
зынг-æвзартæ ’взæрынц. 
Дæ фыцгæ æрфытæ 
æвзилынц фæрдгуытæ. 
Дæ донычызджытæ 
фæхъазынц тыччытæй. 
2015 азы декабрь 
9 Хъодзаты Æхсар 

ФÆРСЫН ХУЫЦАУЫ 
Счааплив, кто посетил сей мир 
В его минуты роковые! 
Ф. Тютчев 
Зæххон дуне... Йæ «рухс дзæнæт», йæ зындон... 
Йæ фенынмæ мæ быцъынæг нæ тыдтон. 
Фæзындтæн ам Дæ хъомысæй, Дæ фæндæй. 
Ныр, ме Скæнæг, мæ хъуырмæ дæн æппæтæй: 
фæлитойты, дымысдæрты æрдонгтæй. 
Бæргæ, мæхи куы айстаин æвзонгæй... 
Ныр байрæджы. Цы хос ма и зæрондæй? 
Уыди мæ ныфс Фыдыбæстæ, аллонтæй, 
фæлæ хæрзæбон раивта фыдбонтæй: 
мæ цæстыты раз ихсийы мæ хъæстæ, 
æрмæст ма Афтид баззайдзæн мæ фæстæ... 
Æрцыдтæн кæд Дæ дунемæ Дæ фæндæй, 
уæд уый куыд у? Куыд аздæхон æвæдæй? 
2015.08.12 
ИУНÆГ ТУЛДЗ 
(Китайаг поэты мотив) 
Цы ’рхастаид хæрз иунæг тулдзы ардæм? 
Æндон уидæггæй къæмбырыл хæцы. 
Йæ хæд бынмæ — мæрдтæмвæндаг, сæрсæфæн, 
уынгæг цъассытæ, скъуыд къæйтæ, лæсæнтæ. 
Дæрддзæфæй хатгай ацахсы йæ хъус 
егъау къохы зæрдæхцон зарæг, дæтты 
цъæхснаг хъæлæстæ - бафтауынц ыл катай, 
йæхимидæг æгуыппæгæй фæкæуы. 
Йæ къалиутæ — къуызыртæ ’мæ фыдыздыхт, 
йæ зæнг дæр — къæдз тыхдымгæты фыдмитæй. 
Фæкæсы мæм: æрфæлдæхдзæни коммæ 
кæнæ та стæхдзæн базыртыл уæларвмæ. 
2015.05.12 

ÆМХАЛДИХТÆ 
Бархи тæлмац Линь Цзянь-лунæй 
Дæ уадулыл цæссыджы ’ртах нындзыг, 
æмæ фыццаг хатт бафиппайдтон æз: 
сты, фаззæттау, æмхалдихтæ-æнгæстæ 
зæрдæ æмæ цæссыг. 
ЭЛЕГИ 
(Æгъуызарты Тамерланы мысгæйæ) 
Нæ адæм сгъæла сты, ысхъæддаг - 
Нæ къух фыдæлты фарныл систам: 
Фæци фьщыбæстæ хæлæттаг, 
Нæхицæн сау фыдгултæ систæм. 
Ды нæм, нæртон лæгау, фæзындтæ, 
Гуыппырсар, бауагътай нæ ногтых. 
Æваст фæрог ысты нæ зынтæ, 
Фьщгултæн срæдывтай сæ хотых. 
Къæрныхтыл бахæцыди катай, 
Бынхор ньщцæнгæлтæ и мастæй. 
Фæлæ... Куыд æваст нæ ныууагътай? 
Лæууæм зæрдæрыстæй, ныфссастæй... 
Хуыцау! Цы азар у, цы тæрхон? 
Циу ай?.. Куыдхуыздæрæй нæ исыс. 
Æви æрхæццæ и нæ кæрон, 
Æмæ нæ Нарты фæстæ ’рвитыс? 
2016.19.03 
МАХМÆ КÆСЫ РÆСТÆГ 
(Ариэль Кансанийы мотив) 
Махæн у фарсласæг рæстæг — 
рахиз дæ удхæртты тарфæй. 
Акса-ма, фарн нæм æрхæстæг, 
арв нын æрвиты йæ арфæ. 

Буц уалдзæг. Гæдыбæлас та 
фестад нæрæмон цъæх барæг: 
йемæ йын ирдгæ æрхаста - 
рис æмæ утæхсæн марæг. 
Фегом æвиппайды асæст, 
урс тын дзы хорз уацау ракаст. 
Бахуд мæм, бахуд, мæ сауцæст, 
айсæфдзæн уайсахат сау маст. 
УЫГИМÆ НЫХАС 
Дæ удаист хъæр райхъуысы æваст. 
Цæуыл вæййынц дæ утæхсæн, дæ маст? 
Мæхи уд дæр кæны дæуау хъæрахст 
æнæсымæй, нæ дæм хъуысы йæ хъаст. 
Стут иу артæй уæрст ды æмæ мæ уд. 
Нæ дуне уын - къуындæг æмæ æнуд. 
Кæд Уæллаг загъта: «Мæйдары цæрут, 
хæрз иунæджытæй утæхсæн кæнут. 
Уæ иуæн хъуысдзæн йе ’рдиаг, йæ уаст, 
æмбæхсдзæн иннæ зæрдæйы йæ уарзт. 
Фæлæ уæ дуне не ’мбардзæн æппын». 
...Æниу, цæй дуне? Сау мæйдар, фыдфын! 
2015 
РАГБОНТЫ ЗАРÆГ 
Дардæй зонгæ зарæг хъуысы. 
Куы ыстæхы, куы æрхуыссы. 
Музæ фарны зæлтæ узы - 
уд йæ бындзарæй æнкъуысы. 
Ай цы хабар у? Кæлæнтæ? 
Здæхынц ме знонæй мæ сæнттæ. 
Мæнæ ме ’взонджы хæтæнтæ, 
рындзтыл сонт уды тæхæнтæ. 
Зарæг ризы, зарæг риссы, 
бонты, дугты сæрты хизы. 
Хъусын æз, ныгъуылын дисы: 
мæн мæ рагон арвмæ исы. 

Ам фыдлæггæ ’мæ фыдбонтæй 
ут æвыдбылыз, зæххонтæ. 
Систа зарæг мæн æрвонтæм — 
систы Авдхойы мæ хотæ. 
2016.23.03 
2015 АЗЫ ДЕКАБРЫ 26 БОН 
Ныттæнтъихæг, ныдздзигло та и бон: 
фыдæх, тыхтона - нал сæ у йæ сæрæн. 
Лæгæтæй дæр ыскъуындæгдæр йæ цæрæн. 
Тых-тыхæгæй дзы рахылдис ызнон. 
Цыма фыдмитæн ралæудзæн кæрон, 
фæлитойтæн сæ сæфты дуг æрцæудзæн, 
цыма нын бон æнусон Фарн æрхæсдзæн, 
раст афтæ у мæ зæрдæйæн æхцон. 
Хур ратæхдзæни дунейыл рæстырдæм, 
йæ зæрин тынтæ фестдзысты хуынтæ, 
уыдзæнис алцы адæм æмæ сырдтæм. 
...Æвæдза, лæг цытæ мысы, цытæ! — 
Бырсынц æрвылбон, ивылынц нæ удтæм 
сæнттæ, æууæнк, ныфсытæ ’мæ фынтæ... 
2015 
• -^^- 

ЭПИГРДММШ, 
РИФМШЙ КЪЙЗТЫТЙ 
БÆСТЫ БИКЪ 
ÆМÆ КОМЫ ДÆГЪÆЛ 
Фæдис! Бæсты Бикъ бафтыд, 
æмæ нæ дуне сдзæгъæл! 
Æрцыди Комыл сау фыд - 
æрбайсæфтис йæ дæгъæл! 
ПАРНАСМÆ БÆЛЛÆГ 
Парнасы цъупмæ а лæппу бæллыд, 
фæлæ йæм, — уæууа! — аккаг бæх нæ уыд 
æмæ бæхагур Троямæ фæцыд. 
ЦЫ УЫДИ ГАМХУДЫ БЫН 
Систам ын йæ гамхуд, - 
разынд нæм йæ гам уд. 
ДЫУУÆ ХАТТЫ АУУОН 
Аууонмæ бахызти аууон, 
дыууæ хатты аууон, дам, ауон. 
ЛЕЦМÆ ГÆСГÆ 
Цæргæбонты цырен сыгъдæй сыгъди: 
æндзæрстой йыл идейæтæ сæхи. 

КЪОСТА ÆМÆ ХÆРДЖЫТÆ 
Ацы аз Къостайы бонты нæ хицауадæй 
чидазртаз Нармæ батахтыапы вертолетыл. 
Кæддæрты-иу йæ райгуырæн хæдзармæ 
цыди Къоста - Чырыстийау - цъæх хæрæгыл. 
Ныр та?.. Ныр та Къостайы бонты Нармæ 
цъæх хæрджытæ æрбатæхынц хæдтæхæгыл. 
1993.18.11 
ÆЗДÆНОНÆГ - ЙÆХИЦÆН 
«Дæу йеддæмæ мын ничи и бæстыл, 
мæ уд, мæ дзæцц, мæ дуду цъиу, мæ дуне, 
о, цард дын фестон, ме стъалы, мæ хур!» 
Дзырдта æмæ йæ къухы дардта нард хай 
(нырма ныр раздæхт иу куывдæй æд хай), 
уæлиау-иу æй систа æмæ, - гъæйтт! - 
йæ фæстæггыл-иу алæууыди, кодта 
уæлиаумæ сæррæттытæ куыдзау - 
йæхи къухмæ, 
йæхи хаймæ 
йæхæдæг. 
2001.03.07 
* * * 
(хъюго Левенстернæй) 
Уæрæсейыл уæлахизгæнæн нæй: 
Тыхгæнæг дзы ныммæлдзæни сыдæй. 
2005 
135 

ЦЪЫФДЗАСТЫ 
(Вариант) 
Цъыфдзаст. Æмбыд фæткъуы. Хæфс — йе рагъыл. 
Цырдцзастæй 
фæлгæсы алырдæм: дзæнæты дуне, офф! 
Цыма хъазуат хæсты нæ Зæххы къори байста 
æмæ йыл райгондæй бæхбадт кæны Адольф.1 
2008 
У ацы хорз лæг йе ’взагæн æлдар, 
йæ рохтыл ын хъæддых армæй хæцы, 
æмæ йын цард мыдыкъустæ хæссы. 
У уартæ уый та йе ’взагæн цагъар, 
æмæ йæ цард йæ тæрæнты тæры, 
æмæ йæ хъиутæ, ниугæйæ, хæры. 
2005.13.03 
Хъæртæ ’мæ богътæ кодтон-иу фæранкау, 
æмæ сæ азæлд 
мæхимæ разылд, 
раздæхт бумерангау. 
2005 
НЫРЫ ДУДЖЫ 
Иттæг раст у: быныл зайынц æвзæртæ. - 
Ныр хорз кусынц сæрты бæсты æфсæртæ. 
2014 
1 Адольф Гитлер. 
136 

ТÆППУД ÆМÆ КЪÆЙНЫХ ЛÆДЖЫ 
НЫГÆНÆГМÆ 
(Бернсæй) 
Тæрсаг уыд а лæг - арæхсгæйæ архай, 
Йæ зæрдæйыл ын хъавгæ кал æлыг. 
Фæлæ йæ ных къæй у æмæ йыл амай 
егъау дзæнхъатæй арвы онг мæсыг. 
* * * 
(Харальд Грилæй) 
Иугæр хицæуттæ 
цъиутæ бахъахъхъæныны койтæ 
райдьщгой, 
уæд, 
суаритыл цы цæргæстæ ис, 
уыдонæн бар-æнæбары 
сæ базыртæ æрхауынц. 
МÆГУЫЛЫЗАРÆГ 
Худæнбылæй 
Арт æндзарын, арт æндзарын, 
артмæ хус суггæ æппарын 
æмæ зарын, 
æмæ зарын: 
«Арт, ысхæц, мæ бон, ысхæц! 
Зынгтæ — стъæлфгæ, зынгтæ — къæрцц! 
Ивæз, артæвзаг, уæлæмæ, 
стæх ыстъальггæн сæ сæрмæ, 
зæдтæн, дауджытæн-иу зæгъ: 
æз нæ дæн, нæ дæн мæгуыр - 
артыл афыцдзæн мæ гуыл». 
Афыц, афыц, о мæхи гуыл, 
схæцон, схæцон та мæхиуыл. 
Арт, ысхæц, ысфæйлау, арт! 
Арт... 
мæ гуыл, 
мæ бон, 
мæ цард... 
2003.02.01 

* * * 
Уæздандзинад куынæ уа гены, 
Лæгæй уæд рауайы гиенæ. 
2011.04.02 
* * * 
«Ма ныццæв!» - ысдзырдта ефс. 
О, фæлæ кæм хъуыста ехс! 
* * * 
Нæ боссты фарсмæ иу фынгыл 
йæ къæбæр сойы чи тулы? - 
Майдантæ, цинтæ ивылынц, 
æййафы титул титулы. 
* * * 
Кæсагахсæджы кæф æрцахста — цъипп! - 
æд æнгуыртæ, æд хъил æмæ æд хъугдæй. 
Фыцгæ малæй ма райхъуысти йæ хъипп 
æмæ нæргæ дæргъвæтин æмдзæгъд фурдæй: 
æмбойны фурд бæрæгбонарæзт аци - 
ысгуыхт кæфæн æмбу æмæ оваци. 
* * * 
Фыдæй-фыртмæ нæй ницы хос гæртамæн, 
уый адæмæн цæргæбонты - хъадаман. 
2008 
* * * 
Нæрæмон уад, нæртон дымгæ, цы сæрра дæ — 
нæ бырæттæй нын сарæзтай тырысатæ! 
2006.08.03. Тыхдымгæйы рæстпæг 

ÆЛХЫСКЪ 
Ды - хин, æнæзæгъинаг, зин. 
Дæ ном — дæхи аккаг: Æлхыскъ. 
О, курын: макуы мыл кæ цин, - 
дæуæн дæ арфæ дæр — æлгъыст. 
1998 азы сентябрь 
ГРАФОМАН 
(Пушкинмæ гæсгæ) 
Фыссы Дзасботт, кæны компьютер къупп - 
у джиппыуадзæн гарзифтонг, лæхуры - 
фæд-фæдыл томтæ лакъонмæ — тъыллупп, 
у лакъонæн йæ ном - МАКУЛАТУРÆ. 
НИЦШЕМÆ ГÆСГÆ 
Нæй логикæйæ устытæн сæттæн - 
Æрмæст ма тынгдæр рафыцдзæн сæ маст. 
Фæлтау-иу зæгъ: «Ай-гъай, æз раст нæ дæн, 
Ай-гъай, ды дæ, МÆ УДЫ ГАГА, РАСТ». 
* * * 
«Æз гени дæн, æз - Прометей æд зынг!» - 
йæхицæй райгæ аныгъуылы дисы, 
йæхи уарзынæй рæзы: бон - уылынг, 
æхсæв та - дисны. 
НОМДАР 
Чи дары ком, чи дары хъом, 
Гæдо та дары НОМ, 
Æндæр æм ницы уыди исæй. 
Хъазуатæй ивазы йæ ком. 
Фæлæ йæм уыйхыгъд НОМ и НОМ, - 
Йæ мондæгтæ дзы исы. 

ПРЕЗИДЕНТ ÆВЗАРЫНЫ РАЗМÆ 
Уæлахизæй, дам, рацæудзыстæм тохæй,- 
кæсынц æнхъæлмæ сырхытæ. Фыркастæй 
сæ цæстытæ ныуурс-сырх ысты, оххай. 
1996 
* * * 
Фæскъæвда ног цъыфы лæсгæйæ 
фæстæмæ разылд уаллон, 
йæ фæдмæ баззади кæсгæйæ, 
ныдцис: йæд, дам, у... актуалон. 
2012.02.08 
ОЛИГАРХЫ ФЫН 
Уадз хонæнт мæ æлгъаг, фæлитой, мæнг: 
Мæ уд-мæ дзæцц - æхца, хæзнатæ, исбон. 
Фын федтон дысон: а Зæхх баци мæн 
Æмдымбылæй, мæ хъæбысмæ йæ систон. 
КРИЗИС 
- Цы ’рцыд, Адамыхъо, куы ризыс? 
- Фæдис! Фæлиуырдта ныл кризис! 
О, тугдзых сау кæфхъуындар, иблис, 
зæхх æмæ арвыйас - глобалон - 
ныххуырста адæмыл йæ хъалон. 
Мæгуырæн йе уæнджы цы рис ис, 
гъе ууыл бафтыдта ма кризис. 
Фæлæ нæ тугцъиртæм цы ис ис, - 
æмхасæн бакодта сæм кризис. 
Дæу дæр куы алхъывтаид кризис, 
гъе уæд æмризæджы нырризис, 
æгас дуне дæ сæрыл сисис, 
дæ сæрæй къæхты онг нырриссис 
æмæ сывæллонау нытьтъизис. 
О кризис, сау емынæ, иблис, 
дæ номы, де скойы дæр низ ис. 
О кризис, удхæссæг глобалон, 

нæ уæнгæл, ахæсса дæ халон 
æмæ зæгъа: «Цæй, ныр æвналон...». 
Ныр та уал... Рахæсс-ма дæ балон: 
мæ мастыл карз арахъхъ æркалон. 
2010 
АПОЛЛИНЕРЫ МОТИВТЫЛ 
1.МÆЛХЪ 
Бæрзонд йæ дуду къæдзил систа, 
ныббуц, йæ уарзонмæ фæсидт. 
Æрттывтой мин хуызæй йæ систæ, 
фæлæ зыбыты гом - йæ дитт. 
2. МЫСТЫТÆ 
Бонтæ — рæстæджы мыстытæ. 
Аполлинер 
Бонтæ мыстытæ нæ бахордтой. 
Ирон æмбисонд 
Нæ бахордгой мыстытæ бонтæ. 
Сты бонтæ сæхæдæг мыстытæ, 
æвзонынц æвзонгæн йæ сонт уд, - 
цы ма мæ и? — царм æмæ стджытæ. 
2007 
ХÆЛÆДЖЫ АМÆДДАГ 
Фыст у йæ низ йæ цæсгомыл - кæсут: 
хæлæджы зулкъ ын бахордта йæ уд, 
йæ зонд ныссау, йæ цæсты рухс ныммынæг. 
Кæд ыл йæхицæй амбæлы хуыздæр, - 
йæ уæхсчыты ’хсæн атъыссы йæ сæр - 
тæргайы нысан. Афтæ ма куыдз дæр 
йæ сагæхты ’хсæн ацæвы йæ дымæг. 
2009.16.10 

ДЕМОКРАТИ 
Ды топджын дæ, стæй ноджы демæ кард и, - 
дæтты дын бар нæ паддзах Демократи. 
Дзырдæуыд ын: «Фесæф! Æнаккаг дæ, л...!» 
Уый загъта: «Мæн дзæгъæлы фауыс, 
мæ фæрцы уыдзæни бæркадцжын дæ зæхх - 
æз хъацæн дæн, фидæны фаджыс!» 
2005 
БÆТÆ ÆМÆ УСБИРÆГЪ 
Æрхаста бинойнаг Бæтæ 
(фæцард æнæ усæй дæр бирæ). 
Ныр иунæг нал у: сты æртæ: 
йæ ус, йæхæдæг æмæ ... бирæгъ. 
2006, апрель 
А лæджы нæ фæндыди ныллæг уын, 
тынг фæндыди а лæджы ныллæг уын, 
афтæ бæлгæ базæронд, ныллæгуын. 
2006.21.06 
ИВЫЛД ДОН 
Раивылд дон æмæ фаджыстæ ласта, 
се ’хсæнæй иу фаджыс сонт гæпп фæласта: 
«Хъусут мæм уе ’ппæт дæр, ам æз сæйраг дæн! 
2006.01.08 
ЛАУРЕАТ ДЗАНАСБИ 
Лауреат Дзанасби-графоман 
йæ куыстæй буц у, райгонд æмæ хъал, 
æнцой нæ зоны - ис ын идеал: 
кæй фæзма, ахæм, номджын лæг: Онан. 
2006, январъ 

БАЗАРЫ 
Æз федтон базары хæмхуттæ — 
сæхицæн агуырдтой гамхудтæ. 
2006 
* * * 
У иего не было ни племени, ии мате- 
ри, ни скота, ни жены, и он не хотел 
ничего этого... он стал уже как тень и 
таким будет вечно! 
М. Горький 
Ирон дзырд нæ ирон зæххыл ысхаста, — 
нæ Ирон Дзырд нын тугдзых дуне байста... 
Ныр ма цы стæм? Цъæмæлтæ æви луарæнтæ? 
Ныр чи стæм мах? Æгъуыз аууæттæ? Ларрæтæ? 
2014.09.04 
НЫМУДЗÆГ 
Йæ хъазуатон куыстæн хæрзиуджытæ райста: 
нæ сусæг ныхæстæ нын ахста 
æмæ сæ йæ хицаумæ хаста. 
2012 
ВЯЗЕМСКИМÆ ГÆСГÆ 
1 
Орангутанг уыдис Адам? 
Фыдæлтæ - маймулитæ? Ау? 
Лæг дын цы нæ фехъусдзæн ам? 
Куыд барыс ахæмтæ, Хуыцау? 
2 
Æрвитын Дарвинмæ фыстæг: 
«Дæ ныхас, Чарли, нæу æцæг. 
Нæ равзæрд маймулийæ лæг — 
Уыди нæ рагфыдæл хæйрæп>. 

ФЫДÆВЗАГ ÆМÆ КАЛМ 
Æмтуг ысты фыдæвзаг æмæ калм: 
Куыд зонынц тасын, цас сæм и хæрам! 
Æмхалдихтæ - сæ митæ ’мæ сæ уаг: 
цæттæйæ дарынц иудадзыг сæ марг. 
2015.13.03 
Æрцауындзы мæ иу саулæг бæндæнæй, 
æрцауындзы йæ фырдзырды бæндæнæй. 
Тыхтæ-фыдтæй дзы раирвæзын. Адæм 
мæ уæнгæл фестынц. Адарин мæ фæндаг 
хæххон сæрвæтмæ, хъомрæгъаумæ, рагъмæ. 
Цъæх æрнæгыл æрнæг хæхтæн сæ астæу 
æрцаразин мæ халагъуд. Хæрзбон, 
дзырдтæ, хъæлæстæ, уарзтытæ, тæргæйттæ!.. 
Æгомыг удтæм, — хъуццытæ ’мæ богътæм — 
æрхатин: гъа, бындзсурæг уæ нæ хъæуы? 
1996 
Куы уа рæстæг, уæд мын 
æвдис, мæ хур, дæ дзыхарæхст, 
ныртæккæ та бæллын, 
куы равдисис дæ дзырдауæрст. 
2006 

БАРХИ ТÆЛМАЦТÆ ТОМАС МОРÆЙ 
1 
Цæмæн æлхæныс ахорæнтæ, пудрæ, 
сæрыхъуынтæ, дæндæгтæ, йе мыдадз, 
Асламдæрæй куы балхæндзынæ сæр 
æд магъз? 
2 
Бир-бирæ паддзæхтæй цал зæгъдзæн афтæ: 
иунæг падцзахад мын — фаг? 
Разындзæн мин-минтæй иунæг. 
Уый дæр зынтæй. 
Бир-бирæ паддзæхтæй ахæмтæ цал ис, 
адæмæн чи ’рхæсса фарн? 
Разындзæн мин-минтæй иунæг. 
Уый дæр зынтæй. 
ÆНАФОНЫ САХАРЫ 
Æмбисæхсæв. Кæйдæр гадза-куыдз сæрра, 
йæ фыртæссæй йæ сæрыл систа сара: 
нæ сыхагæн йæ ног «Тойотæ» срæйдта. 
2005.15.03 
* * * 
У асæй, зондæй, удæй дæр «ныллæп>, 
Фæлæ, уынут, дзыхы фæрцы «ныллæп>. 
2005 
1. КЪУЫДАЙРАГ ÆМДЗÆВГÆ 
Æхшайæ байжаг кæн дæ жипп 
æмæ дæхишæн балхæн «Джип». 
2. ДЫГУРОН ÆМДЗÆВГÆ 
Æй олигарх Аслæнихъо, уæллæй. 
Кæнуй гæрах æ фур хъалæй уæллæй. 
2014.26.06 

* * * 
Цæй, азар та дæ хицæуттæн «уæрæйдæ», - 
цæттæ дæ холы: дзаг фынгты уæлдæйттæ. 
2014 
ФАРСТ 
Лæджы хуызæн лæг нæм — ыстæм, 
Бæрæг дæр нæ нал и, цы стæм. 
Тар хъæдмсе бацыдтæ, 
пыхсы ныдздзæгъæл дæ... 
Къоста 
Мæ Ирыстон! Цы дæ уæддæр? Фыдыбæстæ? 
Лæгты бæстæ? Æви уæтæр, фысты бæстæ? 
2014.13.10 
ГÆРЗÆХСÆН 
Йæ пæлæз хъызты алæзæрди зæххæн, 
ныр æй рæхсы гæрз-рæхсæнæй гæрзæхсæн. 
* * * 
Цы, дам? Фисынмæдзæуджытæ? 
Гæртамисынмæдзæуджытæ. 
РАГОН ПЕРСАЙНАГ 
ЗОНДЫЛÆГТЫ НЫХÆСТÆЙ 
1 
О, калм рæстæггай аппары йæ царм, 
Фæлæ йæ митæ н’ аппардзæни калм. 
2 
Лæгæн йæ низ, йæ цардхалæг — хæлæг, 
Хæлæггæнагæн ингæн дæр - уынгæг. 

3 
Рувасы митыл стайы дæр хатгай 
Бафтауы йе стонджы катай. 
4 
Куы йæ фенис мыст ахсгæйæ нæ цары - 
Домбайы ’нгæс у бакастæй, æхсарæй. 
Фæлæ куы фембæлд иу домбайыл хъæды, 
Уæд нал тардта мысты бæркад дæр гæды. 
5 
Ехх, чъынды, чъынды, 
Ис-бисыл кæуыс. 
Доны был дæр ды 
Дойныйæ мæлыс. 
МÆРДТЫБИРÆГЪ ÆМÆ ГИЕНÆ 
Мæрдтыбирæгъ ныл сагъуыди - уæгъуыр. 
Йæ хъузон та гиенæ-куыдз - дзыгъуыр, 
йæ хуыккомæй йæ ацардауы: уыст! 
Æмæ кæны мæрдтыбирæгъ йæ куыст: 
нæ рæбынтæм фæцалх æмæ сæ дасы, 
нæ мæрдтæ дæр дзы нал ысты æдас. 
Цы мадзал и? Куыд ын расидæм хæст? - 
йæ марг кæны цъыззытт æмæ пъæгъгъæст. 
ИТАЙЛАГ АВТОРÆЙ 
Уый кусы, аразы хъуыдцæгтæй. 
Сымах та архайут... æвзæгтæй. 
2015 

ХÆЛÆДЖЫ ТЫХХÆЙ МА 
1 
Æрхауд дæумæ дæр иу хорзæх, хæрæг: 
нæ дæм бакæны иу уд дæр хæлæг. 
2015.11.04 
2 
Æппæт низтæй тæссагдæр у хæлæг: 
æхсыны удтæ, у цыма рæмпæг. 
Хæлæг нæ кæны никæмæ хæрæг. 
Сæйы æрмæстдæр уыцы низæй лæг, 
фæкæны ма хæрæгмæ дæр хæлæг. 
2015.4.11 
КÆМÆЙ У ТÆССАГ 
Кимы фыртæн 
Нæ ног хицау, дам, ног æгъдау 
æвæрдзæни, хæд-зонд лæгау. 
Мæн никæй фæнды фауын, 
фæлæ мыл тас æфтауы: 
нæ дымысдæртæ, не ’взæртæ 
цæттæйæ дарынц се ’взæгтæ. 
2015.14.07 
-^^- 

ТÆЛМАЦТÆ 

ДБХАЗДГ ПОЭЗИЙ/Е 
Геннади АЛАМИА 
ЦÆРГÆ-ЦÆРÆНБОНТЫ 
Сæударæй райдайæм кæсын: 
цъæх арвыл урс цъити кæдцæр 
ныффыста сусæгæй цьщæр, 
цы уыд - æмбисонд, аргъау, фын? 
Кæсæм æй, цалынмæ нæ байса 
нæ арв ыстъалыты æрдонг... 
Кæсæм та боныцъæхтæм, цæй: 
цъæх фурдыл - дамгъæты цæхæр. 
Уым ахсæв сусæгæй цыдæр 
ныффыстой стъалытæ ’мæ мæй. 
Кæсæм æй, цалынмæ нын рухс хур 
нæ арв нæ фенын кæна ног... 
* * * 
Йæхи сайгæйæ чи цæры æдзух, 
æз уыдоныл фæтых дæн, 
бæстыл æххæссы алцæмæ мæ къух, 
æнтысы алцыдæр мæ дзыхæн. 
Мæ хъæлæс радтон сау къæдзæхтæн æз - 
æрбаздæхти мæм минтæй, 
мæ фæкастæй йæ хуызтæ скалдта фæз - 
рæвдауы мæ йæ цинтæй. 
Æз донæн загътон: фурды арфмæ тæх — 
йæхи нывзылдта тигъæй, 
æрдзæ хатты мæм сыхъуысти сæх-сæх, - 
мæ уд фæуæлдæр мигътæй. 
Æз сафын, о. Дæн сафыныл рæдау, — 
цы сафын, уый сæдæ ахæмæй исын. 
Æнæнтыстытæй ничи у мæнау 
амалджын, исджын! 
150 

РÆСТÆГ ÆМÆ ФИДАУЦ 
Кæд рæстæг ферра, исдугмæ фæсæнтдзæф - 
æвзары Фидауцыл йæ тых, йæ бон. 
Ныххудти Фидауц — сасиры, дам, дон 
куыд сисдзынæ, 
фæсайдтой дæ дæ сæнттæ... 
Ныййарц и Рæстæг. 
Худы йыл кæл-кæлæй 
æнусон Фидауц, 
сасирæй кæлы, 
лæппын бæлæстыл 
узæлæн кæны, 
ызгъоры хуымтæм, 
астымтæм хæл-хæлæй, 
æрбадти хæхтыл 
урс-урсид хъæпæнтæй, 
фæхъæстæ дзы сты 
денджыз æмæ уад, 
йæ буц бæркадæй алчидæр æрцард, 
æрттивы дуне Фидауцы кæлæнтæй. 
О, Рæстæг ферра, исдугмæ фæсæнтдзæф — 
æвзары Фидауцыл йæ тых% йæ бон. 
Ныххудти Фидауц — сасирæй, дам, дон 
куыд сисдзынæ, 
фæсайдтой дæ дæ сæнттæ. 
Кæд ын дæттай дæ уды рухс, дæ хъарм, 
уæд дын æвгъау нæ кæндзæнис йæ фарн. 
МЗАИ 
Сиси-нани, — 
мæй - фынæй. 
Сиси-нани, — 
иу сым нæй. 
Мæй, бæлццон мæй у фæллад. 
Дуне й’ алыварс - æнцад. 
Кæмтгæ, 
фæзтæ - 
фæндагдаргъ. 
Дæтгæ, 
хъæдгæ, 
фæхстæ, 
рагъ- 
дардта алкæмæн цырагъ. 

Бастад, бафæллад æгæр — 
у тæгæрфынæй, тæгæр. 
Сиси-нани, — 
фын — æхцон. 
Иу сым нал и, 
фын — æрвон. 
Арвыл цасфæнды фæлгæс, 
рухс æм цасфæнды фæхæсс — 
хъуамæ баулæфай цъус. 
Сом та таудзынæ дæ рухс. 
Сиси-нани, - 
арв — уæрæх. 
Мæйæн буц авдæн — йæ Зæхх. 
Узы, узы йæ нæ цад. 
Æрдз æгуыппæг у, æнцад. 
Цъассы, дурты ’хсæн кæмдæр, 
дымгæ бафснайдта йæ сæр. 
Сиси-нани, — 
фын - æхцон. 
Айдæнау æрттивы дон. 
Цады арф хъæбысы мæй 
у фынæй. 
* * * 
Йæ къæдзил ма ферттывта тары - 
Тæхгæ маргъы сæргъæвта фат: 
Цæхæркалгæ атахти стъалы. 
Цы нæ бон у? - нал и сæрфат. 
Йæ фæстæ ды мауал кæс тарстæй, 
Уый атахти, атад, ныхъхъус... 
Дæ зæрдæйы аззад йæ тавсæй, 
Дæ армы - йæ тæмæн, йæ рухс. 
Витали АМАРШАН 
* * * 
Цыма денджыз фæфæлдæхт 
Æмæ сонтæй фæуæле йæ арф, 
У мæйдар дуне уыйау, 
Æмæ ’вдисы йæ диссæггæ арв. 
Дуне афтид у, иунæг, 
Æрхæндæг мыл бафтыд æваст. 
Æз фæсæццæ дæн исдуг, 
Фæджих дæн, мæ зæрдæ фæтарст. 
152 

Фæлæ афтид, æдзæм арв 
Æнæнхъæл ныррызти, нынкъуыст, 
Æмæ стъалытæн уайтагъд 
Сæ фæд дæр æрбайсæфт, 
Æрбаисты иумæ зынгхуыст. 
Ай цы хабар у, оххай? 
Йæ исыл куыд нæ тыхсы арв? 
Æви стъалыйæн нал и 
Нæ дунейыл иу мур дæр аргъ? 
НЫХЫФЫСТ 
У дæ фæндаг тæссæрттæ, æгайнæг, 
Ды дæ а рындзмæ ахст лæгау хаст 
Æмæ ма лидз — æмдзæхгæр у айнæг, 
Цу дæ къахфындзтыл размæ æмраст. 
Кæс дæлæмæ — хъуына цад, хæдмæл дон, 
Ис цъæх дуне, æгæрон, сæрæй. 
Фæлæ бафæраз, ма у нæуæндон, 
Хæсс дæ уæргътæ, æруадзæн сæ нæй. 
У дæ ныхыфыст ахæм - Сæрибар. 
У æвæсмон, ыссар-иу фæрæз. 
Дæу Сæрибарæн рарди, лæгвидар, лæг-ивар. 
Нæй æмбæлццон. Æмгæрттæн сæ иу дæр 
Нæу æххуысхъом. Дæ рифтæггæ хæсс. 
О, фæндаггон дæ — риссы дæ зæрдæ, 
О, мæстæлгъæд дæ - ма-иу кæ хъаст. 
У цъæх айнæг æмдзæхгæр, тæссæрттæ — 
Цу дæ къахфындзтыл размæ æмраст. 
ВладимирДЖИНДЖОЛИЯ 
* * * 
Сæнтсау фæздæг. Абхазы бæстæ судзы. 
Ныхъуыры хуымтæ, дзаг дыргъдæттæ арт. 
Æмбухы хæст, æнæвгъауæй рæмудзы, 
Кæрды, хæры, йæ амæддаг та - цард. 
Æвирхъау хæст - рæстдзинад æмæ бартыл, 
Æвзары ныл налат ызнаг йæ тых. 
Хъаймæт æрцыдис. Адæмы туг дардыл 
Кæлы, æнхъæвзы. Сау денджыз ыссырх. 
153 

Бырсы фыдгул, цæмæй йын уæм цагъартæ, 
Цæмæй нын уый та басгуыха æлдар. 
Нæ уыдзæни, сайтаны цот, цъаммартæ, 
Фæкæсут-иу, уæ сæр кæндзæни сар! 
Нæ саггуырдтæ — æндонуæраг, сæ ныфсæн 
Нæй басæттæн, сты удвидар, цæрдцых. 
Рæхджы фыдгул нæ къæхты бын æрхуысдзæн, 
Нæ арцы цæфтæй асæтдзæн йæ ных. 
Фыдæй-фыртмæ дæр — маргæйдзаг йæ фæндтæ. 
Ыссæндæд уал йæ цырыхъхъæй нæ зæхх. 
Фæлæ вæййы цырыхъхъытæн зæвæттæ - 
Уый басудздзæн абхазаджы фыдæх. 
Кæд тарст абхаз бæсты сæрвæлтау тохы? 
Рæстдзæвин уыд, кæрдаг уыдис йæ кард. 
Уæлахизы бон раивдзæн фыдохы, 
Йæ цæссыгтæ ныссæрфдзæни нæ мад. 
Æртухæм, цæй, кæрæдзиуыл нæ цæнгтæ, 
Æхсонкъул мæсыг басгуыхæм, гæнах! 
Нæ фыдæхы зæй аласæд ызнæгты! 
Рæстдзинад мах у! У сæрибар мах! 
Гундæ САКАНИЯ 
Хохбæстæ... Хуыцау — мæ сæрмæ. 
Дæн йæ зæрдæйы бын æз. 
Хъусын суадæтты сæр-сæрмæ, 
Ахсын ирдгæты хъæлæс. 
Хохмæ хох йæ сынæг дары, 
Коммæ - асинтæ, ныххиз. 
Сауцъиу къохы тарфæй зары - 
Цин, цъыбар-цъыбуртæ, дис. 
Ам æрлæууыд, аджих рæстæг — 
Нал и бонтæ, нæй æнус. 
Сты дæ хæлæрттæ, дæ хæстæг 
Айнæг, урс æврæгътæ, рухс. 
Схиз та цъитимæ - уæлæмæ, 
Арвыл уарийау фæлгæс. 
Хохбæстæ... Хуыцау — мæ сæрмæ, 
Дæн йæ зæрдæйы бын æз. 
154 

* * * 
Айдæнау дзаг мæй 
Касти бынмæ, 
Айдæнæй чидæр 
Касти мæнмæ. 
Айдæнæй чидæр 
Уарзонæй худт, 
Уайсадгæ, риуы 
Зарыди уд. 
Уадындзы уасын?.. 
Мауалдзур... Ысс... 
Ахæм æхсæв, дам, 
Марадз, æрхуысс!.. 
Айдæнау дзаг мæй 
Касти бынмæ, 
Айдæнæй чидæр 
Худти мæнмæ. 
СергейАГЫНДИА 
* * * 
Хæхтæ сæ фæтæн уæхсчытыл 
арвы цъæх систой бæрзонд. 
Айнæгæн йе ’хсон цыргъытыл 
кафы сæумæйы хур, сонт. 
Ме ’взонджы рухс дуг æртæхау 
тайы, æхсын дзы мæхи, 
уый мын - Антейæн йæ зæххау 
фарнхæссæг: ног тых мæм и. 
Уалдзæг. Æрбацъæхтæ хуссар. 
Ме ’фсургъ, æдæрсгæ та цом. 
Зонын, рæдауæй мын кулдуар 
бакæндзæн ме стьалы сом. 
155 

* * * 
Ысхæц дæ цæстыхаутыл цъус, 
ысхæц хæрз гæзæмæ æрмæст, 
уынон дæ цæстытæн сæ рухс, 
æмæ дзы байдзаг уа мæ цæст... 
Кæсин дæм афтæ æз æнус. 
Дæ хурæй м’ амонд у нывæст. 
Ысхæц дæ цæстыхаутыл цъус, 
æмæ дæ байдзаг уа мæ цæст. 
* * * 
И улетает птицею зима. 
Паруйр Севак 
Уый зымæг нæ атахти - атахтæн æз: 
хæтæгхуаг зырнæгыл йæ фæндаг ныдцаргъ. 
Æхсон рындзыл бандзыг æргъæвстæй мæ къæс, 
цъæх уæлвæзыл баззади ме ’фсургъ æд саргъ. 
Сæууон мигъы скъуыдæй-иу ирд хур куы ’ркаст, 
йæ тынты æхсæрдзæн-иу зæхмæ куы ’ркалд, - 
уыд уыцы уысм диссаг, уыдтон дзы дæ уарзт, 
æфсæрмдзаст, фæлмæн худт, æнæзæгъгæ ард. 
Тæмæссаджы исдуг кæм аззади ныр. 
Севак, о, дæ фæндыр æнусмæ ныммыр. 
Севаны уылæнау дæ базыр æрхауд — 
фæцис Айастанæн йæ хъæбул æдзард. 
Уый зымæг нæ атахти - атахтæн æз... 
О уалдзæг, дæ тавс мын мæ бæстæм фæхæсс. 
ЭнверАЖИБА 
ДУГЪТÆ 
Барджытæ - цæргæстæ, дугъæттæ — æртытæ. 
Цæфхæдтæ рæдувынц сау зæххæй фæрчытæ. 
Аззайы цъæх фæздæг æртытæн сæ фæстæ, 
Акæлы цæхæртæ барæгæн йæ цæстæй. 
Иу зæронд лæг аджих, атахтис йæ сæнтты: 
Ахастой йæ дардмæ рагбонты хæтæнтæ... 

Барджытæ - цæргæстæ, дугъæттæ — æртытæ. 
Цæфхæдтæ рæдувынц сау зæххæй фæрчытæ. 
Чи ’рцæудзæни разæй, чи ’рхæсдзæн уæлахиз? - 
Гъæтт, лæппу, дæ арæхст уарзон чызгæн равдис! 
Утæхсæн ыл бафтыд, бакæс-ма йæм уæртæ: 
Арт-æфсургъты тахтмæ скатай ис йæ зæрдæ. 
А тохы уæлахиз бауыдзæн уæ иуы, 
Ссудз уæдæ дæ хурæн цины арт йæ риуы! 
КУЫДЗ 
Фæкодта уый æнувыдæй лæггад, 
Дæс азы уыд йæ хицауæн хæдзаргæс, 
Ныр æй æрхъуыди бафидын фæстаг хæс, 
Æрæмбæрста: æрхæццæ ис йæ рад. 
Уый хуры скастмæ нал фæлæууыд, нал, 
Сæркъулæй цыд, йæ цæстысыггæ тагъта: 
Кæркуасæнты йæ къæсæртæ ныууагъта, 
Цæмæй йæ кæрты ма ’рцахса адзал. 
Валери КАСЛАНДЗИА 
* * * 
Кæнын та рафт-бафт, нал мæ ахсы хуыссæг. 
О, утæхсæн, фыдæхсæв мыл ныддаргъ. 
Кæсын æнхъæлмæ - 
Суинаг боны рухсæй 
Æдзæмæй дарын мæйдарæн цырагъ. 
ТÆРГÆЙТТЫ МÆЙ 
Алтьами ссыгъта 
Йæ зæрин цырæгътæ. 
Разæй та - уазæлттæ, ихкъæвда: оххай, 
Цал ныфсы байсæфдзæн сомбон æдзардæй!.. 
157 

* * * 
Разыйы дзуапп куы райстон æз дæуæй, - 
Æрцыди уалдзæг, 
Æрдз йæ хуыз ыскалдта, 
Фæрухсдæр ысты 
Адæмы цæсгæмттæ — 
Парахатæй сыл мидбылхудт фæзынд. 
Дæ дзырд ыссис 
Æгас бæстæн хæрзгæнæг. 
Йæ кæлæны тых 
Аххæссæд æнустыл! 
ТаифАДЖБА 
ЗÆЙ 
Фæудаист арв дæр. 
Гуыргуыргæнгæ рацыди зæй - 
Кæдмæ лæууа тигъыл, æхстæввонгау, бастæй? 
Нæй зæйæн æрцахсæн, æруромæн нæй: 
Сæнтурс адзал сафы - 
Цы фæвæййы разæй. 
Ыстымбыл и митуылæн - тондзæни хох 
Æрра миты уæзæй... 
Æгас ком йæ бар у - 
Ныннæры, нынниуы - уынгæджы бон, тох! - 
Сæ разæй йæ айстой йæ сау монц, йæ хъару. 
Нæй уромæг а бæстыл, нæй йын цæлхдур, 
Нæ фæкæлдзæн тигътыл. 
Цы хъом ысты къæйтæ? 
Йæ раст фæндаг — коммæ, æрхуысдзæн йæ хур, 
Ныррыг уыдзæн цъассы, фæхаудзæн тæгæлтæ. 
Фæлдурæджджын, сонт зæй, æгъатыр, хъæхъхъаг, 
Пъæнæзау ныххафы цъæх уæлвæзтæ, фæхстæ... 
Æз не ’мбарын, рæстæг, дæ митæ, дæ уаг: 
Æвирхъау зæй — разæй! 
Гъей, ракæс дæ цæстæй! 

ФЫЦЦАГ ФЕМБÆЛД 
Цы хæйрæг мæ сайдта, мæ сонт уды стъалы, 
Мæ фыццаг ыстъалы, 
Фæсмон мæ хæры! 
Къуыпайау ныр дæр ма æрттывдтытæ калы, 
Йæ зарæг, йæ рухсæй 
Фыццагау цæрын. 
Уый атахти, нал и. 
Мæ фæндаг ныууазал, 
Æрбадти йыл сау мигъ, æрхæндæг, уæззау. 
Ныллыгчынди къалиу - ыссардта йæ адзал. 
Мæнмæ хауы аххос. 
Кæмæ хæссон фау! 
ИгорьХВАРЦКИЯ 
ХОХАГ ДОН 
Уый денджызмæ ныййарц, æмæ йæ фæстæ 
Кæсынц æдзæмæй урс цъититæ, хох. 
Уый сыстырзæрдæ, нал æй хъуыд йæ бæстæ, 
Егъау къæйтимæ самадта-иу тох. 
Æрцыд ыл сайд, ысчындис ын кæлæнтæ: 
Æррайау рындзæй уазал коммæ тæх! 
Цæмæй æмбæрста, денджызы уылæнтæ 
Æдзух кæй мысынц былгæрæттæ, зæхх. 
Сæ ахæстæй сæрибармæ бæлгæйæ 
Кæй хъарынц уыдон сур зæххæн сæ уарзт, 
Æрхæндæгæй, сæ гæндзæхтæ цæгъдгæйæ, 
Дæрзæг хуырыл кæй амæлынц æваст. 
ХУЫСКЪ АДАГ 
Бахус адаг, у æнкъард, 
Цæстыл уайы ивгъуыд: 
Ам æрттывта, худти цард, 
Цин æнхъæвзта, ивылд. 
Ныр æгуыппæг у, æдзæм, 
Дуртæ кувынц арвмæ: 
Судзæм, дойныйæ мæлæм, 
Саккаг кæ дæ арфæ! 
159 

Багъæц, сасæст уыдзæн ком: 
Их, тыгъдызæй — тъайлаг, 
Змæст, æмбухгæ донæй сом 
Ферхæццзæнис адаг... 
Мигъау атайдзæн фыдбон. 
Нæй фæцудæн дуртæн. 
Дуртæн раирд уыдзæн дон, 
Худдзысты дзы хуртæ. 
РиммæХАШБА 
УЫЛÆНТЫ СУСУ-БУСУ 
Мæ чызг Эсмæйы мысгæйæ 
Фæизæрдзæфтæ. Дуне у сабыр. 
Гæзæмæ хъуысы уылæнты сыр-сыр: 
Кæйдæр ныхæстæ аивæй фæзмынц, 
Кæйдæрты мысгæ химидæг тыхсынц. 
Ам уарзондзинад банымæхста мал. 
Æнусы бонмæ нал райхæлдзæн, нал. 
ЦАРДЫ АРГЪÆЙ 
Райгуырæн бæстæйы сæрвæлтау 
йæ цард чирадта, уыцы æвзонг хæс- 
тон Р. П. Саканияйы номыл. 
Фæмард ис уый, Сухум куы сси сæрибар. 
Æстдæс дæр ыл нæма цыдис æххæст. 
Уьщыстæм мах хæлар сыхæгтæ хъæуы, 
Æрцъынд и ныр нæ сахары йæ цæст. 
Æрттывта арв ракетæты цæхæртæй. 
«Уæлахиз!» — райхъуыст иуахæмы хъæр. 
Фæлæ æндæр, æвирхъау хъæрахст уынджы 
Ныййазæлыд: «О, додойаг — мæ сæр!» 
Æрыгон мад йæ хъæбулыл дзынæзта, 
Йæ иунæгыл. Йæ судзгæ марой хъуыст: 
«О м’ ахсджиаг, ысрухс и бæстæ цинæй, 
Ды та, мæ бон, — мæрдонæдзæм, зынгхуыст». 

АВСТРИАГ ПОЭЗИЙÆ 
Николаус ЛЕНЛУ 
КУРЫН 
Сауцæст, иунæгæй мæ ма уадз, 
Уа дæ сæрвæлтау мæ сæр! 
Де ’рвон сусæг тых мæ бауадз, 
Уæнгты удхосау æрцæр. 
Де ’мбæхст уаз кæлæнты фарнæй 
Ацы знæт дуне нымбæрз. 
Кæд йæ фидиссаг хæрамæй, 
Сауцæст, аирвæзин æз. 
2012.10.03 
Георг ТРАКЛЬ 
ЗЫМÆГОН ИЗÆР 
Уад хæкъуырц-куыдæй кæуы. 
Дардæй аргъуаны дзæнгæрæг 
Тадзы зæрдæмæ æрхæндæг. 
Дзаг фынг уатастæу лæууы. 
Уазæг - дард бæлццон, фæллад — 
Уæхскæй рифтæгтæ æрисæд. 
Цæй, зæрин бæлас Тæригъæд, 
Ратт рæдау къухæй бæркад. 
Уазæг - иу куырм лæг, æдзæм, 
Исджын фæтк æмæ æгъдауæй. 
Курæм арфæтæ Хуыцауæй, 
Уымæн стыр табу зæгъæм. 
11 Хъодзаты Æхсар 
161 

РОНДЕЛЬ 
Æрбадт зæрин боныл æртхутæг, 
Фæтарцъæх фурды фæзау арв-рындз. 
Æрмынæг фыййауæн йæ уадындз, 
Йæ зард ын суазæг кодта арв-рындз. 
Æрбадт зæрин боныл æртхутæг. 
Райнер Марийа РИЛЬКЕ 
ИЕРЕМИЙА 
Æз уыдтæн лæппын æфсирау талас. 
Ды уыдтæ нæрæмон æмæ карз. 
Домдтай мæ: уæлæрвты ронгæй баназ, - 
монцты артæй сифтыгътай мæ уарзт. 
Араугæ, цырен дзырдтæ мын рахстай, 
сифтонг сæ, ысфæрныг сæ мæ дзых. 
Сидтæн æз, мæ удаист хъæрахстæй 
сси мæ хъæлæс тугæрхæмтæ, сырх. 
Æз лæгъстæ, табутæгæнгæ сидтæн. 
Фæлæ зонын: се сфæлдисæг ды 
удхæрттæн, фыдазартæн, тыхмитæн, — 
сау цæвæг æхситгæнгæ кæрды. 
Мах цы стæм? Æфсиртæ ’ви зыгуымтæ? 
Карнæ ныл цæмæн зилы зыгъуыммæ? 
Дзуапп кæм и? Цы уæлдай у æниу? 
Хæлддзæгты ’хсæн бамыр дæн - æрхæндæг: 
кæд мæхи хъæр фехъусин мæхæдæг, 
араугæ-уыраугæ хъæртæ, ниуд. 
Гертæ КРЕФТНЕР 
* * * 
Мæ мард фыды фæлурс цæсгом - мæн æнгæс - 
нæ уæлмæрдты æнæсæрфатæй зилы, 
сæркъул бæлæстыл ахæссы йæ цæст, 
куы банцой кæны æмбондыл сындæггай. 
Йæ сæрыхил ын уазал ирдгæ фасы. 

Ызгъæлынц мæрмæ бур сыфтимæ иумæ 
йæ фæлахс рустæ. 
Къаннæг цъиутæ уæртæ 
(сæ къæдзилтыл сæнтсырх систæ — æрцытау) 
мæ бабайы сæнтсау цæстытæй уидзынц 
еууы гагатау гагуыты тæппытæ. 
Æмæ та ногæй амарди мæ фыд. 
1950.22.10 
* * * 
Гæрæныл æрæнцой кодтам, афтæмæй кæсæм бынмæ, 
æхсæрдзæнтæй^ дæлæмæ чи хауы, уыцы фонтаны 
тæрккъæвдамæ. Йæ фале - сау Париж. Эйфелы мæсыгæн 
йæ цъуппыл - сырх рухсытæ; йæ сæрты æврæгътæ куы 
айвæзынц, уæд адæймагмæ афтæ фæкæсы, цыма цавæрдæр 
хъуынтъыз науы мачтæ у. Сырх рухс фыдæхы цæсты æнгæс 
у. Комкоммæ дæ зæрдæмæ кæсы æмæ дыл былысчъилæй 
худы. Уæд ивгъуыд бонтæ мысын байдайыс æмæ дыл удаист 
бафты. Мæй æврагъы фæстæ нынныгъуылди. Гуылмызты 
Аргъуан кæй хонынц, уый зæрин æрттывд дыл узæлын 
райдыдта, æмæ дæхимæ исты æркастæ. Парижæн, æвæдза, 
бæркадджын арм æмæ парахат зæрдæ ис. Лæууыс æмæ уыныс, 
уыцы зæрдæ дæ цæстыты раз куыд гом кæны, уый. Фæлæ, 
цымæ, кæмæн? Дæуæн нæ... Дæуæн нæ... Ды æрмæст æвдисæн 
дæ сусæгты æнæнхъæлæджы райхæлдæн. Цыма цавæрдæр 
æцæгæлон диныл хæст адæм кувынц. 
Фонтаны цыхцырджытæн сæ дзæхст фæцыди зæххыл, 
æвиппайды ахуыссыдысты. Ныр Париж ссис иннæ сахарты 
халдих. Фæз сафтид. Къуымы, талынг ран, цавæрдæр зæ- 
ронд лæг цæгъды скрипкæйæ. Тп&ессе (æрхæндæг). Фæлæ, 
цымæ, ам цæмæн цæгъды? Стæй абон цæмæн? 
Мæ сæрыхъуынтæ базмæлыдысты, цыма балцы цæуын- 
вæнд скодтой. Уый удæнцоймæ фæндаг у. Араст ыл у, Зæд. 
Де ’рвхуыз рухс байтау ацы сахарыл. Ам иунæг стæм. Зы- 
быты иунæг. 
1950 
163 

ИУ МУЗЫКАНТÆН 
Дæ армыдзыхъхъьггæ кæрæдзимæ ’рбакæн, 
сæ хъузджы æрæмбæхс мæ зæнгтæ, мæ гуыр. 
Дæ цæстыты райхæлд 
æрхæндæджы урс гладиолус. 
Мæ уадултыл андзæв - 
уæд уадындзтау сисдзысты зарын 
дæ рæхснæг æнгуылдзтæ. 
0, уыцы мылазон æрхæндæг 
дæ фæллад цæсгомыл... 
Цы сагъæс, цы катай æмбæхст и 
дæ æрфгуыты ’лхынцъы? 
Пылыстæг æнгуылдзтæ 
зæрин цæхæр калынц... 
О, ауз мæ, зар мын. 
Дæ æрмтты фæлмæн хъузджы 
батав мæ уд. 
1951.15.04 
Æвæццæгæн мын ацы сæрд фæстаг у. Синаг голладжы 
ком куыд æрбалвасы, афтæ рæстæджы хурх тынгæй-тынгдæр 
æлвæстæуы; сау голлагæрцауындзæг, дзедзырой кæны афтид 
сæрсæфæны сæрмæ. Кæдæм хауæм, уымæн йæ ном - мæлæт. 
Мах уыцы сæрибар тыгъды нæ ныххауæм, фæлæ сау 
голладжы. Æмæ уым баззайæм. Суанг ма уыцы дунейы дæр 
кæйдæр дæлбар вæййæм. Афтæ амоны фæтк. Мæхи амарын 
мæ бон у, фæлæ уый сæрибар нæу, уый ме ’рдзон фæтк у. 
Уымæй ницы аивдзæн, алцыдæр уыдзæни, куыд ын æмбæлы, 
афтæ. Фæлæ кæмæй рацыд ахæм фæтк, чи у тæрхонгæнæг? 
Октябры ма цæрон æви ма цæрон - уæлдай нæу, кæд 
мын уыцы мæй адджын у, уæддæр. Уарзын - нæ уарзын... 
А дунейы уыдæттæ ницы давынц... 
1951.03.09 
164 

* * * 
Октябрь фæуынмæ хъавы, æз та ма цæрын. Иу хатт ма 
мæм уарзондзинад æрбацьщи, фæлæ та, æнхъæлдæн, лидзынмæ 
хъавы. Амонд мын не ’рбахаста, стæй мæхæдæг дæр искæд 
искæй самондджын кодтон, уый мæ нæ уырны. Æниу ма 
мын цы уæлдай у?.. Æппындæр мæ куы ницыуал æндавы. 
1951.25.10 
ГЕРТÆ КРЕФТНЕР - ВОЛЬФГАНГ К-мæ 
Мæ уарзон, знон афтæ æнкъард уымæн уыдтæн, æмæ йæ 
зыдтон: фæстаг бон мын у ай. Мæ зæрдæ та амонд æрцагу- 
ырдта. Цæмæй зыдтон, уыцы бæллиц хæрамхъæстæ уыдзæн, 
уый? Демæ амондджын уыдтæн, æрра амондæй мæ сæр дзæ- 
гъæлтæ кодта, фæлæ уыцы иу рæстæг зыдтон - амæй фæс- 
тæмæ амондджын никуыуал уыдзынæн. Арæх кастæн дæ цæс- 
гоммæ, уымæн æмæ мæ уырдæм дæ сурæт ахæссын фæндыд. 
Æвæццæгæн, афтæ уæвæн ис: иттæг тынг цы уарзыс, уый 
мæрдты дæр демæ уыдзæн. Æз дæ уарзтон, æмбал кæмæн 
æмæ цæмæн нæй, ахæм уарзтæй, фæлæ мæ дæ цуры базза- 
йын нæ бауагътой. 
Удаист мыл бафтыди, цы фæуыдаин, уый нал зыдтон 
æмæ веронал самал кодтон. Мæн тынг фæндыди демæ цæ- 
рын, фæлæ, демæ баззайон, уыйбæрц хъару мæм нал уыди. 
Ды уыдæттæн ницы зыдтай, æз та сæ кой кæнын нал уæн- 
дыдтæн. 
Ныббар мын, æмæ мæн тыххæй æвзæр исты ма ахъуыды 
кæн. (...) Мæ сабибонты лæвæрттæ-иу бахъахъхъæн, æрмæст 
сæ кой макæмæн ракæн. (...) 
Мæ цин, мæ уарзт! Æз кæуын, кæй дын нал уыдзынæн, 
уый тыххæй, мæхæдæг та дæ хæссын мæ зæрдæйы. Нал дын 
уыдзынæн, афтæмæй та дæм нырæй æввахсдæр никуы уыд- 
тæн. (...) Вольфганг, Вольфганг. Цадæггай мæ зондæй цух 
кæнын. 
Ныббар мын, ма мæ ферох кæн. Уарзын дæ... 
1951.12.11 

АЗЕРБДЙШЙНАГ ПОЭЗИЙÆ 
НИЗАМИ 
* * * 
Æваст мæм райхъуыст зæппадзæй ныхас: 
«О, цас мæм уыд сызгъæринтæ, налмас! 
Мæрдтæм та мемæ рахастон мæрдцзæггæ, - 
Мæ буц лæвар дын - иу гæбаз дзы айс». 
-^^- 

АМЕРИКАГ ПОЭЗИЙД 
к 
Дæ бахудт, де сныхас мæ удæн - 
Цъæх уалдзæг, урс дыргъдон, дзæнæт. 
Бæллын: дæ конд æмæ дæ уындæн 
Куыннæ уа мин азы мæлæт. 
Мæ уды сау арвæй цырæгътау 
Кæсынц дæ цæстытæ æнцад. 
Дæ рухс цы фæрныг у, цы рæдау, 
Дæ рухсæй сфидыдта мæ цард! 
О, цард æмбойны фестад аргъау. 
Æз - маргъ, уæлдунеты тæхын. 
Кæнын лæгъстæ. «Мæ амонд, ма ’рхау», - 
Фыртæссæй хинымæр зæгъын. 
КАТАЙЫ ДÆЛВÆЗ 
Сабыр уыд а бæсты, æнцад, 
Æгуыппæг, адæм дзы нæ цард, - 
Кæдцæр сæ бабын кодта хæст. 
Æнусы ивта-иу æнус. 
Æмæ ма стъалытæ æрмæст 
Æрвыстой а фæзмæ сæ рухс. 
Æппæрста хурзæрин йæ тын, 
Уый касти дидинджытæм фын. 
Æрцыд ныр уыдæттæн кæрон — 
Куы ’рбафты а бæстæм бæлццон, 
Уæд фены: нал дзы и дзæнæт - 
Æрмæст ма катай æмæ мæт. 
Рæудымгæ не ’рвиты салам 
Рæвдаугæ тулдз бæлæстæн — ам 
Уæйгуытау чи лæууы æнцад. 
Нæ суры тар æврæгъты уад. 
Уæддæр æнæрынцой у рындз - 
Кæдæмдæр знæт мигътæ бырынц. 

Уæдцæр нæры, ызмæлы къох, 
Æппары дур-фæзгъæртæ хох. 
Дзыгъуыртæ, хъулæттæ у фæз, 
Кæны фиалкæтæй бæз-бæз... 
Къæйтæ, зæронд ингæнтæ - рох, 
Кæддæры сау бонтæ, фыдох. 
Ам калы иу хъоппæг цæссыг, 
Æмæ цæппузыртæй йæ хъыг 
Ыссудзы нæууыл, цыма зынг. 
Ам фестынц маст æмæ фыдæх 
Æнусон сау цæссыг — æртæх. 
ФРЕНСИС ОСКУДМÆ 
Фæнды дæ, уарзой дæ æцæг? - 
Цы уыдтæ, ахæмæй-иу цæр, 
Кæнгæ ми аппар, ма у мæнг, 
Дæ ныв дын афтæ скарста æрдз. 
Зæдау дæ фидыцтæ — æрвон. 
Мæн дæр дæ бæрзонд арфмæ сис. 
Дæуæй æнæппæлгæ куыд уон, 
Дæуæн æнæуарзгæ куыд ис! 
гимн 
Æхсæв уа, бон уа - фехъус мын мæ дзырд, 
О Мадымайрæм, арфæ дын, табудын. 
Мæ цины сахат, йе куы ’рцæуа фыд, - 
О, курын дæ, ныфсæнцой у мæ удæн. 
Мæ арв куынæ уыд асæстæй æхгæд, 
Нæ дуне хур куы рæвдыдта йæ тынтæй, 
Дæ дзæбæхтæй-иу хайджын уыдтæн уæд — 
Хызтай-иу мæ фыдбылызæй, рæдыдæй. 
Ныр та — фыдбон, йæ додойтæ, йæ сар 
Мæ амондмæ. Нæ, нал быхсын йæ митæн. 
О, саккаг мын кæ тых æмæ æхсар, 
Йæ сау азарæй бахизон мæ фидæн. 

ЕЛЕНÆМÆ 
(Еленæ Уитменмæ) 
Дæу федтон иу хатт, иунæг хатт æрмæст. 
Уæдæй нырмæ цæйбæрц рацыдис азтæ - 
Хуыцау йæ зонæг. Афтæ бирæ не сты. 
Уыд сусæны мæй, ирд æхсæв, æнафон. 
Æрвон тыгъды цæлхыдзаг мæй тылди 
Дæ зæрдæйау дзæгъæлтæгæнгæ цадæг. 
Уыд афтæ райдзаст, афтæ сабыр æрдз, - 
Цыд уддзæф дæр йæ къахы æлгътыл хъавгæ. 
Уæлæмæ систой дидинджытæ буцæй 
Сæ сатæг былтæ - уромын сæ уарзт 
Нæ фæрæзтой, кæлæнгондау дæ уындæй 
Æрратæ кодтой, мардысты фырмонцæй. 
Æрхæндæгдзастæй, аргъæутгы æхсинæг, 
Фиалкæты ’хсæн урс фæлысты бадтæ. 
Йæ тынтæ зæрста буцзæрдæйæ мæй 
Дæ цæсгом æмæ дидинджыты хаутыл. 
Хъысмæты къах (æндæр номæй та — Хъыг) 
Мæн уыцы ’хсæв дæ дыргъдонмæ æрхаста, 
Æрурæдта мæ дидинджыты карз тæф, 
Дзыхълæуд фæкодтон, сагъдауæй лæууыдтæн. 
Нæ мæнг дуне æрбадæлдзæх æваст, 
Æнæнхъæлæджы фегуыппæг и, федзæм. 
Дыууæ уды ма баззадис æрмæст: 
Æз æмæ ды. Цы диссаджы мыртæ сты 
«Æз æмæ ды»! Дыууæ цырен цырагъы! 
О Стыр Хуыцау! Мæ зæрдæ сæрра риуы, 
Æддæмæ тоны, й’ ахстонæй лæбуры. 
Ысчынди хинтæ дыргъдонæн - ныхъхъус, 
Æрдз агоби, сырхмæтæгджын дзæнæт дæр 
Æд хæрздæф атад, дзаг мæйы дзындзæрттывд 
Æрбатары, къæдз-мæдзы фæндаг айсæфт, 
Уæйыг бæлæстæй нал хъуысти сым дæр. 
Æрдуз уа, къутæр — уддзæфы хъæбысы 
Цæстныкъуылдмæ æрбаисты дзыхъмард. 
О, иу исдугмæ не стыр дуне сафтид, 
Æвиппайды мын байдзаг и дæуæй, 
Дæ уд æмæ дæ цæстыты тæмæнæй, 
Уыдтон ма уыдон, уыдон ма уыдтон, 
Дыууæ цæсты - мæ арв æмæ мæ дуне. 
Сæ цырен рухсмæ кастæн æмæ кастæн. 
Уæдмæ æрхуыссыд мæйдзырагъ сындæггай. 

Дæ цæстытæ... Цы фыст уыди сæ арфы, 
Цы ’мбисæндтæ, нæртон диссæгтæ, катай, 
Æрвон æууæнк, уæздан тынтæ, бæллиц! 
Цы сау æрхæндæг, уаз фынтæ, зæрин рухс, 
Æрра уарзты сæрыстыр ныфс, æхсар! 
Уæдмæ уæздан, зæлдагдзыкку Дианæ 
Йæхи æруагъта сау мигъыл, æрныгъуылд. 
Æмæ ды дæр фынæй бæлæсты ’хсæнты 
Æндæргау хъавгæ ацыдтæ. Æрмæст 
Æрвон цæстытæ баззадысты, кодтой 
Мæ фæндаг рухс æмбисæхсæв. Ныр дæр 
Мæ сæрмæ судзынц иудадзыг. Æнусмæ 
Уыдзæнис афтæ. Дардзысты цырæгътæ 
Мæ хæтæнтæм. Куы мæ бырса хæрам - 
Мæ тыхыл тых æфтаудзысты, сæ тавсæй 
Æз ирвæздзынæн - ницы у сæ бон 
Фыд тымыгътæн. Дыууæ цæстæн сæ фидыц 
Мæ монц, мæ сæнттæ базырджын кæндзæни. 
У фидыц Ныфс, æмдзæхгæр тигътыл рындзмæ 
Мæн хондзæни, нæ мæ уадздзæн кæлын. 
Дыууæ цæстæн æнæхуыссæг æхсæвты 
Фæкувын æз, фæкæнын сын табу. 
Дыууæ цæсты - дыууæ Боброны - судзынц, 
Æмæ сæ рухсæн ницыхъом у хур дæр! 
ЭмилиДИКИНСОН 
ÆРВОН БÆСТÆ 
(Лирикои æмдзæвгæтæ) 
26 
Цы уыд æрбахæссын мæ бон, - 
Дæ цуры сты - æркæс: 
Æврæгътæ, суадæттæ, дыргъдон, 
Цъæх уыгæрдæнтæ, фæз. 
Нымай: гæлæбуты пæр-пæр, 
Æрвдидинджытæй — баст, 
Æртæх, сæууон æртæх - цæхæр, 
Мæ зæрдæ ’мæ мæ уарзт. 

111 
Мæ рæзты бур Дыдын тæхы, 
Мæ хойæн, дам, - хъæбыс. 
Æмдзыхæй æрдзы цот зæгъы: 
Хъæуыс нæ ды, хъæуыс. 
Рæууддзæф сыфтæртыл тыхсы, 
Кæл-кæлæй худы Дон. 
Уæлæрвтæм дисгæнгæ кæсы 
Мæ дыууæ цæстæй Бон. 
113 
Ис нын сау æхсæвæй хай, 
Райсомæй дæр ис, 
Цин нын рардæуы гыццыл, 
Бир-бирæ та - Рис. 
Ам дæр - Стъалы, уым дæр - Стъалы - 
Саудуне, æрвон... 
Ам дæр Мигъ и, уым дæр Мигъ и, 
Дард кæмдæр та — Бон! 
254 
Ис иу маргъ а дунейыл - Ныфс, 
Йæ буц ахстон та - зæрдæ. 
Нæй уымæн иу исдуг æнцой, 
Нæ фæллайы йæ зардæй. 
Йæ зæлтæ - дзинг æмæ зæлланг - 
Æфснайы арв йæ тарфы. 
Æдзух зæрин зæлтæ, зæлдаг 
Уый уафы æмæ уафы. 
Фæзары уаргæ бон, тæвд бон, 
Фыд-зымæджы зындоны. 
Нæ куры хойраг æмæ дон. 
Цæмæй цæры - нæ зонын. 
288 
Æз — Ничи! Ау, ды дæр дæ Ничи? 
Уæдæ нæ ма базонæд Исчи, 
Æндæр нын нал ис ам бынат — 
Уыдзæни Бырондон нæ уат. 

Нæмттæ, нæмттæ... Сæхи сыл марынц, 
Фырцин-фырбуцæй арвмæ зарынц... 
«Æз дæн, æз дæн, æз дæн цæргæс!» — 
Хъæр сисы Цъымарайæ Хæфс. 
478 
Мæнмæ Хæрамæн 
Нæй бынат, 
У цард æнæуи дæр уынгæг, 
Кæсы нæм разæй та Ингæн, - 
Мæнмæ Фыдæхæн 
Нæй Рæстæг. 
Мæнмæ 
Нæй Уарзтæн дæр бынат, 
Уæддæр мæ удæй арт цæгъдын 
Æмæ зæгъын: 
«О ме ’лдар Уарзт, 
Кæд дын фæсдзæуинæн бæззын...». 
691 
Сæрд уæ хъæуы? Хæларæй айсут 
Дыргътæ дæр, Халсартæ дæр ис. 
Кæрдотæ, Цъамалæг, Мæнæргъы 
Рынчынæн айсафынц йæ низ. 
Кæд ахст дæ, - Розæ дын фæхæссæм, 
Дæ бонтæ нал уыдзысты тар. 
Ис хос Адзалæй дæр нæ лагъзы. 
О хорз лæг, ма аздæх, æвзар. 
1075 
Æфсæрынц зилдухгæнгæ Мигътæ, 
Фыдхшггæ, хъомпалтæ, пыхцыл. 
Тæхынц æрвон бæстæтæй Миттæ, 
Кæнынц æнæсыбырттæй хыл. 
Æрыхъал Дымгæйæн йæ рагмаст, 
Æмбухы, раст цыма цæф арс. 
У æрдз дæр мах æнгæс - куы райдзаст, 
Куы та - фыд-зыкъуыр æмæ карз. 
1172 
Уæлиау систа Мигъ йæ арц, 
Æмæ йæ богътæм Хъæд 
Фыртарстæй быдырты ныййарц, 
Æваст æркалд Æрвнæрд. 

Æркалди аргъуанау. Ингæн 
У ахæм сахат хорз: 
Æрмæстдæр иунæг уый лæгæн 
Æрдзы фыдæхæй — хос! 
1270 
Зæгъынц: у хосгæнæг Хуыцау, 
Фæсуры низтæ, рис. 
Фæлæ куынæуал уæм, уæд ма 
Йæ æххуысæй цы ис? 
Зæгъынц: æфстау нын ратты цард, 
Æмæ у фидгæ хæс. 
Хуыцау дæр базар кæны, ау? - 
Кæдæм фæлидзон æз? 
1275 
Хæлуарæг, о маэстро, 
Нырма дын кад нæма ис, - 
Нæ нанатæ æвдисæн: 
Дæ удвæллой, дæ намыс 
Æгас бæсты цъылынтæ 
Нæ фæразынц ныгæнын. 
Æри, дæ къух мæм авæр 
Нæ Гениты фыдæнæн! 
1510 
Фæнды хъызт уа, йе судза хур, - 
Фæрныг у, амондцжын у Дур. 
Ыссары рыджы дæр дзæнæт, 
Ызнаг ын нæй, нæ зоны мæт, 
У мæйтæн, стъалытæн æрвад, 
Ыскæнид алкæм дæр сæрфад. 
У иунæг, удвидар, хæдбар, 
Йæхицæн - Хурау - у æлдар. 
Ныкъулы дунетæм йæ цæст, 
Кæны Хуыцауы ’гъдау æххæст. 
1543 
Фылдæр тых Йесомæ нæ уыд 
Дæуæй æмæ мæнæй, 
Уæддæр нæ дунемæ йæ уд 
Æрыздæхта мæрдтæй. 

1544 
Кæд не ссардтай нæ зæххыл Арв, 
Уæд ма кæм разындзæнис, ау? 
Кæмфæнды цæр, кæдфæнды кус, - 
Цæры дæ хæдфарсмæ Хуыцау. 
15641 
Æрцардтæ Рухсы, хорз у ныр дæуæн - 
Дæ зæрдæ дзы дзæгæр-дидинæг калы. 
Мах Сусæгæн йæ тæнджыты цæуæм, 
Ды иу гæппæн ысмидæг дæ йæ малы. 
1619 
Кæсын æнхъæлмæ Бонмæ æз, — 
Мæ рудзгуытæ - уæрæх гом. 
Уыдзæн æхсинæгау фæлмæн, 
Æви сырдау хæстæргом? 
1645 
У Къанау Нозтдзæфæн Хæдзар, 
Йæ Сынтæг у, йæ Ус - 
Æдыхстæй, бархийæ æнцад 
Фæлмæн хъæбысы хуысс! 
Дæ сæрмæ арвы къæй — фынгæн, 
Нæртон сыкъа дын - мæй. 
Дæ Ном, дæ Цытæн рухсаг зæгъ, 
Æмæ та ног — фынæй. 
1660 
У кад Æрттывд æмæ Бæллæх. 
Йæ тынтæй хурцухы æртавы, 
Йæ бар ын бакæны Бынат 
Æрмæстдæр исдуг, æмæ тарфы 
Йæхæдæг айсæфы, æрхуыссы. 
Бецау, нæ кадджыныл та ног 
Мæрдырох - Сау Пъæззы - æрхуыссы. 
1 Æмдзæвгæ фыст у Эмили Дикинсоны æфсымæр Остины аст- 
аздзыд фырт Гильберты амарды фæдыл. 

АНГЛИСАГ ПОЭЗИЙÆ 
Вильям ШЕКСПИР 
* * * 
Сты уарзæг удтæ, зондцухтæ, поэттæ 
Æмхадцихтæ сæ ахастæй, сæ митæй. 
Йæ цæстыл уайынц зондцухæн æдзухæй 
Æвирхъау нывтæ, иблистæ, зындон. 
У уарзæг уд дæр зондцухау: ысхоны 
Фыдконд чызджы дæр саурæсугъд, æрвон. 
Поэты цæст кæм нæ балæудзæн сонтæй? — 
Æппæт къуымтæ дæр басгары бæстон: 
Куы арвы рындзмæ сæххæссы нæ зæххæй, 
Куы арвæй зæхмæ уарийау кæсы 
Æмæ йæ сæнтты ног дуне фæлдисы: 
Кæны æндæргтæй, аууæттæй цæрдудтæ, 
Нæмттæ сын ратты, ссары сын цæрæнтæ!.. 
ФЫДÆХЗÆРДÆ, ÆБУЗН 
(Шекспирæй) 
Зымæгон уад, фæйлау, 
Фæлдах æмæ æнкъус, - 
Уæддæр нæ дæ лæгау 
Фыдæхзæрдæ, æбузн. 
О зилгæуад, æртæх, 
У цасфæнды ызнæт, 
Ныццæнкуылтæ кæн зæхх, 
Уæйыг бæлæстæ сæтт, 
Ныууынæргъ-иу мæстæй, 
Рæдув, ыскъæф, уæддæр 
Нæ фестдзынæ лæгæй 
Æгъатырдæр, зыддæр. 
О дымгæ, арвау нæр, 
Æхсидæвтæ ныл кал, 
Мæнгард митæй уæддæр 
Лæгæн куы нæй æмбал. 
175 

Зымæгон уад, фæйлау. 
У бирæтæ дæ бон: 
Ды афæлдахыс нау, 
Ныссæлын кæныс дон, 
Æрыскъæрыс ныл зæй. 
Фæлæ, о дымгæ, нæй 
Æвирхъаудæр лæгæй: 
Кæны æмгæртты уæй, 
У тугдзыхдæр сырдæй. 
О зилгæуад, фæйлау... 
ДжонЛИЛИ 
САФОЙЫ УАРЗТ 
О Уарзт, дæ фыдæх дын æлгъитын: 
дæ уацары фыдбонтæ ’рвитын. 
Ныххус дæн, басыгъта мæ цард. 
Лæууынц мæ уæлхъус Тас, Мæнгард. 
Æхсæв фыдафоны дæрзæг арм 
æппары цæстытыл йæ хæрам. 
Фæлæ мын ис, хæлæрттæ ис: 
сты мемæ СауÆрхæндæг, Рис. 
Цæмæй цæрдæгдæр уайа рæстæг, - 
бийын кæрæдзиуыл ныхæстæ. 
Мæ дзул - Ыскъæлдзой, маст - мæ Мыд, 
мæ бонтæ - куырм, мæ фынтæ - лыгъд. 
Æмæ фырадæргæй, фыртыхстæй 
кæнын мæ хъæццулæн хъæбыстæ... 
Ныфсытæ... сæрра кодтой мæн. 
Мæ хъомпал цард. Æррайау сдæн. 
Феон, дæ цæрайæ фæцардтæн, 
уыдзæн дæ цæрайæ мæ мард дæр. 
УшъямЙЕЙТС 
ЦИКЛ «ТУГ ÆМÆ МÆЙ»-æ 
* * * 
Табуйаг ацы зæхх - нæ цæрæн. 
Хызтам æй саузæрдæ фыдгултæй. 
Мæсыг нын самадта, æрдхæрæн, 
Фыдæл йæ хид æмæ йæ тугæй. 

Цæмæй йæ байзæдцаг-бындартæ 
Нæ хитой сидзæртау гæвзыккæй, 
Цæмæй сæ къонайы гуыпп-артæн 
Ыстъæлфой се знæггæ йæ зынгæй. 
Ай-гъай, нæ хорз фыдæл ныууагъта 
Бынтæ, гæнæхтæ... Чи стæм мах та? 
Нæ дуг... Йæ сæрæй нын æмбийы. 
Цы хос и? Фарны дзырдтæ ссарын, 
Сæ иуты иннæтыл ысбийын — 
Фæзарын: ме ’рхæндæг фæмарын. 
ИЗÆРГÆРÆТТЫ 
Мæ ихсыд, хæррæгъ зæрдæ, райхъал у, сыст, 
Бызгъуыр бонты уацарæй ратон дæ баст. 
Изæрдары сатæг дын сисдзæн дæ рыст, 
Сæумæйы æртæхыл æртайдзæн дæ маст. 
Дæ ныййарæг Эйре1 - æдзувдæр æвзонг. 
Изæрмилтæ — хъулон, у æртæх сыгъдæг. 
Дæ уарзтмæ лæбуры фыдхахуырты ’рдонг, 
Дæ ныфс дæр ныдцæрæн и, фестад æндæрг. 
Хъæдæхгæд бæрзæндты нынныгъуылæм арф, 
Нæ сæрмæ æфсымæртау — стъалытæ, мæй. 
Йæ мигъты нæргæ тых нын ратдзæнис арв, 
Мах сифтонг кæндзæнис æхсарæй, ныфсæй. 
Фæлдисæджы уадындз нæм басидти, хъус, 
Æрвон зæлтæ сафынц æрхæндæг, фыдæх. 
У уарзтæй æхцондæр изæрмилты рухс, 
Ныфсæй та зынаргъдæр - сæумæйы æртæх. 
ÆРДУЗЫ ГÆППÆЛ 
У цард гаффутгæнæг, ыстигъæг, 
Æркодта мæн зæрондæй фистæг. 
Ныууагъта чингуытæ æрмæст 
Æмæ дæс сардзины æрдуз... 
Æхсæвты ’хсыны мæйдар мыст, 
Æмæ йæм боныцъæхтæм хъус! 
1 Э й р е - ома Ирланди. 
12 Хъодзаты Æхсар 

Уæззау, хуылыдз сугтау, мæ уæнгтæ. 
Тæхынæн нал ысты мæ сæнттæ. 
Ыссы, куыройы фыдау, сæр 
Бырæгътæ, рагбонты бырон. 
Ныффæнык раздæры цæхæр, 
Цъæх сæрды раивта фыдбон. 
Кæд мæ æвдæрзынц удхар, катай, 
Уæддæр, бецау, æрбæллын хатгай: 
Ныууадз дæ хъуыр-хъуыртæ, æгъгъæд: 
Тимонау, Лирау ссар æхсар, 
Йе Блейкау тохы зарæг зар, 
Фæндаг рæстдзинадмæ лæгæрд! 
Кæд Микеланджело зæрондæй 
Æркасти бардуагау бæрзондæй, 
Йæ уды ’хсидгæ арт, йæ ныфс 
Бындзарæй сфæйлыдтой зындон... 
Гъе-гъей, зæронды зонд, тæхыс, 
Цæргæсау, уадæмдзу, уæндон! 
* * * 
Бæргæ, куы уаид арвы зæлдаг мæн, 
Æвзист хæлттæй кæуыл ныффыссой зæдтæ 
Æврæгътæ, хуртæ, стъалытæ, мæйтæ, 
Сæузæринтæ, изæрмилтæ, мæйдартæ, — 
Æз уыцы зæлдаг байтауин дæуæн. 
Фæлæ мæм ис сыгъдæг сæнттæ æрмæстдæр, 
Мæ уды сæнттæ байтыдтон дæуæн, 
О, курын дæ, дæ къæхты бын сæ ма ссæнд. 
Редъярд КИПЛИНГ 
ДЫУУÆЙÆ 
Фыццаг. Кæм уыд мæнæй хъæздыгдæр, кæм! 
Дыккаг. Æз та уыдтæн мæгуыр. 
и / Цæуæм нæ дыууæ дæр мæрдтæм 
^ \ Æнæ багажæй ныр. 

ШеймасДИН 
УИДÆГТÆ 
Куы ма уыдтæн æвзонг, 
уæд хатыдтон бæлвырд: 
бындзæфхæдтау-иу мæрдтæ 
æртыхстысты мæ къæхтыл. 
Нæ мæ уагътой цæуын. 
Цы хабар уыд - нæ зыдтон. 
Сæ хъæрахст-иу мæм хъуысти: 
«Æрлæуу, æнцад! Æрлæуу!» 
Ныр æй зæрондæй хатын: 
ысуагътой мæ бынтон, 
сæ хъæр дæр банцад, айсæфт. 
Иттæг хорз æй æмбарын: 
æз райдыдтон мæлын 
æнæзынгæ, æдзæмæй. 
Сæрæй дæлæмæ руайын, 
сæрæй дæлæмæ тайын. 
-^^- - 

АбуНУВАС 
* * * 
Оххай-гъе, сæ хъал бон калынц иутæ, 
Иннæтæ мæстæй хæрынц сæ хъиутæ. 
Иу - йæ ис цы фæкæна, нæ зоны, 
Нæй, уæдцæр рæдувы, исы, тоны. 
Иннæ стонгæй йе ’лгъаг бонтæ ’рвиты, 
Хиты ’мæ йæ раттæджы æлгъиты. 
У нæ Дуне йе скондæй фыдхъулон. 
Рантыстæ йæм — басгуых-иу æвдудон! 
* * * 
Сывæллонæй фæстæмæ цынæ зынтæн фæрæзтон! 
Лæгау быхстон бæллæхтæн, æфхæрд æмæ фыдрыстæн. 
Ныр уацары дæн уарзтмæ. Æвзоны мын мæ риу. 
Æппын мæ сæрæн нал дæн. Цæф бирæгъау ма ниу! 
Ис иу бæллиц мæ риуы: дæ хъæбысы нынныгъуыл! 
Уæд фестин ног цæрæццаг, тых бафтид ног мæ тыхыл. 
Ныр та цы дæн? Хæтæгхуаг, æгъæдзар бæлццон, гæвз. 
Мæ лæгъстæтæн та райсын дæ судзгæ уайдзæф æз. 
Тæрхонылæг, æркæс нæм, дæумæ хæссын мæ хъаст. 
Ис ме ’вдисæн дæр мемæ: мæ рыст уды хъæрахст. 
* * * 
Дæ уарзонимæ у, мæ хур, фæразон. 
У уарзондзинад удхæрттæн сæ фаззон. 
Чызгай куы уа æрхæндæг æмæ карз, 
Уæддæр-иу хъæц дæ рыстыл æмæ уарз. 
Тыхсты сахат дæ хæрзгæнæг — дæлимон: 
Мæлгъæвзагæй дæ араздзæн «дæ лымæн». 
Æрфæлмæн уыдзæн хъарм ныхæстæй чызг, 
Æппæл дзы, æмæ атайдзæн йæ хъыг. 

* * * 
Сыгъдæг удтæ цæйбæрц ахаста Саумæр, 
Фыдрæсугъдгæ цæйбæрц ахаста Саумæр! 
Ныфсæй, æхсарæй - ирвæзынц йæ хъуыры, 
Æрхъуыды æмæ зонды рухс ныхъуыры. 
Дæхи-иу рахон хур кæнæ хуыцау дæр, — 
Дæ фæстæ дур дæр нал уыдзæн, обау дæр. 
Дæ рæбынты бæсты хæзнатæ бавæр, - 
Дæ æцæг хæдзар афтид уыдзæн - Саумæр. 
* * * 
Лæбурдтой мæм æвзæргæнджытæ знон 
Æнæхъæн балæй - ницы сси сæ бон. 
Фæцæуын ныр сæргуыбырæй нæхимæ, — 
Сæнуæйгæнæг мæ бастыгъта бынтон. 
Фыдлæг у Галиб, сайæгой, мæнгард. 
Æруыдтай йæ - дæхи дзы алас дард. 
Кæуы йæ пæлæз, райдайы нæм хыл: 
«Фæлтау мæ скæнут ай бæсты куыдзыл!» 
ИСФАХАНИ 
* * * 
Сæ аххосаг нæ хъизæмæрттæн - æрдз: 
Бынтæ ыскæнæм - байсы нын сæ рæвдз. 
Мæлæт нæ сонтæй аргъæвы йæ фатæй, 
Нæ гуыртæ та æдзух æрдынау — къæдз. 
АЛЬ-МУТАНАББИ 
Нæ хицау номдзыд у, куырыхон, 
æвидийгæ — йæ тыхтæ. 
Йæхиуыл авд дуары ныхгæдта, 
йæ гæстæ та — куыйдзыхтæ. 
181 

Нæ уадзы адæмы æмгæрон, нæ астæу — сис, гæрæнтæ. 
Йæ уæлхъус - стигъджыты æрдонггæ, 
фæлитойтæ, мæнгæрдгæ. 
Фæлæ сты не ’фсургътæ араббаг, 
нæ кæрдтæ та - æндонæй: 
Рæхджы нæ сау залым ныллæгмæ 
æртулдзæни бæрзондæй. 
А дунейыл иу ахæм уд ис, 
Чи бахиза катайæ мæ рыст уд? 
А дунейыл ахæм бынат ис, 
Адаемтæ кæм æмбарынц кæрæдзи? 
Кад, æгад, хуыдалынг æмæ рухс, 
Мæнг, æцæг - сты се ’ппæт дæр æмхæццæ? 
Ног низ сыстад адæмыл, фыдрын, 
Æви сты фыдæлтыккон сæ ристæ? 
Дард бæстæ Мысыры иу сынт ис, 
Иунæг сынт, æнæахстон у, сидзæр. 
Бады уый бæрзонд тулдзыл - æлдар, 
Й’ алыварс — уыгты балтæ, бындæр та - 
Аццытæ... Сæ бæсты хицау - сынт, 
Адон та - фæсдзæуинтæ, цæвиттон. 
Систой сынтæн арвы онг йæ ном, 
Афтæмæй та маргъ-падцзах æрдызт у. 
«Тугдзых дæ!» - мæрдтыбирæгъæн зæгъ, 
Уæд дæхи æгад кæныс, дæлдзиныг. 
Зонын хъæуы уайдзæфæн бынат: 
У цагъар æдых æмæ æнæбон. 
Ахæмæн сæрибар уæвæн нæй: 
Мин азы йæ мæстытæ ныхъуырдзæн! 

* * * 
Йæ кад лæгау лæгæн - йæ ис, 
зындоны дæр æй хъахъхъæн. 
Фыдæлты фарныл ма кæ дис. 
Æмхасæн уал æм бакæн. 
* * * 
Дунейыл ахæм цард дæр ис, 
Мæлæтæй чи вæййы тæссагдæр. 
Кæд риуы бакъуырма дæ рис, 
Уæд дæ куыд нæ хъаза ызнаг дæр! 
Дæ тас нымбæхстай риуы арф, 
Хъæуы, дам, бацархайын зондæй. 
Кæсы дæм, худы дыл цъæх арв: 
«Цагъар!» - æрдзуры дæм бæрзондæй. 
* * * 
Дæу æз гуыппырсар рахондзынæн уæд, 
Куынæ хæссай цагъайраджы къæлæт. 
-^^- 

АРГЕНТИНАГ ПОЭЗИЙ/Е 
Альфонсинæ СТОРНИ 
ДÆ ТАВС 
Дæ хъармæй мын куы бадардта дæ арм, 
уæд мæ фæлыгъди исдугмæ хæрам. 
Фæлæ мæ ма фæрс: циу, мæ бон, цы кæныс? 
Ды зоныс хорз, æппынæдзух мын цард 
кæй фæдары йæ цъæх хъылма, йæ кæндыс. 
Мæ удыл ныр дæ армы хъарм æртагъд, 
æмæ, - о, диссаг, - бацыд мæ мынæг ныфс. 
Æфхæрд монцтимæ сиу мæ бæллиц, рог — 
æнахуыр ронгæй адæн цыма ног. 
ДИДИНÆГ 
Дæуæн дæ цард у ивылд дон - æнхъæвзы, 
æз та лæууын дæ ивылæнты — фæзы. 
Æз - дидинæг. Кæддæр мæ ам ныссагътай, 
дæ рæвдыдæй, дæ узæлдæй мæ хастай. 
Ныр мæ ныууагътай, баззадтæн дæ рохæй. 
Æз бастадтæн дæ уылæнтимæ тохæй. 
Куы ’рцæуы хус аз - дойны æмæ стонгæй 
фæкæнын хъырды. Гъе, фæлæ та ногæй 
мæ гаччы сбадын... Былгæрон фæлæууын 
æрвылуалдзæг, æгуыппæгæй фæкæуын. 
ХÆДЗÆРТТÆ-РÆДЗÆГЪДТÆ 
Къуымтæ, рæбынтæ, 
систы ’фсон къæй-цæндтæ - 
цыппæрдигъон æддæгуæлæ хæдзæрттæ, 
рæнхъæвæрдæй дзæнхъадурты рæдзæгъдтæ, 
цæргæ дæр дзы - цыппæрдигъæттæ — удтæ, 
цыппæрдигъон — сæ цæсгæмттæ, сæ худт дæр. 
Æркалди знон æнæбары мæ цæссыг 
цыппæрдигъон, 
æмæ фæдæн къæмдзæстыг. 

Хорхе Луис БОРХЕС 
БИБЛИЙЫ МОТИВ 
Змис быдыр - æдзæрæг æмæ сыгъд. 
Фехстæуыд æнæнхъæлæджы дур. 
Хъæр нæ райхъуыст. Уыд æрмæстдæр туг. 
А зæххыл фыццаг хатт мард æрцыд. 
Ферох мæ ис: Авел уыдтæн æз 
æви Каин? 
МАКБЕТ 
Нæ миты хал — æлхынцъытæ, æгæрон. 
Цæмæй Шекспир ныффыстаид трагеди, 
æз уый сæрвæлтау къаролы ныммардтон. 
Ариэль КАНСАНИ 
МАХМÆ КÆСЫ РÆСТÆГ 
Махæн у фарсласæг рæстæг — 
рахиз дæ удхæртты тарфæй. 
Акса-ма, фарн нæм æрхæстæг, 
арв нын æрвиты йæ арфæ. 
Буц уалдзæг. Гæдыбæлас та 
фестад нæрæмон цъæх барæг: 
йемæ нын ирдгæ æрхаста - 
рис æмæ утæхсæн марæг. 
Фегом æвиппайды асæст, 
урс тын дзы хорз уацау ракаст. 
Бахуд мæм, бахуд, мæ сауцæст, 
айсæфдзæн уайсахат сау маст. 
-^^- 

БДЛХЪАЙРАГ ПОЭЗИЙЛ 
КязимМЕЧИЕВ 
* * * 
Бырсы нæм сау мигъ, байдзаг та и ком, 
нæ бæхдæттæ, нæ саратæм æфсæры, 
Ныхгæнæм мах нæ кулдуæрттæ æнгом, 
уæддæр та маст нæ хæдзæртты æрцæры. 
1908 
* * * 
Къаннæг обау та къæдзæхыл цы барæм? 
Къохы цур тала нæ дары бæрæг. 
Карды рæхуыстæй лæг фервæзы арæх, 
уарзты рæхуыстæй нæ ирвæзы лæг. 
1890 
Мæ дзырд æз фатау ауагътон æваст, 
фæлæ мын сонтæй айнæгыл фæсаст. 
Уæддæр тыхы цур не ’ркæндзынæн къул, 
æлгъитдзынæн дæ алыбон, фыдгул. 
1910 
* * * 
Кязим, дзыназыс, бирæгъау - дæ ниуд, 
зæххон мæстытæй байдзаг и дæ риу. 
Дæу адæмы рис бадомдта æгæр, 
æмæ кæнынц дæ цæссыгтæ гæр-гæр. 
1914 

* * * 
Кæнын куырды куыст. Арт æмæ æфсæн - 
мæ хæлæрттæ. Мæ риссæггæ сын дзурын. 
Мæхæдæгдæр сырхзынг æвзалы сдæн: 
мæ хъизæмар, мæ дудгæ масты судзын. 
1910 
* * * 
Цы уынын мæ цæстæй? Æргæвды нæ не знаг. 
Хуыцау дæр йæ фарс у. Мах фосæй - æдзытдæр. 
Хуыцауæн лæгъстæтæй ыслыстæг и ме ’взаг: 
мæнтæджы сыфы дæр нæ хизынц мæ дзырдтæ. 
1908 
* * * 
Мах фосдзуг ыстæм. Балбирæгъты астæу. 
Æнæ фыййау. Фæхауд нæ хал, нæ бæндæн. 
Кæрæдзи бынты абырæм фыртарстæй 
æмæ быхсæм нæ судзаджы хъæдгæмттæн. 
1910 
Кæдæм фесафæм а бæстæй нæ сæртæ? 
Хъыггæ дзы бирæ, амæндтæ та - цъус. 
Ыссыхырна и сау мæтæй мæ зæрдæ, 
ныттар æхсæвау, нал æм хъары рухс. 
Уыдтæ, Кязим, æндæр бæстæты, зоныс: 
кæны тыхтона алкæм дæр æлдар. 
Нæ хохæгты дæр хъизæмар æвзоны, 
араббаг дæр - æфхæрд æмæ æбар. 
1910, Меккæ 
* * * 
Мах уайтæккæ куыд ыссары бæллæх? - 
йæ фæндæгтæ фæйнæрдыгæй тæхынц. 
Уæд амонд та? Кæнæ нæм у фыдæх, 
кæнæ æрзад йæ даргъ фæндагыл сындз. 
1913 

Нæ сау ердойæ сау тъыфылтæй мит 
кæлы мæ къæсмæ. Рудзынг хойы катай. 
Фæлдысты катай, сау низæй фæхит, 
кæд не стыр комы иунæг мæн цы ссардтай! 
1915 
ЦЫ ЧЫНДÆУА? 
Сабидугæн ралæууыд йæ кæрон. 
Ралæууыд лæджы кар дæр. Цы кæнон? 
У æввахс зæронды бон. Цы кæуон? 
Алидзон? Цы бæстæмæ? Цы фæуон? 
Схиз уæлæмæ, хохы цъуппыл бамбæхс, 
денджызмæ дæ иунæджы сæр ахæсс, — 
оххай, нæй зæронды бонтæй лидзæн, 
нал дын дзы и фервæзæн, фæхицæн. 
У, Кязим, фыдæлты зондмæ хъусгæ: 
ирвæзынæн иунæг хос и - кусгæ. 
Дзырд æхсид æфсæнимæ æмхуызон, 
уыдон ысты а зæххыл æнусон. 
Атæр сагъæс, утæхсæн дæ зондæй, — 
кæс дæлæмæ урс азты бæрзондæй: 
Дзырд æхсидæд алкæддæр дæ гарна, 
стæй æфсæйнаг — ахæм у дæ карнæ. 
1913 
Танзиля ЗУМАКУЛОВА 
ЗАРÆГ 
Къададæтты, ’хсæрдзæнты хъæлæстæ, 
айнæг хæхтыл цъититы цæхæр, 
се ’хсарджын каст сау тъыфыл цæргæстæн, 
сатæг хъæдты сыфтæрты сæр-сæр, 
уады къуыззитт, уарыны цыхцыртæ, 
сау æврæгътыл арвæрттывды фат - 
цардхъом ысты уыдæттæй дæ дзырдтæ, 
хохаг зарæг, рагфыдæлты фарн. 
Уымæн дыл нæ тых кæны адзал дæр. 
Цасфæнды дæм ма ’взида ызнаг, - 
ды кæныс ныфсхастдæр æмæ хъалдæр, 
м’ ахсджиаг, мæ хæзнаты фыццаг. 

БЕЛОРУССАГ ПОЭЗИЙД 
ЯкубКОЛАС 
* * * 
Ехх, бæргæ уæ дарин хъæлдзæг, 
Сисин цины зард, ай-гъай, 
Фæлæ удмарæн æрхæндæг, 
Тухи, сау катай — нæ хай. 
Цард - фыдбон æмæ тыхтона, 
Махыл чи дары къæлæт, — 
Уастæн, фехæла сæ къона, 
Уастæн, айса сæ мæлæт! 
Хъызты зайæгхал нæ рæзы. 
Хъуысы халæттæн сæ уаст. 
Ма зил дидиндзауæй фæзы, — 
Уалдзæг не ’рцыдис æввахс. 
1904 
* * * 
Мах æнæвзæгтау - æгомыг, 
туг нæ къабæзты нындзыг. 
Кодтам алкæй цур дæр зоныг, 
нозтам доны ’фсон цæссыг. 
Тары хаттыстæм куырмæджы, 
стых ныл низты низ - хæрам. 
Мах нæ марæджы — фыдлæджы 
Иунæг Стыр Хуыцау хуыдтам. 
Цин кæй риумæ хызти махæй, 
йе нæ чи не ’ййæфта над! 
Цыд нæ намысыл цъыфкъахæй 
не знаг — маргзæрдæ, налат. 
Рухсмæ не ’фхæрд удтæ раттæм, 
чиныг фарны рындзмæ — хид, 
кæд йæ бархи ’взагæй адæм 
иу хатт иунæг дзырд зæгъид. 
189 

Максим БОГДАИОВИЧ 
* * * 
Ызноны уад мын бамбæрзта сындзкъухæй 
Мæ ивгъуыд цард, æнæхай дзы фæдæн. 
Куыд раздахон мæ рог азты сæ дугъæй? - 
Æнæныфс æмæ базырхаудæй тухæн 
Кæдмæ кæнон, кæдæм цæуон, кæдæм? 
Хъыджы арт судзы зæрдæйы — мылазон, 
Цæссыджы зæйæ ахуыссид бæргæ. 
Дзывырау дзы мæ хъизæмар ныссадзон, - 
Фæззыгон най - ныфсы муртæ дзы ссарон... 
Кæдæм цæуон, куыд ма кæнон цæргæ? 
1911 
* * * 
Ныннæр та, зилпавдымгæ, ногæй, 
Бæстыл æхситгæнгæ ызгъор! - 
Фæтæхдзæн афтид зыгуым рогæй, 
Сыгъдæгæй баззайдзæни хор. 
Фæйлау йæ сау æрфытæ фурдæн, 
Бындзарæй уылæнтæ фæлдах, 
Æмæ нын былгæрон дзындздуртæй, 
Æргъæутæй сырæздзæни рагъ. 
1912 
* * * 
Мæ адæм, мæ зæхх, Беларусь! 
Дæ цæстæй кæд фендзынæ рухс? 
Куырмæджы фæхаттæ куырм мыстау, 
Фæдардтай цæрæнбонты сау. 
Дæхимæ зæрдæтахтæй хъуыстай, 
Нæ дын уыд æвзаг дæр, бецау! 
Мæрдхуыстæй æрыхъал дæ ныр, 
Фыртæссæй куы систай зыр-зыр. 
Дæ бон нæу хъæр кæнын «фæдис» дæр, - 
Ды «бузныг» фæзæгъыс фæлтау. 
О, иу уæ нæ рисыл фæриссæд, 
Зæххыл ма кæмæн и Хуыцау! 
1911 
190 

* * * 
Нæ фæндæгтæ фæйнæ-фæйнæ сты царды, 
Фæлæ сæ кæрон иу вæййы - ингæн. 
Æнæсæрфат, æнæбазырæй дардыл 
Рæсугъд нысантæ, рухс фæндтæ фæкæн, 
Æрæнцой ма зон, талф-тулфæй кæдæмдæр 
Ызгъор, дæ хъару байсысæд бынтон... 
Æцæг дунейæн разыны йæ къæсæр, 
Уæлæуыл цардæй базонæм нæ бон. 
Фæстаг сахат фæсмон æмæ æрхæндæг 
Мах бафæрсынц: кæдæм хастай дæ сæр, 
Кæдæм тындзыдтай, - иу сымси сæтæлæг 
Дæу ингæны цур баййæфта уæддæр? 
1912 
Янка 
МЕ ’ФСЫМÆРМÆ 
О мæ гæвз æрвад — хæтæнхуаг, 
м’ ахсджиаг, мæ ныфс, 
чи стæм мах, уæдæ, цы мæрддаг - 
алыбон фæрсыс. 
Чи стæм, адæм æви фосдзуг - 
мауал дзы фæрс мæн, 
фæрс дæ саст дзывыры, дзомсы, 
уыдон дзуапп дæттæнт. 
Фæрс дæ кæлæддзаг ыскъæты, 
де ’мбыд къæсы фæрс, 
фæрс фыдыусы - хъысмæты, 
бадом дзы дæ хæс. 
Бафæрс — удхæрттæн, фыднизтæн 
чи скæндзæни хос? 
Арвæй зæххы астæу чи стæм, 
адæм æви фос? 
1908-1909 

МÆ ХÆДЗАР 
Мæ хæдзар - арвы тыгъд, æгæрон, 
Хæтынц дзы сау цæргæстæ, уад, 
Сæ хъазæн - арцы ’фсон æрвæрттывд, 
Сæ удтæ - стъалытæн æрвад. 
Мæ хæдзар - тулдзы къох, æгæндæг. 
Æрæнцад сатæг хихтыл арв. 
Ныххуды донычызг кæл-кæлæй, 
Фæсуры пъазбынтæн сæ тарф. 
Мæ хæдзар - змисхæццæ фæтæнтæ, 
Куы дзы хъызт вæййы, куы æнтæф. 
Дзывыр дзы - стонг удтæн сæ дарæг, 
Куыстæй нæ зонынц бон, æхсæв. 
Мæ хæдзар - рох обау; бæрзбæлас 
Уæлхъæдæй бахус и, ныджджих. 
Бынæй - мæ рагфыдæлты стджытæ, 
Кæуынц сыл мæйдар æмæ мигъ. 
1919 
ЦАД 
Къохæн йæ бæстастæу бафынæй, бандзыг, 
Тарцъæх хъуынатыл æрхæцыд мæрдырох; 
Хъус-хъусæй адзурынц хъæз æмæ дзала, 
Рагон æнкъард аргъау ракæны къутæр. 
Тулдзытæ, назтæ, тæгæртæ, гæдытæ 
Былæй фæлгæсынц, æфсæддонтау, дардмæ, 
Кувæгау батилынц хатгай сæ сæртæ, 
Сусæгæй арвæн фæкæнынц ныхæстæ. 
Рох цад! О рох цад! Ыскæрдæг дæм фæндаг; 
Иунæг æз ма дæм æрхæссын мæ хъыгтæ. 
Ихсыд сыфтæртæ... Сæ хус къæр-къæр хъуысы... 
Къалиу йæ судзинтæй рустæ рæхойы. 
Хъусæй, зæрдæрыстæй тулдзы бын бадын, 
Зилынц æрвгæрæтты ме ’нгас, мæ сæнттæ... 
Цад дæр — æгуыппæг, уæлæрвтæ дæр - асæст... 
Хъазтæ та хуссармæ, уасгæ, фæтæхынц... 
1919 

ХЪÆУ 
1 
Адæгтæ, хуыдымтæ, 
Бур хъуынатæ алкæм, 
Дзывыр дзы нынныхсы: 
Сты нæ хуымтæ ахæм. 
Сахъари, хъæмпынсæр, 
Ихæнæй дзыназæм: 
Рагæй дæр нæ хъæуы 
Алкæй цæрæн - ахæм. 
Цæсгом хус, фыдмæллæг, 
Дарæс нал и къахæн: 
Рагæй дæр нæ хъæуы 
Алкæй бакаст — ахæм. 
Нуазæндон, уæлмæрдтæ, 
Ног ингæн та къахæм: 
Мах хъæуы цæрджытæй 
Алкæй хъысмæт — ахæм. 
2 
Ме скъæт, мæ удлæууæн, райгуырæн хъæу, 
Цас быхсыс удхар, фыд-зынтæ! 
Скодтой, пъæззыйау, сæ къæхты бын дæу 
Низтæ, фыдрынтæ, фыдфынтæ. 
Талынг æхсæвтæ, мылазон бæзмигъ... 
Хилæм кæдæмдæр куырмæджы. 
Хуымтæ — гæныстон: ныххафы сæ их, 
Арв нын нæ хъæрзын фæфæзмы. 
Калæм фыргуыстæй нæ сау туг, нæ хид, 
О, фæлæ гонтæ — бынафтид. 
Чи стæм? Сæмпæрчъитæ, уæнтыл - къæрид... 
Хъалонæн де стонг фыс арвит... 
Галиу, хæрамимæ самайæм тох, 
Дарæм рæстдзинадыл зæрдæ. 
Мигъ ныл æркæуы, æрхæссы фыдох, 
Сайраг фæвæййынц нæ сæртæ. 
1Э Хъодзаты Æхсар 

Дымгæ, о дымгæ, цæй, рахæсс нын тых, 
Зарæг нын бархийау рахæсс. 
Не ’намонд - не знаг, цæвæм ын йæ ных, 
Фесæфой сау катай, сагъæс. 
3 
Уæздæттæн - цъæхсæртæ, 
У сæ цард фæрсылæй. 
Махæн та фыдбылыз 
У нæ хай фыдсылау. 
Никуы федтам рухс бон, 
Удæнцой нæ зонæм. 
Къæстæ уад фæлдахы, 
Сау катай нæ ’взоны. 
Кæд ыстæм æнæбон, 
Алцы нæм кæд «дзаг у», - 
Бонджын дæр, мæгуыр дæр 
Мах хъæумæ цæуаг у. 
Рарди нын фыдамонд, 
Алкæд æй æлгъитæм. 
Уæллагæн нæ бонтæ 
Хъалонау фæфидæм. 
Владимир КОРОТКЕВИЧ 
ÆВЗАГ 
Янкæ Брылæн 
Ис рагон таурæгъ, Библи дæр æй дзуры: 
Ныры æвзæггæй рауайдзæнис иу, 
Адамы цот, дам, суыдзысты æмæвзаг... 
Мæ адæмæн дæр байсæфынæй тас у. 
Фыдæлты ’взаг - æхсоны къæртт, æрттиваг, 
Вæййы цæхæрæй йемыдзаг, йæ фæрцы 
Ныфсхаст дæн æз - нæ вæййын артæй цух. 
Æз амондыл нæ зыд кæнын, мæ бонтæн 
Сæ бирæмæ нæ бабæллын. Æрмæст 
Мæ улæфт дæр дæ фарнæн уыди, ме ’взаг. 
Æнæ дæу æз - æнæфæхæцæг, сидзæр. 
Кæд сомыбон æрвон тыхты тæрхонæй 
Дæуæн кæрон æрцæудзæни, уæд чи дæн? 

Уæд сау фурды мæ нау кæны дæлдон, 
Æмæ мын фехъус, дун-дуне, мæ хъæр: 
«Нæ удуидаг, нæ фарны хъæлæс, не ’взаг, 
Куы рацæуæм гадзрахатæй дæуыл, 
Сæумæйæ мын фыццаг фембæлæг «байрай, 
Мæхи ’фсымæр!» куынæ ракæна арфæ, - 
Æмæхсæвæджы бахуыссæд нæ артдзæст!» 
Уадз, макуы фенон уарзт æмæ æнцой, 
Цъæх уалдзæг æмæ арвгæрон сæузæрин, 
Уæдцæр мæ хус, мæ сау дзулы къæбæр 
Нæ баивдзынæн искæй хорыл — никæд! 
Мæ удæн ды йæ сусæг уарзт дæ, йе ’нцой, 
Йæ адцжын хойраг, ирд райсом, цъæх уалдзæг. 
Æнæ дæу ын нæ уыдзæни дзæнæт, 
Нæ уыдзæни! Уæлæрвты дæр! Зæххыл дæр! 
Микола МЕТЛИЦКИЙ 
* * * 
Фыдхуыз уыд арв, ныббур, 
йæ быны зæхх хъæрзыдта, 
фæтылд йæ уæлæ хур, 
фæуагъта дзы гæрзытæ. 
О не Сфæлдисæг! Мæй 
æртах дæр не ’рхауд арвæй. 
Фæлварыс нæ зынгæй, 
æви хъаймæт у артæй? 
Ныррыг, ныскъуыдтæ фæз, 
йæ цард ын нал у адцжын. 
Уæддæр хæссы ам рæз 
ызгæсæр зокъо, маргджын. 
Уый ралгъыста хъысмæт: 
йæ хъылма ныл фæкæлы. 
Æвдудон у мæлæт - 
сыгъд зæххы дæр нæ мæлы. 

БЕЛЬГИАГ ПОЭЗИЙЯ 
Морис КАРЕМ 
* * * 
Фæндыдис æй цæуын - 
йæ къæхтæ йын ысбастой. 
Фæндыдис æй фыссын - 
йæ цæнгтæ йын ныссастой. 
Фæндыдис æй зæгъын — 
ныхгæдтой йын йæ хъæлæс. 
Фæндыдис æй кæуын - 
йæ цæстытæ йын скъахтой. 
Уæд бафарста æваст: 
«Куыд ма цæрон, Чырысти?» 
Æфхæрд удæн йæ хъаст 
Чырыстимæ нæ хъуысти. 
2015.03.04 
-^^- 

БОАГАЙРАГ ПОЭЗИЙД 
ИванИВАНОВ 
АННÆ 
Сæумæ та дард бæсты, фыдраны 
поэтæн айсæфтис йæ фын, 
зæдау йæ цæстыл ауад Аннæ, 
цæй зын у иунæгæй, цæй зын! 
Йæ Ир, йæ фыдызæхх та мысы 
Къоста — æрхæндæг æмæ рыст, 
о Аннæ, де ’рвон хъæлæс хъуысы, 
æмæ йæм хуры тын æрхызт. 
Поэт-иу сабийау дæ рухсмæ 
нывæста хъал фæндтæй йæ сом, 
æмæ йæ уаз уарзтæй æнусмæ 
уæлæуыл баззади дæ ном. 
ЙорданМИЛЕВ 
* * * 
Æдзæрæг ран нывæфтыдтæ зæппæдзты 
къуырма быдыргътæ тарф фынæй кæнынц, 
æрдзæ азты ныкъкъæй ысты, ныдцуртæ. 
Æвдадзы хос сæ хъахъхъæны къæвдатæй, 
дымгæйæ, хурæй, рæстæгæй, 
уæддæр сæ 
нæ уадзы рæстæг иу исдуг дæр цух. 
Фæлæууынц джихæй мумиты цур адæм, 
æдзард цæсгæмттæй нал фæисынц цæст... 
О фараонтæ, бафыстат уæ хæс 
адзалы раз. 
Кæдцæр та сыгъд уæ риуты 
нæрæмон туг. 
Цынæ бавзæрстат царды! - 
æгад ми, зæгъай, амонд, зæгъай, уарзт. 
197 

Фæуæлахиз уыл, амардта уæ рæстæг, 
Ныр уæм æрцæуынц туристтæ, 
цæмæй 
хи аирхæфсой, 
амарой сæ рæстæг. 
СЫЛГОЙМАГ РЫНДЗЫЛ 
Ысхызти сау хохæн йæ рындзмæ, 
лæууы, 
нæ нæм тилы йæ къух. — 
Куыд кæнын Рæстæгимæ дугъ, 
кæсы йæ къухаууонæй уымæ. 
Ызгъорынц æврæгътæ нæ сæрмæ. 
Æфтауынц бæлæстæ къуыпа. 
Кæддæр кæмæн акодтон ба, 
фæуайы уыцы чызг 
æндæрмæ. 
Лæууы мæ зонгæ чызг та 
рындзыл 
(у рындзæн «Мысинап> йæ ном), 
лæууы ныр дæр, 
лæудзæни сом, 
уындзæн: 
æнусы ’хсæн фæтындзын. 
Ясен УСТРЕНСКИ 
РАЙГУЫРÆН ХЪÆУЫ 
Зæронд сакъадах 
фурды астæу рохæй, - 
мæ хæдзар баззад иунæгæй, ныхъхъус: 
ызгæ гуыдыр - хъадаман цыма цардыл, 
куырм рудзынгыл сæууон æртæх æрлæст - 
дæ хъæбул дын нæ бамбардзæн дæ маст, 
мæ рох хæдзар, мæ къæс. 

БЫНТÆ 
Баба куы мард 
(æвдай азы йыл цыд), - 
ныууагъта мын бынтæ: 
зæронд бæмбæджджын, 
кæрты фарсмæ зæхх, 
æмæ дзæбуг, æндон дзæбуг, уæззау. 
Ыскодтон цъиутæн бæмбæджджынæй ахстон, 
ныссагътон зæххы, фидауцæн, сырхмæтæг. 
Йæ дзæбугæй фæцахуыр дæн æрмгуыстыл, 
уæдæй фæстæмæ афтæ уæззау нал у. 
ИРОН ХÆСТОНЫ ЦЫРТ РОДОПИЙЫ 
1878 азы болгайраг хъæу Пелевунмæ хæ- 
стæг туркæгтимæ тохы æнæбæрæгæй чи 
фæмард, уыцы хæстонæн. 
Сæ дарæс ивтой бæлæстæ, сæ дыргъ, 
ныууагътой-иу зырнæджытæ сæ цæрæн, 
куы хуссармæ, куы та хъæмæ — сæ балц. 
Бон æхсæвы, 
сæрд уалдзæджы æййæфта, 
фæндаг лæвæрдта иу фæлтæрæн иннæ. 
Йæ бынат цардæн ацахсы адзал, 
сæ нæмттæ ивынц горæттæ, бæстæтæ... 
Ды та лæууыс, 
ирон хъама дæ фарсыл, 
болгайраг арвæн мин-мин азты — гæс; 
дæу ивæг нæй, нæ дæ раивдзæн ничи: 
ÆНУСОНДЗИНАД фестадтæ дæхæдæг. 
Кирилл ХРИСТОВ 
СКЪУЫДДЗАГ 
Мæ мад, мæ фыды ’взаг! Æцæгæлон бæстæйы 
мæнæн ды — удыхос. Мæ цард зындон куы свæййы, — 
дæ уарзтæй ирвæзын, кæлæнгæнæг дæ ды. 
Æдзухдæр мемæ дæ, дæ фарн мын тых дæтты. 
Æнусмæ мемæ дæ, нæ кæнæм никæд хицæн. 
У Дзырд - Фыдыбæстæ, æз та йæ хъæбул, хицон. 
Цæрын йæ цæрайæ. О, цалынмæ мын ис, 
уæдмæ æгас Зæхх дæр — мæ хæзнадон, мæ ис. 

ВЕНГРИАГ ПОЭЗИЙÆ 
АттилæЙОЖЕФ 
ÆГАС ЦÆУАЙ, УАЛДЗÆГ 
Уалдзæг... Донайæн йæ рагон уылæнтæ, 
стыр науты мысгæ, тыбар-тыбур систой. 
Дымгæ сыл узæлы - дугътæ, гæппытæ, 
базыртæ — минтæ, уæлиау æй систой. 
Оххай, куыд бæллын дæ уындмæ, мæ бæлон! - 
уды хæдрæбынæй сирвæзти: «Уарзын». 
Хуры мæнцъи лæппу малусæг - уæртæ. 
Сабиты кæл-кæл: цы буц у, цы адджын! 
Мигъы нæргæ хъæлæс - фидиуæг арвæй. 
Зымæг... Цæй зымæг ма? Радта йæ бартæ. 
Зæрдæ, о, райхъал у, райхæл къуыпайау. 
Сæрра и дымгæ - нæ былтæн тыхбатæ! 
1924 
МÆЛДЗЫГ 
Фынæй мæлдзыг. Йæ алыварс - йæ уедзæ. 
Æркасти дымгæ — иу исдугмæ федзæм: 
нæ, йе ’нцой йын нæ халы! 
Æрттивы бæстæ, райдзаст бон у абон. 
Фынæй мæлдзыг: ызмисы мур - йæ баз, 
йæ хъæццул — аууон. 
Цæй, басхой йæ, фæхъыдзы йæ кæ халæй: 
фæзындис арвыл сау мигъæй бындзыг, 
у махæн дæр хъæмæ здæхынæн афон. 
Кæны фæлладæй тарф фынæй Мæлдзыг... 
Æрхауд мæ къухыл сау асæстæй сыг. 
1926 
200 

СÆРД 
Ныйирд зæлдаг кæрдæгæй фæз. 
Лæууы цъæх уыгæрдæны бæрз. 
Йæ сыфтæр нал кæны пæррæст, 
йæ тары рог дымгæ нымбæхст. 
Æрлæмæгъ æрдз. Æнуд, æнтæф. 
Æртахти бур дыдын - мæ тæф 
нæ бахъуыд уый — кæны гуым-гуым, 
уыдзæн ын урсмæтæг фысым. 
Æрттивы, зары, худы сæрд, 
мæнæргъ, æрыскъæфтæ - рæгъæд, 
сты хурæй хор-æфсиртæ дзаг, 
фæзынди нартхорыл дæндаг. 
Уæу-уау, цæй цыбыр у мæ сæрд! 
Рæхджы æрбайсæфдзæн йæ фæд. 
Тæрккъæвда бамбæхст мигъты арф. 
Æриста йе ’ндон цæвæг арв. 
1930 
МИХАЙ БАБИЧМÆ 
Будапешт, 28.01.1933 
— Мæ уавæртæ мæ домынц, цæмæй Дæумæ, Баумгартены 
Литературон фонды сæргълæууæгмæ, бахатон баххуысы тых- 
хæй, кæд Фонды фæрæзтæй исты ратонæн ис, уæд. (...) 
Бирæ рæстæджы дæргъы æз æмæ мæ цардæмбал цæрæм 
мамæлайы къæбæртæй. Мæнæ Дын, Дæ бон сбæрæг кæнын 
кæй у, ахæм факт: Фысджыты хæдзарадон ассоциаци мын 
кафе «Клуб»-ы сихор скæныны охыл алыбон дæр лæвæрдта 
кофе гуылимæ; уыцы хай истон цалдæр мæйы, фæлæ ацы аз 
1 январæй фæстæмæ уымæй дæр фæцух дæн. Мæ цардæм- 
бал-иу сихор скодта нæ зонгæтæм, сæ хæдзары куыстытæм 
сæм-иу фæкаст, афтæмæй. Фæлæ нæм иудадзыг уыдон хъыг- 
дарын дæр аив нæ кæсы. (...) 
Нæ хæдзары дзауматæ, стæмтæй фæстæмæ, сты ломбарды 
- суанг нæ хуыссæны цъæрттæ дæр. Фатеры мызд мæ бон 
афоныл фидын кæй нæу, уымæ гæсгæ тæрсын, мæ иунæг 
уатæй дæр куы бавдæлон уон, уымæй. (...) 
Пецы арт нæ кæнæм. Къахыдарæс мын нæй. Растдæр 
зæгъгæйæ та — дарын 43-тæ, хъæугæ та мæ 39-тæ кæны. 
Гъемæ уыцы стыр батинкæты истытæ ныннæмын æмæ сæ 
синагæй бабæттын. (...) 
201 

Æнæхъæн къуыри мæ буар тæвд кодта - мæ температурæ 
уыди 40 градусмæ æввахс. Цы иунæг нарæг диван нæм ис, 
ууыл хуыссæм дыууæйæ. Рынчынимæ иу хъæццулы бын хуыс- 
сынæн та æрмæст уарзондзинад фаг нæу. Мæ цардæмбал йæ- 
хицæн хуыссæн бакодта пъолыл: йæ быны - хъæццул, йæ 
уæлæ та - йæ палто. Мæ тæвд 37 градусмæ куы ’рхауд, уæд 
уымæн та 39-мæ схызти. Ныр уый диванмæ сивта, æз та 
пъолыл хуыссын. Гъе афтæ цæрæм: йæхи æвзæрдæр чи фем- 
бары, йæ тæвд фылдæр кæмæн вæййы, тынгдæр чи фæхуы- 
фы æмæ хид кæны, уый фæхуыссы диваныл. Æмæ а. д. 
(...) Тынг зын мын у, мæ низты, мæ риссæгты койтæ 
Дын кæй фæкодтон, уый, фæлæ мыл хуыздæр бон нæй. 
Лттилсе Йожеф 
САКЪАДАХЫЛ 
Æз Маргиты къæпыты мисын нуæзтон 
æмæ ма ноджы иу чызджы ныууарзтон. 
Бæгæны ам бæзджынгомау - æлутон. 
Фынчытау арвыл - æврæгътæ. Æнуд бон. 
Фæлурс таппузтæ нуазæнтæй лыгъдысты. 
Фæлмæст адæм ныгъуылдысты «зынгуысты». 
Æвдæрзта мæ къуындæг бары фыдæнтæф, - 
фæздæг æмæ цырвы хъæстæ йæ уæлдæф. 
Æрхызтæн уынгмæ: хъуыстысты мæм богътæ, 
цæфхæдты зæланг, «хаилтæ» ’мæ «хохтæ». 
Ам алчи - Вотан1: хъалтæ æмæ схъæлтæ: 
хъæлæсьщзагæй аралло, цъæлхъæртæ. 
Сæ ныхас ахстон: афон, дам, æрхæццæ, 
нæ сагфæтæг бæсты рохтыл æрхæццзæн. 
Фæндырæй цагътой «морæтæ» - фыдрасыг. 
Мæстæлгъæд зæрдæ риугуыдыры бандзыг. 
Цы дуг у ай? Ис а бæстæйы уагдон? 
Ам хион чи у, чи дзы у æдцагон? 
Йæ мæры дæр, йæ уæлдæфы дæр марг и... 
Цы дзы куыстон, цæмæн мæ хъуыди Маргит? 
Немыцаг мифологийы хуыцæутгæй иуы ном. 
202 

ÆНА 
Фæдæн та рафт-бафтыл, нæ хуыссын, 
æнайы мысын æмæ мысын, 
цыма та даргъ асинтыл цармæ 
фæхилы, стыр чыргъæд йæ армы. 
Æз та мæ сынтæджы фыркуыдæй 
ныцъцъæх дæн - иртæст дзы рæвдыдæй. 
Æз домын: аппарæд йæ гæрзтæ, 
хæссæд мæ чыргъæды сæ бæсты. 
Кæсы æна, хæссы фæлладæй 
йæ гæрзтæ уæлхæдзармæ ’хсадæй. 
Урс дарынц уæлхæдзар йæ гæрзтæ, 
цыма бæлæгъ-наутыл пæлæзтæ. 
... Кæуын та... Мысын та æнайы. 
Цъæх арвыл мигъ-бындзыггæ уайы: 
уынын — дæ дзыккутæ-бындзыггæ. 
Цъæх арв - копрадзæнгæс - нындзыг и. 
1934 
ФЛОРÆ 
/. ГЕКЗАМЕТРТÆ 
Тайы, ыссæлæф и мит, рауагътатæдзынæгдугътæ, 
дондзасты бауадзыг их, атар ис, айсæфт йæ хъæстæ. 
Уарын æрлæгæрста - скуыф нукты, 
хъуырхъуыргæнгæ, лехъа. 
Арвы ирд амбæрзы тæф, адæргæй рындзтæ 
ныккæрзынц. 
Бонцъæхтæ. Асырх мæ фæнд, фефсæрмы, ласы йæ 
гæрзтæ. 
Афтæ, мæ бонырухс Флорæ, уарзын тæрсгæ-ризгæ æз. 
Систа дыбал-дыбул дон - систа дæ зæрдæ йæ саутæ, 
систа сæ бинтытау хъавгæ — мемыдзаг райын æз дæр. 
Диссаг, æнæ дæу куыд цардтæн, диссаг, куыд 
фæрæзтон, Флорæ! 
203 

2. СУСÆПÆ 
Дæ лæвар залдзæг ме уæнггæн 
у сусæгтæй хæрздзаг. 
Уый фидар гæнах - ме ’ууæнкæн, 
кæны дыз-дыз, зæланг. 
Сæнт-дымгæйы пæррæстытæ, 
Зæлдаг нæууыл æртæх... 
Туг дзуры, стæй та — цæстытæ. 
Цъæх уылæнау мæм тæх. 
Æз зарын. Ахъырн зарæгæн. 
Цы уарзтæй зарын æз! 
О, курын дæ: мæ залдзæгæн 
фæрогдæр кæ йæ уæз. 
1937 
ÆЗ АДÆЙМАГ ДÆН 
О, садæймагдæн, амондыл фæхæст дæн, 
æнусы цард мын рардæуыд æмбойны, 
уæдæ куыннæ, куыннæ хъæр кæнон арвмæ: 
мæ дуне - Флорæ! 
Дæ хъарм улæфтмæ сæрра и мæ зæрдæ, 
æмбаргæ куыдзау æз кæсын дæ къухтæм. 
Куыд зондджын ысты - арт цæгъдынц сæ удæй: 
лæгæй, дам, бацæр! 
Лæууыс æнцад, рæхснæг вазæйау, Флорæ, 
дæ сæрмæ арв йæ къабæзтæ ныттыгъта, 
æрттивынц мигътæ дидинтау йæ рындзæй. 
Æввахс - изæр дæр. 
Ды барæг дæ, мæ риуы уадзыс дугътæ, 
дæ бæх гæзæмæ аныдзæвы зæххыл. 
Дæ цæстытæй дæ зонды рухс æдзæмæй 
лæдæрсы нæуумæ. 
Кæс-ма, кæнынц ныл стъалытæ тыгуыртæ. 
У дун-дуне зæрин къалати. Маргъау 
йæ мидæг ды цæрыс æмæ фæкæныс 
дыбалтæ ’мæ дыбултæ. 
1937 

ФÆХÆРДДÆНÆЗ 
Фæхæрд дæн æз... Æниу, цы у уæлахиз? 
Мæ басæттæг, дæ цæсгом-ма мæм равдис. 
Куыд æрхауы фæллад къалиуæй дыргъ, 
æрхаудтæн афтæ, царæфтыд дæн, пырх. 
Мæ хосгæнæг... Бæззыс, ай-гъай, фысымæн: 
гæнæнтæ мын кæсын æмæ фыссынæн. 
Мæ «куыстæй» гуыры бир-бæркæдтæ, сой, 
гæххæтты кæри, хъаны цард, æнцой! 
Цы уаин, ехх, æнæ сымах? Хъæддаг сырд! 
Æз сæрра дæн, мæ уд уæ астæу басыгъд. 
Æз - адæймаг, сымах хуызæн нæ дæн, 
æмæ мыл худут, хонут мæ сæрхъæн. 
1937 
Миклош РАДНОТИ 
ÆХСÆВ 
Зæрдæ æрфынæй — катай дæр йемæ æрфынæй, 
хъæдхой æрфынæй - къалиу дæр фервæзт йæ зынæй, 
хæлуарæг бандзыг, йæ буц тын æй авдæнау узы, 
сæтæлæг бастад, фендзæн хæрзфынтæ йæ хъузджы, 
мыдыбындз федзæм — хъоппæджы къуск ын - 
фысымуат, 
æрдзы зæнæгæй алкæцы ссардта йæ бынат. 
Бафынæй сæрд, æмæ рахызт йæ лæгæтæй фæззæг, 
аивæй рахъуызыд, у цыма марæг, фыдгæнæг. 
2008.06.09 
-^^- 

РАГОН ГРЕКЪАГ ПОЭЗИЙÆ 
МЕНАНДР 
СКЪУЫДДЗÆГТÆ 
* * * 
Сырдæй цы и зæххыл дæр æмæ фурдты дæр - 
Сæ тæссагдæр, сæ æвирхъаудæр - ус. 
* * * 
У а зæххыл æппæт хæрзтæн сæ сæр 
Рæстытæ дзурын алыран дæр, алкæдцæр. 
Æвирхъау царды нæй бынат уæздан митæн. 
* * * 
...у уарзондзинад диссаг: 
Уæлдай йын нæу — æдылы дæ йе зондджын, 
Дæ сæрымагъз дын атар кæндзæн уайсахат. 
* * * 
Фыд ма кæн æмæ суыдзынæ хæларзæрдæ. 
* * * 
Вæййы нæ царды афтæ дæр: æнæзонд ми 
Фæхъæуы тынгдæр зондджынты тæрхæттæй. 
* * * 
Æфсарм, æгъдау - сты цардвæндагыл адон 
Зынаргъдæр хæзна, амонд дын хæсдзысты. 
* * * 
Дæ Ныхыфыст-иу дар дæ зæрдыл. Йе ’вастæй 
Ды макуы зæгъ: «Æз уыдæттæй хызт уыдзынæн». 

* * * 
Хъæздыгдзинад - фыдракæндты æмбæхсæн. 
* * * 
Уæздан лæг чи у, чи хæссы хæрзæджы ном, - 
Фыдохы бон дæр равдисæд уæздандзинад. 
* * * 
Лæгæн йæ зонд, йæ аразæг йæ Хуыцау у. 
Хуыцау кæны йæ хъуыддæггæ æнæсымæй. 
* * * 
Рæдыд æруадзы а дунейыл алчидæр, 
Нæу йе сраст кæнын, бауырнæд уæ, алкæй бон. 
Æнтысы уый лæгау лæгтæн æрмæстдæр. 
* * * 
Нæ царды цинтæн чи цæуы сæ иувæрсты, 
Уый амондæй дæр, зондæй дæр у цух. 
* * * 
Нæй фарн æбузнмæ, бакæнут ыл хъоды. 
Хæрамзæрдæ уæзданы бынат ма ахсæд. 
* * * 
Дзыхыл хæцын — æппæт хæрзтæй пайдадæр. 
* * * 
Цы ма и ’лгъагдæр, худинагдæр царды: 
Фыдлæг, хæрам уд хорз хъуыддæггыл дзуры! 
* * * 
Уæлæнгæйтты цыдæр хъуыдцæгтæ зоныс, - 
Фæлтау уал базон иу хъуыддаг бæстон. 
* * * 
Æнамæндты æнамонддæр — хæлæггæнаг: 
Цыфыддæр удхар равзары йæхи удæн. 

* * * 
Зын сахат кæн дæхиимæ тæрхон. 
Хъæртæ, æрдиаг ирвæзæн хос не сты: 
Рæстæвзарæг уæззау зонд у æрмæстдæр. 
* * * 
Йæ къухы бафтыд бирæ мулк æввонгæй 
Æмæ нысхъæл, йæ сæр хæссы бæрзæндты. 
* * * 
Сыгъдæгзæрдæтыл ауды нæ Фæлдисæг. 
* * * 
Æнаккаг лæгæн алцыдæр нымад у. 
* * * 
Ысдæ ныййарæг — ныр дæ раны дæ: 
Мæт æмæ катай, хъизæмар цæргæбонты. 
* * * 
У исбон куырм, лæджы нæ кæны амондджын, 
Ай-гъай, куырм ысты, чи йæм бæллы, уыдон дæр. 
* * * 
Æхца дæм ис - уæд иууылдæр хæлæрттæ: 
Æвдисæнтæ, тæрхонылæггæ, зæдтæ. 
-^^- 

иншгпоээш 
КЛБИР 
ЦЫППАРРÆНХЪОНТÆ 
«Мæн у», «æз дæн» - æлгъаг низтæ. 
Æнæвгъау сæ ныххурх кæн. 
«Мæн у» — дæ къæхтæн сахсæнау. 
«Æз дæн» — бæндæн дæ хурхæн. 
* * * 
Нæ уарзыс дарæс чъизийæ. 
Фæзæгъыс: «Тагъд æй раппар!» 
Æнæрвæссон лæг, раздæр уал 
Дæ удæн сис йæ гаппар. 
* * * 
Дæ уд - хуымбыдыр (у йæ гæс та куырм), 
«Зыды цъиу» ын йæ бæркæдтæ мырхы. 
Æркæс, мæ хур, мæ зæрдæ дыл тыхсы: 
Ныггаффутт уыдзæн афтæмæй дæ хуым! 
Уæлдай дын нæу — мæнгард уа æви раст - 
Сæ дыууæйыл дæр байуæрстай дæ «уарзт». 
Фæхойынц хатт дыууæрдыгæй гуымсæг. 
Цы схонон дæу? Гуымсæг дæ æви лæг? 
Рабиндранат ТАГОР 
* * * 
Æрцæуы, æрцæуы! 
Мæ зæрдæ, дæ дзинæдтæ ’вдис, 
Дæ цæлхъ зарæг самон, бæрзондцæр æй сис. 
Ныггуыпп ласта кæрдæг, 
Зæхх дардыл æнкъуысы, æнкъуысы, 
Ис арвæн дæр хъустæ: дæ зарæг æм хъуысы. 
14 Хъодзаты Æхсар 
209 

ХЪÆЗ 
Сæууон цадмæ æрæппæрста æртах 
Æмæ фырхъалæй арвы рындзмæ стахт. 
Афон дын афтæ: 
«Æз дун-дуне аразын аив, парахат». 
Æз та, дам, дæу аразын, - барджынæй бадзырдта 
сахат. 
* * * 
О уалдзыгон цъиу, зарыс та 
Нæ хæхтæ, къохтæ, тæрфытæн. 
Цъæх арв дæ махмæ рарвыста 
Хæрзæггурæггаг. Арфæ дын! 
* * * 
Фæсуарын та арвырдын арвы бын 
Йæ авд хуызæй калы тæмæн. 
Сæттын ыл: гæлæбуйы базыр мын - 
Зынаргъдæр, нæ зонын, цæмæн. 
* * * 
Тæлтæг уарын йæ тæригъæдтæ бафыста: 
Æгъуыз æврагъ йæ афтид гуыбын равдыста. 
* * * 
О, зонын æй, æппындæр сæ нæ хъæуыс, 
Нæ сæ хъæуы сæ ныййарæг, сæ мад. 
Нæй уыдонæн фыдæлты зæхх, æмгæрттæ, 
Нæй къонатæ, хæстæг æмæ æрвад. 
Уыдтæ рæдау, нæ ауæрстай дæ бынтыл, 
Лæвæрдтай сын дæ бæркæдтæ, дæ зонд, 
Дæ арвы хур, дæ зæххы сойтæ, де ’ууæнк, 
Дæ кадджытæ, дæ фарн дæр сын - нывонд. 
Цæмæй фиддзысты уыдон та дæ хæрзтæ? 
Æнаккаг ысты, иблистæ, мæнгард. 
210 

Цы дын ратдзысты? Хус дзырдты кæритæ. 
Дæ удхæрттæй сæхи фæластой дард. 
Дæ ристыл хъæц, дæ судзгæ цæссыг бамбæхс 
Æмæ фæраз - у тугдзых сырдау цард. 
Æлгъаг удтыл та бакæ, мæ хур, хъоды, 
Сты ничитæ, фæтых сыл и фыдæх. 
Нæ арвмæ скæс - ыстъалытæ ныгуылынц. 
Дæлдзæх фæу, сæнтсау æхсæв, дæлдзæх! 
* * * 
Мах талынг ныккæнды фæсвæд ран кæмдæр 
Ныгъуылдæй дзыназæм, нæ хъуысы нæ хъæр. 
Йæ цæст нæ нæ исы хæддзу знаг, фыдгул: 
Æмризæджы ризæм, уæнтæхъил, сæркъул. 
Æцæгæлон хицау мах фосау тæры, 
Нæ туг нын фæцъырдта, нæ удтæ хæры. 
Мах фесхъиуæм сонтæй, куы фенæм æндæрг. 
Æнæбон цагъартæ — цы хуыйнæм æндæр! 
Ныфс амард нæ риуы, нæ хъару дæр - саст, 
Нæ тарсты рæхыстæй нæ къабæзтæ — баст. 
Кæй бон нын у баххуыс, куы хуыссы нæ зынг, 
Нæхæдæг нæхицæй куы аразæм рыг! 
Нæ лæгæты хилæм къуырмайæ, куырмæй. 
Куынæ и рæстдзинад, Хуыцау дæр куы нæй. 
* * * 
О Сфæлдисæг, æртыхст нæ бæстыл сау низ: 
Нæ удтæ нын æнусон тарстæй бахиз. 
Нæ тарсты сæр — æдцæрæгон, æлдар, 
Ыскодта мын мæ адæмæй цагъар. 
Уырауынц нæ къæмдзæстыджы цæссыггæ, 
Нæ намыс, не ’хсар фехстæуыди рыгтæм. 
Нæ хизы знагæн не рагъæй йæ ехс. 
Кæны зыдæй нæ зæххы бæркад мерс, 
Уæдцæр хъæцæм нæ удхарыл, нæ рыстыл. 

Кæмæй ма уæм, цæмæй ма уæм сæрыстыр! 
Ыскодта ныл нæ худинаг бæхбадт. 
О не Сфæлдисæг, ахæм амонд ратт: 
Фæуæнт бынсæфт хæрам æмæ гадзрахат, — 
Кæд сулæфиккам риуыдзаг, парахат. 
* * * 
Хъуыддагæн лæг йæ хицау у - уый а царды цæуы. 
Лæгæн хъуыдцаг йæ хицау у - æгадцæр ма цы уа? 
* * * 
У хур æнæнцой - ног фæндæгтæ агуры, 
Дзыхъхъынногæй та ног рухсимæ райгуыры. 
* * * 
Цъæх-цъæхид фурд - нæй арæнтæ, кæрон, 
Йæ уæлцъар - лæгъз, тæмæнкалгæ, сыгъдæг. 
Æдзæмæй йыл, зæрин таппузау, бон 
Фæленк кæны сындæг. 
* * * 
Аразут, - уыд ахæм дзырд Хуыцауæй, - 
Кувæндон уæ уарзт æмæ æгъдауæй. 
Мах та уæд? Æрвитæм ын табутæ, - 
Срæдзæгъд кæнæм кувæндонæн дуртæ. 
РÆСТДЗИНАД 
Уый зарæджы йæхи хъæлæс куы базоны, 
Уæд баззайынц æппæт аивтæ аууоны - 
Йæ хуызтæ скалы авд-авдæй Рæстдзинад. 
212 

* * * 
Закъоны номæй чи ’фтауы 
йæ хæрæмттыл хæрам, 
уый Сфæлдисæгмæ бахæсдзæн 
хæрз афтидæй йæ арм. 
2010.02.05 
* * * 
Тæнæг æврагъ æркодта 
бæрзонд хохыл фысым 
æмæ йæ буц ном фахсыл 
йæ аууонæй фыссы. 
2010.03.05 
* * * 
Дуар сонтæй рассонæм нæ рæдыдтытыл мах, - 
Рæстдзинад батыхсы: «Куыд ма бавæрон мидæмæ 
мæкъах?» 
2014 

испайнаг поааий/Е 
Гарсиласо де ла Вега 
* * * 
Мæ ныхыфыст, о ме ’рхæндæджы сау дзуар! 
Дæ тæрхон карз у, де ’фсондз та — уæззау. 
Цæрддых бæлас æрфæлдæхти, бецау, 
Фæрæты цæфтæй - басыгъта йæ д’ азар. 
Йæ зад дыргътæ, йæ буц къабæзтæ - сатар, 
Мæ зæды мын нынныгæдтой зæйау. 
Цæрыны ныфс мын уый хаста - уæу-уау, 
Ныр мыл мæ бон куы бамылазон, батар. 
Кæнын цæрддзу: цы фæкæнон мæ сæр? 
Мæ цæстысыгтыхтæ-фьщтæй ныхъуырын... 
Мæ сæфт хур, о, дæ дзæнæтмæ мæ сис. 
Уым дуне ног у, арв дæр дзы - æндæр. 
Ныттыхсон та-иу раздæрау дæ хъуырыл, 
Дæ цæстырухсæй ма зонон æфсис. 
Фæхауæггаг дæн, адард дæн мæ бæстæй, 
Мæ артдзæст аззад арвгæрон кæмдæр... 
Фырадæргæй цы фæкæнон мæ сæр: 
Кæйдæр сахар, æцæгæлон ныхæстæ. 
Мæ уд мæ риуы уынæргъы фырмæстæй, 
Фæлæ, уæууау, кæй æндавы йæ хъæр? 
Куы мæ фехъусид удисæг уæддæр, 
Куынæуал уынин а дуне мæ цæстæй. 
Мæ сау низæн ма разынид амал: 
Куы уаис ды æнæсцухæй мæ цуры, 
Фæлæ мын нал и уыцы ныфс дæр, нал. 
Мæ судзгæ рисæн ницы хъом дæн æз. 
Мæлæтмæ ма лæгъстæтæгæнгæ дзурын, 
Фæлæ мын нæй мæлынæн дæр фæрæз. 
214 

* * * 
(Вариант) 
Мæ ныхыфыст, ды й’ аххосаг — мæ рыстæн! 
Уæззау у де ’фсондз, у дæ тæрхон карз. 
Æндон фæрæт æрфæлдæхта бæлас, 
Æмæ лæууы йæ дæлфæдтæм йæ «лыстæн». 
Мæ уарзт фæбынæй. Кæд, мыййаг, æлгъыст дæн. 
Дæ ныфсæй уыдтæн а зæххыл æгас. 
Ныр мыл æркалд æгъатыр арв-мылаз. 
Мæ уайдзæф, оххай, зæдтæм дæр нæ хъуысдзæн... 
Цæссыггæй нæй нæ иуæн дæр æххуыс, 
Уæддæр кæлдзысты, цалынмæ æгас уон, 
Æмæ цæрдзæн мæ зæрдæйы дæ хуыз. 
Æз нал зонын, цы сты фынтæ, хуыссæг, 
Мæн æфсон зилы а дунейыл аууон, 
Мæ алыварс дæр - алчидæр æндæрг. 
Лопе де ВЕГА 
ÆХСÆВМÆ 
Сæлхæр æхсæв, цæстфæлдахджыты ахстон, 
кæлæнтæ уафæг, рухс фынтæ нывæндæг. 
Лæппæг æврæгътыл иумæ уыд нæ фæндаг, 
тæссонд хæхтыл мæ уд мæ къухы хастон. 
Ды — Къулыбадæг, хинты хал, хæзнадон. 
Нæрæмон гуырдæй саразыс нæуæндаг. 
Вæййын æнæууæнк - скæныс мæ æууæндаг. 
Ды — аргъау-биргъау, уд рæвдауæг, уарзон. 
Æррайы сæр дæ лæгæт у, дæ цæрæн. 
Кæнынц дын арфæ уыг æмæ хуыснæг, 
лæгмарты хæтæн, саггуырдты фæлтæрæн. 
Ды ассывтай йæ растæмбис мæ цардæн: 
куы мæ ацахсы сонт-монты Хуыссæг - 
нæ фæзонын, æгас дæн æви мард дæн. 
215 

СКЪУЫДДЗАГ 
Мæн уынгмæ расуры мæ Иунæджы Бон уатæй, 
кæд ме ’мзонд, ме ’мзæрдæ ыссарин искæм иу лæг. 
Фæстæмæ ’рбаздæхын уæнтæхъилæй, æнкъардæй: 
у ме ’мзонд, ме ’мзæрдыг мæ Иунæджы Бон - иунæг. 
ВАВИЛОН 
Фыдæлты зæхх, мæ авдæн, Вавилон, 
Æнусмæ сдæн дæ уæзæгыл дзырдамонд. 
Дæ тавицæй бæргæ уыдаин райгонд, - 
ыскодтой дæ Фыдлæг æмæ Фыдбон 
кæлмыты ахстон. Басгуыхтæ зындон 
зæрдæ ’мæ зондæн; сау митæ, фыдраконд - 
нæ царды фæтк; цæстфæлдахæг, гъæлагонд - 
тæрхонылæг, рæстудтæ та - æбон. 
Хæлæг, фыдæх - фыдызнæгтæй ызнагдæр, 
фыдæвзæгтæ — æхсаргардæй тæссагдæр. 
Дæ цъыф, дæ марг нæ аласдзæни фурд. 
Куыд цардæуа æууæнкцухæй, ныфссастæй? 
Цæуон: тæрсын, куы бавзалы уа мастæй, 
куы бавзалы уа сау мастæй мæ уд. 
ÆНÆХАЙ ДÆН ДÆ УАРЗТÆЙ 
(Скъуыддзаг) 
Уадз дудгæ рис мæ мара, - 
нæ агурын æххуыс. 
Фæраз, мæ уд; мæ марой, 
мæ риугуыдыры хуысс. 
Цæф дæн, уæззау цæф уарзтæй, 
фæлæ мын у æхцон. 
Мæ цард ыссис æгасæй 
фынты бæстæ, æрвон. 
О, сатæгсау цæстытæ 
мæныл æфтауынц дис, 
дæн мемыдзаг сæ тынтæй, 
нæ сæ зонын æфсис. 
216 

Мæнæн мæ уарзт — мæ удхор: 
нæ дæттыс, оххай, ком. 
Мæ хъизæмар, мæ удхос, 
дæ фæрцы дæн цæрдхъом. 
СЫЛГОЙМАГ 
Зæд у сылгоймаг, фарны тынтæй - дзаг. 
Дæлимон у, ысхизы нæм зындонæй 
æмæ нæ удыл узæлы æхцонæй, 
нæ дадзинты нын бауадзы йæ марг. 
Сты арфæйаг йæ фидауц æмæ уаг, 
йæ азар та - æвирхъаудæр фыдбонæй. 
Хæссы бæркæдтæ амонды дыргъдонæй. 
У сау калмау мæлæтхæссæг, тæссаг. 
Лæппын удæн æвдадзы хос у йе ’хсыр. 
Кæлæнты ахстон: асæтты нын не ’хсар. 
Куы райдзаст у, куы цъиусурау - ызнæт. 
Вæййæм дзы буц, нæ зæрдæ дзы фæриссы. 
Уый хосгæнæг у - не ’взæр туг нын исы, 
фæлæ æрхæссы хаттæй-хатт мæлæт. 
* * * 
Уый уæлхæдзар сæрбæрзондæй лæууыд. 
Æнæнхъæлæджы фемдзаст ыстæм: исдуг 
йæ цæстыты рухс акуырм кодта мæн, 
æмæ мыл дуне уайсахат фæталынг. 
Æз цавддурау æгуыппæгæй лæууыдтæн. 
Зæды уацары бахаудтæн. Цы фæуон? 
Æнæбары йын фелвæстон мæ худ. 
Дыууæ сау цæсты арвæрттывдау калдтой 
цырен цæхæртæ. Æз фæдæн зæрдæдзæф — 
дзæнæтон Фидауц асаста мæ ныфс. 
Сæнтсау къаба йæ фадхъултæм æххæссыд, 
сæнтурс цæсгом та ахæм тæмæн калдта, 
æмæ-иу хур йæ иу фæкастæй атар. 
Йæ рухсæй арв дæр нал зынди нывыл, 
цыма æртыхсти дунейыл хуыдалынг; 

æрмæст ма ’рттывта Бонвæрнонау чызг - 
æгæрон арвыл иу ыстъалы, иунæг! 
Æвирхъау Фидауц мæйдары сыгъди. 
Сæнтсау цæджындзау хуры уæлæ зынд, 
æмæ йæ рухсæй хуры рухс æрмынæг. 
СÆУМÆРАЙСОМ. ФÆХИЦÆНЫ САХАТ 
Рæсуг арвы бæрзонд рындзмæ лæгæрста 
æхсидгæ хур. Зынг æфсургътæ ыссæстой 
сæ къæхты бын ыстъалыты. Æппæрста 
йæ хотыхтæ æнæбон æхсæв састæй. 
Æрыхъал зæхх, йæ цæстытæ æууæрста. 
цæрæгудтæ сæ лæгæтты æмбæхстæй 
цыдысты рухсмæ: хилджытæ, цæргæстæ... 
Нæ дуне байдзаг цины хъæр, пæррæстæй. 
Фыссы зæринæй зиллæччытæ райсом. 
Сæ сæртæ тилынц хлепатæ, хъуыдалы. 
Æвзист фæрдгуытæ æрдзы цотыл уары. 
Æз боны ’рцыдæй удæхцон нæ райстон, 
æрбафсæрста мæ зæрдæмæ хуыдалынг: 
мæ хурзæрин сæумæцъæхæй фæтары. 
ХЪÆДДЗАУ ÆМÆ МÆЛÆТ 
Æмбисонд 
Ис аргъау: раджы иу мæгуыр зæронд лæг 
дæрдцзæф хъæдæй сæхимæ хаста суггæ. 
Йæ ихсыд уæнгты нал баззад тыхы мур. 
Фæцудыдта-иу, дудыдтой йæ цæнгтæ, 
йæ уæхсчытæ. Æппынфæстаг æрбадт 
æмбыд кæлдымыл. Адæргæй Мæлæтæн 
кæны лæгъстæтæ, сиды йæм: «О, курын, 
æрцу, Мæлæт. Куы рафтыдтæн фыргуыстæй. 
Мæ уд мын ахæсс, фенад мын и цард!» 
Мæлæт ын уайтагъд айхъуыста йæ ныхас 
æмæ йæ уæлхъус алæууыд. Йæ цæвæг — 
йæ мæллæг уæхскыл. «Агуырдтай мæ, хорз лæг? - 
фæрсы Мæлæт. - Цы дæ хъæуы мæнæй?» 
Лæг барызтис æмризæджы, ысдзырдта: 
«Мæ сугты уаргъ... нæ йыл цæуы мæ бон... 
куы мæм фæкæсис... ме уæхскмæ йæ сисон...». 

ЕГАР ÆМÆ ДАМКЪАТÆ 
Егар - бæрæг йæ уынд æмæ йæ кондæй. 
Хæрзмыггаг у. Сæрыстырæй, æлвæстæй 
æрцæуы уынггы. Уалынджы йæм кæртæй 
хылкъах дамкъатæ ралæбурынц къордæй. 
Ныййазæлы сæ цъæхснаг къæу-къæу сонтæй. 
Хæлæгæй гуырдтæ — туг кæлы сæ цæстæй. 
Фæйнæрдæм æй рæдувиккой фырмæстæй. 
Цæй тыххæй, цымæ? Бафæрс-ма сæ зондæй. 
Сæ уды марæг - йе стыр хъару, йе ’хсар. 
Нæ сæ кæны куыдзы хъуыды дæр егар, 
нæ хъуысы уымæ карликты æрра хъæр. 
Æрлæууы цъус, йæ фæстаг дзæмбы сисы, 
æнцад-æнцойæ бацьыртт кæны сисыл 
æмæ фæцæуы барджын цыдæй дарддæр. 
ЛуисдеЛЕОН 
ЦЪЫСЫМÆЙ ЦÆУГÆЙÆ 
Цардтæн тар къуымы. Цы уыдтон? 
Хахуыр, дам-думтæ, хæлæг. 
Зæрдæ — базырсаст, уынгæг. 
Ирд бон, хуры цæст нæ зыдтон... 
Ныр хæрзбон фæу, æлгъыст бон. 
Райстон рифтæггæ, лæдзæг. 
Лидзгæ - сау къохæн йæ тарфмæ. 
Сатæг суадонмæ хæстæг 
Мусонг саразон ныллæг. 
Ам - Хуыцау - мæ тæрхон, м’арфæ. 
Нæй хæлæггæнæг мæ фарсмæ, 
Нæй мæ зæрдæйы хæлæг. 
МигелъдеУНАМУНО 
Цы тых и, цы фарн и кристаллы, 
кæцæй рантыст утæппæт рухс? — 
Æнусы куыд ивта æнус, 
ыстьалымæ афтæ ыстъалы 
йæ цæхæр æфтыдта — ныццæндтæ: 
219 

хуыдалынджы мин азты сыгъд, 
кристалл дзы æрцыди фæрсыгъд, 
ныр цупæлттау калы тæмæнтæ. 
Уый хурмæ фæзыны фæлурсæй, 
фæлæ йын нæй тары æмбал - 
æрттывдтытæ калы кристалл... 
Хуыдалынг - йæ ратæдзæн рухсæн. 
НÆ ХИЦÆУТТÆМ 
Сымах ыстут нæ фыдызæххыл хастау, 
Испанийæн æцæгæлон - уæ хъæстæ. 
Мæнæн та ам, æцæгæлæтты астæу, 
цæры мæ риуы, амондау, мæ бæстæ. 
* * * 
Мæ уды зæхх, мæ сагъæс, 
мæ зæххы уд, мæ цард, 
мæ амонд дæр мын ахæсс, 
уæддæр мæ ма у дард. 
Цы дæн æнæ дæу, чи дæн? 
Фыдызнæггæн - мысан. 
Мæ уды зæхх — мæ фидæн, 
мæ зæххы уд — мæ фарн. 
ИУНÆДЖЫ БОН 
О ме ’нтъыснæгуд, иунæг дæ, æвæгæс, 
æдзæрæг бæсты аууонау хæтыс, 
нæй иу дæр ахæм, чи ’мбара дæ тыхст, 
æцæгæлон у дунейæн дæ хъæлæс. 
Хъысмæты цур æнæбон дæ, æвæрæз, 
йæ хъомысæй дæ ардæм дæр æрвыст... 
Гиенæты бал д’ алыварс æртыхст, 
æвзиды дæм уæлæрвтæй та «хъæндзæргæс». 
Цард - Иунæджы Бон. Ирвæзæн дзы нæй. 
Дæу рардæуыдис иунæгæй. Фæстæмæ 
фæцу, мæ иунæг, де ’цæджы бæстæмæ. 
Дæ хай мын фесты удхæрггæ æрдзæй. 
Дæу Иунæджы Бон хъуыд æмæ йæ ссардтай, 
æнтъыснæг уд, цæуыл ма у дæ катай? 

Мæ уды туг, испайнаг æвзаг, ды. 
Кæм азæлай, ис уыцы ран мæ бæстæ. 
Дæумæ хъусгæ мæ тыхыл тых æфты, 
æнхъæвзы донау дунейыл дæ хъæстæ. 
Латинаг дзырдæн чи скодта цæсгом? 
Сенекæ: уый дæ туг уыд æмæ дестæг. 
Европæ сси дæ ахъазæй цæрдхъом, 
æниу, бæстыл кæм нæ чындæуы «де стæн!» 
У науау ме ’взаг — айгæрста фæндаг 
æгæрон фурды, ал’ адæмтæй дзаг - 
Рисалы1 æмæ Хуаресы2 фæдонтæй. 
Испайнаг æвзаг, цæр æмæ мын цæр! 
Нæ пехуымпар Сервантес дыл кæдцæр 
Евангели ныффыста - Дон Кихотæй. 
Мæ адæмы ’взаг, ма мæ бамбæхс, курын, 
дæ сусæгтæ. Дæ рæбынты цы ис? 
Дæ хæзнаты рухс атар кæнид хуры. 
Дæ хъæбулæн дæ диссæггæ æвдис. 
Толедойаг æрмдæсныты æфтауцтæ... 
Дæ дадзинтæ сæ тугæй сты цæрдхъом. 
Нæ дзыллæйæн йæ удхос дæ, æвдадз дæ, 
фæхастай йын тырысайау йæ ном. 
Дæ ныфсæй цыд Ламанчаг «æрра» тохмæ, 
уыдтæ йæ арц, йæ карды комыл - ард. 
Æнæ дæу мын нæй ирвæзæн фыдохæй, 
æнæ дæу нæй мæ Фьщыбæстæн цард. 
Антей куыд иста ног хъару нæ зæххæй, 
мæнæн дæр афтæ сонты дуг - тыхдæттæг: 
кæд мемæ уа - хызт уыдзынæн фыдæхæй, 
мæ цард нæ уыдзæн джидзæггаг, æрхæндæг. 
1 Хосе Рисаль - номдзыд филиппинаг ахуыргонд æмæ 
фыссæг, 1892-æм азы сарæзта сусæг æхсæнад «Филиппины лигæ». 
Фæмард испайнаг колонизаторты къухæй. 
2Бенито Хуарес— прогрессивонполитиконкусæг, 1858— 
1872-æм азты Мексикæйы республикæйы президент. 
221 

Уыдзынæн хайджын ирд арвы уæрæхæй, 
æнхъæлдзынæн: дæн алцæмæй æххæст лæг. 
Хъысмæт, фæлвар мæ, бабæтт мæ уæрдæхæй - 
нæ басæтдзынæн: ис мæнæн хæрзгæнæг. 
Сæттæн мын нæй: мæ хæдзар у мæ мæсыг, 
Бильбаомæ - мæ ахстонмæ тæхдзынæн, 
æз уый ныфсæй, æз уый фарнæй цæрдзынæн. 
Мæ артдзæст уым и, ис ма дзы æмбæхст зынг, 
уым ме Знон дæр, йæ комулæфт ын хатын, 
уым Фидæн сисы булæмаргъау зарын. 
* * * 
Æнустау мæ фынæй кæнын фæнды. 
Фæлæ, бецау, фыдæхсæвтæ æрвитын: 
мæ ивгъуыд бонтæй дарын æз æфстау, 
хъæуы мæ хæс мæ фидæнæн дæр фидын. 
Луис СЕРНУДА 
ЦÆУЫНЫ РАЗМÆ 
Хæрам дуне, дæуæй 
нæ хъæуы ницы мæн, 
æрмæст мын д’ арвæй ратт 
мæ армыдзагтæмæн. 
Фæлгъауы чидæр кад, 
хæрзиуджытæм - йæ каст. 
Мæ иунæг рухс мын уадз, 
мæ иунæг рухс - мæ уарзт. 
Федерико Гарсиа ЛОРКА 
ДЫРГЪДОН 
Доны сæрмæ - 
мигътæ ’мæ хæристæ. 
Сау фонтантау — 
зазтæ, кипаристæ. 
Ризгæ зæлтæ — 
аргъуаны дзæнгæрæг. 
222 

Риссы зæрдæ, 
сагъуыд ыл æрхæндæг. 
Ацыдыргъдон... 
Зæрдæ дзы ныккæрзы. 
Туджы суадон 
фæндагыл æнхъæвзы. 
* * * 
Фæхабар кæнут ме ’мгæрттæм, 
зæгъут: 
мæнæйуый нал и, 
систа, зæгъ, йæ уд. 
Йæ мæрддзыгой, зæгъ, - 
сау хъæды бæлæстæ, 
йæ хъарæггæнæг - 
къададон, рæхснæг. 
Зæгъут: кæсы ма 
мардæй дæр йæ цæстæй. 
Йæ мæрдцзаг, зæгъ, — 
æрвон дари, сыгъдæг. 
Ыссардта, зæгъ, 
æнцой æмæ сæрфад: 
ыстъалытæ дзы 
загътой, зæгъ, æрвад. 
РафаэльАЛЬБЕРТИ 
* * * 
О денджыз, денджыз... Фыны æмæ хъалæй 
мæ цæстыл уайы — урс фæрдгуытæ згъалы. 
Цæмæн мæ сластай сахармæ, 
мæ фыд? 
Мæ зæрдæйæ налхъуыт-хæзна 
фæхъуыд. 
Зæлдаг уылæн æрбахъуызы мæ удмæ, 
фæлæбуры йæм, аскъæфы йæ фурдмæ. 
Цæмæн мæ сластай сахармæ, 
мæ фыд? 
Мæ зæрдæйæ налхъуыт-хæзна 
фæхъуыд. 
223 

ФЕДЕРИКО!1 
Пилары уынджы удрыстæй цæуын. 
Дæ хæдзар ам и. Хинымæр зæгъын: 
цæй, бахойон. Фæлæ мæ зæрдæ риуы 
æрæмбары йæхи æмæ нынниуы. 
Федерико! 
Ды афтæ дæсны, афтæ аив худтæ, - 
ныррухс-иу бæстæ, скасти мыл-иу хуртæ. 
Ды-иу ыссардтай ахæм дзырдтæ, ахæм, — 
нæ уыди уыдон никæй бон ыссарын. 
Дæ хæдзар мæнæ. 0, фæлæ дæхæдæг... 
Мæ зæрдæ скатай, мары мæ æрхæндæг. 
Федерико! 
Рæхджы дæ хохы агурдзыстæм, зон æй, - 
æз æмæ дымгæ, фехъус-иу нæ хъæр. 
Зындзæни нæм дæ худгæ цæсгом донæй, 
дæ хъæлæс та - оливæты сæр-сæр. 
Федерико! 
ÆДЗÆТТÆ 
Монолог 
Бæргæ дзырдтон: цæттæ нæма сты адæм, 
æнахуыргонд, æнæфенд ысты, талынг! 
О, адæм, адæм... Амонд сыл нæ хæцы — 
сæмпæрчъитæ, æнæчетар, хуырым! 
Цæттæ нæма сты, иудзырдæй, нæма сты. 
Кæс-ма: æвæры сисамайæг дуртæ. 
Æндæр цы зоны? Скъолайы нæ бакаст. 
Цæттæ нæма у, иудзырдæй, нæма у. 
Æниу-ма акæс быдырмæ: хуымгæнæг 
фæлдахы зæхх, ныггуыбыр и, ныкъкъæдз, 
йæ гутонау, нæ уыны никæй, ницы. 
Цæттæ нæма у, иудзырдæй, нæма у. 
Кæс ноджы, кæс: у ацы лæг хъæддæсны, 
нæзы фæйнæгыл ауадзы лæгъзгæнæн. 
Йæ зонд та — згæ, хъуыдыйы мур дзы нæй. 
Æниу-ма бацу заводмæ дæр, цехмæ. 
Уым чи фæкусы? Сау адæм, къуымыхтæ, 
æнахуыргонд, æнæфенд æмæ талынг. 
Цæттæ нæма сты, иудзырдæй, нæма сты. 
,1 Æмдзæвгæ фыст у номдзыд испайнаг поэт Федерико Гарсиа 
Лоркæйы тыххæй — амардтой йæ франкисттæ 1936 азы. 
224 

О ме Сфæлдисæг, байдзаг и мæ бæстæ 
гуымыдзатæй - цæуынц куырмæджы дзугау. 
Бæргæ сæ уаид сифтонггæнæн зондæй, 
кæниккой ахуыр, бамбариккой исты, 
фæлæ нæма сты уыдæттæм цæттæ... 
Цæуылты тыхсут? Чи ’рбацæудзæн ардæм? 
Æнæфенд адæм? Ма риссæнт уæ сæртæ! 
Кæнут фынæй æдыхст æмæ æдасæй: 
цæттæ нæма сты, бамбарут, нæма сты. 
Нæ сын фаг кæны... Зонут æй уæхæдæг... 
Ай-гъай, дзырдтон уын... О, фæлæ... Кæсут-ма, 
æрбацæуынц. Кæдæм, цымæ? Бæллæх! 
Цæй бирæ сты? Мæгуыр сæ бон... Сæ азар, 
сæ бæллæх иу у... Ацæуин сæ размæ?.. 
О, зонынц мæ, кæнынц мын аргъ, ай-гъай... 
Гъей, хорз адæм! Æрбаввахс ысты уæртæ... 
Æрбафсæрынц... Æфсымæртæ! Æмбæлттæ! 
Æввахс, æввахс... Æз сæ тæрсын? Цы загътай? 
Æппындæр нæ... Цæмæй сæ тæрсон хъуамæ? 
Цы, дам? Æз ризын? Ма сæ байрай!.. Ризгæ? 
Æмризæджы?.. Æрлæуут, зæгъын! Ма кæн! 
Кæдæм бырсут! Фæстæмæ! Тагъд фæстæмæ! 
Фæдис! Фæдис!.. Цæттæ нæма дæн æз. 
Фæлæ йæ зонут, ахуыргонд дæн... Оххай!.. 
О ме Скæнæг! Мæ адзал æрцыд, ау! 
Цæттæ нæ уыдтæн. О, цæттæ нæ уыдтæн. 
БОЦЪО 
(Скьуыддзаг) 
Мæхи уал фесты ме 'ртиссæдзы.(Кад мын!) 
Сæ арæнæй дæр ахызтæн.(Хæрзæхсæв!) 
Мæхи нæ дасын.(Хъуамæ уон Гюгойау!) 
- Мæ ахуыргæнæг, цæй, куыд дæ, цы дæ? 
- Æз? Саг-сæгуыт! Ды дæр мæнау куы уаис! 
— Хъыгдары ма дæ де ’ндыснæг? 
— Нынтьыснæг! 
Ыскæсын дæр æй нал уадзын... Нæ хъазыс? 
- Ау, уый та куыд? Мæ буц хистæрæй хъазгæ? 
Сæкæр ма ис дæ доныхуыппы? 
— Уæууа! 
Цæуылты дзурыс? Ног зарæг ныффыстон. 
Æрбайхъус-ма, дæ зæрдæмæ фæцæудзæн. 
— Ныббар, фæлæ æнæвдæлон дæн абон. 
Мæ ахуыргæнæг, къахæй та куыд дæ? 
- Емылыккау, Хуыцауыстæн, - уæрагджын! 
Хынджылæг ма кæ... 
15 Хъодзаты Æхсар 
225 

- Бахизæд Хуыцау. 
Мæ буц хистæр, цытæ кусыс ныртæккæ? 
- Цытæ, зæгъыс? Фæфыссын мадригалтæ 
бæстырæсугъдтыл, хонын сæ фыццагау 
мæ уд, мæ дзæцц. О, цард сын фестон, уастæн. 
- Дæ кар дæр гъæйттæй амоны. 
- Нæ хъазыс? 
Дæн уæнгвидар. Æрбадæтт-ма мæм бандон: 
Æллæх! 
- Цы кæныс? 
- Астæуниз мæ мары. 
Латинагау люмбаго хуыйны. Зоныс 
латинагау? Æрбадæтт-ма мæм бандон. 
Нырма мызыхъхъ дæн. Бандон-ма æри. 
- Табуафси. Цы дæ риссы, мæ хистæр? 
- Нæ, ницы, ницы... Ме ’нæрайы боцъо, 
æлгъыст фæуинаг. Нал дзы у мæ бон. 
Æгæр уæззау у. Зæхмæ мæ æлвасы. 
Æрбайхъус-ма. Лæвар дын æй кæнын. 
Æцæг зæгъын. Ысфидауа дыл хъуамæ. 
Æртиссæдзмæ ма бирæ хъæуы дæу. 
Æфсæрмы ма кæ, ма, мæ къона, айс æй. 
Фæрнæй йæ дар. 
* * * 
Булæмæргъ, иунæгæй зарыс, 
нæй дын мæнузæгъæг, хион, 
зарыс æнкъардæй, нæ арыс 
удæнцой иу æхсæв, иу бон, 
зарыс, тæригъæдæй марыс. 
Хъусын сæумæйæ дæ зæлтæ, 
хъусын дæ зарын. 
Скатай мæ риуы мæ зæрдæ. 
Оххай, дæ бадæн нæ арын, 
дард дæ, хæстæг дæ, нæ хатын. 
Равдис дæхи. 
Хъусын изæр дæр, æхсæв дæр, 
хъусын дæ кæуын, дæ марой. 
Мары мæ, мары 
уыцы ныфссæттæн, уынгæг хъæр. 
Цæй-ма, цы ран дæ, æнкъард цъиу, 
равдис дæ бæлас, дæ къалиу. 
Радзур, цы маст и дæ риуы, 
радзур, дæ бафхæрæг чи у? 
226 

Мигелъ ЭРНАНДЕС 
ФУРДМÆ 
Бацамон мын, сау фурды гуылфæн, 
а царды цы гæнгæ у мæнæн: 
маргæ 
æви уарзгæ? 
ÆРТÆ ЦÆФЫ 
Æрцыдтæн уæм æртæ хатты цæфæй: 
дæн уарзтæй цæф, 
мæлæтæй æмæ 
цардæй. 
Æртæ хатты уæззау цæфтæ фæдæн: 
дæн цардæй цæф, 
дæн уарзтæй цæф, 
мæлæтæй цæф. 
Мæ зæрдæйы æртæ цæфы хæссын: 
дæн цардæй цæф, 
мæлæтæй æмæ 
уарзтæй. 
САУ ГАГУЫТÆ 
Дæ гагуыты сæнтсау рухсæй 
æваст 
мылаз æнусыл хурзæрин 
ыскаст. 
Уыд хорзæхау дæ гагуытæн 
сæрухс... 
ÆМæ та ног ныммылазон 
æнус. 
ДÆУМÆ ФÆНДАГ 
Нæу сиу кæнын мæ тых æмæ мæ бон, 
бæргæ, куы фестин гоппонцъиу йе уари, 
цæмæй тæхон, уæлиауæй кæсон, 
уæд, чи зоны, дæумæ фæндаг ыссарин. 
фæлæ, уæууау, куынæ арын фæрæз, 
æмæ бынтон ныдздзæгъæлтæ дæн æз. 
2010 

ИТДЙЛАГ ПОЭЗИЙД 
ДантеАЛИгъЕРИ 
Мæ утæхсæнтæ, судзгæ марой, рис 
Кæд исчи ’мбары - курын æй, фæзынæд. 
Куыд ма быхсон, куыд фæразон мæ зынæн, 
Мæ зæрдæ кæд мæлæты къахыл ис? 
Мæ цæстытæ уæм хъæр кæнынц фæдис, 
Æхсидгæ маст сæ басыгъта йæ зынгæй. 
Ныффæлладысты дадзинтæ хъæрзынæй, 
Цæссыгты суадон байсысти, фæцис. 
Мæ удаист хъæр саджы богъау хъуысдзæн, 
Фæлæ мæ зæд йæ ингæнæй нæ сыстдзæн. 
Фæхæссæд мын мæ тæригъæд адзал! 
Цы кæнон ныр? Нæ фæразын мæ уæргътæ. 
Мæ уд дæр мæ хæрз дзæгъæлæй ныууагъта. 
Амал мын нал ис ирвæзынæн, нал. 
* * * 
О сау цæстытæ... Сæрра кодтой мæн 
Сæ уæздан рухсæй. Бафтауынц мыл сау дис. 
Сæ уацарæй мын алидзæнтæ нал ис. 
Мæ зæрдæ ныр æндарæны цæрдзæн. 
Сæ иу фæкаст - æрвæрттывды тæмæн. 
Цыма фæскъæвда арвы тын æртахтис, 
Йæ тавс, йæ фарнæй нал и зæххæн бафсис, 
Æваст æз та сæ амæдцаг фæдæн. 
Сæ пырх мыл калынц, хъазынц мын мæ удæй, 
Æз акуырм вæййын уайсахат сæ уындæй, 
Фæлæ сæ азар - арфæйау æхцон. 
Кæнынц уæлæрвты зилахар мæ сæнттæ, 
Мæ зонд ныссаджил, счындис ын кæлæнтæ. 
Мæ уарзтыл, оххай, нал цæуы мæ бон. 
228 

Нæй уый хуызæн уæздан æмæ сыгъдæг, 
Йæ иу фæкаст дæр сонт удæн - лæварау. 
Æвиппайды фæсæццæ вæййы лæг: 
Чызджы хуызы æрбацæйцæуы аргъау. 
Кæд а дуне æцæггадæй у мæнг, 
Уæд а зæдæн йæ бæстæ хъуамæ арв уа. 
Кæны йæ фидыц хуры дæр мынæг, 
Йæ цæстытæ сты денджызы цъæх арфау. 
Нæй хурзæринмæ комкоммæ кæсæн. 
Фæлæ цы фæуон? Чи лæууы æгæсгæ? 
Кæнын цæрддзу, дзæгъæлхæтæг ысдæн. 
Æрвон фидыц... Фын уа æви æцæг? 
Лæууын, кæсын зæрдæдзæфæй йæ фæстæ. 
Йæ рухсæй нал дæн а зæххыл цæрæг. 
* * * 
Æрæнцад та мыл ног æфсондз. Цы кæнон, 
Куы мын арауы ме ’фхæрд зæрдæ маст? 
О ме Сфæлдисæг, иунæг Ды Дæ раст 
Нæ дунейы. Дæумæ мæ хъаст фæхæссон. 
Фыдлæджы хъузон сау залым, æгæнон 
Дæ азарæй æрцæуа хъуамæ саст: 
Рæстдзинад æм æфсæн рæхыстæй - баст, 
Хъæрзы, дзыназы... Адæм та — æнæбон. 
Сæ мидæг мигъау удаист æрцард, 
Æмæ лæууынц тæрсгæ-ризгæйæ, хъусæй. 
Ды та нæ Ныфс Дæ, Уарзты цæхæр, арт. 
Æвзæргæнджыты бакуырм кæ Дæ рухсæй. 
Æнæ рæстдзинад ницы у нæ цард, 
Æмæ йæ бахиз тугдзыхтæй æнусмæ! 

Фратеско ПЕТРАРКÆ 
* * * 
Сæрибар, ехх, æрвон хæрзтæн - сæ сæр... 
Æмбойны дзы куы бавдæлон дæн, оххай. 
У уарзты рис æвирхъаудæр фыдохæй - 
Мæ риуы арфæй сирвæзы йæ хъæр. 
Мæ цæстытæн дæ сонт фидыц - æгæр, 
Æртахти мæм тъымы-тъыматæй, рохæй, - 
Æваст-æвиппайд алы койтæй, тохæй, 
Бæсты диссæгтæй нал аззад фæд дæр. 
Æндæр сурæттæ — бакодтон сыл хъоды. 
Ды, иунæг ды — мæ зæрдæйы, мæ зонды, 
Мæ царды ныв, дзæнæтон фын, мæ зын. 
Мæ уды монцтæ нал кæсынц мæ коммæ, 
Кæнын табу дæ рухс æмæ дæ номæн, 
Сæ хъомысæй, сæ цæрайæ цæрын. 
* * * 
Æрфæлдæхт Лавр. О, ме ’хсары гæнахæн 
Ныззылд йæ бындур. Аззадтæн гæвзæй. 
Фæласта мын мæ уды хæзна зæй, — 
Кæсын кæугæ йæ сау æрфытæм дагъæн. 
Цæмæй зонæм, нæ ныхыфысты махæн 
Цы ис æмбæхст? Адзалы къух зыдæй 
Кæны йæ кæнон... Иу фæхæцæг нæй, - 
Цы саразон мæ рис-æргъом, мæ уаргъæн? 
Ныкъкъуырма зæрдæ, нал дзы аззад рухс. 
Æлгъаг дуне... Цæргæбонты фæкус 
Ныхбынæй — каркау, галау та — уæзæгæй; 
Фæллæйттæ, истæ фембырд кæн æнус, 
Стæй иу исдуг — æмæ фæкъул йæ къус 
Дæ фæрныг цардæн — аззадтæ дæвдæгæй. 

Æмхиц дæн тохмæ, афтæмæй æдых дæн. 
Цæрынц мæ риуы их æмæ сырх зынг, 
Ныфс æмæ тас, нæргæ цин æмæ хъыг. 
Нæ уырыд зæххыл сау цъыфы нынныхстæн, 
Мæ сæнтты та фæамайын мæсыг 
Уæлдунетæм. О, исты хос мæ рыстæн: 
Æхсæв уа, бон - кæны дæ кой, дæуыстæн, 
Мæ фæллад зæрдæ, адæргæй нындзыг. 
Мæхи æлгъитын, удисæгмæ сидын. 
Фæлæ та ног лæгъстæтæгæнгæ сисын 
Мæ къухтæ арвмæ: «Ме Скæнæг, ныббар!» 
Мæ куыд - мæ худын. Нал мæ хъæуы цард дæр, 
Нæдæр мæлæт. Хуыцауæй мын - лæвар: 
Æнусон рис. Цы зæд, цы зин дæ, цавæр! 
* * * 
Æруадзæд арв дæ галуантыл йæ фæттæ! 
Гыркъотæй дæр, цæугæдæттæй дæр хъалон 
Æрбассивыс. Кæд бирæгъ нæ дæ, баллон! - 
Æфсис дын нæй, нæ зоныс бæрц, æгъгъæдтæ. 
Бийыс æдзух гадзрахатæй фыдвæндтæ, 
Нæ зæххыл зилы халонау дæ аууон, 
Сæны цагъар, кæрæфгуыбын, хъахбайдон, 
Цæлмæ кафджытæн ривæддон - дæ уæттæ. 
Ам арвитынц, бæгъдулæггæнгæ, се ’хсæв 
Зæрин айдæнтæн, бур цырæгътæн се ’хсæн. 
Æвзонг чызджыты хъебыртæм æппарыс. 
Кæддæрты та æфхæрд уыдтæ, рыствæллад, 
Æнæкъона, бæгънæгæмæ бæгъæввад. 
Ныр сау фæздæгæй не Скæнæджы марыс. 

* * * 
Ызгъоры рæстæг — ахæм у йæ уаг. 
Мæ цард фæцæуы, нал ын ис ыздæхæн. 
Кæддæры бонтæ... Фесты мын мæ фаг, 
Нæ сæ мысын - мæ фаронмæ фыдæх дæн. 
Мæ абон дæр, мæ фидæн дæр — мæстаг. 
Йæ былмæ мæ бæргæ фæсайы къæхæн, - 
Цыдæр тых мын нæ фæдæтты фæндаг: 
Хуыцауы къух йæ уромæг бæллæхæн. 
Æрхæндæг дуне. Скадавар дзы рухс. 
Хæрæмттæ - хæрх, æхцон исдугтæ - цъус. 
Æз фурды астæу баззадтæн æд чема. 
У мачтæ цъæл, мæ фыййæгтæ дæр - пырх. 
Уад абухы. Æвзарынц мыл сæ тых 
Мылаз гуылфæнтæ — ницыхъом дæн семæ. 
* * * 
Мæ дудгæ хъарæг, курын дæ, фæцу мын 
Æгомыг дурмæ, ракæ йын мæ хъаст — 
Уый бамбæхста йæ дæлбазыр мæ Уарзт 
(Йæ уд та - арвыл, зæдтимæ). Фæдзур ын: 
Сæрсæфæнты ’хсæн нал фæразын, хур мын 
Ад нал кæны, мæ ныфс, мæ тыхтæ — саст. 
Æдзух вæййы йæ дунемæ мæ каст, 
Æмæ адзал мæхи дзыхæй фæкурын. 
Фæкæсынц мæм æдзард сыфтæртæ хъæды 
Йæ къахвæдтæ, æнкъардæй сæм кæсын, 
Фæуидзын сæ, табутæ сын кæнын. 
Зæгъ ын, мæн дæр йæ бæстæмæ кæй фæнды, 
Кæй нал фæразын уый мысгæйæ ам. 
Æркæсæд мæм, æрдæттæд мæм йæ арм. 

* * * 
О Удисæг, о емынæ, мæ уæнгæл, 
Ды ауагътай мæ цырен артыл дон. 
Æмбойны баруад дидинæг, æрвон, 
Æрхауди дуртыл дзаг нуазæн, ныттæгæл. 
Фæсидзæр дуне, сау мастæй ныддæнгæл, - 
Ды демæ ’рхастай низ æмæ фыдбон. 
Æфсарм, æгъдау... Ыскодтай сын кæрон. 
Дзыназын æз - тыхсаст æмæ фыдæнхъæл. 
Йæ уынд, йæ конд - æмбал та сын кæм уыд! 
Бæсты фидыцтæ сиу ысты йæ нывы. 
Ныр къуадарæнæй асхъиудта налхъуыт. 
Æрвдидинæг йæ уæлвæзæй фæхъуыд. 
Ныр уыцы ныв æмбæхсы арв йæ къуырфы, 
Æмбæхсы йæ йæ рæбыны мæ уд. 
Джованни БОККА ЧЧО 
БАЛЛАТÆ II 
Кæд дидинæг нырруадис, 
Уæд уымæн, оххай, райгасгæнæн нал ис. 
Мæнæн дæр афтæ ист у 
Мæ чызгон фидауц, ахаста йæ рæстæг. 
Куы аирвæза Исдуг, - 
Дæ къух ыл ауигъ, джихæй кæс йæ фæстæ. 
Бæргæ, куы фестин суадон, - 
Дæ ныхдуртæ, дæ масты ауæзт атон! 
Æдзух мæхи æлгъитын: 
Кæддæр мæ уарзт мæ иу лымæнæн радтон, 
Фæсайдта мæ — æрвитын 
Йæ азарæй фыддæр фыдбонтæ абон. 
Мæ цъус амондæн фидын, - 
О, бастъæлон! — егъау фæсмонæй хъалон. 
Цы чындæуа, мæ зарæг? 
Цæрæццаг нал дæ, зæрдæйы ныгæд дæ. 
Æрхæндæг у мæ сафæг: 
Мæ хурхуадындз æгъатырæй ныхгæдта. 
Ныууадздзæн мæ — куы ’рхауон, 
Зæрдæскъуыдæй мæ сау ингæн куы ссарон. 
233 

О, Алигъери Данте хуыдтой мæн. 
Æз - ног Минервæ1. Ме ’взагæн йæ зæлтæ - 
Æрвон рухсæй. Нывæрдтой дзы сæ зæрдæ 
Мæ рагфыдæлтæ, баззад мын бынæн. 
Зындонæн æз йæ сау къуымты зылдтæн, 
Уæлдунетæ мын равдыстой мæ сæнттæ. - 
Мæ чиныг афтæ райгуырди. Фæлтæртæ, 
Лæварæн уын, æвæццæгæн, бæздзæн. 
Флоренци мæн ныййарæг мадау тавта, 
Ныр мын ысси фыдыусау мæ зæхх: 
Йæ хъæбулы хæрзиунæгæй ныууагъта, 
Куы йыл калдта йæ чъизитæ Фыдæх. 
Мæ мæгуыр сæр Равеннæмæ фæхаудта. 
Уым — ме стджытæ, мæ удæн - арв, уæрæх. 
Леонардо ДЖУСТИНИАН 
* * * 
Нæ бæлæстыл сыфты бæсты куы заид 
æвзæгтæ ’мæ куы кæниккой ныхас, 
нæ Хурты Хур нывгæнæгау куы ’рбадид - 
йæ ахорæнтæй йемыдзаг йæ раз - 
сæ иуы бон дæр саразын нæ бауид 
дæ фарны сурæт — Арвы чызг дæ, уаз! 
О, цас кодтой цæлхæмбырдæй тæрхæттæ 
дæ райгуырдæн йæ хæдразмæ нæ зæдтæ! 
Умберто САБА 
ÆРЦÆУЫ ФÆЗЗÆГ 
Æрцæуы фæззæг. Атæхдзæн зæрватыкк - 
æрхæндæг мын æрбалвасдзæн мæ зæрдæ. 
Бæгънæг хихтыл та сауцъиутæ кæндзысты 
цæлхæмбырдæй фæстаг зарæг-æрдиаг. 
1 Ромæгты мифологийы æрмгуысты, медицинæйы, поэзийы, 
скульптурæйы æмæ зонды бардуаг. 
234 

Уæдмæ зындзæни зымæг дæр. Æрхæндæг 
æмæ сырддонцъиу баззайдзысты мемæ: 
сæ иу — мæ риуы, хæдзары сæр - иннæ. 
Зæрватыкк-æмбал иунæгмæ нæ хауы, 
зæронд удмæ куыд нал фæхауы уарзт. 
ЗОНД-ЗОНÆН 
Æз сæвæрдтон мæ дзурæнтыл гуыдыр. 
Мæ удæн ныр уæлдай адджындæр систы 
æгомыг бæлас, дурты дзугтæ, ноджы 
æрмахуыр хайуан. Араст вæййын уынджы, 
фæцæуы уый дæр цадæггай мæ фæдыл 
æхцон цыдæй. Æрмæст фæкæсы хатгай 
лæгъстæгæнгæ — йæ ныхыфыст у ахæм, 
æмæ йыл мур дæр никуы кæны мæт... 
Йæ æдзæм цард нын зонд-зонæн куыннæ у! 
ЭПИТАФИ 
Æз мард адæмæн зарыдтæн цæрдудæй. 
Мæрдудæй курын иунæг хорзæх: рохуат. 
Эудженио МОНТАЛЕ 
Изæргæрæтты узæлынц уæзданæй 
мæ уды рындзыл уадымс æмæ уадындз. 
Зыны мæ уатмæ: комхæлиу вулканæй 
фæздæгцæггæ æвзийгæ-тайгæ уайынц. 
Мæ сау фыстытæй рухсы зиллакк разынд, 
сырх суарийау - æрбавзылдта йæ кратер. 
Нæ цард нæм каст æгæрон, фæлæ разынд... 
æгæр-мæгуыр... дæ кæлмæрзæнæй къадцæр. 
2010.10.12 

КАТАЛОЙНДГ ПОЭЗИЙ/Е 
Франсеск Висенс ГАРСИА 
УРСЦОНГ ÆМÆ САУДЗЫККУ 
Уый бонрæфты сæ уæлхæдзармæ схызт, 
æмæ зæрин хур иу исдугмæ атар. 
Йæ дзыкку фасы Фарны чызг-цырагъдар, - 
пылыстæг хъуырыл сау цыллæ æртыхст. 
Кæд ацы зæд уæлæрвтæй у æрвыст? — 
æз фестъæлфыдтæн: судздзæн мæ йæ «азар». 
Фыдæбойнаг! Æнцой дæ удæн ма ссар, 
æвæлмас удыл чи бафтыдта рыст! 
Дыууæ тыхы - сæнтурс æмæ сæнтсау - 
нæртон ерысы бацыдысты. Оххай! - 
ныддис дæн æз: цы рауайдзæн сæ тохæй? 
Лæгъстæ кæнын мæ мид-зæрды: Хуыцау, 
табу Дæхицæн, ма саккаг кæ фидыд - 
уæлахиз уæд тъымы-тъыматæм Фидыц! 
2010.13.12 
Бонавентурæ Карлес АРИБАУ 
СКЪУЫДДЗАГ 
О, бон уылынг рæзын, æхсæв та рæзын дисны, 
куы хъусон ме ’взаджы кæлæйнаг мыртæ æз, 
хæссы мын уаз хъуыды мæ фыдæлты хъæлæс, 
фæцæрын аргъæутты æмæ ныгъуылын дисы. 
Ис амонд не ’взаджы, мæ мондæгтæ дзы исын. 
Æлгъитын ахæмты, кæмæй у йе ’взаг рох. 
Æз та йæ намысыл кæндзынæн алкæд тох, 
цæрын йæ цæрайæ, вæййын йæ исæй исджын. 
Фыдæлты фарны ’взаг... Уый мады ’хсырау дадтон, 
йæ ном у стъалытæй мæ уды арвыл фыст. 
236 

Æна... Йæ зарджытæ, йæ цин æмæ йæ рыст, 
йæ дзырдтæ-арфæтæ мæ зæрдыл алкæм дардтон. 
Æмæ-иу цардвæндтæ ныррухс ысты æнкъард бон. 
Уыди æвдазы хос мæ мады ’взаг мæнæн, 
йæ фæрцы дард балцы æхсарджынæй цыдтæн, 
йæ дзырдтæй алыбон мæ Хуыцауы ном ардтон. 
Æмæ-иу сирвæзти мæ удрæбынæй зарæг, 
цыма æхсондурæй мæйдар æхсæвы - арт, 
æмæ сæууон хурæй куыд бангæстæ уа цард, - 
æваст-иу ме знонæй æрыздæхти мæ уалдзæг. 
О фарн, о буц зæлтæ, о рагфыдæлты кадæг, 
мæ кад, мæ цæстырухс, мæ абон æмæ сом, 
дæу хъуамæ мин азты тырысайау хæссон, 
хæссон тырысайау, мæ удлæууæн, мæ дарæг! 

клсгон поэзийд 
Зубер ТХАГАЗИТОВ 
* * * 
Нывзыди зымæгæн йæ хил: 
мит нал и, урс мысинаг фестад 
æмæ къæсхуыр æвзар йæхи 
дæлдзæхæй хуры рухсмæ фехста. 
Фыдхъызт, фыд-зымæгыл фæттау 
Ысуагъта судзгæ тынтæ уалдзæг. 
Мæ зæрдæ базмæлыд хуымау: 
мæ зарæг стонг билцъытæ уадзы. 
дзырд 
Фыдæлты ’взаг, йæ уидаг дæ мæ цардæн, 
мæ уæлдæф дæ, æнæ дæу нæй цæрæн. 
Æз агурын мæ сонты бонтæй ардæм 
хæрзиунæг дзырд, фыдæбойнаг фæдæн. 
Мæ цин у уый, мæ азар у, мæ бæллæх, 
нæ йыл фæхæст дæн. Агурын уæддæр. 
Кæм æмбæхст и, цы уæларв йе цы дæлзæхх? 
О фарны дзырд, куыннæ хъусыс мæ хъæр! 
Йæ амонд конд у алкæмæн дæр, зонын... 
Дзырд агургæйæ базæронд дæн æз. 
Мæн судзы хур, мæн тухгæуад æвзоны, - 
быхсын, фæразын, нæй æндæр фæрæз. 
Цы сты хæзнатæ, исфæллæйттæ-йедтæ? 
О Дунейы Фарн, иннæтæн сæ ратт! 
... Ыссардзынæн мæ Дзырд-Хуыцауы, йе та 
мæ зæрдæсæры сæмбæлдзæн йæ фат! 
* * * 
Кæй ницы ис æцæг дунемæ ахæссæн, 
дæ мæт, дæ катай ууыл у дæуæн. 
Æз та, мæ хæлар, аныгъуылын сагъæсы: 
фæстагæттæн цы ныууадзон бынæн?.. 

* * * 
Гино мысты ахаста йæ разæй, 
асырдта нæ гинойы та куыдз. 
Адон уал кæрæдзийы хæрынц. 
Мыст йæ хуынкъмæ баирвæзт æгасæй. 
ДÆЙЫДОН 
Дæуимæ куы вæййын, 
уæд азтæн сæ уæз 
нæ хатын, æрбайсæфы мæт, 
æрæууæндын цардыл дзыхъхъынногæй æз, 
фæзæгъын: 
нæ уыди, 
нæ уыдзæни никæд 
мæлæт! 
СÆУМÆРАЙСОМ 
Гуыппырсарау ыслæууыд Осхамахуæ, 
сæууон хуры йæ фæтæн уæхскыл систа 
æмæ йæ дары мидбылхудгæ махмæ, 
ызгъæлынц зæхмæ мингай тынтæ-схъистæ. 
Фæлынды зæххы рухс уалдзæг йæ цъæхы, 
зæхх бангæстæ йæ рæвдыдмæ, йæ худтмæ. 
Фæтæхы дон æрттивгæ-нæргæ æрхы, 
хæссы йæ цин - хæрзæггурæггаг - фурдмæ. 
Йæ хуызтæ скалдта. Атагъа уа, рагъ уа — 
кæсынц уæлæмæ, стыр дунемæ, арвмæ: 
уæ лæвæрттæ сты адæттæ, уæ арфæ, 
О Сфæлдисæг, о Хур, о Осхамахуæ! 
Борис КАГЕРМАЗОВ 
МÆХИ ЗАРÆГ 
Кæй усердоны сбадтæ, уый зарæг кæн. 
Кæсгон æмбисонд 
Кæй уæрдоны сбадтæ, 
Гъеуый зарæг кæн... 
Нæ, ацы æмбисонд 
Нæ бæззы мæнæн. 
239 

Сызгъæрин дæр фестæд 
Кæмæндæр йæ уæрдон, - 
Кæйдæр зарæг зарын 
Мæ удæн - æвæндон. 
Гъей, хорз лæг, рæствæндаг, — 
Нæу иумæ нæ балц! 
Дæ уæрдонæй хизын, 
Мæн фистæгæй уадз. 
Сæрибар мæ удæн 
Йæ бæллиц у, рагон. 
Мæнæйуый, ныццæлхъ лас, 
Дæхи зарæг самон! 
ХÆРЗГÆНÆГ 
Кæд дæ фæнды, æдзуздæр цух уай мастæй, 
Æнæмигъ арвау райдзаст уа дæ бон, 
Уæд у рæдау, 
Уæд хорз кæнынæй ма стай, 
Уæд хорзракондыл макуы кæ фæсмон. 
Рæвдау æфхæрды, басгуых ын хæрзгæнæг, 
Æмæ цæудзæн дæ иувæрсты æрхæндæг. 
Дзырдтой фьщæлтæ: 
«Раттаджы къух — райсаг». 
Рæдау удæн æвидийгæ — йæ рухс, 
Уый хонынц адæм «ахсджиап>, «ахъаззаг», 
Йæ цæрæнбон - 
Сæдæ азы, 
Æнус! 
ЦАЛХ 
Дуне цалхæй байдзаг и. 
Лæгæн 
Цалх ысхицау. Сабийæ, зæрондæй — 
Нал сын ис æнæ цалхæй цæрæн, 
Фистæг балц æрбайрох и зæххонтæй. 
Уайы, тулы ерыс-тылдæй цалх 
Арф кæмтты, уæрæх фæзты, дæлзæххы. 
Цалх - нæ дугъон, сæвæрдтам ыл саргъ 
Æмæ - размæ! - арвы цъæхмæ стæхы. 
240 

Адунейыл цал цалхы и, цал? 
Сты къуырма сæ суых-суыхæй нæ хъустæ. 
Фестади зæххы къори дæр цалх, 
Тулгæ цалх, йæ фæндæгтæ — æнустæ. 
Цалх... 
Йæ кæнæг чи уыди фыццаг? 
Уыд, ай-гъай, æрхъуыдыджын, уынаг: 
Раздæр уал тъæпæн дуртæ ыссардта, 
Стæй сæ карста, амадта сæ сартæй. 
Дуртæ систы хурæнгæс, тымбыл, 
Тулыны, тæхыны монцæй ифтыгъд... 
Уæрдон тулы, сдары хур йæ был, 
Æмæ свæййы абоны бон ивгъуыд. 
Мæйыл дæр ма атылди нæ цалх, 
Мæй зæххонтæн суыдзæни сæ къæсæр. 
Цалх саразæг, де ’рхъуыдыйæ мах 
Ныр ыстæм нæ Хуыцаумæ хæстæгдæр. 
БОНРÆФТЫ 
Хохæй ракалд цыма зæй, - 
Боны ’мбис фæбынæй. 
Цардæн уромæнтæ нæй, - 
Фехъал дæн мæ фынæй. 
Ехх, нырма кæм и кæрон! 
Гом арвы бæстастæу 
Хур лæууы, кæны тæрхон 
Галиу æмæ растæн. 
Уый мæ къуыхцытæ уыны, 
Ме сгуыхтытæ зоны. 
Зæрдæ уый рухсмæ тырны, 
Ног дунетæм хоны. 
Дзурын хинымæры: фид 
Уды хæс æнæвгъау, — 
Уа дæ царды изæр ирд, 
Бонрæфты тæмæнау. 
16ХъодзатыÆхсар 

УАЗÆГ 
Уыд уазæг кадцжын, буц даринаг махмæ, 
Дзырдтам ын-иу адыгагау: 
«Еблагъуæ!» 
Сæрд уа, зымæг уа - 
Бакæнæд фысым: 
Уыдзæн йæ цуры цæхх æмæ кæрдзын. 
О, кæсæгмæ уыд ахæм æгъдау, рагон: 
Кæдфæнды дæр æрбамбæлæд фæндаггон, - 
Нæ уазæгдон æппынæдзух дæр - гом, 
Парахат гом - нæ къæбиц уа, нæ гон. 
Фыццаг уал базил уазæгæн йæ бæхмæ 
Дæ цъæх хосæй, дæ сысджыйы дзæбæхæй, 
Ыстæй фæкæс дæ бæлццонмæ лæгау, 
Дæ уды рухс ын ма бакæн æвгъау. 
Æгъдау - бæсты сæр: буцдæр бæркад рахæсс. 
«Дæ балц кæдæм у?..» — Афтæтæ йæ ма фæрс. 
Дæ ныхæстæн сæ хуыздæртæ æвзар, - 
Дæ хæлæрттыл ма бафтдзæни хæлар. 
О, кæсæгмæ уыд ахæм æгъдау, рагон. 
Кæстæрæн уыд 
Йæ хистæрæй фæдзæхст, 
Æмæ йæ кодта кадимæ æххæст. 
Дæуæн дæр хъуамæ ацы дзырд зынаргъ уа. 
Зæгъ-иу зæрдæйæ уазæгæн: 
«Еблагъуæ!» 
ХÆРАМ ÆМÆ РАСТ 
У царды фæтк ахæм: хæрам æмæ раст 
æрæнцой нæ зонынц æвирхъау фыдхæсты. 
Иу иннæуыл калы йæ пырх æмæ маст, 
Иу иннæмæн сафы йæ уидаг, йæ хъæстæ. 
Хæрам тых фæлывдæй æркæны бæхбадт 
Рæстдзинады рагъыл, кæны йын фыдмитæ. 
Рæстдзинад дæр сисы йæ хотых — йæ фат: 
Йæ «барæджы» зæрдæ фæвæййы кæрдихтæ. 
Иу иннæмæн - йе знаг, кæндзæн æй тыхсын, 
Кæрæдзийы ивдзысты: «фистæг» — «бæхджын». 
242 

ФЫЦЦÆГÆМ АПРЕЛЬ. САЙÆН БОН 
Æрттивы хур. Куыд æхцон у йæ тавиц! 
Ысрухс и дуне. Урс цырæгътæ — балыл. 
Лæг иу сайдæн бæргæ фæразид афæдз, 
Фæлæ мæ сайынц алыбон дæр, алы! 
КАРЬЕРÆДЗАУ 
Йæ сæр, дам, дзаг у зондæй, - 
Уæлиаумæ йæ систой. 
Дзырдта сæм-иу бæрзондæй: 
«Хæххон дзиглотæ, чи стут?» 
Ныр асасти йæ бадæн, 
Йæ «бæх» æваст æрлæууыд. 
Æмæ дзы дзурынц адæм: 
«Йæ гоппайы дымгæ уыд». 
-^^- 

КИТДЙАГ ПОЭЗИЙ/Е 
Дуфу 
ХЪУЫДЫТЫ УАЦАРЫ 
Йæ къаймæ сиды 
Бæрзы цонгæй бурцъиу. 
Кæсагдзау мæргътæй 
Фурды астæу - бардз. 
Тæлтæг къæвда 
Йæ хотыхтæй ныббуц и, 
Кæны нæ фæзты 
Тохифтонгæй балц. 
Æз — урссæр лæг. 
Цы ма агурон цардæй? 
Мæ бонтæ - асæст. 
Нал мын кæнынц ад. 
Мæ хъус æрцахсы 
Арвы хъæлæс дардæй... 
Цæмæн ма хъæуы 
Иунæджы та кад? 
ТУТИЦЪИУ 
Цы ’рцыди тутийыл? 
Æнтъыснæгта йыл сагъуыд. 
Фæмысы сатæг хъæд: 
Тæхуды, уым та ахъаз! 
Йæ систæ — къудатæ, 
Йæ базыртæ та - ауыгъд. 
Кæйдæр дзырд афæзмы, 
Фæлæ йын циу, цы ахъаз? 

Цæры ныфсы муртæй, 
Фæкæсы ма æнхъæлмæ. 
Кæддæры рухс нывтæ 
Нæ цух кæнынц йæ риуæй: 
Зæрдæрухс, бархийæ 
Бæргæ атæхид хъæдмæ. 
Йæ фидауц - ахæсты, 
Цы пайда дзы и цъиуæн? 
АДÆМÆЙ ТÆРСГÆЙÆ 
Царды тавсæй 
Пумпуси къуыбыртæ 
Цъиуты зардмæ 
Райхæлдзысты сом. 
Ныр мæ уæзæг - 
Тархъæдтæ, быдыртæ, 
Ферох кæ фыдыбæстæн 
Йæ ном. 
Ралыгъдтæ. 
Дæ алыварс - дзæнæт-зæхх. 
Урс æврæгътæй 
Тæрфыты - цæндтæ. 
Адæмæй рыст дæ 
Æмæ зæрдæцъæх... 
Тагъд уыдзæн 
Дæ халагъуд цæттæ. 
ЦЪЫРЦЪЫРАГ 
У къаннæг, нæудзары нымбæхсы, 
Цъæхснагæй азæлы йæ зард. 
Хæссы лæджы зæрдæмæ тавиц, 
Йæ хъæлæс - удæхцон, æнкъард. 
Æхсæв æрбахилы мæ къæсмæ 
Æмæ мын «уадындзæй» цæгъды. 
245 

Æз дард - мæ бинонтæ, мæ бæстæй, 
Мæ тых мын сау катай сæтты. 
Фæмысын сабиты, мæ къайы: 
Куыд ысты? - Сагъуыйы мыл хъыг. 
Фæвæййы авдцæлдзæх мæ хуыссæг, 
Фæкалын иунæгæй цæссыг. 
Уæдæ, мæ къаннæг уазæг, зар мын, 
Дæ зарæг удыхос, æвдадз. 
Мæ риумæ рухсы цъыртт æрбауадз, 
Ныфсы мур зæрдæйы ныттадз. 
МÆ БÆЛÆГЪ-НАУЫ 
ФЫСТ ÆМДЗÆВГÆ 
Æруалдзæг та. 
Æз дæлвæзмæ кæсын. 
Æцæгæлон мын - а бæстæ: 
Ныфссастдæн. 
Зæрватыччытæ 
Ерысæй хæссынц 
Цъыфы къуыбæрттæ - 
Амайынц сæ ахстон... 
Мæ дыргъдонмæ 
Æртахтысты кæддæр 
Æд зарджытæ. 
Мæ зæххы гæппæл къахтон. 
Уый раджы уыд... 
Фæхауæггаг мæ сæр: 
Цæрддзугæнгæ 
Фьщыбæстæ ныууагътон. 
Нæ зонынц адон 
Рыст æмæ фæллад. 
Цы йæ ’мбæхсон - 
Хæлæг сæм кæнын рагæй. 
Мæ науцæджындзæй 
Азæлы сæ зард. 
246 

Цытæ дзурынц 
Сæ базырджын æвзагæй? 
Рæхджы та дардмæ 
Акæндзысты балц. 
Тæхудиæгтæ - 
Сиды сæм сæ бæстæ. 
Ды та, хæтæгхуаг, 
Сау цæссыгтæ тадз 
Æфсæрмдзæстæй 
Æмæ сæ сæрф æмбæхстæй. 
Лйан Цзун Да 
* * * 
Цыллæйы кæлмытау, мæ катай, мæ мæт 
мæ хъысмæты чиныг æхсынынц сыфгай. 
Во Цзю 
ЦИНЬ 
Мæ цинь1 уал æрæвæрдтон 
фынгæн йæ тигъыл. 
Æрбырста мæ зивæг, 
мæ монцтæ мæ риуы - фынæй. 
Зырзыргæнаг хъистæм 
мæ къухтæ нæ тасынц, 
Æртыхсдзæн сыл дымгæ - 
уæд хъистæн æнæ заргæ нæй. 
Гу Чэн 
* * * 
Лæууæм æнцад. 
Куы арвмæ кæсыс, 
куы мæнмæ. 
Æмбарын æй: 
дæуæй æз дард дæн. 
арв та дæм хæстæг у. 
Ц и н ь - китайаг музыкалон инструмент. 

КУБДЙАГ ПОЭЭИЙ/Е 
ХосеМАРТИ 
Мæ цардизæрыл урс хъуына æрхæцыд, 
мæ аууонимæ ивдцзæгтæ кæнæм. 
Фæстаг балцы сæргуыбырæй фæраст дæн. 
Уæд ма æваст кæцæй фегуырдтæ, зинау, 
о уарзондзинад, сау рæсугъд, поэзи? 
Тыхтæ-фыдтæй мæйдар æхсæвы тарфмæ 
дæрæхсæнтæй, тæригъæдцагæй хилын, 
мæнгæфсон рухс ма рантысы мæ удæй. 
Фæлæ мыл сонтæй сау дуары зыхъхъырæй 
дыууæ сау цæсты андзæрстой сæхи... 
Эмилио БАЛЬЯГАС 
* * * 
Габриэлæ Мистралæн 
Æмбæхсынтæй хъазы æхсынæн: 
йæ кæронмæ алидзы хуымæн, 
уым саумæры хъавгæ ныллæсы, 
куы йæ ссарой сабитæ - стæрсы. 
Мæгуырæг, куыд фæразы тары? 
Æвæццæгæн, ризы фыртæссæй. 
Æваст ыл тæркъæвда ныууары, 
æртæхы йæм иу маргъ æрвбæстæй. 
Рæвдаугæ йæм сидынтæ сисы. 
Мæнкъи гага бацæуы дисы, 
тæрсгæ-ризгæ, хурмæ ысхизы, 
йæ кæрдæгхуыз базыртæ сисы. 

ЛАТВИАГ ПОЭЗИЙÆ 
Марис ЧАКЛАЙС 
РАЙНИСЫ МОТИВЫЛ 
О, АМÆЛДЗÆН МÆ АДÆМ... Фæлæ йемæ 
мæлгæ кæндзæн æгас дуне дæр. О, 
чысыл адæм уой, стыр адæм - æппæтдæр 
мыггагыскъуыд фæуыдзысты, нæ Зæхх 
æвиппайды æрлæудзæнис йæ тахтæй, 
гранит цыртытæй разындзæни фыст 
цыппар дзырдæй: «Адзалы хай — мæ фæллой»; 
æрлæудзæн зæхх æд Дзинтари, æд Ром, 
æд Авджелес, æд аэстæ, æд Мæскуы; 
нæ рæстдзинад, нæ сусæгтæ, нæ тох, 
нæ хъæзтытæ, нæ дзæнгæда, нæ мæнгтæ — 
сæ кой, сæ хъæр дæр нал уыдзæн бæстыл... 
Фæлæ у диссаг адæймаг: йæ роны 
æргъæвст цъиуы дæр батавы, сæ рис 
йæ дард фыдæлтæн бамбары, æрцæрынц 
йæ зарæджы, фæкæны семæ хъыг, 
æмæ йæ фарнæй аирвæзы сауцъиу, 
фæхоны нæ йæ къохбæстæм йæ зард, 
уым адæмæн сæ ингæнты цыртытыл, 
адзалы хай - мæ фæллой, зæгъгæ, фыст... 
ЗАРÆДЖЫ БÆРÆГБОН 
Нæ удыхос, нæ уæлдæф у нæ зарæг, 
нæ риутæ дæр, нæ арв дæр дзы - æмдзаг. 
Æмбæхст дзы сты сырх арты ’взаг, цъæх уалдзæг, 
нæ дæтты ирд, уыгæрдæнты зæлдаг. 

мкхъхшон поээий/е 
Джемалдин ЯНДИЕВ 
* * * 
Фыдæлтæ-иу куы цыдысты хæтæнты, 
Сæ бæрцыты-иу семæ хастой дæу. 
Лæгæн йæ фарн ныфс æмæ тых фæдæтты, 
Дæ цуры циу сызгъæрин йе æргъæу, 
Мæ фыдызæхх, мæ буц авдæн, мæ фарн! 
Ды кодтай хай дæ бæркæдтæй фæлтæртæн, 
Сæ сæртæ-иу дæ разы кодтой къул. 
Ды-иу ныссагътай базыртæ мæ фæндтæн, 
Дæ туг дæн, де стæг, иузæрдыг хъæбул, 
Мæ фыдызæхх, мæ буц авдæн, мæ фарн! 
Дæу балхæдтой сæ туг æмæ сæ хидæй 
Мæ фыдæлтæ. Куы дæм лæбура знаг, 
Уæд, чи лидза уынгæджы бон фæдисæй, 
Уый аллайаг у, фидиссаг, æлгъаг, 
Мæ фыдызæхх, мæ буц авдæн, мæ фарн! 
Æз цас цæрдзынæн а зæххыл - нæ зонын, 
Фæлæ хæрын нæ бæрзонд хæхтæй ард: 
Мæхи дæуæн æнувыд хъæбул хонын, 
Нывондæн дын хæсдзынæн æз мæ цард, 
Мæ фыдызæхх, мæ буц авдæн, мæ фарн! 
-^^- 

МЕКСШЙАГ ПОЭЗИЙ/Е 
Хуана Инес де ла КРУС 
СОНЕТ 
(Уайдзæф хъысмæтæн, дыдзæсгом кæй у> 
уый тыххæй) 
Дæ зæрдæ мыл цæмæй худы, хъысмæт? 
Цы ракодтон? Хæрзгæнæг дæ æнхъæлдтон. 
Фæрæдыдтæн. Æруагътай мыл дæ тæрхон: 
мæ хай - фыдæнхъæл, дудгæ катай, мæт. 
Мæ зонд дæр мын фыдæнæн радтай кæд: 
æмбарон тынгдæр рис æмæ фыдæбон. 
Ау, афтæ у? Уæд а зæххыл куыд цæрон? 
Ныууадз мæ уæд - фæуон фæлтау æвæд. 
Дæ тавицæй мæ уд уæлæрвты тахти, 
йæ мидæг та фыдæх уыдис æмбæхст. 
Дæ узæлдæй мæ зæрдæйы туг тагъди... 
Æнхъæлдтой адæм: уарзы мын дæ цæст... 
Дæ хъæстæ фат мæ удрæбын ныссагъди, 
Уый чи зыдта? Мæ иунæг уд æрмæст. 
Октавио ПАС 
ХÆЗНАДУР 
Йæ рухсæй рындзтæ сбæгънæг ысты, сафтид, 
империтæн сæ кой, сæ хъæр дæр нал и. 
Тæлтæг тæмæнæй акуырм вæййы цæст. 
Æгъуыссæгау уæрæх бæстæтæ... Дурты 
хырыз ыстджытæ... Мард ызмистæ дардыл... 
Æгæрон фæззæг... Дойны стыдта зæхх, 
йæ сау суадæттæ абузынц æрдзæтæй. 
Фæстаг бæлас пехуымпарау ныджджих. 
251 

Дæ цæстытæ æрæхгæн, стæй сæ ракæс: 
нæй цъиуызмæлæг д’ алыварс, у дуне 
æдзард, æдзæм. Дæхæдæг дæр нæ дæ. 
Æрмæстдæр рухс, 
æмвæтæнæгæй - рухс. 
* * * 
Мæ риуы къуымы гагайау ныххауди 
дæ ном, æмæ дзы урсмæтæг æрзади, 
О уды гага, уды дидин, фын... 
Йæ рухс æмæ йæ фидыцæй цæрын. 
Монтес де ОКА 
ИУНÆГ 
Иунæг дæн æз, йæ донæй чи бавдæлон, 
ахæм цæугæдоны донвæдау. 
Иунæг дæн æз, цæугæдоны донвæдау. 
Иунæг дæн æз, донвæдау. 
Иунæг дæн æз. 
Иунæгдæн. 
Иунæг. 
-^^- 

НЕМЫЦАГ ПОЭЗИЙД 
Ангелиус СИЛЕЗИУС 
* * * 
Нæ зæххыл диссæггæ дзæвгар и, сæ диссагдæр та - лæг: 
Цæрынц фæрсæй-фæрстæм йæ мидæг Хуыцау æмæ 
хæйрæг. 
ШИЛЛЕР 
РУССО 
А цыртдзæвæн Францы бæстæн - сау цæф, 
Дугæн дæр - æлгъыст æмæ фыдуайдзæф. 
Разагъды лæг, рухс дзæнæты бад! 
Фарн æмæ рæстдзинадыл фæкуыстай, 
Батыдтой дæ тъæпп æмæ рæхуыстæй, 
Арвыстай фыдгæнæгау дæ цард. 
Тугдзых дуне... Зондæн æмæ уарзтæн 
Ай зындон у, - баст йæ уæнггæ растæн, 
Иблис дзы тæрхонылæг ысси, 
Æмæ судзынц фарны лæгты арты. 
Бабын кодтой сау адæм Сократы, 
Ныр Руссо дæр с’ амæддаг фæци. 
1781 
ЭММÆЙÆН 
Дард дæ ды, нымбæхстæ тары, 
Бон дыл ацæуы фæрнæй. 
Худы арвы рындзæй стъалы, 
Уæууа, сæххæссæн æм нæй. 
Уымæй райгонд уыдтæн, хъал... 
Амонд нал раздæхдзæн, нал. 
Сонтæй удисæг-тыхгæнæг 
Дæу куы айстаид æваст, — 
Мæн æвдæрзтаид æрхæндæг, 
Калмау баууылдтаид маст. 
Ирд у, райдзаст у дæ бон. 
Ныр æз та цы уон, куыд уон? 
253 

Ехх, цы дуг арвыстам демæ, 
Уый дзæнæт уыди мæнæн. 
Уарзт мæ тавæг хур уыд, Эммæ, 
Нæй йын абон дæр мæлæн. 
Уый æрвон зынгæй сыгъдис, 
Уымæн ахуыссæн куыд ис? 
1796 
ХÆХХОН ЗАРÆГ 
Æвирхъау сæрсæфæн. Йæ сæрмæ фæндаг — 
Адзал æмæ царды ’хсæн арæн; 
Æхсонгуыр уæйгуытæн нæрæмон - сæ уаг, 
Сæ риутæ йæм уартау фæдарынц. 
Тæссаг у, бæлццон лæг, ам зæйты æрдонгæй: 
Уæлæуæзты бадынц æрсæррæтгæввонгæй. 
Æнæбын дæлджинæг - æркъæлæт ыл хид, 
Дзæнхъа хæхтæ - хидæн æнцæйттæ. 
Бынæй та - æрра дон - хъæлæба, æхситт, 
Йæ ниуынæй баризынц къæйтæ. 
Уый къултæ фæлдахы, уый айнæг кæрды, 
Уый калы йæ хъал бон, йæ ных сыл сæтты. 
Уым, цъассы, дæлиау, уæрæх фæзмæ - дуар, 
Дæлимонты сау хъоргъæй лидзæн; 
Йæ къæсæрыл ахиз, дæхи у дæ бар, 
Уым фендзынæ ног дуне, хицæн. 
Уым уалдзæгæн фæззæг æппæлы йæ цин, 
Уым æхсæвтæ — сатæг, уым бонтæ - зæрин. 
Цыппар доны сонтæй фæйнæрдæм тындзынц: 
Ыскæсæнмæ иуæн - йæ фæндаг, 
Ныгуылæнмæ иннæ фæкæны тырындз, 
Æнцойы хос удæн - сæ зæланг. 
Ам райгуырынц иумæ, ам авæййынц хицæн, 
Æмбæлæн сын нал и, ныр алчи - йæхицæн. 
Дыууæ хохы слæгæрстой мигътæй уæлдæр, 
Сæ цъуппытæй хуртæ фæкæсынц, 
Сæ алмаси тигътæ фæкалынц цæхæр, 
Цъæх ирдгæтæ хæхтыл фæкæлынц. 
Нæма схызти, не схиздзæн а бæстæм лæг, 
Сырд дæр дзы нæ фенди, нæй маргъ дæр тæхæг. 

Ам ус-падцзах бады фæлыстæй, зæдау, 
Йæ сæрыл - коронæ æвзистæй. 
Йæ кондмæ, йæ фидауцмæ чи ’рхæссид фау, — 
Кæнынц ыл уæлæрвтæ дæр дистæ. 
Уыраугæ хур калы зæрин цæхæр - цас! - 
Нæ йæм хъары, оххай, йæ узæлд, йæ тавс. 
1803 
БЕРТÆЙЫ МОНОЛОГ 
(Драмæ «Вилъгелъм Теллъ»-æй) 
Фыдыбæстæйæ уарзондæр цы ис? 
Сæрбахъуыды æфхæрд æмæ мæгуырæн 
Йæ фарсмæ балæуу, басгуых ын нæртон уарт, — 
Гъеуый у, гъе, лæджы аккаг уæздан хæс. 
О, хъизæмар... Мæ зæрдæ мын æвзоны 
Уæ адæмæн йæ худинаг, йæ сау бон. 
Æз йемæ удхар, утæхсæн кæнын. 
О, уарзын æй - фæлмас у, фæлæ цардцых, 
Хæларзæрдæ. Мæ удуидæгтæй баст дæн 
Уæ адæмимæ. Гормæттæ, сымах та 
Цы ми кæнут? Ныууагътат æй тыхы бон. 
Æмдзæхдон систут уе знагимæ, ныр 
Тыхгæнджытимæ аразут мæнгардæй 
Уæ дзыллæйæн хъадамантæ, рæхыстæ. 
Мæ маст æхсиды. Ме ’нæуынон фестут, 
Йæ кад, йæ намыс чи нывзылдта цъыфмæ! 
1804 
ЗÆХХ УАРÆН БОН 
Зевс уæрста зæхх йæ адæмæн рæдауæй, 
Фæлæ фæдзæхста иу хъуыддаг æрмæст: 
Цæмæй цæрой æфсымæртау хæларæй, 
Куыннæ уа се ’хсæн хъаугъатæ, ызмæст! 
Зæрондæй-ногæй змæлыдысты адæм. 
Хуымгæнæг райста саумæр зæхх, бæзнаг. 
«Цæй, цуанонæн æгæндæгтар хъæд раттæм, - 
Æмзондæй загътой, - снывонд кæнæд саг». 

Аббатæн — сæн, къупец-лæгæн та — базар. 
Æрцахста къарол фæндæггæ æппæт. 
Ныр ацæуын кæдæмфæнды дæр бавзар: 
Сты дæлвæзтæ дæр, хъæдтæ дæр æхгæд! 
У чифæнды дæр - къаролæн уал бафид, 
Уый бонджын у, бæрзонд — йæ ном, йæ кад. 
Мæгуыр та цы? Кæд у дæ чыссæ афтид, — 
Дæ бызгъуырты дæ къонайы цур бад! 
Поэт æрцыд æнафоны йæ балцæй, 
Цырен бæллицтæй дзаг уыдис йæ уд... 
Зæхх байуæрстой. Егъау тъæпæнтæй алкæй 
Фæцис йæ хай. Поэтмæ та цы уыд? 
«Дæ фырт куы дæн - дæ иузæрдыг — цы кæнон?» — 
Уый Зевсы цур йæ зонгуытыл æрхауд. 
«О, зонын æй, дæ балц уыдис æгæрон, 
Уæлæрвты тахтæ, зæдтæн дæ æрвад». 
«Мæ цæстæнгас дæ цæсгомæй нæ хызти, 
Дæ ныхæстæй мæ удæн уыд æхцон. 
Ныббар мын, курын, бамбар мын мæ рыст дæр: 
Сыгъдтæн мæ монцты, нал уыдтæн зæххон!» 
Уæд загъта Зевс: «Кæмыты зылдтæ, омæ?.. 
Сахартæ дæр, хъæутæ дæр мæм куы нæй. 
Тæхгæ уæлæмæ - арвы дуар дын гом у, 
Уым зилдух кæ зæрдæйы фаг фæрнæй!» 
-^р-- 

ПЕРСАЙНАГ ПОЭЗИЙЙ 
РАГОН ПЕРСАЙНАГ ЗОНДЫЛÆГТЫ 
НЫХÆСТÆЙ 
* * * 
О, калм рæстæггай аппары йæ царм, 
Фæлæ йæ митæ н’ аппардзæни калм. 
* * * 
Лæгæн йæ низ, йæ цардхалæг — хæлæг, 
Хæлæггæнагæн ингæн дæр - уынгæг. 
* * * 
Йæ удæн куы тæрса хæстон лæг-сæрдар, 
Уæд скодта йæ бæстæн фыдгулæй æлдар. 
* * * 
Рувасы митыл стайы дæр хатгай 
Бафтауы йе стонджы катай. 
* * * 
Уæд алкæмæн дæр алцыдæр йæ уды бæрц, йæ фаг. 
Йæ фагæй фылдæр чи дома, уый хи удæн — ызнаг. 
* * * 
Куы фесгуыхай тохы æххæстæй - 
фыдгулы сæр сар, 
Куы фæбадай хъоргъы æмбæхстæй - 
къуырд уыдзæн дæ сæр. 
* * * 
Куы йæ фенис мыст ахсгæйæ нæ цары — 
Домбайы ’нгæс у бакастæй, æхсарæй. 
Фæлæ куы фембæлд иу домбайыл хъæды, 
Уæд нал тардта мысты бæркад дæр гæды. 
17 Хъодзаты Æхсар 
257 

* * * 
Хъуыддæгты хицау - сæр, 
Йæ хъахъхъæнæг та - ’взаг. 
Æвзаг куы куса ’взæр, 
Уæд сæрæн у ызнаг. 
* * * 
Ехх, чъынды, чъынды, 
Ис-бисыл кæуыс. 
Доны был дæр ды 
Дойныйæ мæлыс. 
2008 
* * * 
Лæгæн хæлæг - фыдызнаг, 
Йæ сафæг у лæгæн: 
Къуырцдзæвæнмæ — йæ фæндаг, 
Йæ кæрон та - ингæн. 
* * * 
У йæ мулкæн ацы лæг цагъар, 
Гъеуæдцæр фæзæгъы: «Дæн æлдар!» 
АНВАРИ 
* * * 
Ныфсæй æмбойны бардæг и мæ зæрдæ, 
Мæ сæр æййафынц удхæртты фыддæртæ. 
Мæ талынг уаты сау бонтæ æрвитын. 
Кæм ысты ныр мæ кæдцæры æмгæрттæ? 
СаадиШИРАЗИ 
* * * 
Æмбæхстæй дар дæ сусæгтæ, дæ зæрдæ 
Æмгæрттæй дæр: æмгæрттæн ис æмгæрттæ. 
* * * 
Ратт къазнамæ дæ сызгъæрин, дзындздуртæ, 
Дæ хæзнатæ - уыдзысты уым æфснайд. 
Æрмæст дæ сусæг макæмæн кæ дзургæ, 
Цæмæй дыл сонтæй ма æрцæуа сайд. 
258 

* * * 
Дæуæн æндæртæй чи дзуры æвзæртæ, 
Фæкæны уый дæ фыдгой та æндæртæн. 
* * * 
Æмзонд куыйтæ æнцонæй 
Ныббырон кæнынц арсы, 
Æвæлтæрдæй домбай та 
Уырыйæ дæр фæтæрсы. 
Фыдлæгæн у хъылмайæ дзаг йæ сæр, 
Нæ хъæуы уымæн хорз кæныныл дзурын: 
Цæйбæрцфæнды дæр ма архай, уæдцæр 
Зæгæл нæ ныкъкъуырдзынæ дуры. 
* * * 
Æвдис-иу тохы ныфс æмæ æхсар, 
Æхсæндзарды дæр хотыхтæ сты махæн: 
Кæм хъæуа, уым дæ дзых æхгæдæй дар, 
Дæхиуыл хæц, æндæрты дзыхтæ ма ’хгæн. 
* * * 
Зондджын ызнаг дæ уæлиаумæ сисдзæн, 
Зондцух лымæн дæ æфхæрдзæн, æлгъитдзæн. 
* * * 
Хæрисæн донæй никæд ис æфсис, 
Фæлæ дын дыргъ нæ ратдзæни хæрис. 
* * * 
Куыд и кæсæнмæ азымтæ хæссæн? 
Цы фены, уый нын равдисы кæсæн. 
Æмгар, дæ гуыбын сæфтмæ тæры дæу, - 
Кæнынц дæ фиутæ алырдæм зæу-зæу. 
* * * 
Дæуæн дæ уæцъæф у æлдар, 
Ды та йын — коммæгæс цагъар. 

* * * 
Æфсис ын нæй - кæндзæн зæрдæдзæф: 
Хæссы хæрæгуаргъау йæ уæцъæф. 
* * * 
Æхсырæй бафсæды къæлæу 
Æмæ фæлидзæг вæййы мадæй. 
Ныййарæг схъомыл кодта дæу, 
Æмæ йæ хиз æфхæрдæй, мастæй. 
* * * 
Ды иунæг удæн райхæлдтай дæ сусæгтæ, дæ зæрдæ. 
Æвиппайды сæ базыдтой сæдæтæ ’мæ æрдзæтæ. 
Хуыцау гæдыйæн базыртæ куы раттаид, - 
Æппæт мæргъты дæр а тугдзых фæцагътаид. 
* * * 
Тыхгæнды фæрцы байсæн и бæстæтæ, 
Хæзнатæ, исбон — амондæй фæстæмæ. 
Æз дæн уæлвонг дзырдтæй æлгъæд. 
Хуыцау, мæнг æппæлдæй мæ бахиз! 
Æлгъыст дæ, д’ аиппытæ кæд 
Ысхуыдтой де ’мгæрттæ уæлахиз. 
Рæстдзинад нæй, уый зонын рагæй. 
Уæд та ныхъхъæр кæнон: «Æгъгъæд!» 
Æркурон ме стырдæр ызнагæй: 
Цы дæн æцæгæй, уый зæгъæд! 
* * * 
У иу буар Адамæн йæ зæнæг, 
Æлыгæй йæ скодта нæ Кæнæг. 
Нæ иу буар куы фæцæф уа искæм, - 
Ныккæрзæм æнæхъæнæй, риссæм. 
Дæу адæмæн се ’хсæн сæ рысты нæ арæм, - 
Дæу адæймаг хъуамæ куыд рахоной адæм? 
260 

Зæронд лæджы федтон æз иухатт нæ хохы, 
Уый сахарæй алыгъди, бацарди хъоргъы. 
Фæрсын æй: «Дæ хæдзар цæй охыл наууагътай? 
Уым удæн - æнцондæр». Уæд урссæр лæг загъта: 
«Дзæнæт» у нæ сахар, йæ «хæрзтæй» æфсæст дæн. 
Хæфсбадæн цъымара... Пыл дæр дзы ныссæдздзæн». 
* * * 
Куыдзæн куы раттай иунæг хатт ыстæг, 
Уæд дын, мæ хур, сæдæ ’фхæрды ныббардзæн... 
Дæ сæдæ хорзы ферох кæндзæн лæг, 
Дæ иу уайдзæф та стыр æфхæрдæн райсдзæн, 
Йæ риуы йæ сæдæ азы фæдардзæн. 
* * * 
Лæгæн вæййы æртæ хуызы хæлæрттæ. 
Сæ иутимæ æмнозт æмæ æмхæрд дæ: 
Æгъдау, бæркæдтæ, минас сын хъæуы - 
Фæхынц-иу сæ, рæдау фысым фæу. 
Ис а царды æндæрхуызон хæлæрттæ. 
Ды сын вæййыс ныхасæмбал: хабæрттæ, 
Æмбисæндгæ æнафонтæм хæссут, 
Æмæ сæ буц у, райгонд у дæ уд. 
Æцæг хæлæрттæ сты, мæ хур, æндæртæ: 
Дæ удæн уыдон — йе ’мгæрттæ-æрдхæрдтæ. 
Сæрбахъуыды — дæ тых æмæ дæ ныфс, 
Ды уыдонæн сæ цæрайæ цæрыс. 
Æцæгæмгар... Зæххыл цы и зынаргъдæр! 
Ды уый сæрвæлтау баназдзынæ марг дæр. 
* * * 
О райсомы ирдгæ, мæ хæлæрттæн радзур Ширазы 
Мæ иунæджы катай, мæ уды æрдиаг, мæ хъæрзын. 
Æз — фурдæй æппæрст кæф, æгуыппæг-æдзæмæй 
дзыназын, 
Æцæгæлон зæхх мæ æрвылбон æвзоны, æвдæрзы. 
Зонд æмæ амонд - æфсымæртæ-фаззæттæ. 
Зонд дын нæ рардис — æнамондæй баззадтæ. 
261 

* * * 
Æцæг хабар. Зæрдæрыстæй йæ мысын: 
Кæй ахуыр кодтон фатæй æхсын раджы, 
Ныр уыцы саггуырд йе ’ндон хотых райсы, 
Æрбахсы мыл æй - æз ысдæн йæ мысан. 
У БОНЗОНГÆ, СÆРНЫЛЛÆГ 
Æртагъди фурдмæ къаннæг æртах арвæй 
Æмæ фæтарсти сонт уылæнты тарфæй. 
«Æз ам цы дæн, гыцци æртах, æнæбон, 
Мæ алыварс та дон-дуне - æгæрон!» 
Ыскатай ис, æдзух йæхимæ хъусы, 
Фæлæ дын бахауд иуахæмы хъузджы. 
Уым фестадис æмбисонды хæзнадур. 
Ныр паддзахæн йæ кады худыл бады. 
Йæхимæ кастис асæй æмæ кондæй 
Бынтон ницы. Æрттивы ныр бæрзондæй. 
Ут хиуылхæцгæ, бонзонгæ, сæрныллæг. 
Æртасын кæны къабузты сæ тыллæг. 
ДЖАМИ 
* * * 
Æлгъаг дуне... Йæ хорзæхтæм æдзух 
æввонгæй алчи ивазы йæ къух. 
Кæрдих сæм февдис, - чи ма зоны ’фсарм? - 
æмæ дæ цуры февзæрдзæнис арм. 
Кæс ноджы, ’мæ та — цонджы фарсмæ цонг, 
дæ алыварс зыдыкатæй — æрдонг. 
* * * 
Мæ уд фæфыдæнхъæл: рæстаг адæм нæ уыны, 
нæ уыны хъалæй дæр, нæ сæ уыны йæ фыны. 
Æнтæф бон сонт хурæй æз аууоны æмбæхсын, 
нæ лидзын сонт хурæй - мæ аууонæй фæтæрсын. 

* * * 
Æнæфенд саулæг, алцызонæг хоныс 
дæхи, фæлæ кæм æмбæхст и дæ хъомыс? 
Æфтауыс мах дæр алыбон цæсты. 
Хæрæг цы ’мбары Йесойæн, йæ рыстæн? 
Уый къæссайы йæ хæмхуттæ нытътъыста 
æмæ хæлæфæй мерс кæны сысджы. 
* * * 
Ысдзырдтай хохбæсты хъæрæй — 
æрбаздæхти дæм азæлд. 
Фæкуыстай цонгдыхæй, сæрæй - 
дæуырдæм амонд разылд. 
Æварн удтæй тæригъæдцагдæр нæй: 
«нæфæтчиаг» сын - рухс дунетæ, фидыц. 
Сæ фынгтæ уыйхыгъд - семыдзаг хæлцæй, 
сæ ахсæнтæм æй иварау æрвитынц. 
Цъаммар бæрзонд бынаты ’рбадт, 
Бынаты фæрцы слæг. 
Рыджы мур арвмæ схаста уад, 
Уæддæр рыг у — ныллæг. 
* * * 
Æвзист уа йе сызгъæрин - 
лæгæн нæ дæттынц зонд. 
Дæ курдиат, дæ арæхст 
дæу сисдзысты бæрзонд. 
* * * 
Хæлæг - нæ сафæг: иблис у, хæйрæг, 
Цæстджынæй сохъхъыр саразы хæлæг. 
* * * 
О, бабын уыдзæн удæгасæй лæг, 
Куы кæна алкæд алкæмæ хæлæг: 
Уæгъд æй нæ уадзынц катай æмæ маст — 
Йæ зонд, йæ зæрдæ сау гæрзытæй — баст. 

* * * 
Чъындыйæ макæд ракур хæс, 
Фæлтау мæгуыры хызын хæсс. 
* * * 
Лæгæн цæрæнбон саккаг кодта æрдз. 
Кæн уымæн кад. Фыдæхы ныхмæ хæц. 
Æбузн уд та æлгъыстаг у, фыдрын. 
Йæхи фыдæх æй бакæны хæрзбын. 
Кæны бæз-бæз æнаккæгтæй нæ зæхх. 
Сæ хæрам тауынц. Зæрдæ сæ фæцъæх. 
Дæхи сæ хиз, хъуыды дæр-иу сæ ма кæн: 
Цæстысындзау - сæ иу фæкаст дæр махæн. 
* * * 
Куы суа налат лæг паддзах йе фæтæг, 
Уæдцæр уыдзæн æнæчетар, ныллæг. 
Уад сисы рыгтæ æврæгътæй уæлдæр, 
Æрбадынц рыгтæ бырæттыл уæддæр. 
* * * 
Нæ дуне — мæнг. Фыдгæнджытæ дзы — хицау. 
Фæлæ дзы ис æнувыд æмбал, зон. 
Йæ ном та — Чиныг. Йемæ кæд æмхиц уай, 
Дæтдзæн дын уæд йæ фарн æмæ йæ зонд. 
Фæразонæн Хуыцау дæтты бæркад. 
Фыццаг къахдзæфтæ а зæххыл кæныс. - 
Фæразай кæд, нæ зонай кæд фæллад, - 
Дæ нысанмæ дæ ахондзæн дæ ныфс. 
* * * 
У ацы дуне сау калмау хæцаг, 
Кæлæнтæй, маргæй, чъизи фæндтæй - дзаг. 
Кæд цы ’рхæсдзæни - иу дæр æй нæ зоны: 
Дæтты нын цин, бæллæхтæй нæ æвзоны. 
Парахатæй ныл байтауы йæ фарн, 
Гадзрахатæй йæ ассивы йæ арм. 
Кæрон нæ вæййы хаттæй-хатт йæ хæрзтæн, 
Куы та ныккæны бæстæтæ дæрæхсæн. 

* * * 
Нæ зонын æз, куыд æрбахаудтæн ардæм... 
Цæрыны ’фсон цъымарайы лæсæм. 
О Дунейы Фарн, нал мæ хъæуынц адæм, 
Цæй, ауадз мæ: фæлидзон сæ мæрдтæм! 
ПРОЗÆЙÆ ФЫСТ ХАБÆРТТÆ, ÆМБИСÆНДТÆ 
ÆРЫГОН РÆСУГЪД ЧЫЗГ 
ÆМÆЗÆРОНДЛÆГ 
Фæззæджы комулæфгæй æрдзы хуыз ивын байдьщга: парчы 
бæлæстæн сæ сыфтæртæ фæбур сты, арты ’взæггау тæмæн ка- 
лынц. Дидинджытыл руайыны нысæнтгæ фæзынди. Æмæ 
уыцы фæззыгон парчы сагъæсхуызæй бады иу зæронд лæг. 
Йæ сагъæс та у, йæ царды кæрон кæй æрбахæстæг, ууыл. 
Рæстæг ын йæ сæрыхил æмæ йæ боцьотæ урс-урсид сахуырс- 
та, йæ кæдцæры фидауццжын гуыр ын æркъæдз кодта. 
Иуцасдæр абадти, стæй йæ зæрды æрæфтыди парчы ази- 
лын. Фæззæг царды рохтæ йæхимæ кæй райста, уый бæрæг 
уыд алыран дæр, æмæ лæджы зæрдæйæ æнтъыснæг хъуы- 
дытæ нæ цух кодтой. 
Уалынджы йын йæ цæстæнгас йæхирдæм аздæхга иу æрыгон 
сьшгоймап ам æнæнхъæлæджы кæцæй фегуырди - Хуыцау йæ 
зонæг. Йæ цæсгом æмбæрзт уыди урс цыллæхызæй, фæлæ уæд- 
дæр бæрæг уыд, адæмæн æмбисоцды рæсугъд кæй у, уый. Зæ- 
ронд лæг ын фæкомкоммæ йæ сырхмæтæпсуыз æнгуыдцзтæм - 
ахæм хæрзконд, аив уыдысты, æмæ сæм кахгæйæ баззади. Стæй 
йæхи нал баурæдта, сылгоймаджы цур йæ зонгуьггыл æрхауд 
æмæ йæ дзыхæй æнæбары схауд ахæм ныхæстæ: 
- О, чи дæ, цы дæ? Адæймаг æви дзæнæтæй ратæхæг 
зæд? Æви фын уынын? Мæ цуры-ма иучысыл уæдцæр афæ- 
стиат у, удæнцой ратт æрра зæронд лæгæн! 
Чызг ын йæ ныхæстæм байхъуыста, стæй йын загъта: 
- Байрæджы кодтай! Кæй мæ бауарзтай, уымæй фæрæ- 
дыдтæ. Нæ федтай, мæ сæр урс кæй у æмæ йæ цыллæхызæй 
уый тыххæй кæй бамбæрзтон. 
Уыцы ныхæсты фæстæ зæронд лæг сæццæйæ баззади, 
фæсмон æм æрцыди, фестад, иуварсырдæм азылд æмæ цæ- 
уынвæнд скодга. 
Раст уыцы сахат æнæзонгæ сылгоймаг йæ цыллæхыз си- 
ста, æмæ дын сынты базырау сатæгсау дзыккутæ йæ уæхс- 
чытыл куы æркæликкой. 
Зæронд лæг ахæм æрвон фидауц куы ауыдта, уæд фæ- 
хъæр ласта: 
265 

— Уæдæ мыл мæнгардæй цæмæн рацыдтæ! Куыд мын 
баци дæ бон ахæм ныхæстæ зæгъын? Цæмæн мæ асайдтай, 
фыдбоны рæсугъд? 
— Уыйхыгъд амæй фæстæмæ зондзынæ: кæд дын сыл- 
гоймаджы урс дзыккутæм кæсын зын у, уæд сылгоймагæн 
дæр нæлгоймаджы урс сæрыхъуынтæм кæсын афтæ зын у, 
æмæ æрыгон чызджытæм никуыуал бабæлдзынæ. 
МАКЕДОЙНАГ АЛЕКСАНДРЫ ТЫХХÆЙ 
Македойнаг паддзах Филипп куыд амард æмæ паддзахы 
къæлæтджын йæ фырт Александр куыд бацахста, уый тых- 
хæй кæддæр радзырдта разагъды зондылæг Аристотель. 
Александр бæрзонд бынатмæ куы схызт, уæд йæ дæлбар 
адæм æмæ йæ фæсдзæуинты раз ахæм ныхас ракодта: 
— Не ’ппæт дæр хъыг кæнæм нæ паддзахы мардыл! Уый нæ 
фьщ уьщи, мæнæн куыд уьщ, афгæ сымахæн дæр. Уымæ гæсгæ 
æз уе ’фсымæр дæн, æмæ сымахæй мæхи уæлдæр бынаты сæвæ- 
рон, уый мын не ’мбæлы. Сымах куьщ зæгъат, ууыл æз дæр разы 
уыдзынæн. Ахæм фæтк сæвæрæм: сымахæн хорз цы уа, уый 
мæнæн дæр уьщзæни хорз, сымахæн зиан цы уа, уый мæнæн дæр 
уыдзæни зиан. Уæдæ уе ’хсæнæй равзаруг, хуыздæр æмæ зоцд- 
джыццæр чи у, уый. Уадз æмæ уын уæхи фьщау уынаффæ кæна, 
разамыцд датга. Гъемæ йын уæ зæрдæтæ байгом кæнуг, сусæгга- 
гæй уæм куьщ ницы уа, афтæ. Уый уьщзæни рæстзæрдæ, æнæ- 
аипп, алы хъуыддаджы дæр фæзминаг, хъахъхъæццзæн уæ ба- 
хъуаджы сахат, йæ уд уын æвгъау нæ кæндзæни. 
Адæм ахæм зондцжын ныхæстæ куы фехъуыстой, уæд 
дисы бацыдысты: куыд хæдæфсарм æмæ æрхъуыдыджын у 
ацы лæппу! Æмæ сæ хъæлæстæ азæлыдысты алырдыгæй: 
— Ды зондæй дæр æмæ зæрдæйæ дæр не ’ппæтæй уæлдæр 
дæ, дæуæй хуыздæр фæтæг нæ нæ хъæуы! 
Æмæ Александрæн ард бахордтой, иузæрдион ыл кæй уы- 
дзысты, уый тыххæй. Падцзах йæхæдæг дæр ард бахордта: 
— Ард уын хæрын, мæ цард-цæрæнбонты рæстзæрдæ кæй 
уыдзынæн, уый тыххæй! Ард хæрын, адæмы фыдбылызтæй, 
бæллæхтæй, æнамонд хабæрттæй хизыныл кæй архайдзы- 
нæн, уый тыххæй! Ард хæрын, мæ бæрны чи ис, уыдоны 
фарнæн кæй кусдзынæн, сæ бартæ сын кæй хъахъхъæндзы- 
нæн, уый тыххæй, уымæн æмæ, йæхи уды къоппайы мæт 
йеддæмæ чи ницы кæны, йæ адæмы йæ къæхты бын чи 
ссæнды, сахартæ æмæ бæстæтæй дур дурыл чи нал ныууа- 
дзы, уыцы паддзах сау капеччы аргъ дæр нæу! 
Гъæй-джиди, ацы ныхæстæ иннæтæн дæр зонды хос куы 
фæуаиккой! 
266 

МАКЕДОЙНАГ АЛЕКСАНДР - 
ДИССАДЖЫ САХАРЫ 
Македойнаг Александр сфæнд кодта æгас дуне байсын. 
Æмæ дын иуахæмы куы бафтид диссаджы сахармæ. Уым нæ 
уыди паддзах дæр, æлдæртгæ дæр, бонджынтæ дæр, мæгуыр- 
тæ дæр. Иууылдæр уыдысты æмсæр-æмбар, иу мады зæнæ- 
гау æххуыс кодтой кæрæдзийæн. Сæ куыст уыдис æнцон, 
уымæн æмæ сын зæхх рæдауæй лæвæрдга йæ бæркæдтæ. Ацы 
бæстæйы цæрджытæ нæ зыдтой, хæст цы у, уый. Алы би- 
нонтæн дæр - сæхи хæдзар, цæхæрадон. Гуыдыртæ æмæ дæ- 
гъæлты кой та хъусгæ дæр никуы фæкодтой. 
Алы хæдзары раз дæр уыди зæппадз. Уый Александры 
дисы бафтыдта æмæ фыццаджы-фыццаг уымæй бафарста: 
- Уæ сахары алцыдæр йæ бынаты ис, фæлæ уæ хæдзæртгæ 
æмæ уæ зæппæдзтæ фæрсæй-фæрстæм цæмæн сты? 
- Уый уымæн афтæ у, - дзуапп радтой сахары цæр- 
джытæ, — цæмæй алы адæймаг дæр йæ царды бонты иуда- 
дзыг хъуыды кæна мæлæтыл. Мæлын æй кæй хъæудзæн, 
уый йæ зæрдыл куы дара, уæд ын рæстæй, сыгъдæгзæрдæйæ 
цæрын æнцондæр уыдзæн. 
Уæд та дын Александр куы бафæрсид: 
- Æмæ уæм гуыдыртæ та цæуылнæ ис? Къæрныхтæ уын 
уæ хæдзæрттæ нæ фæкъахдзысты? 
- Махмæ нæдæр къæрныхтæ ис, нæдæр хъæздгуытæ, нæ- 
дæр мæгуыртæ, — загътой сахары цæрджытæ. - Не ’ппæт 
дæр æмсæр-æмбар стæм, нæ бæзнаг саумæр зæххытыл кусæм 
зæрдæрухсæй, æмæ нын рæдауæй раттынц сæ бæркæдтæ. 
Бадис та кодта Александр æмæ сæ бафарста: 
- Уæд уæм æфсæдцонтæ та цæуылнæ ис? Хъуамæ уæ иу 
исчи йæ кард йæ кæрддзæмæй сласид æмæ зæгъид: «Нырæй 
фæстæмæ æз уæ падцзах дæн, æмæ хъуамæ, æз цы зæгъон, 
уый кæнат». Сымахмæ та падцзах æппындæр нæй. Куыд 
цæрут æнæ разамонæгæй? 
- Махмæ иу адæймаг дæр æнæзакъон митæ нæ кæны, 
уымæ гæсгæ нæ нæдæр паддзах хъæуы, нæдæр залым, - 
дзуапп радтой сахары цæрджытæ. 
- Бонджынтæ та уæм цæуылнæ ис? - бафарста та Алек- 
сандр. 
Æмæ йын адæм уыцы сабырæй дзуапп радтой: 
- Махæй иу дæр ахæм нæй, æмæ æхца, зынаргъ дзау- 
матæ-йедтæ йæ цæстысындз кæмæн не сты. Алчидæр нæ 
афтæ нымайы: а дунейыл æппæтæй æлгъагдæр миниуджытæ 
сты зыд æмæ кæрæф, хæлæг æмæ чъындыдзинад. Уыцы фæтк 
æмæ уаг нын фыдæлтæ фæдзæхстой, æмæ сыл нæ зæрдæ 
никуы сивдзыстæм нæ амæлæты бонмæ. 
267 

Александр сæм фырдисæй джихæй кæсгæ баззад æмæ йе 
’фсæдгæн бардзырд радта, цæмæй ацæуой сахарæй. Уалын- 
джы йæ цæст æрхæцыди хуыйджыты æрмадзыл. Рудзынг гом 
уыд, æмæ Александрæн ныхас бацайдагъ иу хуыйæгимæ. Уый 
йын радзырдга, кæддæр, дам, нæ сахары дыууæ паддзахы тох 
самадтой бæрзонд бынат бацахсыныл æмæ, дам, сæ дыууæ 
дæр, кæрæдзи хъуын-хъис тонгæйæ, бацарæфтыд сты. Сæ пад- 
дзахы дарæстæ сын мæрддзæгтæй баивтой. Исты нывыл 
æгъдау сын скæной, уый дæр никæй бафæндыди. Сæ мæрдгæ 
сын дард ранмæ аластой æмæ сæ фæдæлсыджыт кодтбй. 
— Иухатт сын сæ ингæнтæ фенынмæ ацыдтæн, - загъта 
хуыйæг, - æмæ цы федтон? Се стджытæ алырæтты пырхы- 
тæй лæууыдысты. Æрæмбырд æмæ сæ бахуызæн кæнон, 
зæгъгæ, загътон, фæлæ дзы чи кæй стæг уыд, уый бæрæг 
марадз ды базон! 
Уыцы ныхæсты фæстæ Александр хуыйæгæн афтæ, мæ 
бон, дам, дæ у ацы сахарæн паддзахæй сæвæрын. Фæлæ хуы- 
йæг цæхгæр ныллæууыди, уый гæнæн, дам, нæй. Куыд, дам, 
хъуамæ хуыйон искæмæн кæнæ мæхицæн паддзахы дарæс. 
Æвгъау, дам, у зæлдаг хъуымац, хæрз цыбыр рæстæг йед- 
дæмæ кæй нæ дардзысты, ахæм фæлыстæн. 
ХАЛОН ÆМÆ ХУЫРГАРК 
Иу халон сфæнд кодта, цы цæхæрадоны цард, уый ныу- 
уадзын æмæ æндæр ран æрцæрын. Тæхы, тæхы æмæ ба- 
ххццæ иу рæсугъд дæлвæзмæ. Зад кæрдæг æмæ дидинджы- 
тæй йæ зæрдæ барухс. Уыцы ран йæхи æруагъта. Фæйнæр- 
дæм акæстытæ кодта æмæ дын хуыргарчы куы ауынид. Иæ 
сйсты нывæфтыдмæ, йæ тасгæ-уасгæ цыдмæ йын бабæллы- 
ди: йæ цыбыр æмæ рог къахдзæфтæ йæ дисы бафтыдтой. 
Халон æмбæрста: йæ систы хуыз аивын йæ бон нæ ба- 
уыдзæни. Фæлæ, хуыргаркау аив цæуын уæддæр куы базо- 
нин, зæгъгæ, сусæгæй райдыдта уыцы диссаджы маргъы 
фæзмын. Иудадзыг йæ фæдыл рацу-бацу кодта, йæ удæй 
арт цагъта, фæлæ йын уæддæр ницы бантыст. Йæхи цыд 
дæр ма дзы ферох, мæгуыр. 
КУЫРМ ÆМÆ ЦЫРАГЪ 
Уыди, цæсты къух фæтъыссæн нæй, зæгъгæ, кæмæй фæ- 
зæгъынц, ахæм мæйдар æхсæв. Гъемæ дын уыцы æнафоны 
иу куырм лæг фæндагыл куы фæцæйцæуид, йæ къухы - 
цырагъ, йе уæхскыл та - дурын. Æваст ыл иу дзæгъæлдзых 
амбæлд æмæ йæм дзуры: 
268 

- Хъус-ма, æнæфенд сау лæг! Цæстæй куынæ уыныс, 
уæд дæ цырагъ та чердыгæй бахъуыди? 
Куырм лæг бахудт æмæ йын ахæм дзуапп радта: 
— Уый мæхи тыххæй нæ рахастон, фæлæ мæнæ дæу хуы- 
зæн хуырымты тыххæй: зæрдæйæ саугуырм чи у, сæрæй та 
сахъат, ахæмыл, зæгъын, куы амбæлон, мæхи йыл куы скъуы- 
рон æмæ мын мæ дурын куы асæтта... 
ПОЭТ ÆМÆ АХУЫРГОНД 
Фыдынд, гуылмызтæ цæсгом кæмæн уыд, иу ахæм дæ- 
лæсин ахуыргонд дын поэт Фараздакыл куы амбæлид. По- 
эты цæсгом æваст афæлурс. Ахуыргонд æй фæрсы: 
- Цы дыл æрцыди, дæ цæсгом афтæ фæлурс цæмæн у? 
Фараздак ын дзуапп радта: 
- Дæу куы ауыдтон, уæд бар-æнæбары мæ тæригъæдтыл 
хъуыды кæнын байдыдтон. 
- Æмæ мæн ауынгæйæ цæмæн райдыдтай дæ тæригъæд- 
тыл хъуыды кæнын? - бафарста та йæ ахуыргонд. Уæд ын 
Фараздак афтæ: 
- Не Сфæлдисæг мын, зæгъын, куынæ ныббара æмæ мæ 
дæу хуызæн куы скæна. 
ГУЫЛМЫЗ ТÆРИГЪÆДДЖЫН 
Фыдынд, гуылмызтæ цæсгом кæмæн уыд, ахæм лæг йæ 
уæрджытыл лæууыд æмæ Хуыцауæй куырдта, цæмæй йын 
йæ тæригъæдтæ ныббара æмæ йæ зындоны артæй бахиза. 
Иу фæндаггон æй ауыдта æмæ йæм дзуры: 
- Хъус-ма, мæ хæлар, дæ гæлиртæ цæсгом зындоны арты 
басудза, уый дæ цæуылнæ фæнды? Ау, афтæ æвгъау дæм кæсы? 
МÆГУЫРГУР 
Мæгуыргур иу хæдзары дуармæ æрлæууыд æмæ мидæмæ 
бадзырдта: 
— Баххуыс кæнут æнæхæдзар мæгуыр фæндаггонæн. 
Хæдзары хицау æм мæстыйæ рахъæр кодта: 
— Бахатыр кæ, нæ сылгоймæгтæй ам ничи ис. 
Мæгуыргур ын дзуапп радта: 
— Омæ æз кæрдзыны къæбæр агурын, сылгоймаг нæ, 
фæлæ... 
269 

ДЕХЛЕВИ 
* * * 
Æнæбонты, æнамæндты æфхæрæг 
Фыдæхы арцæй байсæфдзæн йæхæдæг. 
Гæлæбу артмæ тахт æмæ дзы асыгъд. 
Дæхи азар дæ басудздзæн, фыдгæнæг. 
ГАФИЗ 
* * * 
Цæмæй раппæлон царды? 
Æвдæрзы мæ æрхæндæг. 
Æлдæртгæ ’мæ цагъартæ... 
Æвдæрзы мæ æрхæндæг. 
Æнувыд æмгар, уарзон - 
нæ йыл æрхæцыд цæст. 
Рæстдзинад нæй, нæй бартæ. 
Æвдæрзы мæ æрхæндæг. 
* * * 
Мæ царды дæрæхсæнтæм 
къулсæрæй дардæй кæсын. 
Цы фæкæнон ме ’мбæхст æнтьыснæг, 
мæ æдзæм æрдиаг, мæ зын? 
Нæ арын нæ зæххыл ныфсæнцой 
йе рухсы чысыл тæпп. 
Уæлæрвты Тæрхонмæ 
æрхуымæй æнхъæлмæ кæсын. 
* * * 
Ныххæлæттаг мæ цард. Фæндтæ та мæм дзæвгар уыд. 
Йæхимæ сайдта мæн ыстъалыты æнкъард худт. 
Æмгæртты ’хсæн мæнæн æцæг æмгар нæ разынд. 
Фыдгултæ-иу мын систы. Ныр мæ æппæлут, фаут! 

ПОЛЫШЕЙАГ ПОЭЗИЙÆ 
Станислав Ежи ЛЕЦ 
ÆНÆФАСТ ХЪУЫДЫТÆ 
* * * 
«Ма ’ууæнд!» - хъусы бадзуры дæлимон. 
«Æууæнд!» - фæзæгъы зæд. 
Хатгай иннæрдæм дæр рауайы. 
* * * 
Зæрдиагæй зæгъын: адæймаг йæ абоны хæцæнгæрзтæ ра- 
гон къобола æмæ дурын фæрæтæй куы раивид, уæд уый 
ахсджиаг къахдзæф уаид гуманизмырдæм. 
* * * 
Дæ фæдыл чи бафтыд, уый куы æрæхснырса, уæд-иу 
дæхицæн зæгъ: «Цæргæ!» 
* * * 
Ме ’нæуынон дæ! Дæхи бауарзын кæнын нæ уадзыс. 
* * * 
Амондмæ цы фæндаг цæуы, уымæн йæ фæйнæ фæрсты 
уынæм амæй-ай диссагдæр галуантæ. Сæ цæрджытæ рудз- 
гуытæй уыцы æнæмæт-æвæлмасæй кæсынц, æнæсцухæй 
амондмæ чи цæуы, уыцы æнæхæдзар адæммæ. 
* * * 
Алкæй дæр фæнды дунейы сæфты онг фæцæрын, иуæй- 
иуты та - ноджы фылдæр. 
* * * 
Гъæй-джиди, хъусты мидæджырдыгæй къæрмæджытæ 
батъыссæн куы уаид, зæрдæ цы дзуры, уый куыд нæ хъусай. 
271 

* * * 
Цал æмæ цал хъæрццыгъайы рацыди гакк-гуччы æйчы- 
тæй! 
* * * 
Хатгай ничи бынтон бæлвырд адæймаджы хуыз райсы. 
* * * 
Поэт Иксы тыххæй: 
«Курдиат æм нæ уыд, æмæ йын уыцы сахъат баххæст 
кодтой литературон премитæй». 
* * * 
Уарзын бынтон æнахуыргонд адæймæгты. Æрдæгинтел- 
лигенттæ кæй не сты, уый тыххæй. 
* * * 
Хъуыдыйы алы ферггывдмæ дæр талынг сæртæ стьæлфгæ 
кæнынц. 
* * * 
Бирæ рæстæг мæхи нæ фиппайдтон, цалынмæ мын иу 
фæдысмуд мæ фæдыл мæхи нæ бафтыдта, уæдмæ. 
* * * 
Хуыцау нын нæ рагфыдæлты дзæнæтæй расырдта, мах та 
фæстæмæ уырдæм бахауынмæ нæ цыбæлтæ тонæм. 
* * * 
Хъуамæ æфхæрд æййафой, йæ хъуыдытæ æргомæй чи 
фæзæгъы, уыдон нæ, фæлæ сæ æмбæхсгæ чи кæны, уыдон. 
* * * 
Рухс цас дæлдæр æруадзæм, уыйас нæ аууæттæ фæдаргъ- 
дæр вæййынц. 
* * * 
Майдан: «Пассивон куысты тыххæй». 
272 

* * * 
Астæубос хæлафæн — моралон фæхæцæг. 
* * * 
Мæргътæм кæсгæйæ нæ цæстытæ сбазырджын вæййынц. 
* * * 
Ордентæ йæ риуыл — цыма ауыгъд адæймæгтæ сты. 
Йæ хъустæ ахæм даргъ уыдысты, æмæ кæйфæнды дзыхмæ 
дæр æххæссыдысты. 
Искæй цæсты-иу æрду федта, фæлæ йæхи цæсты æдкъа- 
ла бæлæстæ нæ уьщга. Гъемæ ныр уыцы хъæдæрмæгæй галуан- 
тæ аскъæрдта. 
Стигъджытæ æхсæвыгон сæхи андзæрстой Иксыл. 
«Амонд циу?» - фæрсы йæ сæ раздзог. 
«Дæуæн раст дзуапп куы раттон, уæд уый!» — мæллæг 
хъæлæсæй сфæрæзта Икс. 
«Дæ амонд у!» - кæл-кæлæй ныххудти стигъæг. 
Иутæ райгуырынц исты зæгъыны охыл. Иннæтæ та - 
цæмæй исты зæгъын ма уадзой. 
Иу æлдарæн бирæ цагъартæ куы уа, уæд уый хорз нæу. 
Фæлæ иу цагъарæн бирæ æлдæрттæ куы уа, уæд уый хуыз- 
дæру? 
Айдæнæн йе ’ргом къулы ’рдæм базылдтой æмæ, мæгуыр, 
æнкъардæй марди. Бæллынтæ байдыдта, тæхудидæгæй, иу 
цæсгом, дам-ма уæддæр фен. Фыдынд дæр, дам, уæд, кæнæ 
суанг æдылы дæр. 
18 Хъодзаты Æхсар 273 

Æз рæсугъд дæн, æз тывджын дæн, æз зондджын дæн, æз 
хæларзæрдæ дæн. Ацы миниуджытæ иууылдæр мæхæдæг ра- 
иртæстон. 
* * * 
Бумерангтæй бирæтæ фæстæмæ нал æрбаздæхынц. Сæхи- 
цæн сæрибар равзарынц. 
* * * 
Исты диссаг уынгæйæ уæ цæстытæй æмдзæгъд ма кæнут. 
Уый фыдгæнæг у: лæг амардта. Йæхи мидæг. 
* * * 
Уымæй стырдæр хъизæмар ма цы ис! Дæ алыварс — ма- 
дард бæгънæг сылгоймæгтæй йемыдзаг, æмæ дзы алкæмæн 
дæр йæ сæр йæ къабайы тыхт. 
Арвмæ куыд бахауон, зæгъгæ, Хуыцауы макуы фæрс, - 
тæккæ зындæр фæндаг дын бацамондзæни. 
* * * 
Фырцинæй гæппытæ куы кæнай, уæд хъахъхъæн - дæ 
къæхты бынæй дын дæ зæхх куы арæдывдæуа. 
Хæйрæг, адде у ардыгæй! Мæ фарсмæ ус-хæйрæг и! 
* * * 
Де ’дылы ныхæстæ ныууадз - знаг дæм хъусгæ кæны. 
* * * 
Иуæй-иу пьесæтæ афтæ лæмæгъ вæййынц, æмæ сценæйæ 
æрхизын дæр сæ бон нал вæййы. 
* * * 
Йæхи андзæрста. Идейæйыл. 
274 

* * * 
Куырмыты астæу цæргæйæ иуцæстон дæр нал фæуыны. 
* * * 
Къæбæр кæйфæнды дзых дæр байгом кæндзæн. 
* * * 
Чингисханæй ма цыфыдцæр исты ис? О: Чингис-Хам. 
* * * 
Ацы фыссæг кърандæстæ цирхъæй цыргъ кæны. 
* * * 
Иуæй-иу адæймæггæн амонæн æнгуылдзтæ дæр ис æмæ 
амонæн æвзæггæ дæр. 
* * * 
Ау, домбайы барцы чи цæры, уыцы сыст, тæрхъусы къæ- 
дзилы чи цæры, уыцы сыстæй хъæбатырдæр у? 
* * * 
Гъæй-джиди, мæ мæлæт мæ удæгæсты ’хсæн куы не ’рæй- 
йафид. 
* * * 
Политикæ мæ дзаума нæу. Фæлæ мæм афтæ кæсы, цыма 
мæ уый йæ дзаума хоны. 
* * * 
Дæхæдæг дæхиимæ тымбыл фынджы уæлхъус не ’рбад- 
дзынæ. 
* * * 
Даргъ æвзаг кæмæн ис, уый йæхи хъахъхъæнæд: мыййаг 
ыл йæ къах куы скъуыра æмæ йын куы фелвæса. 
* * * 
Йæ адæмы фарн хъуамæ алы адæймаг дæр йæ мидæг хæсса. 
275 

Сылгоймагæн-иу бынат ратт. Дæ зæрдæйы. 
* * * 
Коллектив хъуамæ æнæном æфсымæрон ингæн ма уа. 
* * * 
Ихсыд дзырдтæ æрттивгæ нæ кæнынц. 
* * * 
Адæттæ иууылдæр дзуттыты аххос сты. Не ’ппæты дæр 
уыдоны Хуыцау сфæлдыста. 
* * * 
Тæппудтæ дæр мыггаггай сты: чи зондæй тæппуд у, чи - 
зæрдæйæ. 
* * * 
Хъæд ныццагътой æмæ, аууæттæ кæм цæрой, уый нал и. 
* * * 
Рæстæджы люциферблат махмæ кæсы. 
* * * 
«Размæ! Размæ!», зæгъгæ, хъусæм, фæлæ чердæм згъорæм, 
уый нæ зонæм. 
* * * 
Грамматикæйы иллюстратортæ — ахæм фысджытæ дæр 
ис. 
* * * 
Евнухтæй та ахæмтæ ис, онанизм йæ бæллиц кæмæн у. 
* * * 
Дилетантон динтæй тæрсгæ кæнын. Уым Хуыцау дæр 
дилетант у. 
276 

* * * 
Йæ мæлæты фæстæ йын лавры дыууæ сыфы йæ цæстытыл 
сæвæрдтой. Æгас ма куы уыд, уæд дæр уыдоны аууонæй 
ницы уыдта. 
* * * 
Алы бонæн дæр салам дæтт: сыст-иу. 
* * * 
Иуæй-иу паразитгæ домбайы хъæлæсы дæр цардæй къæртг 
æппарынц. 
* * * 
Афтæ ’нхъæлут, даргъхъусы мыггагæй цыдæриддæр ис, 
уыдон иууылдæр хæрджыты сты? 
* * * 
Иуæй-иутæ сæ нысанмæ куынæ бахæццæ вæййынц, уæд 
æй топпæй æхсын райдайынц. 
* * * 
Иуæй-иу хъуыдытæ сæрмæ æрбацæуынц, топпытæ сæм 
куы ныдцардæуы, æрмæстдæр уæд. 
* * * 
Рæстдзинадмæ æввахс кæнгæйæ цардæй дарддæр кæнæм. 
* * * 
Уымæн йæ сæр афтид у, фæлæ дзы эрудици йæ былтæй 
кæлы. 
* * * 
Иуæй-иу куыдз йæ къæдзил нæ, фæлæ йæ рæхыс фæтилы. 
Бæргæ, бæргæ, Авел æмæ Каин сиамаг фаззæттæ куы 
уыдаиккой! 
277 

* * * 
Пегасæн базыртæ рардæуыди — цæмæй чъыллипп æмæ 
зæвæтдзæгъдæн ма кæна, уый тыххæй. 
* * * 
Рæстдзинадмæ цас æввахсдæр цæуæм, уыйбæрц цардæй 
дарддæр кæнæм. 
* * * 
Лæгхортæ æфсон ссардтой: «Адæймаг фос у». 
* * * 
Æнæдæндаг тираны худын кæныны бар нæй. 
* * * 
Уый хъæбатыр лæг у: тираны армæй хæры. 
* * * 
Расисттæ! Сау хъуыдытæ æмгæрон нæ уадзынц! 
* * * 
Дзæнæты хъуамæ алцыдæр уа. Суанг зындон дæр. 
* * * 
Гъемæ, зæгъæм, дæ сæрæй къул батыдтай! Уæд иннæ ка- 
мерæйы цы ми кæндзынæ? 
Мингай азты дæргъы нæ дарæстæ раив-баив кæнæм, уæд- 
дæр нæ мæлæт базоны. 
* * * 
Хъæд ныццагътой, æмæ аууæтгæ æнæхæдзарæй аззадысты. 
* * * 
Сдæрджыты æвзæгтæ лæгъз вæййынц. 
* * * 
Ацы лæгæн йæ зæрдæ дурæй конд у. Фæлæ зынаргъ дурæй. 
278 

* * * 
Нолы æдзухдæр истæй фæлгæт уæвын фæфæнды. 
Æппæтæй талынгдæр кæм у, уым стъалы уæвын æнцон- 
дæру. 
* * * 
Мæрдтæ дæр сайын зонынц. Æгæсты дзыхæй. 
* * * 
Мæлхъ сæрыстыр цæмæй у? Йæ къæдзилæй. 
* * * 
Салам куы дæттай, уæд квитанци агур. 
* * * 
Йе знагмæ-иу йе ’взаг равдыста? О. Сдæрынмæ. 
* * * 
Цæмæй фæбæрзондцæр уæм, уый тыххæй метр фæцы- 
бырдæр кæнæм. ’ 
* * * 
Онанисттæ тæккæ тыхджындæр фантазертæ сты. 
* * * 
Адæймагæн гомункулус саразын нæма бантыст, афтæмæй 
«коммункулус» саразынмæ бавнæлдга. 
* * * 
Нолтæй рæхыс скæнын æнцон у. 
* * * 
Ацы поэт тугæй фыссы. Йæ фындзы тугæй. 
* * * 
Ацы поэт та йæ рæмбынкъæдзтæй фыссы. 
279 

* * * 
Туг дæ хъæуы? Хъæдысыст фест. 
* * * 
Шекспиры рæстæг культурæ æмæ аивады министр чи 
уьщи? 
* * * 
Кæд амонд гамхуд ныккодта æмæ йæ уый тыххæй нæ 
уынæм. 
* * * 
Тираны цæстæй дæ цæссыг ратадзын фæнды? Йæ хъихъы- 
рыл ын ныххæц. 
* * * 
Иугай æвзæгтæ нæй. Ис хицæутты диалект æмæ дæлбар- 
ты диалект. 
* * * 
Æрæджы ахæм ныв федтон. Иу лæг иннæйы фæрсы: 
- Пан Иксыл фембæлыс? 
- О, - дзуапп радта иннæ. Æмæ дын æваст йæ уадулыл 
дзæхст сæмбæлди. 
- Курын дæ, цы хæс дзы дарын, уый йæм фæхæццæ кæн. 
* * * 
Адæймаг ысу! Маймулитæн уый раджы бантысти. 
Алыран дæр йæ фындз кæй тъыссы, уый ууыл дзурæг 
нæу, æмæ йын цæсгом ис. 
* * * 
Бирæтæн Стикс1 Рубиконимæ2 фæивдцзаг вæййы. 
1 Мифон цæугæдон, кæлы Дæлдзæхмæ,йæ былгæрон ард хæ- 
рынц хуыцæутгæ. Йæ ард чи фæсайа, уый æндзыгæй баззайы фа- 
раст азы æмгъуыдмæ. 
2 Цæугæдон Апеннины æрдæгсакъадахыл. Ныхас «Рубиконыл 
ахизын» амоны фидар уынаффæ рахæссын æмæ йæ сæххæст кæнын. 
280 

— Иу сылгоймаг мын цы фаг у? — загъта евнух. — Мæн 
гарем хъæуы, гарем! 
Кады цъуппыл бады. Тираны цырыхъхъы бын. 
* * * 
Æнæдзургæйæ дæр грамматикон рæдыдтæ уагъта. 
* * * 
Иудæйы батæ поэттæн сæ дзыхтæ æхгæнгæ кæнынц. 
* * * 
Дам-думтæ куы базæронд вæййынц, уæд сæ мифтæ ра- 
уайы. 
* * * 
Арф хъуыдымæ уæлæмæ хизын хъæуы. 
* * * 
Бæхтæн æмæ уарзæттæн хос алыхуызон тæф кæны. 
* * * 
Ацы чъизи кул раздæр урс-урсид мит уыд. Æз ын аргъ 
кæнын æмæ йæ иувæрсты ацыдтæн. 
Цымæ, Хуыцауыл æууæндын? Уый Хуыцау йеддæмæ ничи 
зоны. 
* * * 
Цыфæнды бæрзонд цъуппыл куы уай, уæддæр дæ быны 
сæрсæфæн уыдзæни. 
Хъуамæ дæхæдæг дæхицæн мидхъуьщцæггы министр уай. 
281 

Иуæй-иу поэттæн сæ сæрты цы хъæмп ис, уый, æнхъæл- 
дæн, Пегасы зæрдæмæ цæуы. 
* * * 
Поэтгæ сывæллæпæй уааддай не сты: сæ фыссæн стьолы цур 
куы фæбадынц, уæд сæ къæхтæ зæхмæ нæ хæццæ кæнынц. 
* * * 
Лæдзæджы фæрцы суанг барабаны дæр Музæ райхъал 
вæййы. 
* * * 
Рудзгуытæ байгом кæнут: уадз æмæ уынджы цæуджытæ 
дæр базоной, æнуд кæй у, уый. 
* * * 
Хицæн адæймæгтыл дихгæнæн кæмæн нæй, ахæм адæмы 
нæ уарзын. 
* * * 
Шекспирантгæ. 
* * * 
Йæхæдæг йæхи маргæй амард. 
Цымæ, маймули кæй фæзмыдта, цалынмæ адæймаг не 
ссис, уæдмæ? 
* * * 
Троглоэрудит. 
* * * 
Æвзæр поэт уый у, дзырдты ’хсæн цуркау чи нынныхсы. 
* * * 
Дæхиуыл ауд! Ды паддзахады исбон дæ. 
* * * 
Мин лилипуты сарæзтой кооператив «Гигант». 
282 

УАРЗТ 
Мæ зæдыхай, мæ удлæууæн, æнæ дæу, оуу, цы кæнон? 
Æрцу, мæ къона, курын дæ: æз дæр мæ чемы ’рцæуон. 
позици 
Йæ къæхтæ быцæутау ныссагъта. Цы кæна? - 
Йæ сæр æмæ къухтæ ыссардтой тæгæна. 
ДЫУУÆ МАРДЫ 
Иу фæмард и Гекторау, 
иннæ цард директорау. 
ДИССАГ 
Нæ зонын, ацы диссаг циу - 
йæ къалатийыл зары цъиу. 
ПРОФЕССИОНАЛТЫ ’ХСÆН 
Уардийы тæфæй ма искуыдæр уарди 
ныммарди? 
ЦАС 
Цас дæ бадæн уа бындæр, 
уыйас арынгта - уæлдæр. 
ÆНÆБАРЫ САТИРИК 
Сатирикæн йæ хамбохъы къæм и, 
фæлæ дзы ферох, чи у ’мæ кæм и 
æмæ кæны зæрдæбынæй æмми. 
МАЛ 
Мал фæдæлдонæй тæрсы 
æмæ тæнджытыл хæцы. 
283 

ГЕТЕЙЫ КРИТИКТÆН 
Нæ зондылæг, нæ разагъды Бæдæлæг, 
æппынæдзух нын Гетейы цы фауыс? 
Гæххæтт дын мæнæ, ручкæ дын! Дæхæдæг, 
табуафси, ныффысс дæхæдæг «Фауст»! 
ПЪЛАН 
«Сæххæст кодтон пълан». 
Къухæвæрд: Онан. 
ИДЕЙÆ 
Тæхуды, фен (уæд райхъуысид мæ зарæг), 
куыд æрхауд дзæбугыл хъæсдарæг! 
«ДАВÆГ» 
Амырхтай мæ хъуыдытæй, Сократ. 
Домын æз: фæстæмæ мын сæ ратт! 
СЫЛГОЙМАГ-ЗÆД 
Сылгоймаг-зæд. Æнæлаз уыд йæ уынд. 
Æвзист æхцайау къухæй-къухмæ цыд, 
фæлæ йæ аргъæй мисхал дæр нæ хъуыд. 
КУЫРОЙ 
Куырой æрысдзæн алцыдæр: 
хъæбæрхор, 
сысджы, 
нартхор, 
мæнæу 
æмæ кæрвæдз, 
йæхи фыдты, 
йæ гæсы дæр 
æрысдзæн. 
Ныллуары сасир 
дуггæ ’мæ æнустæ: 
бынтон ныууæззау 
лорст рæстæгæй 
голлаг. 
284 

АДÆЙМАГ 
Нæ, адæймаг йæхигъдауæй нæ рацæуы 
нæ дунемæ - цыдæр æй сонтæй рассоны. 
Куырм вæййы 
æмæ ракæсы цæстæй 
æрæджиау. 
* * * 
Лæг иу у, 
фæлæ аразы йæхицæй 
дыууæ кæнæ æртæ лæджы. 
Цæмæн? 
Куыд, дам, цæрон хæрзиунæгæй. 
Нæ хаты: 
йæ кæнгæ мийæ бакæны æмхасæн 
йæ иунæджы хъысмæтмæ. 
Фæкодта уад æнæхъæн æхсæв лекка - 
æрхаста нæм тæрккъæвда æмæ... лехъа. 
ПОЭТ ТÆРХОНДОНЫ 
Тæрхондон æвзæрста хъаст: 
«Батых кодтай музæйæн, поэт». 
Поэт дæр ныццæхгæрмæ, нæ саст: 
«Дау мыл кæнут. Ау, куыд ыстут раст, 
кæд æрдзæй дзæдæл дæн, импотент!» 
КУРДИАТ 
Фыййау йæ дзугимæ. Бонрæфты. Рагъсæр. 
Бирæгътæ фыййаумæ: «Ахиз-ма мах дæр». 
ЗÆРОНДÆЙ УÆД ТА... 
Лæхтæ хъазуатонæй бацæуынц ерысы: 
фаджыс ысуæвын дзы алкæмæн не ’нтысы. 

МЕ ’МБÆСТОНТЫ ТЫХХÆЙ 
Систон хъæр: «Мæ намысджын бæстонтæ, 
базмæлæм-ма, махмæ кæсынц адæмтæ!»— 
пантæ кодтой галстуктæ бæстонтæ, 
панитæ та фелвæстой помадæтæ. 
ДЕМАГОГТÆ ÆМÆ СÆ ФÆЛДИСÆГ 
Сæ фæлдисæг, дам, зинæй гуырд у, зинæй, 
вæййы сыкъадзæф куысты дæр сырх сæнæй. 
Сæ дзурæнтæ сын саразы зæринæй, 
сæ сæргæхцытæ - сатæгсау æфсæнæй. 
ХАЛОН ХАЛОНИМÆ ФЕЗНАГ 
Йæ цæст, дам, нæ фæкъахы халонæн халон, 
фæлæ йын æз хъуамæ йæ ореол халон. 
РЕВОЛЮЦИОН ЛОГИКÆ 
Нæ дуне сæфы. Царды уаг - гæбæр. 
Хъæуы йæ ивын. Исты фæрæз агурæм. 
Фыццагдæр уал нæ сæркъуырæн йæ сæр 
Йæхи фæрæтæй акъуырæм. 
Мария ПАВЛИКОВСКА-ЯСНОЖЕВСКА 
ПОЛЫНÆЙАГ ХÆРИС 
Польшæйы къæдзтæ-мæдзтæ хæрисыл 
цавта арв æгъатырæй йæ фæттæ. 
Арыдтой йæ, кодтой йæ дæрæнтæ... 
Уый хъæцыд, ныффæрæзта йæ ристæн. 
Сирвæзт ныр цъæх æрцытæ йæ цæнггæй 
æмæ дзуры уды монцтæй махæн: 
ссарут хос уæ хъæдгæмттæ, уæ уаргъæн 
удвидарæй... Сифтонг ут Æууæнкæй! 

ПОРТШЙМГ ПОЭЗИЙЙ 
ЛуисКАМОЭНС 
* * * 
Куы мæ хордтой фыдæвзарæнтæ, цард мыл 
Йæ хæрæмттæ куы бафтыдта рынау, 
Йæ марг, йæ маст - мæ зæрдæ сæ куы ссау, 
Уæд-иу мæ алчи банымадта мардыл. 
Фæлæ мæ уд цытæ бавзæрста артыл, 
Фæкодта хорзæн уыдæттæ Хуыцау: 
Рæдауæй радта уаг æмæ æгъдау. 
Фæкæнын æлгъ æнæфсармыл, мæнгардыл. 
Ис ахæм дæр: сызгъæринты зæллангæй 
Æрратæ кæны, бахсынид дæндагæй 
Зæххы цъар дæр, йæ бирæ ис — йæ дин. 
Мæ фæндаджы ном - Хуры фаззон. Уарзтæй 
Æз рухс кувæндон самадтон: йæ астæу - 
Дæ уаз фæлгонц, мæ зæдыхай, мæ цин. 
* * * 
Чи у а бæсты æлдар? 
Хæрзты къæхты бын ыссæндæг. 
Стигъджытæн — сæхи сæ бар: 
Дав, рæдув хæзнатæ, мар, - 
Нæй дæ уромæг, æфхæрæг... 
Цардæн расидтæн æз хæст, 
Амонд агуырдтон лæгдыхæй. 
Ныр æз ахст дæн æмæ хаст. 
Закъонтæй нæ кæнын хъаст: 
Фыст ысты æрмæст мæн тыххæй. 
287 

САОВАКАГ ПОЭЗИЙД 
ЯнМАЙЕРНИК 
* * * 
Куы уыди зын, уæдцæр-иу æз нæ хъуыстон 
кæйдæр зондмæ: нæй садзгæ зондæй зонд. 
«Мæнгард у цард, — дзырдæуыд мын, - æлгъыст у, 
йæ кой дæр ма кæ, н’ аивдзæн йæ конд!» 
«Цард афтæ у, цард уфтæ у...» Ныхæстæ... 
Ай-гъай, ныхæстæ... У дæхæдæг раст! 
Хæцыс? Уæд хæц æхсаргардау æлвæстæй! 
Кæд уарзыс - уæд æнæивгæ дæ уарзт! 
О, царды рохтæ галиуырдæм ма здах, 
мæнджы мæнг хон, æцæджы та æцæг. 
Фыд æмæ хорзæн иумæйаг у а зæхх. 
Фыд дæр лæг кæны, хорзæхтæ дæр — лæг! 
ФЫН 
Бацыди чызджы хуызы гæды ми, 
никуы федтон ахæм рæсугъд æз. 
Фыны мæм æнæнхъæлæй фæзынди 
уыцы чызг — æппæтæй дæр æххæст. 
Уый мæнг уыдис, уый нæ цард æцæгæй, 
йе та цард æндæр дуджы кæдцæр... 
Хурмæ калдтой йе ’нгуылдзтæ, йæ цæнгтæй 
дидитæ, хæзна дуртæ цæхæр. 
Ды — æфсæст, æз та, мæ бон, ыстонг дæн! 
Фыны’мæм цы чызг æрцыди ныр, 
разынд уый (мæн аххос нæу) мæ зонгæ: 
уый уыди дæу æнгæстæ... Хатыр... 

• * * 
Мæ урссæр фыд æрхæндæгæй, куыстдомдæй 
дзырдта мæнæн: «Цы уыдзынæ, мæ фырт? 
Æрхауди та мæм а райсом дæр дзырд — 
поэт, дам, циу - ныммæлы, дам, ыстонгæй!» 
«Æлгъаг даутæ!» - æз рафыхтæн фырмæстæй, 
мæхæдæг та мæ гуыбыны хъуыр-хъуыр 
хъæр-ныхасæй, дзымандытæй æмбæхстон; 
мæ фыд ныхъхъус и, нал дзы хауди мыр. 
Йæ бафхæрæг «амалджын» уыд, æрвыста 
йæ бонтæ хъалæй, йе ’хцатæ - йæ тых... 
Мæ фыдæн мардæй гом уыдис йæ дзых: 
зæххæй уæлæрвтæм йе стонджы хъæр хъуысти. 
«Амалджын» лæг... Цæры ныр дæр æввонгæй, 
былысчъилæй: йæ цуры циу поэт? 
Кæсы бынмæ йæ гæлдæры бæрзондæй, 
кæсы бынмæ, поэзимæ, Джелбетт! 
ИЗÆР 
Бадын уаты иунæгæй фæсизæр, 
бон фæлладæй къуымрæбын хуыссы. 
Бахæцыд фæззыгон сыфтыл ризæг. 
Калд бæлæстæ... с’ артмæ сын кæсын: 
бандзæрстæуыд ме ’взонджы ныфсьггыл, 
фæздæг арвыл сæнцади - цæджындз. 
Сонты бонтæ ’хсæлыйы пыхсытау 
цæхæры уæззау цъыс-цъыс кæнынц... 
Зæхх уыны йæ тарф фынты йæ фидæн, 
здæхынц мæргътæ хуссармæ, хъæмæ. 
Бафæраз-ма, лæуу, мæ зæрдæ, фидар 
иу фæззæг... фылдæр-фылдæр - дыууæ. 
19 Хъодзаты Æхсар 

ТАЛЫНГ 
Зæгъдæргом талынг артæвзагау сонтæй 
лæбуры уадмæ, иргъæвын нæ комы; 
сæ хъæлæстæ, гуыргуыргæнгæ, бæрзондæй 
тæхынц дæлæмæ, бамыр ысты комы. 
Æнафоны кæй нæртон уд ысцоппай? 
Хъæрзы дæлдзæхы, рафæлгæсы цъуппæй. 
Поэт, ды сыстыс дзулгæнæгæй раздæр, 
дæ хиды ’ртæхтæй бантауыс дæ хыссæ. 
...Зæххыл цы лæг у намысджындæр, уаздæр, 
гъеуый уа хъуамæ аргъгæнæг дæ куыстæн! 
КУЫВД 
Уырысæн - Пушкин, ирæттæн - Къоста. 
У иу хохæй æндæр хохмæ зын хизæн, 
æмæ поэт дæр мин азты куыста, 
куыд никæд уа кæлыны хъомыс Хидæн, 
æнустæ, удтæ, фæндæггæ бæтта. 
Мæн ацы хæхтæм раджы хъуыд хæссын, - 
уæд уаин дард хæлæг æмæ фыдлæгæй. 
Мæ фарсыл дарин хъомгæсы хызын 
æмæ бийин сæууон хуры зæлдæгтæй 
мæ удæн ахстон - марин-иу мæ зын. 
Æз бузныг дæн дæ лæггæдтæй, Кавказ. 
Дæ кæмттæй мæ Михайловскмæ куы ластой, 
уæд иу мæсыджы (сты йæ къултæ фаз) 
мæ удæй иу къæртт бавæрдтон: мæ уарзтæй 
Къостайæн иу хай - у æнæхин, уаз. 
Нæ, дам, дæ ды æцæгæлон, дæрддаг, 
дзырдта мын Терк æфсымæрау хылгæнгæ, 
æз, дам, поэтæн хорз хатын йæ уаг, 
нæ, дам, кæнут уæ уды дуар æхгæнгæ, 
поэтæн нæй хæлар æмæ ызнаг. 
1989, Дзæуджыхъæу 

СОМИХАГ ПОЭЗИЙД 
Хачатур АБОВЯН 
БЫДИРАГ ДИДИНÆГ 
Быдираг дидинæг, дыууæ боны цæрыс. 
Уыраугæ хурæй, сонт уадæй тыхсыс. 
Хæрздæфæй цух дæ, бакастæй та - аив, 
Мыдыбындзæн цæстфæливæн - дæ хуыз. 
МÆГУЫРГУР 
Нæ мæ хъусыс, куы фæкурын кæрдзын, 
Нæ мын хатыс мæ дудгæ рис, мæ зын. 
Сæрд уа, зымæг, хæдзари-хæдзар зилын: 
Мæ хызын нæ — мæ худинаг хæссын. 
МÆНГАРДДУНЕ 
Нæ, ахæм цард мæнæн нæ кæны ад, - 
Уый тугдзых у, фæлитой у, мæнгард. 
Нæ мæ хъæуы нæ дун-дуне лæвар дæр, 
Йæ бæсты райсин барæвзарæй кард. 
-^^- 

ШДЙРАГ ПОЭЗШ 
Габдулла ТУКАЙ 
СЫЗГЪÆРИНЫ НЫХМÆ 
О бæсты фарн, о бæстытых! Курын, иу хорзæх ыскæн: 
У нæ фыдбылыз сызгъæрин - хай дзы мауал кæ лæгæн. 
Саугуырм авæййæм йæ рухсæй; курын, де сконд зæдтæн зæгъ: 
Айсой, басудзой йæ арты, æмæ фервæза нæ зæхх. 
Айс æй, бавзалы уæд арты, ма уæд а бæстыл йæ кой, 
Æмæ йе ’лгъыстаг цагъартæ ссарой арвы бын æнцой. 
Уый сæ сафæг у, сæ марæг, уый - сæ рис æмæ сæ рын. 
Скæны туджджынтæ хæлæрттæй, скæны раст лæгæй зылын. 
Хаттæн урс хæхты, цъæх фæзты, кастæн алцæмæ лыстæг, 
Федтон диссæггæ, æрмæст дзы æз нæ федтон, нæ, хæйрæг. 
Хæйрæг фестади сызгъæрин, æмæ, сонт чи у, тæссонд, 
Сайы ахæмты мæнгардæй, сгалиу адæмæн сæ зонд. 
Хилынц саугуырмæй, къуырмайæ, хур сыл бонрæфты нытгар, 
Æмæ нал уынынц рæстдзинад, сси сын бур хæйрæг æлдар. 
Уый сæ намыс у, сæ цин у, уый - сæ дзæцц æмæ сæ уд, 
Уый сæ Хъуыран у, сæ дин у, уый — Евангели, Талмуд. 
ГЕНИЙÆН 
Ды джихæй дунемæ кæсыс, мылазон сау æхсæв уыныс. 
Ыссарон рухсы цьыргг, зæгъыс, - хæссы дæ дунейыл дæ ныфс. 
Нæ кæсыс ничердæм, цæуыс, тырныс дæ нысанмæ æмраст. 
Æппын нæ фæллайы дæ къах — тыхджын дæ, уонæхсар, 
ныфсхаст. 
Фæлæ цы бæллæх у, цы сар, фырдисæй цавддурау фæдæн: 
Хъуыди ма иу къавдзæф æрмæст, гъе афтæ ракастæ - цæмæн? 
292 

Дæ фæстæ ауыдтай ды рухс... Уæууæй, фæсайдта дæ дæ цæст — 
У уый сызгъæрины тæмæн, мæрдон, фæливгæ рухс æрмæст. 
Сызгъæрин... Уый цæхæр мæнг у, хæрзгæнæг, амоцдхæссæг нæу. 
Фæнды йæ базонын дæ зонд, фæлвары балхæныныл дæу. 
О гени, ис дын идеал, ис разæй - йе ссарыныл кус: 
Фæстæмæ ма кæс, размæ цу, æмæ йын фендзынæ йæ рухс. 
КÆЙ ФÆСАЙДÆУЫД, 
УЫЦЫ ТÆТÆЙРАГ ЧЫЗГМÆ 
Ды бандзыг дæ сагъдæй уæ кæрты, 
Дæ цæстыты сау хъыг ныддур, 
Дæ рустæ - фæззыгон сыфтæртау. 
Дæ мастæй мыл батар и хур. 
Цæф къæбысау тарстæй, дзæгъæлæй, 
Тæргайæ ныджджих дæ - кæдæм? 
Дæ былтæ ызмæлынц æдзæмæй - 
Æлгъитыс, æвæдзы, кæйдæр. 
Дæ цардхалæг бонджын у, барджын, 
Æлдар у — ныккалæд йæ бон! 
Зæдæн дæр ыстонид йæ базыр. 
Дæ цардæй дын скодта зындон. 
Уый сæндæтты фенын æз арæх, 
Йæ хуыздæр куыст - нозт æмæ хæрд... 
Лæууыс ды æрхæндæгæй, тарæй, 
Зæйласт хуымау - афтид, æфхæрд. 
Дæхимæ ныхъхъуыстай, нæ зоныс, 
Дæ удхар кæй мары мæн дæр: 
Дæ маст мын мæ зæрдæ æвзоны, 
Æрмæст ын нæ хъусыс йæ хъæр. 
•-^^- - 

КЪÆВДА 
Сырддонцъиу фестад къæвда, 
æмæ - къупп-къупп, 
йæ цыргъ бырынкъæй хæдзары сæр хойы. 
Уым байзæрстон кæрдзыны муртæ знон, 
æмæ сæ уидзы знæт сырддонцъиу - 
къæвда. 
1958 
САБИТÆН 
Адæм, зæххы къори сабитæн раттæм, 
раттæм æй сабитæн иу бон уæд та, 
раттæм æй пуртийау, уадз æмæ хъазой, 
стъалыйæ стъалымæ хъуыса сæ зард. 
Раттæм зæххы къори сабитæн, адæм, 
раттæм фæткъуыйау, гуыдынау æй ратгæм, 
иу бон уæддæр уой нæ хуртæ æфсæст. 
Адæм, зæххы къори сабитæн раттæм, 
раздæхой зæхмæ æууæнк æмæ фарн 
иу бон уæд та... 
* * * 
Тæхудидæгæй, сис дæ сæр дæ гуырæй 
æмæ йæ искуы чырыны нывæр 
къуырийы ’мгъуыдмæ, гуырыл та æрсадз 
тæгæр бæлас æмæ дæхи æруадз 
йæ аууоны, фæфынæй кæ къуыри, 
фæфынæй кæ йæ аууоны къуыри. 
• -^^- - 

УКРАИНАГ ПОЭЗИЙ/Е 
Тарас ШЕВЧЕНКО 
* * * 
Ай цы у, цы удхар? Зæрдæ судзы риуы. 
Дзидзидайау сисы уынæргъын, цъæхахст. 
О, бецау, мæ зæрдæ, мары мæ дæ ниуын. 
Зæгъ, цы у дæ катай? Райхал мын дæ маст. 
Дойны дын у, стонг дæ? Стых дыл и дæ хуыссæг? 
Уæд æрхуысс æнусмæ, кæн æнцад фынæй!.. 
Зон, кæндзæн йæ кæнон сау фыдлæг æлгъыстаг, 
Иблисты цыфыддæр... Ахуысс, зæрдæ, цæй!.. 
1844.13.11, Санктп-Петпербург 
* * * 
Æрхуыссыд ингæны мæ фыд дæр, 
Мæ мад дæр бафыста йæ хæс. 
Мæ цард куы сси, мæ бон, цыфыдцæр, 
Уæд ма кæй зондмæ хъусон æз? 
Кæм бамбæхсон мæ рыст? 
Кæмæй курон æххуыс? 
Кæмæй агурон куыст? 
Æви ысуон æххуырст? 
Нæ сæрмæ тулдзы къох фæцъæх. 
Ыскъахон бæлæсты бын зæхх. 
Уым тугыл аскъуыйдзæн мæ хуым, 
Мæ уаты бакæндзæн фысым 
Мæ уарзон, суыдзыстæм цæрæг. 
Фæлæ куы не ’рцæуа хæстæг, — 
Мæ зæрдæ судздзæни фырмæтæй, 
Уæд амонд курдзынæн дзыллæтæй... 
Фæкуыста тулдзы къохы чызг, 
Фæкалдта туг æмæ цæссыг. 
Зæгъынц, йæ халсар тугыл аскъуыд 
Чындздзон чызгæн. Фæлæ йæхæдæг, 
Бецау уд, амондæн нæ райгуырд: 
Ныххус кæйдæр къуымты... 
Æрхæндæг... 
(Кос-Арал, 1848) 
297 

* * * 
Ныффынæй денджыз. Арв та — асæст. 
Мылазон дон-дуне. Йæ был - 
Къæдзтæ-мæдзтæ. Уым хъамыл асаст, 
Ныккука... Иу уд нæй бæстыл. 
Æз ам - æцæгæлон, æфхæрд лæг, 
Мæ цæнгтæ згæ рæхыстæй — баст. 
Хæрынц мæ сау катай, æрхæндæг. 
Фæрсын: цæмæн дæн ардæм хаст? 
Цы ’мбары хус кæрдæг, æгомыг. 
Æдзард - нæ йæм хъуысы мæ хъаст. 
Цæнкуылтæй уылæныл æрзоныг. 
...Уыдис æнæрхъуыды мæ фарст. 
(Кос-Арал, 1848) 
* * * 
Æхсæв дæр, бон дæр мах бæллæм: 
Сæрбостæ бакæнæм нæ «бодзтыл». 
Дæ ныв нæ зæрдæты хæссæм, 
Рæстдзинады апостол. 
(Петербург) 5 ноябрь (1860) 
* * * 
О, ног та - сау бонтæ, фыдрæстæг!.. 
Уæдæ цы дуг уыди, цы дуг! - 
Æнхъæлдтам: бархи цард æрхæстæг, 
Мæгуыр лæг нал калдзæн йæ туг. 
Фæлæ... Фыдæнхъæл та куы фæци 
Мæ зæрдæ! - Сау лæгмартæ, стонг, 
Хæрынц хъæхъхъаг куыйтау кæрæдзи. 
Сæ тох, сæ хылы сæр - ыстæг. 
(Новопетровскы форт, 1854 (?) 
* * * 
Уыдтæн æнæзонд æмæ хатгай 
Æз кодтон хинымæры катай: 
«Хуыцæутты, адæмы ыстау! 
Бецау, куынæ цæрин фæлтау! 

Цы дæн? Æмбыд къодах æрмæстдæр. 
Мæ зæрдæ сау мастæй - дæнгæл. 
Зæхх баци зинты. Ехх, ныммæл, 
Фæд дæр куыднæуал уа дæ фæстæ...». 
О, маст! О, додой æмæ сар! 
Мæ сæр кæдæм фесафон, оххай! 
Бæстыл - быдырæй уа йе хохæй - 
Пилатгæ бафтыдгой былар! 
(1859 азы) 21 июлъ, Черкасстæ 
Дмитро ПАВЛЫЧКО 
УРС СОНЕТ 
Мæ авдæныл ыстыр хæрдзтæ нæ бахъуыд, 
Чырынваг дæр ма разындзæн фæйнæг. 
Фæлæ мæ авдæн баззайдзæн æндæртæн, 
Мæ чырын та мæнæн конд у æрмæст. 
Мæ цины зарæг... Ссардтон ын ныхæстæ, 
Хъыг зæгъынæн дæр ссардзынæн фæрæз. 
Фæлæ мæ зарæг бабæздзæн æндæртæн? 
Мæ хъыг мæнимæ ацæудзæн мæрдтæм? 
Тæхуды, самон ахæм зарæг искæд, 
Мæ тулдз авдæнау чи нæ зона ’нцой, 
Кæй динæй райой зæхх æмæ уæлæрвтæ. 
Мæ къæсæрыл куы ’рбалæгæрда хъыг, 
Уæд уымæй ма уæд иу лæгæн дæр хай, 
Куыд баззайа, мæ адзалау, мæхицæн! 
Юри ШКРОБИНЕЦ 
УАЗÆГУАТЫ КЪОСТАМÆ 
Æрцыдтæн æм. Йæ хохбæстæ, йæ хъæу... 
Къæдз-мæдз фæндæгтæ, схизæнтæ... Йæ къæсæр..: 
Дуар хойын æмæ... Диссаг та куыд нæу - 
Къоста йæхæдæг!.. Хоны мæ йæ къæсмæ. 
«Гъей, мидæмæ! Æрцу, бæлццон, æгас! 
Нæртон уазæг ма - Стыр Хуыцауæй разы. 
Дæ зæрдыл дар: дæ саг-фыдæл Тарас 
уыди мæнæн цыхуыздæр фысым раджы». 
299 

Æз бандзыг дæн. Нæ йæ хатын, цы ’рцыд. 
Тыхсын, мæ дзыхы нал бады мæ дзырд, 
æмæ æрхаудтæн дуркъæсæрыл тарстæй. 
Къæзгæйæ загътон: «А зæхх уæд æвыд 
æнусбонтæм. О ме ’фсымæр, мæ фыд, 
нæртон Къоста, саламтæ дын Тарасæй!» 
Леонид ТАЛАЛАЙ 
* * * 
Тулдз афтæ тагъд фæлдæхтис, æмæ азæлд 
йæ мæрайæ тыхтæ-фыдтæй ыстахт. 
Фыртарстæй хихтыл базыртыгъдæй аззад, 
йæ дæлбазыры архы схъис ныссагъд. 
Æрхаудис азæлд хъеллаугæнгæ пыхсмæ. 
Ныр ын цъæх арвмæ нал уыдзæн тæхæн. 
Тæфæрфæсгæнгæ кастысты йæ тыхстмæ 
рыст бæлæстæ: цы сæ бон у тыхæн! 
СЫРД 
Дыдзы хур тайы - талынг æй ыссæнды, 
цæуы хæрдмæ уымæл зæххæн йæ тæф. 
Фæтар и дон, фæдзæгъæл фæндаг хъæды, 
нымбæрзта мигъ æмвæтæнæгæй тæрф. 
Æппарын артмæ хус къæцæлтæ - хъармæн. 
Æнкъарын: бады тарф къудзийы сырд. 
Кæсы мæнырдæм. Ахъахъхъæнын тары, 
фæлæ нæ уынын ме знаджы бæлвырд. 
Ыстахти тарст цъиу, пыхсæй рахылд уызын, 
æввахсæй уасы катайхуызæй уыг. 
Æмбарын тас мæ фæсонтыл: æрхъуызы, 
æрбахстæввонг, йæ алы нуар дæр - тынг. 
Æнæрай зивæг - артæй мæ нæ уадзы. 
Ыскасти мæй. Фæбæрджытæ и къох. 
Кæсы ма сырд, йæ зынг цæст мæ ныссадзы, 
цыма мын дзуры: ма мæ фæкæ рох. 
300 

Нæ бæлæгъ ысхъæрзы 
йæ писи фæрсчытæй, 
нæ сæрмæ йæ аууон 
фæленк кæны: ’рдæгмæй. 
Лæдæрсы нæ сæрыл 
æрвон рухс фæрсыгъдæй, 
нæ алыварс дуне — 
рæсугъдæй, быгъдæгæй. 
Нæй «фарон», нæй «абон», 
æрмæстдæр ис Афон, 
ис Дун-дуне ноджы, 
æвзонг æмæ рагон. 
Нæ бынмæ — сæрсæфæн, 
нæ сæрмæ - сæрсæфæн; 
сæрсæфæн сæрсæфæнæн - 
й’ айдæн, йæ кæсæн.. 
Цы скатай и зæрдæ, 
цæй рисæй, цæй мæтæй? 
Ау, арв ын фæивддзаг 
цъæх денджызы арфæй, 
æви йын æууæнкæй 
йæ хидвæллой сайы 
цæстфæлдахæг сау зин, 
йæ роны та - давд мæй? 
ЦÆУГÆДОН 
Фæкарстам хос æмæ нæ изæр 
фæлладæй мусонгмæ хæссæм. 
Мæй малмæ мадардæй фæхизы, - 
æмыр у малы дон, æдзæм. 
Йæ сæрмæ сцоппай ысты сасктæ, 
æхсынц сæм тъепатæ сæхи. 
Цы сæрра цъæх мæга: йæ уаст-хъæр 
фæдисау пыхсбынæй тæхы. 
Нырма хæрзног ысты, хæрзмæллæг 
нæ сæрмæ стъалытæ — сырддзаст. 
Ысцæрдæг артæвзаг, ысхъæлдзæг. 
йæ тæмæн сау малæй ыскаст. 

Ныббæзджын адджын тæфæй уæлдæф, 
æмæ дзы расыгау фæдæ, 
дæ зæрдæ мигътæй дæр фæуæлдæр, 
дæ мæтæй нал аззад фæд дæр. 
Цыма дæ уаргъ фæфардæг коммæ - 
æдыхст, æвæлмон æмæ тарф - 
хуыссыс цæугæдонау уæлгоммæ, 
дæ риуы стъалытæ, цъæх арв. 
* * * 
Фарны зарæг - рагон, 
баззадтæн æм джихæй. 
Сау хох цыма райгом, 
асаста йæ их-къæй. 
Миназдзыд æрхæндæг 
рахызт хурмæ — хивæнд... 
Хигъдауæй кæмæндæр 
райдыдгон тæригъæд. 
Зæрдæ ризы, риссы, 
цинæй æви тасæй? - 
Хицонау ын систы 
зæххы цот æгасæй. 
-<|>- 

Хуаше де ИБАРБУРУ 
* * * 
Æрвылæхсæв мæ сау рыстыл хъæцын: 
Æппын нæ кæнын ног базыртыл ахуыр! 
Цы фесты, цы, мæхиуæттæ та, знон мыл 
кæркуасæнты кæй ныссагътаÆгъуыссæг? 
О бон, ды дæ кæрдтæ цыргъгæнæг, зилыс. 
Æвзист хæсгæрдтæ, хъаматæ — дæ армы... 
Ызнон дæр ма мын базыртæ уыди 
сæузæринæй — æрвон дунетæм тахтæн... 
Уæдмæ фæзындтæ ды, æмæ дæ цалх 
æрзылди цъилау, самыдта йæ зарæг. 
Дæ кæрдтæ мын дыууадæсæй уысммæ 
мæ базыртæ æгъатырæй æрцагътой. 
-^^- 

УЫРЫССДГ ПОЭЗИЙЛ 
Александр ПУШКИН 
* * * 
Мæ фæндтæн аззадтæн сæ фæстæ, 
Мæ сæнттыл ауыгътон мæ къух; 
Мæ зæрдæ сафтид ис, æрмæст æй 
Нæ уадзынц утæхсæнтæ цух. 
Æнусмæ бавдæлон дæн кадæй, 
Ныддаргъ и сау бонтæн сæ хал; 
Цæрын хæрзиунæгæй, æнкъардæй, 
Кæсын: кæд æрцæудзæн адзал? 
Фæхаста æрдзы фæлыст ихæн, 
Нырхуым и уады ниудæй къох. 
Кæмдæр ма гом бæласы хихыл 
Æвзары иу сыфтæр фыдох. 
1821 
ЦАРДЫ УÆРДОН 
О, хатт уæззау вæййынц йæ уæргътæ, 
Фæлæ нæ уæрдон тулы рог. 
Ыскъæры урсхил рæстæг бæхтæ, 
Нæ уадзы фидар къухтæй рох. 
Сæумæйæ уæрдоны æрбадæм; 
Нæ зонæм тас, нæдæр сæрфат. 
Нæ тæрсæм зивæгæй, фæлладæй, 
Хъæр сисæм: гъæйтт!.. 
Фæкъахыр бонæмбисмæ не ’хсар, 
Фæлмæцæм: къулвæхсытæ, æрх. 
Хъæр сисæм: ма байрай дæ ехсæй, 
У зæрдæ де ’рра тардæй цъæх! 
Тæхæм: изæрмилтæ — хæрз хæстæг; 
Кæнæм рæдзæ-мæдзæ, фынæй. 
Цæуæм æхсæвиуатмæ - рæстæг 
Æрцæуы хъал æфсургътыл: гъæй! 
1823 
304 

* * * 
Мæнæ рацыди тауæг тауынмæ... 
Мæ хуым — ызмисбыдыр, æнæдон. 
Сæумæ куы ’рбацъæхтæ и бон, 
Уæд дзы зæрин гага ныппæрстон, 
Сæрибар уаз армæй тыдтон, 
Ысдæн гæлхæрд зæххæн хæрзгæнæг. 
Фæлæ йыл фесæфтон мæ рæстæг. 
Мæ куыст, мæ рухс фæндтæ, хæрзбон... 
Æвæлмон сау адæм, рæгъæуттæй 
Кæнут уæ хæмпæлгæрдæг мерс! 
Циу фосдзуг? — Сæлвын æй, ныргæвд æй 
Æмæ йын йе стæг куыйтæн фехс! 
Бынæн ын баззади фыдæлтæй 
Æфсондз, цым лæдзæг æмæ ехс. 
1823 
ДЕНДЖЫЗМÆ 
О денджыз, бархи уд, æвиллон! 
Хæрзбон, — фæстаг хатт ма, — хæрзбон. 
Мæ цуры акалыс цъæх пиллон, 
Кæм и дæ фидыцтæн кæрон! 
Мæнæн ды - хицондæр æмгарæй, 
Мæ цин, мæ рис-иу дын дзырдтон. 
Æз хъуыстон сусæг сидт дæ арфæй, 
Æхсысти рафт-бафтæй дæ дон. 
Мæ уды сонт-монты кæнонтæ 
Сты демæ иутугон, æрвад. 
Дæ фарнæй сбуц ысты мæ бонтæ, 
Дæ ныфс мæ дадзинты æрцард. 
Æхцон мын — уылæнты кæлæнтæ, 
Дæ мæлтты араугæ хъæлæс, 
Изæр цъæх цъенгæйау дæ фæз, 
Дæ хивæнд, удаист тæлæнтæ. 
Уыдтон, кæсагахсджыты нау 
Дæ фарнæй ирвæзти бæллæхæй, 
Уыдтæ йыл аудæг, зæдау. 
Фæлæ куы сабухыс фыдæхæй, 
Уæд карз дæ, удхор дæ, сырдау. 
20 Хъодзаты Æхсар 

Мæнæн нæ бантысти фæлидзын 
Æндзыг, æнтъыснæг бæстæй. Ныр 
Лæууын, мæ мондæгтæ дæ исын 
Æмæ зæрдæскъæфтæй æвдисын 
Мæ цæссыг - ахгæны мæ хъуыр. 
Ды сидтæ. О, фæлæ мæ сахсæн 
Нæ уагъта мæн, æмæ бæлгæ 
Кæдæмдæр монцифтыгъдæй кастæн, - 
Дæ былыл баззадтæн лæугæ. 
Фæсмон мæм нæй. Æниу цы бæстæм, 
Бецау, кæдæм хæссин мæ сæр? 
Æдзард-æдзæрæг дæ. Æрмæстдæр 
Ис иу хох, иу къæдзæх кæмдæр. 
Уый кады, намысы зæппадз у. 
Уым Бонапарт Наполеон 
Уæлæуыл бавзæрста зындон, 
Куы бабын, — ниудтай йыл мæрдадзы. 
Йæ фæстæ, уады нæрдау, махæй 
Фæтахт æндæр гени, æрдаг. 
Йæ уд нæ царды нывæн бахай, 
Йæ дзырд - æрвызгъæр кард, кæрдаг. 
Йæ зынг æрхуыссыдис æдзардæй, 
Уæлæуыл баззадис йæ кад. 
О денджыз, срухс кодта йæ зардæй 
Дæ ном, дæуæй-иу хордта ард. 
Дæ сæрмæ зилы ма йæ æндæрг, 
Æрдзæй дæ нывыл карст - йæ уд: 
Нæрæмон, арф æмæ æрхæндæг, 
Йæ монцтæн уромæн нæ уыд. 
Ныр дуне сафтид и... Цы ранмæ, 
Йæ сæр кæдæм фесæфта фарн? 
Нæ зæххæн иу кæд у йæ карнæ: 
Тæхынц йæ хъаймагъмæ, йæ хъарммæ 
Мæтыхтау рухстаутæ, тиран. 
Хæрзбон, о дон-дуне! Мæ удæй 
Нæ уыдзæн де ’рвон фидыц рох. 
Мæ фынты райдзынæн дæ худтæй, 
Дæ нæрд-иу хъусдзынæн, дæ тох. 
306 

Æмæ кæм уон, - быдыры, къохы, - 
Хæсдзынæн фарны хъæрау æз 
Дæ улæфт, ивгæ зæлтæ, хох-был, 
Дæ уад, дæ уылæнты хъæлæс. 
1824 
* * * 
Мæ талисман, фыдæй мæ хиз 
Зынты, уынгæджы бонты, хасты, 
Фæсмонты, удхæрæнты, масты: 
Уырыд бон сарæзтам цæдис. 
Куы сисой ниугæйæ фæдис 
Мæ фæрсты денджызы гуылфæнтæ, 
Куы нæрой сау мигътæ гуылфгæнгæ, - 
Мæ талисман, фыдæй мæ хиз. 
Кæмдæр, æндæр бæсты фыдниз 
Кæнæ æрхæндæг мæн куы хæра, 
Куы стыхсон карз хæсты цæхæры, — 
Мæ талисман, фыдæй мæ хиз. 
О уды уаз фæрдыг, йæ ис, 
Æрвон, æхцон тæмæн - фæливаг... 
Мæнæй гадзрахатæй фæлидзæг... 
Мæ талисман, фыдæй мæ хиз. 
Фæхæсс мæ зæрдæйæн йæ рис, 
Цæмæй та ма сног уа кæддæр бон; 
Хæрзбон, мæ ныфс; æрхуысс, мæ фæндон. 
Мæ талисман, фыдæй мæ хиз. 
1825 
Лæууы фæрныг исдуг мæ зæрдыл: 
Дæу федтон - раирд и мæ бон, 
Цыма зæд атахти мæ сæрты 
Йе стъалы ферттывта - сæууон. 
Æрхуымæй, састзæрдæйæ, ахстау, 
Мæ бонтæ катайы тыдтон. 
Мæ хъус дæ зæлгæ хъæлæс ахста, 
Мæ фынты рухс фæлгонц уыдтон. 

Цыд рæстæг. Зилгæуад фæхаста 
Кæдцæры сонт фæндгæ бынтон, 
Мæнæй дæ зæлгæ хъæлæс айста, 
Дæ фидауц айрох ис — æрвон. 
Цыдысты тар бонтæ уæззауæй, 
Мæ цард — æндарæны — фыдох, 
Уæлмонцæй, уарзынæй, Хуыцауæй, 
Цæссыгтæй, цардæфсисæй — рох. 
Фæлæ та райхъал и мæ зæрдæ: 
Дæу федтон - раирд и мæ бон, 
Цыма зæд атахти мæ сæрты, 
Йе стъалы ферттывта - сæууон. 
Мæ риуы цины арт ыссыгътай, 
Æмæ та сног ысты æваст 
Мæ Хуыцау, цардæфсис, цæссыгтæ, 
Уæлмонцтæ, утæхсæнтæ, уарзт. 
1825 
* * * 
1828 азы 26 май 
Сæфы курдиат дзæгъæлæй, 
Цæй, цæмæн мын рарди цард? — 
Худы удисæг кæл-кæлæй, 
Дары ифтонгæй йæ кард. 
Уæ, цы дæлимон, цы зæд дæ, 
Рыгæй чи рахаста мæн, 
Монцтæй чи сифтыгъта зæрдæ, 
Сæр гуырысхотæй? Цæмæн? 
Тар, æнæнысан - мæ фидæн: 
Зæрдæ — афтид, зонд — æдых. 
Царды иугъæдон хъæр-ниудæй 
Тайы, ихсийы мæ тых. 
1828 

* * * 
Гъей, Кавказы фидыц, байраг, 
Буц, æдзæф емылыкк - ефс, 
Райсом а лæппу — дæ барæг, 
Ифтонг - саргъ æмæ дæ ехс. 
Ма кæ дзагъултæ сырддзастæй, 
Уадз дæ армаццаг, æрлæуу. 
Багъæц, ног чындзау-иу, уастæн, 
Æз æрцараздзынæн дæу. 
Ды - мæ удæнцой мæ зыны, 
Иумæ — не стæртæ, нæ тох. 
Сиргæ уайдзынæ мæ быны. 
Зон: æндон къухты — дæ рох! 
1828 
СОНЕТ 
Зсогп по1 Ьке $оппеЬ, сгШс. 
^УогскмУоЛЬ’ 
Уый басгуыхти тызмæг Дантæн æмбал; 
Петраркæ дзы йæ карз мондæгтæ иста; 
Шекспир уыдис йæ тæмæн-артæй хъал; 
Камоэнс-иу дзы бавæрдта йæ ристæ. 
Поэтæн уый - ныфсы мæсыг, амал, 
Вордсворт æвдисæн: талф-тулф митыл систа 
Йæ къух, æмæ нывæндынц идеал 
Æрдзы нывтæй йæ фæндыры тæн-хъистæ. 
Тавридæйы æрнæг бæрзæндтæм каст 
Мицкевич дæр æмæ быдта йæ уарзт 
Рæхснæг дзырдтæй, æрбайрох-иу дзы тухи. 
Сонетæн махмæ фаг нæма уыд аргъ, 
Гъе афтæ йыл нæхи Дельвиг фæцалх, 
Гекзаметры æрвон зæлтæй фæцух и. 
1830 
Сонетыл-иу былысчъил ма кæ, критик. Вордсворт (англ.) 
309 

* * * 
...Цы ранмæ уыдтæн тард, 
Дыууæ азы цы къуымы цардтæн хастæй, 
Æрцыдтæн уырдæм ногæй æмæ зилын 
Мæ зонгæ фæзты. Рацыди дæс азы 
Уæдæй нырмæ. Æндæр у абон дуг, 
Æндæр дæн æз мæхæдæг дæр - хæрзæгъдау, 
Мæ хивæнд митыл ауыгътон мæ къух, 
Фæлæ сæ ног уынгæгзæрдæйæ мысын, 
Цыма та зилын æрхыты ’мæ къохты. 
Ныллæг хæдзар. О, хъодыгондæй ам 
Тыдтам нæ бонтæ æз æмæ мæ нана - 
Мæ дыджызæ — æрхъæцмæ мыл нæ хъæцыд. 
Уый нал и ныр, йæ æцæг бæстæм ацыд, 
Йæ къæхты хъæр ын фæскъулæй нæ хъусын. 
Хъæдæхгæд обау. Ацы ран-иу бадтæн, 
Æнæзмæлгæ, æгуыппæгæй-иу кастæн 
Æрвæнгæс цадмæ, мысыдтæн æнкъардæй 
Æндæр бæстæ, æндæр уылæнты хъазт... 
Зæрин хуымты, цъæх уыгæрдæнты астæу 
Æрттивы дардмæ, хъоппæг цæстау, цад; 
Кæсагахсæг йæ бæлæгъы æнцадгай 
Фæленк кæны, йæ мæгуыр хыз йæ фæстæ 
Тыххæйты ласы. Уырдгуыты пырхытæй - 
Хъæутæ, хъæутæ. Æдцæдæр та - куырой, 
Тæссар-мæссар, йæ базыртæ йын дымгæ 
Кæны тыхзылд... 
Йæ хæдфæстæ - гæрæн, 
Бæстыхæйттæ, фыдæлтыккон; уæлрагъмæ 
Ысхылди фæндаг, уарыны лæсæнтæй - 
Гуыргъахъхъытæ; æртæ нæзыйы уæлбыл 
Лæууынц æндæргтау: дардгомау - сæ иу, 
Дыууæ та дзы кæрæдзимæ — хæрзæввахс. 
Уæлбæхæй-иу ысфардæг дæн сæ рæзты 
Мæйрухс изæр, лæвæрдтой мын салам 
Сæрæй кувгæ. Ныр а фæндагыл ногæй 
Ыссыдтæн, æмæ мæнæ сты, мæ цуры, 
Сæ хихтæ хъавгæ батылдтой — мæ хъус 
Æрцахста буцæй зонгæ уынæр, уарзон. 
Сæ уынд, сæ конд нæ аивтой. Æрмæст 
Уынын æз ам, зæронд уидæггы фарсмæ, 
Лæппын бæлæстæ, ног бинонтæ, къох; 
Сæ быны та цъæх къудзитæ — тыгуыртæй, 
Сæ сабитау. Дæрддзæфæй сæм кæсы 

Хæрзиунæг нæзы тарцæстæй, æнкъардæй, 
Зæронд усгурау, й’ алыварс - хæрзафтид. 
Æгас æрцу, æнæзонгæ, цæрæццаг 
Æвзонг фæлтæр! Æз нал фендзынæн дæу 
Дæ цардхъомыс нæргæ кары. Рæхджы бон 
Ды акæсдзынæ хистæртæн сæ сæрты, 
Сæ бæрзонд рындзтæ бакæндзынæ д’ аууон, 
Цыма сын нæй бæлццоны цæстæй хай. 
Фæлæ-иу уадз мæ байзæддаг, мæ фæдон 
Уæ уынæр-арфæ фехъусæд хæларæй. 
Æнафоны куы ’рцæйцæуа уæ рæзты 
Æмгæртты куывдæй - райдзæнис йæ зæрдæ 
Æхцон хъуыдытæй, цардбæллицтæй, цинтæй, - 
Уæд, чи зоны, æрымыса мæн дæр. 
1835 
Евгени БЛРАТЫНСКИЙ 
КУЫВД 
О ме Скæнæг! Лæгъстæ кæнын дæуæн: 
Мæ рынчын удæн исты хос ыскæн! 
Фыдау тызмæг дæ, барагдæ, рæдау. 
Мæ риуы сæвæр фæтк æмæ æгъдау, 
Цæмæй цæуа мæхи удыл мæ бон, 
Цæмæй дзæнæты аккаг уон. 
1842 кæнæ 1843 
* * * 
Исут уæ мондæгтæ цардæй: 
Цард... Уый зæд у æмæ зин: 
Зилы ныл иу бон мæнгардæй, 
Иннæ бон рахæссы цин. 
Дардæй дæм амæндтæ сидынц, 
Уайгæ сæм, райгæ сæм тæх. 
Зæххæн - фæливаг йæ фидыц: 
Раивы уарзты фыдæх. 
Ма кæнут сонт-монты катай, 
Ма уæнт уæ зæрдæтæ цъæх. 
Зонут: æфхæрд уды хатгай 
Амондмæ ’рхоны фыдæх. 
311 

Зонут æй: не Скæнæг раст у. 
Уымæн табу кæнын æз: 
Базыртæ Цин æмæ Мастæн 
Радта æмхалдих, æнгæс. 
1834 
* * * 
Сты цæугæдæттæ коммæгæс: нæ хизынц 
Сæ донвæдæй, сæ бон зонгæ кæлынц. 
Æниу-ма бакæс фосы дзугтæм: хизынц 
Æнæсымæй, сæ уавæрыл хъæцынц. 
Ныссагъта тулдз æндон уидæгтæ къæйты, 
Æвзидынц æм тыхдымгæтæ ’мæ зæй. 
Уæларвæй худынц хуртæ æмæ мæйтæ, 
Сæ фæндæггæй сын иртæсæнтæ нæй. 
Дзæгъæлхæтæг æрра уады кæнонтæн 
Ыскæны Уæллаг иуафон кæрон... 
О адæм, мах дæр бамбарæм нæ зондæн 
Йæ фарны хъæлæс, базонæм нæ бон: 
Нæ удты монцтыл бафтауæм сæрбостæ, 
Æфсондзтæ нын æрдзæй ысты лæвæрд, 
Æмпъухæм сæ, цæрынæн арæм хостæ, 
Цагъайрæгты цот, баиу уæд нæ фæнд... 
Æгъгъæд, æрра! Нæ зæрдæйы кæнонтæ, 
Нæ монцтæ махæн чи радта? Хуыцау! 
Æнæ уыдон цы уаиккой нæ бонтæ? 
Зындон, замана. Амæлæм фæлтау! 
1833 
* * * 
Нырма цы рацардтæ? Чысыл! 
Фæлæ дын цастæ ’нтысы, цастæ! 
О, сирвæзт монцты арт дæуыл 
Æмæ дæ ацарыдта, ахст дæ: 
Дæ рухс, дæ фидыцыл — рæхыс. 
Уæддæр цы ныфс æмæ цы ’нхъæлæй, 
Бæллицы сау цагъар, цæрыс? 
Ды худыс, донычызг, кæл-кæлæй, 
Ды Магдалинæйау кæуыс! 
1824-1825 
312 

СТЪАЛЫТÆ 
Бæрæг у ме стъалы, бæрæг у, 
Рæвдауы мæн. 
Кæс-ма, мæ сыкъа та æрдæг у: 
Æркодгон сæн. 
Мæнæйуый, карнæйæн йæ цæфтыл 
Кæл-кæлæй худ. 
Нæ зæххыл нæ - уæлвонг, уæлæрвты 
Цæры мæ уд! 
Ныр та, мæ зæриндзыкку, нуазын 
Дæ былтæй сæн, 
Æмæ ма стъалытæн сæ хъазын 
Кæм тавы мæн! 
1839 
АНДРЕ ШЕНЬЕЙÆ 
Дымы хъысмæты уад, ысфæлахс дæн йæ быны. 
Уæззау у царды уаргъ, æмпъухын æй фыдфыны. 
Æввахс у сау ингæн, æхцонæй йæм кæсын: 
Уый сисдзæн ме рагъæй мæ хъизæмар, мæ зын, 
Мæ рæхыс асæтдзæн, æнусон æнцой ратдзæн, 
Мæ уд дзæнæтбæсты йæ рухс бынат æрцахсдзæн... 
Уæууæй, хъæбæрдзых дæн, цытæ лæхурын ай? 
Хæрам дæн а цардмæ, мæсты æмæ тæргай. 
Уæддæр мын адджын у, йæ уидæгтимæ иу дæн. 
Адзалæй тынг тæрсын; мæ хæлæрттæ, мæ фидæн, 
Мæ уалдзæг, сонты дуг, мæ музæйы хъæлæс, 
Кæстæртæ, къабæзтæ - кæмæн сæ уадзон æз? 
Дæн цардмæ фидар баст, Амыранау, рæхыстæй: 
Фæраз, мæ сидзæр уд, æфхæрд æмæ фыдрыстæн. 
1828 
* * * 
Æз иу чызджы бауарзтон. 
Йæ фидыц æвирхъау у: 
Йæ цæстытæ — стъалытæ, 
Тыбар-тыбур, ивæнтæ, 
Дзæнæты æрттивæнтæ. 
313 

Сæ бахудт, сæ узæлдæй 
Цы лæппуйы батавой, 
Уый амонд йæ базыртыл 
Æрвон бæстæм аскъæфы, 
Ыскæны йæ цардцыбæл. 
Сæ рухсæй, сæ тæмæнæй, 
Сæ тавиц, сæ таласæй 
Кæй зæрдæ нæ фестъæлфы 
Бындзарæй, æд уидæгтæ, 
Нæма рантыст ахæм гуырд. 
Æмгæрттæ, æфсымæртæ, 
Тæрсын æз, о, басæттон, 
Æз ризын æмризæджы. 
Цы кæнон, цы ма фæуон, 
Æз удæнцой нал зонын! 
Мæн систой сæ уæлныхты 
Гуырысхотæ, катæйттæ. 
О сауцæст, о сауæрфыг, 
Цы кæсыс дывæндгæнгæ? 
Дæу чи скодта, чи радта? 
Дæ авдæн дын чи узта? 
Зæд уыд æви зин уыди? 
Зæгъон дын мæ риссæггæ? 
Æууæндон дыл? Ма ’ууæндон? 
Уæндон æви ма уæндон? 
1830 
* * * 
О, цы зæлтæ и, цы зæлтæ! 
Ласынц уд-уидæгтæ, зæрдæ. 
Саугуырм урс пехуымпар, гæвз 
Бахус, батадис ыстонгæй. 
Хъусынц ардыд куыйтæ ’рдонгæй - 
Схъомпал сау адæмæй фæз. 
Бахус, цардвæндæгтыл - арыд. 
Мысы: донычызг ын зарыд: 
Арвæй стьалытимæ мæй 
Касти джихæй, марди дисæй. 
Дуне цинæй æмæ рисæй 
Байдзаг, нал кодта фынæй... 
314 

О, мæгуыр зæронд... Йæ зæрдæ 
Ис йæ фæндыры, йæ зарды, 
Уым - æд уидæггæ йæ хъыг. 
Фæлæ... Ехх, бæсты нæ цæуы 
Ам йæ сау марой, йæ кæуын, 
Ам æбæркад у цæссыг. 
О мæгуыр зæронд! Дæ фæндтыл 
Сис дæ къух, мæ хур: дæ фæндыр 
У куыдз-æрдонгæн æвгъау. 
Ис æрвон бæстæйы аргъуан, 
Уым - дæ зарæн бынат, аргъ дын 
Скæна, чи зоны, Хуыцау. 
1841 
Федор ТЮТЧЕВ 
811ÆОТШМ1 
Дзыхæлвæстæй, æхгæд-зæрдæйæ цæр, 
Дæ бæллицтæ дæ зæрдæйы нывæр. 
Ыстъалытæй мæйдар æхсæвты арв 
Куыд рарттивы, дæ риугуыдыры арф 
Дæ монцтæ афтæ рухсгæнгæ кæсой, 
Æдзæмæй дын-иу удæнцой хæссой. 
Зæрдæйы бон йæхи равдисын нæу, 
Уæд ма æндæр куыд бамбардзæни дæу? 
Æмбæхстæй хъуыды раст вæййы, æцæг, 
Фæзæгъæм æй - æмæ та свæййы мæнг. 
Ызмæстæй суадон лакъон у, мылаз, 
Йæ сыгъдæгæй та... Нуаз æмæ дзы нуаз. 
Дæхимæ хъус, дæхи дунейы цæр - 
Кæлæнзæлтæй, æрдаг хъуыдьггæй сæр 
У йемыдзаг, дæ мондæгтæ сæ ис; 
Æддæ та бæстæ — хъæр æмæ фæдис, 
Йæ тых æвзары - ницы у дæ бон: 
Æнцад æм хъус - о, хъусæй лæууын зон. 
1830 
1 811 е п 11 и т (лат.) - хъусæй лæууын, мадзура уын. 
315 

* * * 
Ыстахти уыгæрдæнæй цъиусур, 
Уæлæрвтæм сарæзта йæ ных; 
Йæ систæй ферттивы зæрин хур, - 
Æрдынау базыртæ - хъæдцых. 
Нæ тæрсы дымгæйæ, тæрк-ихæй, 
Йæ хæтæн — урс æврæгътæ, арв. 
Æз та - зæххы падцзах - къуындзихау 
Нынныхстæн чъизи зæххы арф. 
1835 
* * * 
Цæй монцтæ ма! Дæ цæстырухс - мынæг, 
Дæ митæ дæр, дæ ныхæстæ дæр - мæнг. 
Æдзард быдыргъо, уд дæр дæ куы нæй! 
Мæнæйуый, багъæц, бафæраз лæгау; 
Йæ фæлдисондты не ’рцæры Хуыцау! 
Цы пайда ма и кувынтæй, лæгъстæй! 
1836 азы апрель 
1854 АЗЫ СÆРД 
Цы сæрд у, гъæй-джиди, цы сæрд! 
Ысчындис а зæххæн кæлæнтæ. 
Кæм уыдис ацы рухс æвæрд? — 
Кæны уæлдунетæй лæсæнтæ. 
Æрцардта хуымтæ, хъæдтæ, фæз. 
Æрттивы цинæвдылдæй бæстæ. 
Кæсын æм катайгæнгæ æз 
Æмæ йыл не ’ууæндын æххæстæй... 
Уæу-уау, куы бавæрой сæ уаргъ 
Фыдазтæ хъалонау нæ удыл, 
Уæд ма кæцæй бандавой мах 
Чызгайæн йе ’рвон каст, йæ худын?.. 
1854 азы август 

* * * 
Вæййы нæ царды исдугтæ - 
Дзыхæй сын нæй зæгъæн. 
Кæныс дæ сæнтты зилдухтæ, 
Цъæх дуне дын - хæтæн. 
Кæсынц уæларвмæ бæлæстæ, 
Сæ талас рындзтæ — рухс. 
Æрвон мæргътæн сæ хъæлæстæм 
Æргъæвд зæрдæйæ хъус. 
Фæтары сты зæххон зынтæ, 
Уæли-дæлитæ, мæт. 
Зæрдæмитæй, æхцон фынтæй 
Дæ цард ысси дзæнæт. 
Дæу бацис арв, уæлæмæ дзы 
Хæссы дæ базыр дæу. 
Кæны дæ уд рæдзæ-мæдзæ, - 
О рæстæг, цъус фæлæуу! 
1855 (?) 
Нæ хай нæ вæййынц алыхатт фыдфынтæ: 
Æрцыдис уалдзæг - тауы хур йæ тынтæ. 
1864 азы 12 апрель 
* * * 
Дæуыл-иу мысыдысты даутæ. 
Æз та мæхинымæр дзырдтон: 
Ды - стъалы, а зæххæн æвгъау дæ, - 
Уæ хай, фыдæвзæггæ, - фыдбон! 
Æргом, æнæаипп - дæ митæ, 
Æнæхин - де сныхас, дæ худт. 
Цæры зæды зæрдæ дæ мидæг, 
Рæсуг, сæууон арвау, дæ уд. 
Æмæ фыдæвзаг æмæ зинæй 
Дæуæн, нæфæтчиаг, нæу тас. 
Дæ хил, дæ цокора - зæринæй, 
Æфтауы зæрдæйыл фæлмас. 
1865 азы 21 декабръ 

* * * 
Кæс-ма, уыраугæ хурмæ скалдта 
Йæ хуызтæ мин-минтæй нæ хъæд. 
Куыннæ уа райдзаст æмæ хъал та - 
Æрцыд ын фарны дуг, дзæнæт! 
Йæ тарфмæ бахизæм, æрбадæм. 
Ам суадон уидæгтыл тыхсы, 
Кæны дыбал-дыбултæ, батæ 
Æмæ сын удыхос хæссы. 
Нæ сæрмæ къох-рындзтæм лæдæрсы 
Рæфтон хур, хъары сын йæ уарзт. 
Рæстæггай рог уддзæф æрхæссы 
Уæлæрвтæй цæргæсты хъæрахст. 
1857 азы август 
* * * 
Кæд иу уды дæр батавта дæ дзырд, 
Дæ дзырдæн скодта иунæг уд дæр аргъ, 
Уæд зон: дæ тухи дзæгъæлы нæ уыд, 
Æмæ хæсдзынæ рогдæрæн дæ уаргъ. 
1866 азы 1 мартъи 
Дыууæ тыхы, дыууæ сары нæ сæрмæ, 
Æлвæст кæрдтау, - мах бавзарæм зындон 
Нæ райгуырдæй нæ ингæны къæсæрмæ: 
Мæлæты тæрхон, Адæмы тæрхон. 
Сæ цуры мах æдых æмæ æнæбон, — 
Æнæсæттон, æбæрн ысты, тæрных. 
Æмæ кæнынц æгъатырæй сæ кæнон, 
Сæ сонт уынаффæ ахгæны нæ дзых. 
Уæдцæр Мæлæт æнæхиндæр у, растдæр: 
Æнаххос дæ, цагъар æви æлдар, - 
Йæ цæвæг ныл æнауæрдонæй раскъæры, 
Ыскæны нæ æмсæр æмæ æмбар. 

Уæд адæм та? Хæдбар хъуыдыйæ, тохæй 
Уый йе сæфт уыны, срæмудзы йæ маст, - 
Æнæсæрфат! — хуыздæр æфсиртæ, оххай, 
Ысрæдувы сæ бындзарæй æваст. 
Æмæ, о хъал, æдзæф лæппу, æрыгон, 
Цæхæрзæрдæ нæрæмон гуырд, æргом, - 
Дæ сæр мын сар! Æркодта дыл тыхы бон, 
Ды хъахъхъæныс фæчъизийæ дæ ном. 
Дæ раст уды, дæ фидауцы æхсарæй 
Сæрыстыр дæ, æгæрон у дæ ныфс. 
Хæлæг æмæ хæрамы цотыл барæй, 
Сæрæй хъазгæ, былысчъилтæ кæныс. 
Цы хъом дын ысты хахуыр æмæ фидис, 
Æртхъирæнтæ, фыдгой æмæ æлгъыст? 
Æрцæгъдыс сæ рыджы муртау, фæфидыс 
Фыдтæ хæрзтæй - дæ хъысмæты и фыст. 
О, сар дæ сæр, æнæхинтæн сæ уаздæр, 
Ныккæлдзысты дыл аххостæ, зæйау... 
У адæм афтæ: басудзы йæ азар 
Йæ хуыздæры — кæмæ и фарн, æгъдау. 
1869 азы мартъи 
* * * 
Вæййы æвирхъау сау бонтæ - ныббырсы 
Нæ къабæзтæ æгъатыр низ, æлгъаг, 
Нæ удыл катай-удаист æртыхсы, 
Фæцъиры нын æнæвгъауæй нæ туг. 
Ныххуыссы цард æдых уæнгтыл пъæззыйау, 
Æвдæрзы нæ, фæкæны нæ хуыдуг. 
Тæхудиаг у, ахæм бон Хуыцау 
Кæмæ ракæсы рухсцæстæй, рæдауæй 
Кæмæ рарвиты арфæйау æмгары. 
Æмгары арм — æвдадзы хос, йæ хъармæй 
Нæ къабæзтæй фæлидзæг вæййы пъæззы, 
Æфхæрд, æргъæфст уд цадæггай æртæфсы, 
Æрбайсæфынц йæ маройтæ, йæ тарст, 
Æрыхъал вæййы цард æмæ та уары 
Йæ цинтæ зæххыл, зæрдæ та æнкъары, 
Æууæнды зæрдæ: ис рæстдзинад, уарзт. 
1873 

Михаил ЛЕРМОНТОВ 
МÆГУЫРГУР 
Йæ хæдцур аргъуанæн лæууыд 
Мæгуыргур стонг æмæ æргъæвстæй. 
Бызгъуыр - йæ уæлæфтау, йæ уынд - 
Мæрдонхуыз. Бастади лæгъстæтæй. 
Куырдта уый сихорæн къæбæр. 
Охх, царды цас федта æфхæрд та! 
Ныр та йын цавæрдæр сæлхæр 
Йæ армы дойнагдур цæвæрдта. 
Æз дæр, цæссыг калгæ, дæуæй 
Куырдтон æнæазым, сыгъдæг уарзт 
Æмæ фæсайды дæн, уæууæй, 
Фæдæн цæрæнбонтæм зæрдæсаст! 
1830 
УЫЛÆНТÆ ’МÆ АДÆМ 
Уылæнтæ тулынтæ райдайынц дардæй, 
Хъуысы сæ марой, сæ хъæр. 
Ивылынц адæм гæвзыккæй, фæлладæй, 
Ивы фæлтæры фæлтæр. 
Уылæнтæн уарзон — сæ уазал, сæ уацар: 
Зилахар - сонтæй, куырмæй. 
Адæм дæр - афтæ: æхцон сын - сæ азар, 
Зæрдæты тавсы мур нæй. 
1830 
ЗÆЛТÆ 
Фарны зæлтæ! бандзыг дæн: хæлæфæй 
Хъусын æз æнцад. 
Ферох ысты зæхх æмæ уæлæрвтæ, 
Ферох мæ мæ цард. 
Сфæлдисæг! Дæ лæвар мæ æрцардта, 
Сфæдис дæн — хæрзуац: 
Дойны бæлццон хус быдыры ссардга 
Доны ’ртах - æвдадз! 
320 

Риугуыдыры цин-азты хæрзфынтæ 
Райгуырдысты ног: 
Раздæхт уалдзæг, ивылынц йæ тынтæ 
Дун-дунетыл рог. 
Бацыдысты рухс зæлтæ дæ хуызы, — 
Рацьщтæ æргом. 
Дардæй та кæуынхъæлæстæ хъуысы - 
Арфæтæ, хæрзбон. 
Зондцухау та нуазын æмæ нуазын 
Рагбонтæн сæ марг, 
Æмæ ногæй адæмы ныхасæн 
Бамбæрстон йæ уаг. 
1830 
АРВ ÆМÆ СТЪАЛЫТÆ 
Ахсæв сыгъдæг у æрв-дуне, 
Стьалытæ дардæй æрггивынц, 
Сабийы амондау — райдзаст. 
Оххай! Мæнæн та нæй афтæ зæгъæн дæр: 
Стъалы, мæ амондау райдзаст дæ ды! 
Афæрсдзæн адæмæй исчи: 
Цæй-ма, цæмæй дæ æнамонд? 
Уымæй дæн, адæм, æнамонд - 
Арв æмæ стъалытæ дардæй æрттивынц, 
Чи дæн æз уыдон цур? Адæймаг дæн. 
Адаем сæ хæлæгæй 
Сафынц кæрæдзи. 
Зонут, мæнæн ма æндæр у мæ хæлæг: 
Стьалытæм, арвмæ фæмæлын хæлæгæй, 
Уыдон бынатмæ фæбæллын æрмæст. 
1831 
Кавказы цъæх-цъæхид бæрзæндтæ, мæ арфæ мын айсут! 
Мæ лæппуйы бонты уæ рæвдыдæй буц уыдтæн, райгонд, 
æгайнæг къæдзæхтыл мæ хастат, уæ зæрин æврæгътæ уыдысты 
мæ дарæс; мæн арвимæ скодтат æмдзæрин, уæдæй нырмæ 
иудадзыг мысын сымах æмæ арв. Уæ рындзтæ - зæдбадæнтæ, 
райдзаст, æрвнæрыны мигътæ сæ стæхынц. Уæ цъуппытæй 
чи скувы не скæнæг кадджын Хуыцаумæ - нæ цард ын 
æнæуынон фесты æваст, кæмæй уыди раздæр сæрыстыр. 
21 Хъодзаты Æхсар 
321 

Сæударæй-иу арæх фæкастæн сæнтурс митмæ, цъити-рæ- 
дзæгъдтæм; сæууон хуры тынтæм æрттывдтытæ калдтой, сæ 
зынгхуыз фæлысты тæмæнтæй дæлæмæ, хуыссæгхъæлдзæг 
фæзтæм, æрбабон и, зæгъгæ, æрвыстой хæрзуац. Уыд уыцы 
сæузæрин æфсармы хæрз æнгæс: йæхи найæг чызг дæр 
фæкъæмдзæстыг вæййы раст афтæ, нæлгоймаг куы фæзы- 
ны, уæд. 
Кавказ, æз куыд уарзтон дæ нæргæ тымыгътæ! Сæ уда- 
ист, уазал æхситтæн лæвæрдтой æхсæвгæстау дзуапп æдзæ- 
рæг, хуыдалынг лæгæттæ!.. Гæмæх рагъыл иунæг мæллæг 
тæрс, цъæх ирдгæтæн, къæвдатæн чи сси сæ хъазæнхъул, 
амæдцаг, ноджы сæнæфсирдон къул фахсыл комы, сæрсæ- 
фæнты сæрмæ кæдз-мæдзы фæндæгтæ, бынæй та - фынк- 
калгæ æнæном цæугæдон. Стæй сонт гæрах ноджы - уый чи 
уа, фыдгул æви цуанон, йæ æхстæй лæджы уæнгты бауагъта 
тас. О, ацы æрдхæрæны бæсты у алцыдæр удæн æхцон. 
(Ам уæлдæф у сабийы куывдау сыгъдæг; сты адæм сæри- 
бар цæргæстау; ыстæртæ, фæдистæ, хæстытæ - сæ нысан. 
Сыджытæй æмбæрзт къæс тъæпæнсæр, йæ къултæ - фæз- 
дæгдзыд, сæгæйдзаг. Ам хохаг лæг дары æмбæхстæй йæ усы, 
йæ чындздзон чызджыты. Йæ хъримаг ын дарынц сыгъдæ- 
гæй, сты къухмимæ диссаг, хæрзарæхст; æрмæст-иу сæ уды 
кæнонтæ, сæ монцтæ сæхимидæг руайынц, хъысмæты рæ- 
хыстæ нæ зонынц.) 
* * * 
Мæн уарзты, амонды фыдæнæн 
Фæнды æрхæндæгæй цæрын! 
Æз нал дæн буц митæй мæ сæрæн, 
Мæ уд нырмыдул и - тыхсын. 
Хæрзбон, æнцой æмæ зæрдæрухс, - 
Мæнæйуый, бацагур дæ ран. 
Цы у поэты цард æнæ тох? 
Цы у æнæ уад океан? 
Уый хондзæн й’ алы бон дæр арфæ, 
Æрмæст æй сау зынтæй æфсад. 
Æлхæны фарны зæлтæ арвæй, 
Æввонгæй никуы райста кад. 
1832 
322 

КУЫВД 
Фыдæхы бын мæ риссаг уд 
Куы байдайы хъæрзын, 
Уæд бакувын: уый диссаг у — 
Уынын цыма хæрзфын. 
Цæрдуд дзырдты æнгом басты 
Ис фарны тых, æрвон. 
Кæлæнгæнæг уæлвонг уарзтæй 
Уд басгуыхы нæртон. 
Æмæ та уайтагъд ахауы 
Гуырысхо, уаргъау раст. 
Дзæнæтон хур мыл райтауы 
Ныфсы тынтæ æваст. 
1839 
ИванБУНИН 
* * * 
Ам хох уæлбæстæтæм æххæссы. 
Фæкъæртт и арвы къуырф, йæ цъæх 
Дæлæмæ суадæттæй æнхъæвзы, — 
Йæ дойны басаста мæ бæх. 
Сырх пиллон сирвæзти Сæнайыл. 
У дуне цардцыбæл, æхцон. 
Мæ бæх дæр боны цинæй райы, 
Æрцæвы рог сæфтæгæй дон. 
1916 
ТÆФХЪÆД 
Æфтауы дидинæг тæфхъæд. 
Фæцæуын Терчы былты, къохы. 
Мæ фæрсты: дур-къæйтæ - рæдзæгъд, 
Уæлдæр: æвзист уæлæфтау - хохыл. 
У йедзаг адцжын тæфæй хъæд, 
Дон кафы, сонт футтытæ сисы. 
Уæлхох та зымæг æмæ сæрд - 
Æмвæрстæ: хорз сыхæгтæ систы. 
323 

Тæфхъæд ныппумпуси, ныззынг, 
Йæ тæф - æвдадзы хос - нæ сысы. 
Лæууынц æхсон хæхтæ уырдыг 
Æгуыппæг, ирд арвы хъæбысы. 
1904 
ЧАБÆЙЫ САУ ДУР 
Уый дур уа æви Сфæлдисæджы арфæ? 
Уыди кæдцæрты митсæр хохæй урсдæр, 
Æнæзгъæ рухсæй йемыдзаг - уæларвæй 
Æрхастæуыд хæзнадурты рæсугъдцæр. 
Джибрил-зæд æй æдзард ызмисы ссардта - 
Æрвон лæвар пехуымпар Ибрахимæн. 
Æргъæу уаты æрцард æмæ æрцардта 
Тæригъæдджынты, сайдта сæ йæхимæ. 
Æнус æнусы ивта, æмæ удтæ 
Бæсты кæрæттæй ивылдысты ардæм. 
Лæгъстæтæ ’мæ цæссыгтæ ’мæ табутæ — 
Æфтыдтой йыл сæ сыгъдæг æууæнк адæм. 
Фæлтæрты хъыг, уыраугæ маст, уæззау рис 
Йæхимæ иста Дур æмæ ныссау ис. 
СеменНАДСОН 
* * * 
Мæгуыргуры ызнæт къæвда куы ’рсуры, — 
къæбæр фæкуры стонг æмæ рыстæй. 
Æз афтæ, кувгæ, уарзондзинад курын 
хæрз дзæгъæлы - хъуыдыгæнæг мæ нæй. 
Валери БРЮСОВ 
УЫРЫССАГ РЕВОЛЮЦИЙÆН 
Ныссæтт сæ - рæхысæй, цæлхдурæй, 
Куыд абуха арвау дæ ныфс. 
Æмбыд къултæ баззайой муртæй, 
Сырх барæгау арæнтыл бырс. 
324 

Хæлдцзаг дуне ниуы, дзыназы: 
Зынудисæн, додой, хъæрахст. 
Дæ уадындз фæдисгæнгæ уасы, 
Йæ зæлты — æртхъирæнтæ, маст. 
Æнæбонтæн, рагон æфхæрдтæн 
Сæ ныфс дæ, сæ уд дæ, сæ дзæцц, 
Пырх къæйтыл æгъатыр цæфхæдтæн 
Цæхæркалгæ хъуысы сæ къæрцц. 
Гъей, саггуырд! Æнусты хъуынатæн 
Ды дымгæмæ дарыс сæ рыг, 
Æндонзæрдæ! Рахызтæ артæй, 
Дæ къухы тырысайæн - зынг. 
Зæхх ризы, дæ быны нырризы, 
Ды хуры ’рдæм систай дæ къух, 
Берлины, Нью-Йорчы, Парижы, - 
Кæй не ’фтауы дисы дæ дугъ! 
Æлгъыст зæхх æлгъиты йæ хъысмæт, 
Сæрибар! - æхсиды йæ монц. 
Æрзынди сæу-арвы хъæбысæй 
Сырх-сырхидæй Кремлы фæлгонц. 
МАДÆЛОН ÆВЗАГ 
О ме ’взаг, ме ’мзæрдыг, цы хин дæ! 
Куы мын æлдар дæ, куы цагъар! 
Ды ме знаг, ме ’намонд, мæ дин дæ, 
Мæ тавæг - артдзæсты цæхæр! 
Ды ме ’рра, сонт бæллицтæн радтай 
Тæхынæн базыртæ, уæрæх. 
Куы-иу мæ арвы рындзмæ схастай, 
Куы-иу мæ мастыл кодтай цæхх. 
Дæ дзырдты сусæг тых, дæ зæлтæ 
Мæнæн лæвæрдтой ныфс, æхсар. 
Фæхауд-иу ме ’рхæндæг тæгæлтæ, 
Æваст-иу адæлдзæх и тар. 
Фæлæ-иу цин фæмæнг ис арæх, 
Æмæ-иу райдыдтон тыхсын: 
Мæ уды судзаггагдæр таурæгъ 
Æдзух нæ фæрæзтай хæссын. 

Дæумæ уæйыджы тых и, стыр дæ, 
Æз та - чысыл дзигло, хæххон, 
Фæлæ хуыцæуттимæ хæстыты 
Фæлтæрд дæн, бирæ у мæ бон. 
Мæ уд нæ ныууадздзæн йæ кæнон. 
Фæлæ... Мæ бонтæ сты нымад. 
Ды та - æрдзæазон, æгæрон. 
Уæддæр мæ къухы и дæ цард. 
Æз дæн дæ бындар æмæ домын: 
Ыскæн мæ де стыр бынтæн гæс. 
Æмæ нæ кæсай кæд мæ коммæ, 
Уæд та дын расидцзынæн хæст. 
Уæлахиз уон æви хæрз дæрæн, - 
Лæууын мæ зонгуытыл дæуæн: 
Ды дæ йæ мастисæг мæ сæрæн. 
Дæ дуне, ахстонау, - мæ цæрæн. 
Мæ арв - дæ ирд зæлты тæмæн. 
СергейЕСЕНИН 
Байтыдта йæ уазал зæрин мæй, 
Дидинæгдон йемыдзаг - хæрздæфæй. 
Тезгъо кæ зæрдæрухсæй, фæрнæй, 
Цух дæ ам, æрвхуыз бæсты, фыдæхæй. 
Дард кæмдæр - нæргæ сахар Багдад, 
Царди дзы зæриндзых Шахразадæ. 
Радысты-иу зæрдæтæ йæ зардæй. 
Рох у абон, ахицæн йæ рад. 
Ивгъуыд бонтæн ницуал у сæ бон, 
Се ’ндæрггæ сын бамбæрзта нæугæрдæг. 
Ма кæс, бæлццон, ингæнтæм бæстон, 
Мауал кæн æдзæм къæйтыл æрхæндæг. 
Акæс-ма, гуылфæнтæ кæны цард: 
Аныдзæв сырх уардитыл дæ былтæй. 
Де знаджы æрфæлмæн кæ рæвдыдæй, - 
Суыдзæн дын æрдхорд æмæ æрвад. 
326 

Цард - цæрынæн, хай дзы хъæуы мах дæр, 
Уарзынæй дæ карз мондæггæ ис. 
Мæрдтæ та кæмæн ысты зынаргъдæр, 
Æгæстыл уый ма тауæд йæ низ. 
Афтæ зарыд раджы Шахразадæ, 
Райс æй ды æгъдау æмæ фæткæн. 
А бæсты кæй ницы хъæуы цардæй, 
Уый та у тæригъæдцаг, сæрхъæн. 
1925 
Борис ПАСТЕРНАК 
* * * 
Лæгæн нæу номæй цæрын аив, 
Лæггæнæг никуы уыди кад. 
Ныууадз йæхи уагыл дæ архив, 
Дæ уд æндæр хъуыддагæн ратт. 
Дæ тыхтæ суæлдай кæ дæ куыстæн. 
Цы сты æдзæлгъæд хъæр, æнтыст? 
Мæ фыдгул ницыйæ уа хъуыстгонд — 
Кæуинаг, фидиссаг, æлгъыст! 
Æгад у хи ’вдисын. Цæр афтæ: 
Цæгъд арт дæ удæй, амай хид 
Дæхицæй дун-дунеты тарфмæ, 
Куыд хъусай фидæнæн йæ сидт. 
Кæм цардтæ, цас куыстай, куыд рыстæ, 
Уый махæн сусæггаг фæуæд. 
Цы фарн, цы рухс цæуа дæ фыстæй, 
Æнустæм уый акæны фæд. 
Ныгъуыл дæ хъуыддæгты æххæстæй, 
Æмбæхстæй д’ алы къахдзæф дар, 
Раст афтæ банымæхсы бæстæ 
Бæзмигъ - æмвæтæнæг, æмтар. 
Дæ фæстæ иннæтæ ныфсхастæй 
Цæудзысты. Амæндтæ — сæ хай! 
Дæуæн уæлахиз æмæ састæй 
Æппындæр мацы уæд уæлдай. 
327 

Цы дæ, - зæрдæйæ ’мæ цæсгомæй, - 
Ды ууыл макуы сис дæ къух. 
Фæлæ у цардæгас кæронмæ, 
Кæронмæ цардæгас æдзух. 
1956 
ФÆЗИЛÆНЫ ФАЛЕ 
У къохæн дуаргæс цыма цъиу - 
Кæсы къæрцхъусæй, 
Йæ зарæг дунеимæ сиу 
Рæсугæй, рухсæй. 
Цъиу зары, у цыма йæ зард 
Йæ ард, йæ сомы. 
Ис арт йæ гыцци риуы, арт, 
Ис арт йæ комы. 
Йæ бынмæ къалиутæ - дæрæн, 
Йæ сæрмæ - мигътæ. 
Æддæдæр - къардиутæ, къæхæн, 
Цъыфбынтæ, тигътæ. 
Къуындзихтæ, калд бæлæстæ, саст: 
Адзалæн — фиддон. 
Цъымара. Малусæг дзы скаст, 
Йæ цæрæн - митдон. 
Цæгъды нæ маргъ йæ удæй арт, 
Зæлдæгтæ уадзы. 
У къохæн дзуар, у æрдз йæ бар, 
Дзæгъæл цæуæг нæ уадзы. 
Цъус бауай фæзилæнæй: уым - 
Мæнæн мæ фидæн. 
Æркодтон æрфыты фысым, 
Æз семæ сиу дæн. 
Быцæутæй, буц митæй мын - цух, 
Хæрæмттæй — хицæн. 
У гом, сæрибарæй дзы цу, 
Æмбæхст дзы - ницы. 
1958 
328 

Владимир НАБОКОВ 
АТАХТИ УАРЫН 
Уарын тæхгæ-тæхын асыгъди сонтæй. 
Сдардтой сæ цырæгътæ цъуйтæ. 
Ивылы зарæг, æнхъæвзы бæрзондæй. 
Хæрис... Къæбилатæ, цъиутæ... 
Уæлдæф — уымæлдзæф, æвдадз у, æлæм у, - 
Сцин ысты бæрзытæ, зазтæ. 
Сыфтæр — æвзагау, æрзæбул дæлæмæ, 
Згъалы дзындзытæ, налмастæ. 
1917 
АВДХОЙЫ 
Уыдысты уылæнтæ хъæхъхъаг, 
Тылдысты абухгæ — бæллæхтау, 
Æмæ кæсагдзауты бæлæгътæн 
Уыди фæдæлдонæй тæссаг. 
Фæлæ дын бæлццæттæм уæларвæй 
Уæд хотæ ракастысты авдæй, 
Хъæмæ сын амыдтой фæндаг... 
1918 азы 6 октябръ 
* * * 
Уыд уалдзæг уазал, даргъ æмæ æрхæндæг. 
Æдзæм уыд, арф уыд — цады донау — бон. 
Дæлиау, малæй, разынди цъæх æндæрг — 
Æбæрæг аууон афæйлыдта дон. 
Ыслæсти рог, æрбацагайдта уырыл 
(Мæ зæрдæ скатай, бафтыди йыл дис) 
Æмæ дзыназгæ атыхсти мæ хъуырыл, 
Ныззæгæл мыл: дæ хъæбысмæ мæ сис. 
1951 
329 

Георги ИВАНОВ 
* * * 
Гом дадзинтæй сау цыхцырæг, туг: 
базырхауд зæд, ахицæн йæ дуг. 
Уалдзыгон тæссонд ихыл цæуæм... 
Ссæдзæм аз. Куыд уæм уæдæ, цы уæм? 
Хæц мæ къухыл — у бырынцъаг их. 
Бур зæрæхсид... Сау галуантæ - джих. 
Стæгдартау æфсæн хидтæ, Нева 
Зæрдæйы ныххаудысты нывау. 
Рацыди æрдзæ азы уæдæй. 
Ферох ысты уыдæттæ дæуæй. 
Николай ТИХОНОВ 
* * * 
Лæсынц уæззаугай арвгæрæтты мигътæ, 
Æруагъта цадмæ донхæрис йæхи. 
Æнахуыр зарæг... Баззадтæн æм джихæй — 
Йæ хъарм улæфтæй атайдзæнис их. 
Фæллад бæлццонæн а зарæг цы дзуры? - 
Йæ мидæг цас ис амонд æмæ уарзт! 
О Украинæ, раст цыма Сосюрæ 
Кæны дæуимæ уарзонæй ныхас. 
Æрдхæрæн зæлтæ... Райдзаст æмæ барджын. 
Æнхъæвзынц фæзты - хъус æмæ сæм хъус. 
У ахæм зарæг адæймагæн базыр, 
У адæймагæн сау мæйдары рухс. 
* * * 
Дæ зивæг уадз, дæ къух ыл сис, 
Хæрдмæ, Таврары хъæдмæ, схиз 
Æмæ дыл бафта, бафта дис: 
Уæлæрвтæ, хæхтæ æмæ зæхх - 
Æппæтдæр - цъæх, æрвыгау - цъæх. 
Сванети... Нал мæ кæны рох 
Нæдæр йæ фæз, нæдæр йæ хох. 
330 

Зæгъон дзы аргъау — аргъау нæу, 
Фынтæ дæр... Ахæм фын кæм ис! 
Йæ цуры зонгуытыл æрлæуу, 
Дæ худ ын сис, дæ худ ын сис... 
РЕКВИЕМ 
АниæАХМАТОВА 
Кæйдæр дæлбазыр не ’мбæхстæн, нæ бадтæн, 
Нæ рæвдыдта æцæгæлон арв мæн. - 
Цы ран уыдысты, се ’намондæн, м’ адæм, 
Мæ адæмимæ уыцы ран уыдтæн. 
1961 
РАЗНЫХАСЫ БÆСТЫ 
Ежовы æвирхъау рæстæджыты æвддæс мæйы арвыстон, 
Ленинграды ахæстæттæм рады лæугæйæ. Иуахæмы адæм ба- 
зыдтой, чи дæн, уый. Мæ фæстæ лæууыд иу сылгоймаг, йæ 
былтæ - æрвхуызцъæх. Уый размæ, кæй зæгъын æй хъæуы, 
мæ кой дæр никуы фехъуыста. Ныр исдугмæ йæ уæнгты 
æндзыг феуæгъд (не ’ппæтæн дæр-иу нæ къабæзтæ басты 
хуызæн уыдысты) æмæ мын мæ хъусы æрбадзырдта (уым 
хъæрæй дзурын ничи уæндыд): 
— Уæдæ адæттæ равдисын дæ бон бауид? 
Æз ын загътон: 
- Бауид. 
Сылгоймаджы цæсгом (уæвгæ, цæсгом кæдцæр хуынди, 
ныр æм цæсгомы хуызæнæй ницыуал уыди) зына-нæзына 
бахудызмæлтæ. 
1957 азы 1 апрель, Ленинград 
НОМАРÆН 
Ацы хъыг нæ бауромдзæн хох дæр, 
Дон дæр æй нæ фæуыдзæни ласт. 
Ахæстон... Æфсæн дуæртты хъæрахст: 
Арф æмæ æнгомæхгæд — йæ «хъоргътæ» 
Уым цæрынц æнусон удхар, маст. 
331 

Алкæмæн бæрæгбонхуыз — йæ къахист. 
Махæн та нæ алы бон дæр - сау. 
Æмæ хафы зæрдæтæ рæсау 
Дæгъæлты дæрзæг æмæ цъæхснаг хъист. 
Салдæттæн сæ къæхты хъæр - уæззау. 
0 мæ бон... Æхсæвыцæстæй рабад, 
Цухмухгæнгæ афтид уынгты цу. 
Цас фæкодтам афтæмæй цæрддзу! 
Бон-иу нын æнусы дæргъæн рауад, 
Уд ыснарæг, фестадис æрду. 
Стæй тæрхон... Цæссыгты ауæзт аскъуыд. 
Иннæтæй фæхибар кодтой дæу. 
Чи кæны хъысмæтимæ быцæу! - 
Сласдзæн дын йæ дзæмбыйæ дæ тарст уд, 
Æмæ лæуу, æрвдзæф бæласау лæуу... 
Ме ’намонд æрхуым хотæ кæм ысты? 
Раст цыма дыууæ фыдазы ам 
Сау халонæн туг-фиддон фыстам. 
Ниуынц уыдон дард Сыбыры, хъызты, 
Тоны сæ, æвзоны сæ Хæрам. 
1940 азы мартъи 
РАЗНЫХАС 
Бæстыл æрмæстдæр марды зæрдæ ради, 
Æгас кæй нæу, фырцинæй ууыл мард, 
Æмæ лæууыд йæ ахæстæттæм рады 
Сæумæцъæхæй изæрмæ Ленинград. 
Æмæ цыдысты ахст адæм æрдзæтæй, 
Пырх æфсæдтау - «уынгæг тохы» тыхсаст: 
Æфсæн уæрдæттæ бæстæйы кæрæттæй 
Сыбырмæ ластой катай æмæ маст. 
Æмæ куыдта Уырысы зæхх æдыхæй, 
Æмæ йæ бон хъæр кæнын дæр нæ уыд. 
Тылди йыл сау цалх, тугæйдзаг цырыхъхъ æй 
Йæ быны ссæста, мардта йын йæ уд. 
I 
Дæу акодтой сæумæцъæхæй. Дæ фæстæ 
Фæраст дæн, цыма рацæйхастой мард. 
Ныккуыдтой уаты сабитæ æргъæвстæй, 
Мыдадзын цырагъ тæрхæгыл æртад. 
332 

Иконæ. Аззад хус былтыл йæ уазал, 
Дæ фæллад ныхæй рахъардта дæ хид. 
Стрелецы усау, ме ’лгъыст уд, дзыназ уал, 
Ам, Кремылы сырх мæсгуыты бын хит! 
1935 азы фæззæг, Мæскуы 
П 
Тулы хъеллаугæнгæ Дон, 
Атад, ахуыссыди бон. 
Уатмæ бахызти сындæг 
Бур мæй, федта дзы æндæрг - 
Иу ус, бахорз ис йæ арт: 
Ахст - йæ фырт, йæ мой — тыхмард. 
Усæн а хæдзар - ингæн. 
Зæдтыл бафæдзæхсут мæн. 
Ш 
Уæд цы буц уыдтæ, уæд цы хъал уыдтæ, 
Худын, хъазынæй уды чи ’фсæста! 
Ныр дæ царды таг, ой, ныггалиутæ, 
Ныр чызгон бонтæй цух дæ, ирвæзт дæ. 
Дымгæ къонайы хъазы фæныкæй, 
Ой, мæ рыст уæнгтæ ’взоны уынджы къæй, 
Ам цъæх айнæг их у мæ цæссыгæй, 
О, тæвд цæссыгæй у цæрдхуынчъытæ. 
Ам гæдыбæлас ризы ирдгæмæ. 
Уынггæ - гобийау. Уым та, мидæгæй, 
Удтæ, сонт удтæ сæфынц мингæйттæй. 
1938 
IV 
Ацы фыдхъизæмар, ацы бæллæхтæ-фыдохтæ. 
Чи сын фæразы, зæгъут-ма мын, чи у æвдудон? 
Чи сæ æвзары? Фæрсын уæ: мæхæдæг дæн, ау? 
Цырæгътæ ахæссут, ахуысс, быны зæрдæ, аскъуый... 
Бонтæ сынтытау — сæнтсау. 
1939 
V 
Кæнын æвддæс мæйы фæдис, — 
Нæ мæ хъусы лæгмар. 
Лæууын ын зонгуытыл; мæ рис, 
Мæ буц лæппу, мæ сар... 
333 

Æз цардыл ауыгътон мæ къух, 
Мæ уд мæ хъуырмæ ссыд, 
Кæнынц мын ивдцзæгтæ æдзух 
Лæг æмæ сырд, лæг æмæ сырд. 
Кæм и, кæд æрцæудзæн кæрон, 
Кæд уыдзæни тæрхон? 
Æрмæст æфсæн дуæртты зæлланг, 
Æхсæвы сау тарфмæ фæндаг, 
Ыздæхæнтæ дзы — нал. 
Кæсы мæ цæстытæм æмраст 
Ыстъалы, маргæйдзаг — йæ каст, 
Ыстъалы нæу - адзал. 
1939 
VI 
Удхор, фидиссаг фыдазтæ, 
Ой, кæд фæуыдзысты рох! 
Барухс афонмæ дæ хъоргъ: 
«Цъассæй» урс æхсæв æркасти. 
Цъиусурау кæсы зыдæй, 
Сау уац, сау хабар æрхæссы: 
Зилы удисæг дæ рæзты, 
Лидзæн, ирвæзæн дзы нæй. 
1939 азы уалдзæг 
VII 
ТÆРХОН 
Дур æрхауди сау арвæй мæ риуыл. 
Дур куынæ у, оххай-гъе, дзырд у. 
Зæрдæ, хъæц, ныххæц, мæ бон, дæхиуыл — 
Царды таг ныллыстæг и, нырду. 
Фæлæ быхс - кæнинæггæ дзæвгар и. 
Хъуамæ фестай дойнагдур, æндон, 
Ферох кæ дæ судзгæ фыд, ныммар æй, 
Зæгъ дæхицæн: хъуамæ та цæрон. 
Науæд... Акса, хур зæлдæгтæ уадзы, 
У цыма нæртон бæрæгбон раст. 
Амардта мæ ацы ирд бон, ацы... 
Ацы ирд бон у мæ хæдзар хаст. 
1939 азы сæрд 
334 

VIII 
НЫХАС АДЗАЛИМÆ 
Фæзындзынæ мæм искæд бон уæдцæр, 
Цæмæ ма у дæ каст уæдæ - æрбахиз! 
Нырæй тынгдæр кæд бахъæудзæн дæ сæр 
Мæ рыст уды? Цæрынæй мын æй бахиз. 
Æрбахс мæ топпæй, марджы къус мын ратт, 
Æрбахæсс сау низ, сауындз мæ мæ хурхæй, 
Йе сонтæй рауадз искæцæй дæ фат 
Гадзрахатæй, куыднæуал мæлон хурхæй. 
Йе аргъау фест, кæркæ-мæркæ, рæсугъд: 
Æнæсымæй мæ цæстырухс куы хуысса, 
Уæд ма фьщлæгæн ауынон йæ худт, 
Мæ хæларæн йæ судзгæ марой хъуыса. 
Уæлдай мын нал у. Енисей бырсы, 
Цæгатаг стъалы сау тæмæнтæ калы. 
Цъæх цæстыты сæнт æрттывдыл тыхсы 
Фæстагудаист... Ивылы хуыдалынг. 
1939 азы 19 август 
IX 
Дæлимон сагъуыди мæныл, 
Хъылма, æррайы хос мын дары, 
Йæ сау марг аскъæры сæныл, 
Мæ уд мын мары, æмæ н’ арын 
Мæхицæн исты хос, амал. 
Уæлахиз уый уыдзæни, хатын: 
Æввахс и, ’рбаввахс и адзал, 
Уынын йæ урс æндæрг мæ уаты. 
Æмæ йын кув, лæгъстæ йын кæн, 
Фæдзур ын радыгай дæ ристæ, 
Уæддæр нæ бауадздзæни мæн 
Хæссын мæрдты бæстæмæ исты: 
Нæдæр мæ хъæбулæн йæ тарст 
(Йæ хъыг йæ цæстыты ныддур и), 
Нæдæр фыццаг æрвнæрд æваст - 
Куы ссæстой мигъ-æрдонгтæ хуры, 

Нæдæр фæлмæн къухтæн сæ тавс, 
Æндæргау сусхъæды хыз-аууон, 
Нæдæр ныфсæвæрæн ныхас 
Гæзæмæ рухсгæнгæ — фæстаг бон. 
1940 азы 4 май 
X 
ЧЫРЫСТИЙЫ БАЙТЫгъД 
Ма дзыназ Мæныл, мæ Мад, 
Æз чырыны æгас дæн. 
Уый хатыдта: нæ баззайдзæн æвыдæй, 
Æмбæрста ноджы: нæу æнцон мæлын. 
«Куыд Мæ ныууагътай?» - загъта ма Йæ Фыдæн, 
Йæ Мадæн та: «О, ма дзыназ Мæныл...». 
Магдалинæ басур и, уынæргъгæ, 
Райхъуыстис Иуанейæ хъæрзын. 
Мад нæ кодта - цавдцурау - уынæр дæр, 
Иу дæр Æм нæ уæндыди кæсын. 
1940 
ЭПИЛОГ 
1 
О хъизæмар! Нæ уадултæ дын - дур-къæй. 
Нæ зоныс ды фæллад æмæ фынæй: 
Фыссыс æдзух дæ сау дамгъæтæ цуркæй. 
«Цагъартæ», «тас» - æндæр дзырдтæ дæм нæй. 
Нæ сæрыхил хъæмпы фæныкау сау уыд, 
Фæлæ æмбойны ахалас, ысурс. 
Нæ цæстырухс нырраууат и, ныззаууат, 
Нæ мидбылхудт æрмынæг и, ныххус. 
Æмæ та кувын, Иу Хыцауæй курын: 
Сæдæтæй, минтæй Де стыр бæллæх сис... 
Сырх агуыри сис гоби у, нæ дзуры, 
О, саугуырм æмæ дурзæрдæ у сис. 
2 
Мæ зæрдæ сымах мысгæ сисы фæдис. 
Уæ хъæлæстæ хъусын, æмбарын уæ рис. 
Чи загъта дзыназгæ: «Æрцу мæм, адзал!» 
Чи бауадзыг уынджы - цы скæнæм амал? 
336 

Мæ хъаймæты хотæ, ныккалæд йæ бон, 
Кæй тыххæй æвзарæм цæрдудæй зындон! 
Уæ нæмттæ фæд-фæдыл фæдзурин, хъæлæкк, 
Фæлæ сæ йæ хъоргъы нымбæхста фыдлæг. 
Цыфæнды æрцæуæд, йе цин, йе фыдох, - 
Лæудзыстут мæ зæрдыл, нæ уыдзыстут рох. 
Мæ хъарæг нывæндын уæхи дзырдтæй æз, 
Мæ хъарæджы сиу и милуанты хъæлæс. 
Кæд искæд æхгæна тыхгæнæг мæ дзых, — 
Нæ басæтдзæн, адæм, уæ хъомыс, уæ тых. 
Рæхджы мæ йæхимæ куы айса ингæн, — 
Сымах дæр-иу, курын, æрымысут мæн. 
Цы нæ вæййы царды — куы рацæуа дзырд, 
Куы ’вæрой мæнæн дæр мæ бæстæггæ цырт, 
Уæд - се ’рхъуыды бирæ! О, бузныг сæ дæн. 
Бынаты тыххæй та дзырды бар мæнæн: 
Уыд денджызы фарсмæ мæ хæдзар кæддæр, 
Æз уырдыгæй дардмæ фæхастон мæ сæр. 
Ис паддзахы номыл бæласдон, рæсугъд, - 
Æз буц ми нæ уарзтон, нæ йыл дæн хъæрмуд, 
Йæ бынат мæ цыртæн æвзæрста Хуыцау: 
Æмырæхгæд дуармæ кæм ниудтон куыдзау. 
Мæ марой нæ хъуыстой, нæ хъуыстой мæ дзырд. 
У ацы бæрæг ран æвæргæ мæ цырт. 
Æфсæнуд уæрдæттæн — сынтытау сæ каст, 
Уадз хъусон мæрдтæм дæр сæ хъæрахст, сæ уаст. 
Уадз бронзæ цæстьггæй цæссыгау лæса 
Цæхæркалгæ митдон, уадз удцзæф хæсса 
Бæлонæн йæ «ур-ру», зына-иу нывау, 
Йæ уылæнтыл науты куыд сисы Нева. 
1940 азы мартъи, 
Фонтанты Хæдзар 
* * * 
Хæстытæ, рын... Æрхæстæг и сæ кæрон, 
Сæ кой, сæ хъæр дæр нал уыдзæни сом. 
Фæлæ ма ис æндæр азар, — цы кæнон, 
Кæдæм дзы лидзон? Азты Дугъ - йæ ном. 
22 Хъодзаты Æхсар 
337 

ДЫУУÆРÆНХЪОН 
Кæйдæр æппæлдæй - зæрдæйыл тæппæлттæ, 
Дæуæн та райсин де ’фхæрд дæр æппæлдæн. 
ÆХСАР 
Æмбарæм æй, не знаг налат у, мæнгард, 
Зындонау зын уыдзæни тохты. 
Æхсары бон - абон, æрцыдис йæ рад, 
Æхсар у, æхсар у нæ хотых. 
Нæу барты сæрвæлтау æрхауын тæссаг, - 
Дæ кады ном байзæддаг мысдзæн. 
Уырыссаг æхцон дзырд, нæ разагъды ’взаг, 
Дæу бахизын - не хæс, нæ нысан. 
Дæу басæттын, байсын ызнаджы бон нæу, 
Хæсдзыстæм сыгъдæгæй, сæрибарæй дæу 
Æнусмæ! 
МУЗÆ 
Йæ фæзындмæ нæ фæхъæцын æрхъæцмæ 
æрвылæхсæв. Кæд æрбахиздзæн, кæд? 
Цы сты йæ цуры исбонтæ, æнхъæлцтæ, 
хæзнадуртæ, сæрибар æмæ кад? 
Фæзынди мæнæ. У цæттæ йæ бадæн. 
Хуыцауы сконд зæд: кæс æмæ йæм кæс! 
«Зындоны койтæ чи фæкодта Дантæн?» - 
фæрсын æй æз. Уæзданæй загъта: «Æз». 
Вячеслав ИВАНОВ 
ЗЫМÆГОН БÆРЗ 
Йæ гом цæнгтыл, йæ саггæмтты - гæбына. 
Æрттивы мæй æрвхуыз малæн йæ бынæй. 
Сæнтсау сынт — иунæг — къалиуыл æрфынæй, 
Æрцагъта мит йæ базырæй йæ фыны. 
338 

ИванНОВИКОВ 
ХИДЫЛ 
Ныммæйдар. Рухсытæ — гæзæмæ. 
Кæны æгас дуне фынæй. 
Лæууæм нæ дыууæ дæр æдзæмæй, 
Æрæнцой иунæг Теркæн нæй. 
Нæй Теркæн уромæн - æмбухы, 
Тæхы - гыбар-гыбур, фæдис! 
Рæдувы, аздухы, нынтъухы, 
Дзæнхъатæ фестын кæны змис. 
Цы ис йæ хъæлæсы, цы дзуры? 
Æртхъирæн, арфæтæ, фыдуац? 
Æви нæ фæлдисæгæй куры 
Æххуыс - рæстмæ куыд уа йæ балц? 
О Терк, нæ дын æмбарын де ’взаг. 
Тæхы дæ хæдразæй дæ ныфс. 
Дæ хъæлæс - гоби хъæртæй йедзаг. 
Лæвæрттæ денджызæн хæссыс. 
* * * 
Йæ уæлбыл знæт Теркæн - æрвон науау - мæзджыт. 
Фæлыст, нывæфтыдтæ — йæ агуыри мæсгуытæ. 
Бынæй та уылæнтæ, нæрæмон æмæ зыд, 
Кæнынц кæрæдзийы дæрæхсæнтæ, ыскъуыдтæ. 
Мæ цæстыл ауайы: хъуырдухæн-дугъ, фæдис 
Æмбæхст и къулты дæр, рæстæгмæ федзæм. 
Æз зонын, Волгæ дæр рæхджы кæндзæни дис: 
Ызгъæр бæхтыл ызгъæр барджыты фендзæн. 
* * * 
Цæй хæхтæ? - Чингуытæ! Сæ цъæрттæ - 
Хъæдтæ, уыгæрдæнтæй цъæхвæлыст. 
Къæдзæхтæ, фæндæгты тæссæрттæ 
Сты мифтæ — туг æмæ зынгæй фыст. 
339 

Æмбæхст - æхсаргуырдтæн сæ нæмттæ, 
Гæстæ сын - уаритæ, цæргæстæ. 
Кæсдзысты разагъды кæстæртæ 
Ам иероглифтæ нæ фæстæ. 
Печаль моя светла. 
Пушкин 
Лæууын хъæдабæ рындзыл æз. 
Мæ къæхтæ æртæхæй - фыд хуылыдз. 
Бынæй къæбæлдзыг хъæдтæ, фæз, 
Сæрвæт — сæусатæджы ныгъуылынц. 
Уым Терк йæ рагон куыст кæны: 
Фæлдахы, ’хсон къæдзæхтæ халы. 
Йæ митæм рох гæнах кæсы, 
Кæд ыл йæ фыдæлгъыст ызгъалы. 
Мæ фале - гакъæттæ, фæндаг, 
Дзæххортæ, хæлд систæ, хъæууæттæ. 
Кæддæр-иу хъама æмæ марг 
Æвæрдтой ацы ран æгъдæуттæ. 
У цъити урс, у бон дæр урс, 
Рæсуг — йæ утæхсæн мæ удæн. 
Кæлы сæ топпуадзæнтæй рухс 
Кæддæры хъомысджын мæсгуытæн. 
ЛАРС 
Фæсизæр. Дуне - тар, æрхуым. 
Æвдисы хохаг арв йæ уæхтæ: 
Нæртон куырд йе ’ндон дзæбуг уым 
Сырхзынгæй цъитийыл æруагъта. 
Фæйнæрдæм стьæлфæнтæ тæхынц, 
Æппарынц стъалытæм сæ тынтæ. 
Лæууы сырх æхсидавау рындз. 
Уынынц уынгæг кæмттæ хæрзфынтæ. 

* * * 
Бон æрбацъæхтæ и. Мигътæн 
Фæзтæй урс рындзтæм - сæ балц, 
Фæхстæ, къардиутæ ’мæ тигътыл 
Ленк кæны уæлæмæ бардз. 
У къæдзтæ-мæдзтæ йæ фæндаг: 
Кæм - тæссар, кæм та — цæхгæр. 
Хъæдтæ, уыгæрдæн - цъæх зæлдаг, 
Рæгътæ, ’хсæрдзæнты цæхæр... 
Рындзæн хурмæ дæр цы цыт и! - 
Тын, фыццаг тын æм тындзы. 
Рындз - æнусон хистæр Цъити - 
Ронгæй уазджыты хынцы. 
ЛАРСÆЙ КЪОБМÆ 
Æмæ та сбон. Æмæ та ног - фæндаг. 
Æрттивгæ нывтæ. Урс хæхтæ. Цъæх рæгътæ. 
Куыд æхцон у тæхгæ дæтты æвзаг! - 
Ыссыгъди та дæ цæстыты цырæгътæ. 
Уынын дзы æз дæ дис æмæ дæ цин, 
Хæлæфæй ахсыс хъал æрдзы лæвæрттæ. 
Фæленк кæны чысыл æврагъ - зæрин, 
Хуыцауы дуне байтыгъта йæ тæрттæ. 
Зæхх фестади тæмæнтæ ’мæ тынтæ, 
Сæхи нывзилынц знæт дæттимæ коммæ. 
Мæ цæстыл уайы: уыцы ’врагъ ды дæ, 
Зæдау дæ систой базыртæ уæлвонгмæ. 
СÆНА 
Ехх, куыд бæллыдтæн дæ уындмæ! 
Уыд æрвгæрæттæм мæ каст. 
Зон æй: хатгай-иу мæ удмæ 
Катай бахъуызыд æваст. 

Æви де ’рвон æнгас барæй 
Мигъты бамбæхстай мæнæй? 
Ног та сыстадтæн сæударæй, — 
Нæй дæ кой, дæ хъæр дæр нæй. 
Бон та атахти. Мæрдырох 
Бафтыд зæххыл, у фынæй. 
Оххай, фыны дæр, уæйыг хох, 
Хай куы нæй дæуæн цæстæй. 
Фæлæ æртыккаг бон ирдгæ 
Рацыд арвбæстæйæ, рог, 
Мигъты айста, æмæ ирдæй 
Де ’мбæрц разындтæ, уæлвонг. 
Æз лæууын дæ цуры сагъдау. 
Айсæфт катай, айсæфт мæт. 
Удхар нал ис, ис ма аргъау, 
Нæй мæнг дуне, ис дзæнæт. 
Рухс æрлæдæрсы дæ фæхстæй, 
Бæстæ аныгъуылд тынты. 
Мах — фæйнæхуызон, æнгæстæ: 
Æз - Поэт, Бæстытых - ды. 
ВасилиКАЗИН 
ИРОНХОХ 
Ирон хох, ды аргъау дæ, аргъау: 
дæу иунæг хатт федтон æрмæст, — 
уæззау хъыг мæ зæрдæйæ уаргъау 
æмбойны æрлæбырд, æрлæст. 
Æрлæууыдтæ хионау ме ’нцой, 
хæларæй мын айстай мæ зын. 
Ыскодтай мæ базырджын монцæй, 
мæ рæдау, мæ дургуыр фысым. 
Цæудзынæн та дард балцы сомбон, 
лæудзæни мæ зæрдыл дæ сидт: 
æз хъуамæ дæ рындзау бæрзонд уон, 
дæ хивæнд æхсон тигъау - ирд. 
342 

Николай ЗАБОЛОЦКИЙ 
МАРС 
Кæсы нæ уазал зæхмæ тарæй, 
Сырдау уый тугдзых у, хъæддаг. 
Кæны æртхъирæнтæ йæ артæй, 
Йæ тынтæ судзгæ маргæй — дзаг. 
Фыдбон, фыдуацхæссæг ыстъалы... 
Уый тауы маст æмæ цæссыг. 
Йæ кастæй мингай удтæн халы 
Сæ къона — бахуыссы сæ зынг. 
Фыссы уый арв-къæйыл нысæнттæ, 
Хæссы нæ цæрæнтыл йæ цæст, 
Æмæ та рухс хъуыды ныссæтты, 
Нæ ныфс, нæ сæнттæ дæр - ыссæст. 
Æрттивы знæт мæйдары стъалы. 
Нæу стъалы - удисæг у, зин. 
Йæ сарæй фарны бæстæ стъæлы, 
Сты сатар амонд æмæ цин. 
Цæуынц æфхæрд адæм хъуынтъызæй, 
Хæссынц æмырдзыхæй сæ зын. 
Тыхдымгæ, арвынæрд, тыгъдызæй, 
Лæсæнтæ, сау лехъа, фыдфын... 
Фæдистæ, - гъæйтт-мардзæ! — хæстытæ... 
Тыхагур, тохæмхиц у Марс. 
Йæхи уый рахоны бæстытых. 
Хъæстæ, адзалхæссæг — йæ арц. 
Фæлгæсы стъалы-зин бæрзондæй, 
Налат, кæлæнифтыгъд - йæ худт. 
У ифтонг бархъомысæй, зондæй, 
Йæ риу та - афтид, нæй дзы уд. 
Нæ зоны искæй рисæй риссын, 
Нæ кæны искæй циныл цин. 
Хæссынц ын сау цъагъартæ дисæн 
Йæ ном - сæ хуыцау у, сæ дин. 
Фæлæ æз зонын: ис ма стъалы, 
Планетæ-стъалы, нæу егъау. 
Йæ рухс тъымы-тъыматы калы. 
Нæй уым дæр уанывыл æгъдау. 
343 

Ис уым дæр катай, ис дзы маст дæр, 
Ис удхар, утæхсæнтæ, рис, 
Фæлæ дзы не скуынæг и уарзт дæр, 
Уым тавиц ис, уым удтæ ис. 
Æдзæм - уæларвбæстæ-сæрсæфæн. 
Уым зилы ирд ыстъалы, цъæх. 
Мæнæн уый м’ ахстон у, мæ цæрæн, 
Мæ къона, ме ’намонд, мæ зæхх. 
1956 
ХÆРÆГСЫНДЗ 
Лæварæн мын хæрæгсындзытæй баст 
Æрбахастой, æрæвæрдгой мæ цуры. 
Зынгирвæзтау ысхъомпал ис æваст 
Мæ мæгуыр къæс, йæ бындзарæй ныццуды. 
Æхсидгæ фæттæ-стъæлфæнтæ тæхынц. 
Æрдзæгæйттæй сæуæхсиды пырхæнтæ 
Хъуьггазхъæлæстæй азæлынц, нæрынц 
Æмæ кæнынц мæ зæрдæйæн кæлæнтæ. 
Цыргъ æрцытимæ бацайдагъ и тох 
Сырх арты тынтæн, диссаг у сæ хъазуат. 
Кæрæдзи ’взонынц цин æмæ фыдох: 
Тæрсын, мæ хæдзар бауыдзæн хæдзаруат. 
Уæлæрвтæ сфаста гæнахæн йæ рындз, 
Æрттивы, судзы карды фындзау, карды. 
Æндон сындзытæ зæрдæмæ бырсынц: 
Тыхфæлварæн, лæгæвзарæн тох кадыл. 
Æз федтон фыны ахæстон, цъысым, 
Мæйдар æхсæвау сау къалати, згъæрхыз. 
Æрхуымæй бады урс æхсинæг уым 
Хæрзиунæгæй... Хъæуы, ай-гъай, мæн æххуыс. 
Æз та æдых, цыбыркъух дæн, бецау, 
Кæсын рыстæй, æнæбонæй, ныфссастæй. 
Ысбыдæуыд хæрæгсындзытæй кау, 
Æнусон кау мæ цин æмæ мæн астæу. 
Мæ цард ысси зындоны цад, фыдфын, 
Нынныхсти сындз ызгæ цуркау мæ риуы. 
Дæ цæстытæ... Фæстаг хатт сæ уынын... 
Мæ зæрдæ ниуы, нал хæцы йæхиуыл... 
1956 
344 

* * * 
Кодтай сомы, хордтай ард: 
«Уарздзынæн æнусмæ!» 
Махæй зондджындæр у цард: 
Райхъал уæм йæ рухсмæ. 
Райхал цæстытæн сæ баст. 
У хъысмæтæй амынд: 
Уарзт - æрра, у саугуырм уарзт, 
Нæй æнусмæ амонд. 
Хъаздзæн доныхъаз æнцад 
Арт-уылæнтыл хурмæ, 
Стæй ныууадздзæни йæ цад, 
Рахиздзæни сурмæ. 
Цад фæджих уыдзæн, фæхъус. 
Зин æмбæхсдзæн малы. 
Малмæ раппардзæн йæ рухс 
Сау арвæй ыстъалы. 
1957 
ÆХСÆЛЫ 
Æз федтон мæ фыны æхсæлы-цъыхыры. 
Ызгъæр хихтæ калдтой, æрттивгæ, цъæх цæхæр. 
Йæ гагатæ кодтой хæзнадуртау дзинг, 
Æрхастой мæ удæн æнцой æмæ цин. 
Æз хатын, æнкъарын зæрдæскъæф, æхцон тæф. 
Дæ худызмæл федтон — фæсæццæ дæн сонтæй. 
Дæ былты дыбал-дыбул ахсы мæ хъус, - 
Фæрайдзаст и дуне, æрбакалди рухс. 
Æхсæлы-цъыхыры, æхсæлы, сындз-къудзи... 
Мæ зæрдæ æрцарди, мæ зæрдæ ныббуц и. 
Дæ цæстыты судзын... Мæнырдæм кæсынц... 
Адзалхæссæг судзин... Рæхойы мæ сындз. 
... Зæринхил æврæгътæ... Нæ арв сын ыскъуындæг. 
Мæ дыргъдон - хæрзафтид, æдзæрæг, æгуыппæг. 
Мæ риу-арфæй хъуысы æмыр хъæр, цъæхахст... 
Æхсæлы, сындз-къудзи, Хуыцауæй дын барст! 
345 

БИЧЪЫ БАЛЦ 
Бикъ ысхъал ис æмæ загъта: 
«Ис мæ дæлбар алчи, алцы!» 
Гуыбын иунæгæй ныууагъта, 
гъемæ араст, араст балцы. 
Амбæлд иу уæлвæзы Хъусыл, 
смæсты: «Йай та йам цы кусы?! 
Æз - Бæстыхицау! Гъей, хъус-ма! 
Фесæф йардыгæй æнусмæ!» 
Хъус дæр ын æнцадæй загъта: 
«О, бæсты бикъ дæ, паддзах дæ, 
фæлæ ис Гуыби-бæстæ дæлдæр. 
Ам та чи ис? Ам та - Сæр». 
Арсени ТАРКОВСКИЙ 
КЪАДАКУЫРОЙ ДÆРГЪÆВСЫ КОМЫ 
Æлхуыйы зыр-зыр уа, йе дымгæ хæссы 
Фæззыгон сыфтæртæ, йе базмæлы хъæз? — 
Ирон куырой зилы, ыссы ’мæ ыссы. 
Кæсын æм æдзæмæй, цымыдисæй æз. 
Дон, денджызы хъазау, уæзданæй цæуы, 
Стæй атыхсы цалхыл йæ «кæлæн», йæ «хин». 
У фæлгæтæг уистæй. Сæ гуыр-гуыр цæуы 
Дзæнхъа фыдтæн, не сты бæркадыл æлгъин. 
Цард урссæр куыройгæс ам, донмæ хæстæг, 
Зылди-иу хъæуи-хъæу, æлхæдтой дзы ссад, 
Ызмисхъæстæ, тарбын, фæци-иу хъæстаг: 
Нæ дзы уыди мисхал дæр ад. 
1935 
ЦЪÆЙЫ ЦЪИТИ 
Арв — кæхцау - мæ армы систон, 
Хохаг ирд уæлдæф - мæ ронг - 
У нæ бæсты фарн, нæ исбон, 
Уд дзы авæййы æвзонг. 
346 

Æрдз æвæрæнтæ фæкодта, 
Кæмтты баззади сæ фæд. 
Иу дуг иннæ дуджы хордта, - 
Ниудта, абухта мæлæт. 
Ныр йæ сау лулæтæй Садон 
Уадзы пух фæздæг цæггай. - 
Ам цы их галуан ыссардтон, 
Уымæ балидзон «тæргай». 
Далæ хæдзæрттæн сæ рындзтыл 
Къæвда байтыгъта йæ хыз. 
Халыл сау фæрдыг фæтындзы: 
Хъоргъæй дзаг вагон ысхызт. 
Дуггæ фембæлдысты уæлбыл, 
Иу дзы иннæмæ ныджджих. 
Акса, хъазгæйæ мæ уæхскыл 
Цъити авæрдта йæ их. 
1936-1940 
УРС БОН 
Сагхъæды фарсмæ ыстыр дур хуыссы. 
Дурæн йæ быны — хæзнатæ. 
Фæндаг - къæдз-мæдзы, лæууы йыл мæ фыд. 
Бон та у урс-урсид - митау. 
Даргъ гæдыбæлас — æвзист донæй пырх, 
Хилгæ сырхмæтæг - цырагъдар. 
Уагъылы мин цæстæй хурмæ кæсы. 
Урс хъоппæг донхъазау - цады. 
Амондджын рахуыдтон гъеуæд мæхи, 
Ахæм бон нал уыди никæд. 
Амондджын рахуыдтон гъеуæд мæхи, 
Ахæм бон нал уыдзæн никæд. 
Нал æм ис аздæхæн, нал и цæуæн. 
Нæй йæ ныхæстæй фæдзурæн. 
Дыргъдон. Нæ дыргъдон. Сæрдыгон. Дзæнæт. 
Урс бон. Йæ тæккæ дзаг фарнæй. 
1942 

МÆГУЫР КÆСАГАХСÆГ 
Оххай-гъе, мæ хыз мын 
Аныхъуырдта фурд. 
Афтид у мæ хызын, 
Афтид нæу мæ уд. 
Тар хъуыдытæ марын, 
Рухсæй дзаг дæн æз: 
Иуæй дæр нæ дарын 
Адунейылхæс. 
Гом — мæ къах, мæ фæрстæ — 
Базыдтон мæ бон. 
Аззади мæ фæстæ 
Дун-Дуне... Хæрзбон... 
А Зæхх нæу мæ бæстæ - 
Бонвæрнонмæ цон. 
1957 
ДРИАДÆ’ 
Æз: 
Дриадæ, о мæ гыццыл хо, æнкъард дæ. 
Цы ми кæныс нæ горæтаг дзæнæты? 
Ды цардтæ хъæды, тахтæ-иу дæ сæнтты. 
Кæм ысты ныр дæ базыртæ, дæ бартæ? 
Дриадæ: 
Цы чындæуа? Кæрæфы къух мæ ссардта. 
Хæлæг - мæ сафæг. Удæнцой нæ дæтты 
Йæхицæн дæр. Мæ фæндтæ мын ныммардта. 
Æз - гоби фæндыр, нал и цард мæ тæнты. 
Дæ хо мæ ма хон. Нал дæн æз мæ сæрæн. 
Уынгæг ысты мæ зæрдæйы тæхæнтæ. 
Дæ къуылых буар ысбæздзæнис æндæрæн. 
Æцæгæлон дын - ме стыр мæт, мæ сæнттæ. 
Мæнæн та ис, дæ лæдзджытау, æнцæйттæ: 
Мæ сæфт бонтæ, мæ къохбæстæ - мæ цæрæн. 
1945-1946 
1 Дриадæтæ — грекъаг æмæ ромаг мифологийы — хъæды 
зæдтæ, бæлæсты бардуæгтæ, райгуырынц семæ, фæцæрынц сæ 
сыфтæрты æмæ мæлгæ дæр акæнынц бæлæстимæ. 
348 

КУЫРД 
Хæрын уын ард: нæ фæцæрид мæ бæрц 
Хъæсдарæг дæр, дзæбугыл ма цы дзурæм? 
Мæхицæй æз мæхи мæхæдæг цагътон 
Мæхи уæлæ. Мæ удæй цагътон арт. 
Уæдцæр тыхсын, уæддæр нæ дæн разы 
Мæ тугвæллойæ. Ме ’фсæйнаг у фаз. 
Зылын — йæ хæтæл. Баззади йыл ностæ. 
Мæн та фæндыд, мæ уадындзы хъæлæстыл 
Цæмæй кæной зæххон дзыллæтæ дистæ. 
Дæ удвæллой нæ фæрæстмæ и, куырд - 
Маэстро мын нæ сарæзтай, йæ бæсты 
Уынын быдыргъо, згъæр тъосса, фыдгуырд, 
Дæ фæлдисонд, цы йæ ’мбæхсон, нæ бæззы. 
Æфсæн гуымиры, сис уæдæ дæ къах! 
Нæра дæрдтыл дæ дзинг æмæ дæ зæлланг. 
Дзыхъхъынногæй та райдайдзыстæм мах 
Нæ уæззау куыст. Æрхæссут-ма æфсæйнаг!.. 
1962 
* * * 
Фæрынчын дæн гыццылæй æз 
Ыстонгниз æмæ таснизæй... Мæ къæбæр 
Зын æууилæн у: туагхъæстæ, цæххæргом. 
Æмæ цæуын, цæуын æмæ цæуын. 
Нæ тулдз асинтыл бадын æмæ тавын 
Мæ уæнггæ хурмæ. Мидсæнтты цæуын. 
Кæдæм? Нæ зонын. Тæфсæг мæ æвзоны. 
Æмрызт кæнын. О хур, кæм и дæ тавс? 
Æввахс лæууы мæ мад æмæ йæ къух 
Мæнмæ фæтилы. Ай цы у, цы хабар? - 
Фæцæйцæуын, фæлæ хæццæ нæ кæнын 
Мæ мады цурмæ. Авд къахдзæфы - не ’хсæн. 
Йæ къух мæм тилы - араст вæййын цадæг, 
Фæлæ нæ кæнынц авд къахдзæфы къадцæр. 
Гæртт-гæртт. Æмризæг. Рафт-бафтытæ. Стæвд дæн. 
Мæхи æруагътон. Уайсахат мæ хъусты 
Хæстон уадындз ныййазæлыди. Рухс мын 
Мæ уæлтъыфалтæм сарæзта йæ фæттæ. 
349 

Фæдисы уайынц саулохтæ. Мæ мад 
Уæлæмæ стахти уынджы къæйæ, тилы 
Мæнмæ йæ къух. Йæ къух тилгæ æваст 
Æрбацыдæр и... 
Ныр уынын мæ фыны: 
Рынчындон. Урс. Мæ хуыссæнтæ дæр - урс. 
Мæ цуры бады урс дохтыр. Йæ уæлхъус 
Ис иу урс чызг, йæ урс базыртæ тилы. 
Мæ мад æрбацыд, батылдта йæ къух 
Æмæ кæдæмдæр атахт... 
1966 
* * * 
Мæ дыууæ цæстæн - алмаси æрттигътæн - 
Сæ арт æрмынæг: знæт азты æртхъирæн... 
Уыдысты дзаг æрвон зæлтæй мæ хъустæ, 
Ныр сафтид ысты, хъусын ма сæ цъустæ. 
Къобор хæцъæфтæн байсысти сæ хъару — 
Зæронд галтау — сæ райсомы бон тар у. 
Мæ фæсонтæй рæубазыртæ æрттывтой, - 
Фыддугтæ сын сæ урс систæ æртыдтой. 
Æз — сойын цырагъ, басыгъдтæн уæ куывды, 
Ныр уын мæ мыдадз радзурдзæн мæ хъуыды, 
Куыд фæхъæуы æгуыппæгæй дзыназын, 
Сæрыстыр уæвын, уынæргъын, фæразын. 
Куыд уæрстæуы æртахгæйттæй фæстаг цин, 
Уынгæг тары куыд арæзтæуы асин 
Мæнгæфсон рухсæй... Адæттæ - мæ марæг... 
Мæлæтæй афтæ сфæлдыстæуы зарæг. 
1977 
СЫФТÆРТÆ 
Гъе-гъей, цæйбæрц ысты! Нæ бæлæсты рæуджытæ 
Æнæбон, афтидæй нæ къæхты бын дзыназынц. 
Уыдысты ахстæттæн фæлмæн цартæ, цъæх арвæн — 
Æмхасæнтæ, нæ удтæн та - ныфсытæ. 
Тæхынц ныр иугæйттæй, сæдæгæйттæй, æрдзæтæй, 
Фæкæнынц ленчытæ раст сильфыты1 бæлæгътау. 
1 С и л ь ф ы т ы, сильфидтæ — кельтагæмæгермайнагми- 
фологийы уæлдæфы бардуæгтæ, рог æмæ цæрдæг цæрæг удтæ. 
350 

Бынæй — сырх æртытæ — къæфхъуындарты хъæлæстæ. 
О сыфтæртæ, о ме ’фсымæртæ, курын: 
Ныфс-ма мæ бауадзут, бæгънæг бæлæстæн ногæй 
Кæй ратдзæн сомуаддзæг сыфтæрвæлтæр цъæх дарæс. 
О сыфтæртæ, о ме ’фсымæртæ, удæн 
Ныфс у йæ цæрæнхос, æвгъау мын æй цы кæнут? 
Быхсут, ныззæгæл ут фыццаг миты онг хихтыл. 
1978 
Варлам ШАЛАМОВ 
Цæгатаг дæн. Мæ удæн адджын - хъарм. 
Æз хорз иртасын раст æмæ хæрам. 
Мæ бæллиц: уæд æппæт хæдзæртты фарн, 
Бæркадцух ма уæд иуæн дæр йæ арм. 
Мæ хæтæн - хъæд. Мæ хæлар та - тæгæр. 
Æдзух мæ мæт: кæдæм хæссон мæ сæр. 
Цæгатаг дæн. Зымæгон лæг. Тыхсын: 
Æрвылизæр фæагурын фысым. 
ÆРЦЪЫККÆХСОН 
Æхсоныл цыма ’рцавдæуы æндон, - 
Тæркуылæны æрриуыгъы тæркуылæн, 
Æмæ та суадзы урс пиллæттæ дон, 
Æмæ та ’рхуыссы: миназон хъуырдухæн. 
Æвзары иу уад иннæуыл йæ тых, 
Кæлы сæ пырх æндон æмæ æхсонау, 
Æмæ та мигъ ыссудзы, цыма зных, - 
Нæрынц уæлæрвтæ, гуылф кæнынц, æрсдонау. 
* * * 
Цы фæци царды хъæр, йæ худт? 
Æви йын суагъд йæ бынæй рухс? 
Мæ фæстæ дун-дунетæ - тутт, 
Мæ фæстæ дун-дунетæ - хъус. 
Мæн размæ нал уадзы мæ тарст, 
Цыма ныккæнд у, хъоргъ у хъæд, - 
Æртыхст мыл мысинаг æваст, 
Æмæ — арв нал ис, арв — ныгæд. 
351 

* * * 
Мæлæт æмæ мæ астæу 
Ис иу уылынг æрмæст. 
Æрвхуыз къонверты, ахстау, 
Мæ цард æрцыд æмбæхст. 
Мæ фыстæг у хæрз цыбыр, 
Æрмæст дзы иу дзырд ис. 
Фæдарын æй мæ дзыппы, 
Мæ дарæг у, мæ ис. 
Мæ фыстæджы мæ цард ис, 
Ай-гъай, нæ дæн æдас. 
Нæ йын зонын йæ адрис, — 
Дæн уый фæрцы æгас. 
Коистаитин СИМОНОВ 
* * * 
Кæс æнхъæлмæ, кæс мæнмæ, 
Алыбон дæр кæс, 
Æмæ сау хæстæй хъæмæ 
Раздæхдзынæн æз. 
Уарæд бур къæвдатæ, мит, 
Тауæд хур цæхæр, 
Сисæд зилгæуад æхситт, - 
Ма сфæлмæц уæддæр. 
Кæс æнхъæлмæ æмæ ссар 
Масты бон фæрæз, 
Кæд нæ уа мæнæй хабар, 
Быхс уæддæр, фæраз. 
Кæс мæнмæ æнхъæлмæ, кæс, 
Ме ’рцыдыл æууæнд, 
Рох кæмæй фæцис йæ хæс, 
Уый-иудис кæнæд. 
Уадз мæ фырт æмæ мæ мад 
Ме сæфтыл кæуой, 
«Тохы байсæфти, фæмард», - 
Ме ’мгæрттæ зæгъой. 
Уадз, мæ рухсагæн-иу рæгъ 
Рауадзой сæнæй, - 
Ды мæ цæрæнбонæн зæгъ, 
Баназ æй фæрнæй. 

Кæс мæнмæ æнхъæлмæ, кæс, 
Нæй мæнæн адзал. 
Артæй раздæхдзынæн æз, 
Ссардзынæн мадзал. 
Хъуамæ иуафон хъæмæ 
Фестон: арфæ райс, 
Ды кæй фæбадтæ мæнмæ, 
Уымæн дæн æгас. 
Мæн дæ фæрцы н’ айста хæст, 
Дардзынæн дæ хæс, 
Уый та зондзысты æрмæст 
Иунæг ды ’мæ æз. 
Николай РЫЛЕНКОВ 
* * * 
Фыдыбæстæн йæ рог уддзæф, йæ хуымты 
Зæрдæхцон тæф, йæ тохынаты хъарм 
Хæссын дæуæн мæ арфæты, мæ хуынты, 
Хъуытазхъæлæс дзырд - рагфыдæлты фарн. 
Мæ тыхсты сæр, мæ уды катай — Райсом, 
Æнцой нæ уадзы иу исдуг дæр мæн: 
Мæ фыдæлтæй быны номыл цы райстон, 
Ныууадзон уый нæ бындартæн бынæн. 
ОлъгаКОМАРОВА 
ХЕТÆГГАТЫ КЪОСТА 
Йæ зæхх, йæ мулкæй чи бавдæлон сонтæй, 
æнæнхъæлæджы чи аци гаффутт, 
раст ахæм паддзах фестади мæ уд 
æмæ ма мысы иу исдуг йæ бонтæй: 
цыдтæн, - сырдтой мæ, хастой мæ мæ бæстæй, 
хæрзбон, мæ дуне, нал хъæуы ныхас; 
дæ цъæх кæлмæрзæн ауайы мæ цæстыл, - 
мæ нарон арвæй иу гæппæл, гæбаз. 
23 Хъодзаты Æхсар 
353 

Борис СЛУЦКИЙ 
ДЗУРЫ ЗÆРДÆ ТА 
О, быхстон æмæ быхсын, 
дзуры зæрдæ та: æнцадгай 
ацу, ма бахъыгдар макæй, 
ма скæ иу удæн дæр зын, 
искæм иу æрдузы нæууыл 
ауадз адæргæй дæхи, 
асæрф цæстысыгтæ, хид 
æмæ... мауал у уæлæуыл. 
Александр МЕЖИРОВ 
* * * 
Мах стъалытæ ахстам æрмийæ, - сæ зынг 
Ызгъæлди, мæ къухтæ сыгътон. 
Адзал æмæ ме ’хсæн-иу аззад уылынг, 
Мæ саулохæн нал уыд йæ бон. 
Мах стъалытæ ахстам, - 
Нæй хъазæн зынгæй. 
Йæхи ныл-иу рахста 
Æрра сырдау зæй. 
Мæн фосгæсы уадындз 
Сæрддæргъы рæвдауы. 
Сæдæ хуры уафынц 
Сæ тынтæ рæдауæй. 
Мæ бæхы цæфхæдтæй-иу атахти стъалы. 
Цыллахъ-мыллухъ кодта æрдæгнозтæй лалым. 
Юри МЕЛЬНИКОВ 
* * * 
Уыд махæн фыд - æрвон кад ын, нæргæ ном, 
Бæстытыхау - уæлахиздзау, æппæтхъом. 
Уый ахæм фыд, уый ахæм Баба уыд, — 
нæ иуæн дæр нæ нал ныууагъта фыд. 
2005 

Георги СУВОРОВ 
* * * 
Æрхаудтæн уазал къуымы дурау. 
Цыма мыл рафæлдæхти зæхх, - 
нæ цæфты знæт хъæрзын, нæ «ура!» 
æваст æрбаисты дæлдзæх. 
Сæумæ та ног фæдис нæ сæрмæ 
ныннæрдзæн - ахæм у нæ бон: 
нæ фæндаг иу тохæй - æндæрмæ, 
нæй ацы сау хæстæн кæрон. 
1944 
* * * 
Стых нæ зæрдæтыл фыдæх, 
стæм нæ хъуырмæ мастæй... 
Сау сынт, сау фæздæг: нæ зæхх 
бацарæфтыд артæй. 
Лæнчы - ссæст кæрдæг, цъæнуд... 
Бомбæйы ысхъистæ... 
Зæххæн пъагæнгæ йæ уд 
саггуьфд лæппу систа. 
Исдуг тохы хъæр фæхъус. 
Сыгъдæггæн сæ фæстæ 
дарынц джьщжынатæй урс 
уыгæрдæнтæ, фæзтæ. 
Дымгæ базмæлы, тыхсы, 
дидинджыты узы. 
Лæнчы ’взонг салдат хуыссы, 
царды хъæр нæ хъусы. 
1944 
355 

ИшиеЛИСНЯНСКАЯ 
* * * 
Мæ уарзон бæстæ мыл цы бакодта хъоды? 
Циу аххос? Нæ хатын... Ныссуйтæ мæ хъуыды. 
Æфсæнæй у зæрдæ, быхсдзæни, фæраздзæн, 
ыскодта йæ Уæллаг амалæн, фæрæзæн. 
Æрмæст мын рæстæггай цы фестъæлфы тасæй? - 
цыдæр Зин æй сонтæй фæрæхойы туасæй. 
О, зæрдæ... гæлæбу... Уый бахауди хызы, 
хæлуарæджы тыны... Уынæргъы йæ хъыджы. 
Цы ран дæ, мæ Майрæм? Æркæс-ма, Бæстытых! 
Ныууоцани сахат - йæ замантæ фесты, 
ныкъкъаннæг и Дуне - цæстыгагуы фестад, 
хъæд фестад цæстыхау, цæугæдон — цæстысыг. 
Фазиль ИСКАНДЕР 
* * * 
Сау сынты хъæр. Урс миты гæппæлтæ. 
Уæд дæ, о нæ уарзон æрдз, æгæссад! 
Уалдзæг рахызт фароны хæмпæлтæй, 
А зæххыл ма иунæг уый - æнæсайд. 
ДЗÆНГÆДАЦÆГЪДÆГ 
Йе ’взаджы цъупмæ æртардта йæ зонд. 
Портийау афтид сæр сисы бæрзонд. 
Йе ’взаджы къубал ын срæдывта чидæр - 
Зондæй, æвзагæй æмбойны фæсидзæр. 
УÆЛБИКЪОН КАРЛИК 
Нæ карликæн йæ кад нæры. 
Кæд уый сарæзта Меккæ? 
Уæлдæр у не ’ппæтæй — лæууы 
Йæ дымысдæртæн се ’ккой. 
356 

Беллæ АХМАДУЛИНА 
ШОПЕНЫ МАЗУРКÆ 
Æрымыс уыцы бон, фæцин кæ 
æмæ та ногæй фест æвзыгъд! — 
Уыди нæм иунæг уый - пластинкæ, 
нæ цуры сау суадонау зылд. 
Фыццаг йæ сæр-сæр цыд гæзæмæ, 
æлвыста сау цыллæ рæдау, 
ыстæй Шопены уд йæ сæрмæ 
ыстахт æнæзынгæ — зæдау. 
Цыма рæхснæгастæу мензуркæ, 
тæлæссон, арвæй дæр цъæздæр, - 
ысхызти донычызг - мазуркæ, 
æнкъуыста аивæй йæ сæр. 
Уыд урсцонг, уæхсчытыл сыгъдысты 
фæрдгуытæ - урс æртæхтæ, урс. 
Нæ зонын, ме ’рхæндæг, мæ рыст мын 
æваст цы ’рбакодта йæ рухс. 
Уый махмæ ивæзта йæ цæнгтæ, 
куы-иу æрбайсæфти кæмдæр. 
Уый ласта суадонæй зæлдæгтæ, 
уый ласта сау цыллæ, цæхæр. 
Игорь ИРТЕНЬЕВ 
МАХ НÆ - СЫМАХ 
Быры — кæдæй! — егъау бæстæ йæ фазыл? 
Кæй аххос у? Сымах аххос æрмæст. 
Сымах ракъахтат сау тыхтона, хæст, 
Фæлæ ныххуырстат иннæтыл уæ азым. 
Бæрзонд бынæттæм чи бырсы? Сымах. 
Нæ хицæуттæ — уæ иузæрдыг чапартæ. 
Уæ алкæй цæрæн - дур-фидар, гæнах, 
Бынæй та — мах. Уæ дзæмбыты - нæ бартæ. 
357 

Уæ алыварс - гуыппырсартæ-гæстæ, 
Уынгæджы бон æфснайд ысты уæ сæртæ. 
Рæмудзынц мах та, иблисты хæстæй 
Нæй алидзæн - ыссыхырна нæ зæрдæ. 
Бæсты бæркæдтæ чи ’мпулы? Сымах. 
Уæ лæвар нын - цъиахтæ-олигархтæ. 
Уæ фæрцы бадынц уыдон хъултæ сах, 
Дæлæмæ ныл уæлиауæй - гæрæхтæ... 
Ис махмæ дæр, ай-гъай, æрхæссæн фау: 
Уæ бæрны та уын бакæнæм нæ бæстæ, 
Фæдæттæм уын нæ хъæлæстæ æфстау, 
Сымах та не стут фидинаг уæ хæстæ. 
Владимир ПАЛЬЧИКОВ 
ÆРТÆ ÆМДЗÆВГÆЙЫ 
ИРОН НАРТЫ КАДДЖЫТЫ МОТИВТЫЛ 
Гулаты Георгийы фырт Олегæн — 
мæ ирвæзынгæнæг хнрургæн. 
1. СИМД 
Хъус ахсы змæлд, уынæр - 
æнхъæвзы, ахсы арв-дуне, æгæрон: 
кæмдæр та симынц Нарт - 
гуыппырсартæ, æрдхæрæйнаг, нæрæмон. 
Кæлæны тых дæтты 
лæгæн сæ кафт, йæ утæхсæн ын суры, 
кæрæдзиуыл бæтты 
зæрин æндæхтæй стъалы æмæ дуры. 
Уæларв æмæ дæларв 
æбæрæгтыхтæй, сусæгтæй — æмыдзаг. 
Нымбæхста Уаза арф 
йæ хъоргъыты цыдæр хæзна, æгъуыстаг. 
Фæлмæн уæфсты суых-суых 
æрдзæ хатты ныффæзмы ком дæр, хох дæр. 
Кæдæм хилыс, къуылых? 
Æрбалæуу-ма, дæ къахæн симд — йæ дохтыр. 
358 

Нæрыд-иу тохмæ сидт: 
лæууы къæй-мæсыг карды фындзау тигъыл. 
Цæры, нæ хæлы симд, 
бæрзонд æфцгуытæ, урс цъититæ уигъы. 
У хъазæн фæз уæрæх: 
дæларм-уæларм æрхæцыдысты фурдтæ, 
æрбакодтой нæ зæхх 
сæ хъæбысы, ныр бæстæтæ — æмудтæ. 
Æхсоныл баст æхсон - 
сæ къултæ ’нгом фыдæлтыккон гæнæхтæн. 
О симды фарн, æрвон, 
йæ бардуаг дæ нæ дунейы хæрзвæткæн. 
Фыдгулты ’рдонг, æвзид, 
дæ фæттæ скъæр, æвзар дæ тых фыдхæсты! - 
нæ аскъуыйдзæни симд, 
тъымы-тьыматæй абонмæ æххæссы... 
Цард агъуыд сырдау — карз. 
Æнусон уаг, фыдæлты рæхыс асаст. 
У симд нырма æгас, 
фæлæ гæзæмæ чиуæгау - йæ къахайст... 
2. КЪУЛЫБАДÆГУС 
У рагондæр хъысмæтæй, 
ныссау, цыма у саумæр. 
Уый хохы фахсыл бады, 
къуырма дурæй къуырмадæр. 
Нæ зилы уый æрмгуырой, 
нæ кæны арт йæ къæсы - 
нæ дунемæ æрхуымæй, 
æгуыппæгæй фæлгæсы. 
У хинты хин - куыд зоны 
йæ сусæгтæ æмбæхсын! 
Ныхас дзы схауы хатгай, 
фæлæ вæййы дыдзæхсæн. 
Цæуынц хæстонтæ стæры, 
мад авдæн узы уаты, 
кæрдиппæрд фесты хортæ, - 
ус хохы фахсыл бады. 

Ысхъомпал бæстæ, адæм 
цæгъдынц кæрæдзи тохы, 
ызгъорынц бонтæ, азтæ, - 
уый хъусæй бады хохыл. 
Æмбары уый, æвзары 
рæстуд æмæ хæрамы: 
æппæт зæххы дзыллæтæн 
сæ ныхыфыст - йæ армы. 
Уый развæлгъау фæзоны: 
кæм райгуырдтæ ’мæ чи дæ, 
æрвайдæны кæсæгау 
уыны дæ цард, дæ фидæн. 
Йæ цæстæнгасæй сау хох 
цæрдхуынкъ фæвæййы сонтæй. 
Цы диссаг у, цы хъомыс, 
нæй уымæн ахсæн зондæй. 
Йæ цæстæнгас ын балцы 
мæ фæсонтыл æнкъарын: 
цыдæр зæгъын фæлварын, 
фæлæ ныхас нæ арын. 
Мæ мадыхай, ысхъæр кæн, - 
мæ уд æнцад кæм лæууы! — 
Рæхджы бон мæм цы кæсы? 
фæлæ... фæлæуу... нæ хъæуы... 
Тар аныхъуырдта зæххы. 
Мæй арф коммæ фæтулы. 
Цы фæци ус? Фæтары. 
Нынныгъуылди йæ Къулы. 
3. ДЗЕРАССÆ 
Изæрон хур нызгъæлæнтæ и доны, 
дæ дзыккутыл тыбар-тыбур кæны. 
Цыдæр тых дæ дæ сатæг малæй хоны, — 
ныхъхъус и зæхх, æнхъæлмæ дæм кæсы. 
Ды - фурды чызг, æгуыппæг арфы цардтæ 
æргъæу уаты - æвыд æмæ æдыхст. 
Ныр дыл цы ’рцыд? Нæртон уадындзы цагъд дæ 
кæны зæрдæскъæфт, катай дыл æртыхст. 
360 

Цæст не ’ххæссы сæ хæтæнтыл сæрмæттæн. 
Ысты сæм кæд хæрам кæнæ тæргай, - 
нæ дæ уадзынц уæлзæхх дунетæм дæттæ: 
Дон, Днепыр, Днестыр, Пурт æмæ Донай... 
Æдзæм æврагъæй хуркъæвда æрхъуызыд, 
цырен æртæхтæ райдыдтой пæррæст. 
Кæцæйдæр мæм дæ уæздан худын хъуысы. 
Кæм дæ, цымæ? Нæ дыл хæцы мæ цæст. 
0, мæнæ дæ! Фæуайыс дуртыл рогæй, 
дæ урс буарыл - цыхцырджытæ, тынтæ. 
Фæйнæрдæмты сыл ахæцыс дæ цонгæй. 
Фæсæццæ дæн... Уынын цыма фынтæ... 
Ды рахызтæ тæрккъæвдайæ. Нæртон зæхх 
æрттивы, райы. Арвгæрæттæ - сырх. 
Фæхæсс, Дзерассæ, къонамæ дæ хорзæх, 
дæ рухс, дæ тавиц, бакæн дзы æртдзых. 
Ныййар тырынтæ, зондифтонг, уæнгвидар, 
зæрдæйæ уарз нæртон æгъдæуттæ, фæтк. 
Ды ног адæмæн басгуыхдзынæ уидаг, 
æнустыл, дугтыл аххæсдзæн йæ фæд... 
Тыхсдзысты-иу дыл рагбонты тæлмæнтæ, - 
дæ сæрмæ арв æнкъуысæгау кæндзæн. 
Тæхгæ уылæн кæркæ-мæркæ тæмæнтæй 
тæссонд къулыл æнахуыр ныв фысдзæн. 
* * * 
Æхсад гæрстыл дын андзæрста йæхи 
нæрæмон дымгæ сонт-монты: фырцинæй 
фæпæррæст ластой уыдон дæр — цæй гæрстæ! 
ныр фестадысты уаритæ, цæргæстæ; 
кæм ма сæ уыдис уромæг — хæлæфæй 
сæ фæдыл ластой телтæ æмæ хъилтæ; 
уæлиауæй сæ къабæзтæ тылдтой 
кæлмæрзæнтæ, хъæццулы цъæрттæ; арвмæ 
сæхи рæдывтой фадгуытæ - хæрз афтид, 
хæрз афтид, зæгъгæ, урс дымгæйæ седзаг... 
2008 

* * * 
Мæгуыр дæ, о хъæздыг лæппу, мæгуыр! 
Куыд цæрдзынæ? Æлгъыст куы дæ, æлгъыст! 
Фыдæбонæй дæр, ахуырæй дæр - цух, 
æфсармæй æмæ ’взонджы фæндтæй - хызт. 
Цæттæ дын алцы, амоны дæ къух 
æмæ кæныс æнæсцухæй дæ куыст: 
хæргæ ’мæ нуазгæ, нуазгæ ’мæ хæргæ. 
Фæлæ-ма зæгъ: куыд цæрдзынæ уæддæр? - 
Ысчынди дын цæргæбонтæм тæрхон: 
хæр æмæ нуаз, æмæ та ногæй хæр! 
2010 
КÆСАГЛАС 
Мæ сынтæджы цур мын 
æрæвæрдтой даргъкъах «кæсаглас», 
æмæ йын ныффæдзæхста хицау: 
дæ бæрны, дам, ахæм лæг ис - 
нæй уый хуызæн а зæххыл никæм. 
Æмæ, дам æм базил, буц, дам, æй дар, 
йæ дадзинты, дам ын тадз 
æвдадз. 
Æмæ тадзы. Æртахгай мын удхос 
мæ дадзинтæм уадзы. 
Мæ дуду «кæсаглас», дæ фæхъхъау - мæ уд!.. 
Æрттивагæртæхтæ мæм худынц, 
сæ цæст мæм ныкъулынц, 
цыма мæм фæдзурынц: 
«Мах не стæм æртæхтæ - 
ныфсытæ стæм мах, æмæ удвидар у». 
Сызгъæрин æртæхтæ ыздахынц 
мæ дадзинтæм цадæггай цард. 
Æз та йæ кæдцæрты 
фæйнæрдæм сæххæтт кодтон 
кæхцытæй, куыситæй, къæртатæй! 
МÆ ИРВÆЗЫНГÆНÆГ 
Мæ хъæдгомæн йе ’мпъызтыл 
хъавгæ æруагътон мæ арм: 
у айнæджы тигътау 
цыргъытæ, къуызыртæ, 
цæвиттон, - рысты хох, 
362 

æд рындзтæ, æд дæгътæ, 
æд фæхстæ, тæссæрттæ, къæмбыртæ. 
Мæ ирвæзынгæнæг, мæ хирург - ирон лæг. 
Кæдцæрты, мæ тæккæ лæппуйæ, 
æз ирæн сæ астæу фæцардтæн. 
Сты бонзонгæ адæм, 
сты рагон — нæ денджызтау, хæхтау, 
сæ эпос дæр — уартæ кæдыккон! 
Уым Нарты гуыппырсартæ 
бирæ фæлтæрты 
ыстыр дисы ’фтауынц 
æхсарæй, æрхъуыдыйæ, кадæй. 
Уым иу ус - йæ бындар фæуинаг! - 
йæ болат теманæй 
æхсон хæхты скъуыдтæ æмпъузы. 
Æгъуыстаг - йæ теман, æрдхæрæйнаг - йе ’ндах! 
Æхцон у мæ удæн: 
æгайтдæр ма ир 
сты афтæ хæрзарæхст хуыйынмæ! 
Мæ фæндон сын - ахæм: 
æмпъузæнт нæ царды рæдывсттæ, 
йæ гæмттæ-ыскъуьщгæ, 
кæрæдзиуыл фидар бæттæнт 
нæ удтæ! 
2010 
* * * 
Лæбуры, стайау сызнæт уад, 
Æвзиды, сиды нæм фыдхæстмæ. 
Фысым уын, бæлæстæ, - мæ уат, 
Æдæрсгæ ахизут мæ къæсмæ. 
Цы лæуут? Мидæмæ цæрдæг! 
Æртæфсæм, батилæм нæ цæнггæ. 
Æрбадæм къонамæ хæстæг, 
Цæмæй уæззау арты æвзæгтæ 
Сæ таурæгъ бонцъæхтæм кæной. 
Циу махæн зымæджы æртхъирæн? 
Рæхджы фæуыдзæни сæргой, 
Æмæ та буц уалдзæг æрттивдзæн. 
Сымах, мæ бæлæстæ, лæуут 
Æдзæмæй. Хатын уын уæ катай: 
Уæ сæнтты сауцъиутæ уынут, 
Уæ хъустыл ауайы сæ тай-тай. 
1961 
363 

ХÆДТÆХÆДЖЫ 
Хæссы нæ æртæбынатон «Як». Стæм цыппарæй: æртæ 
бæлццоны æмæ тæхæг. 
Æвæццæгæн, уд никуы сахуыр уыдзæни, зæххæй кæй 
фæиппæрд æмæ, йæ нывтæ, ахорæнтæ, рæгътæ, хæхтæ, дæл- 
вæзтæ сæ бынæттæ, сæ хуызтæ кæй раив-баив кæнынц, хат- 
гай хъентæ-ментæй кæй разынынц, ууыл. Тæхæм! Уæлдæфы 
бæзджын æмæ хъæддых уылæнтæ хæдтæхæгмæ сæхи ныббы- 
цæу кодтой. Хатгай йæ цыма хæрдмæ стъæпп ласынц, æмæ 
уæд нæ «уæрдон» фесхъиуы, раст гуыргъахъхъ фæндæгтыл 
тулæгау. Тæхгæ цыма нæ кæны, фæлæ уæлдæфы тæккæ ра- 
гъыл дзоныгъау быры. Уæлдæфы бæзджын тæлм æй, ай- 
гъай, нæ бауадздзæни нæдæр фæфæлдæхын, нæдæр æнæбын 
сæрсæфæны аныгъуылын. 
Нæ бынмæ - быдыр. Нырма ныр кæй æркарстæуыд, ахæм 
хуым. Кæрдцзых зыны цæгтæ-цæгтæй, цыма сæ саби сныв 
кодта. Уыдон комбайны фæдтæ сты. 
Быдыр нæ бынты цадæггай ахылди, чидæр фынгæмбæр- 
зæны кæрæтгыл куы ’рхæца æмæ йæ иуварс куы аласа, уыйау. 
Дæлæ уый та циу? А-а, хъомты рæгъау. Къаннæг хъуццытæ 
хъазæнтау ныххæлиу сты цъæх къуылдымыл. Ахæм гыццылтæ 
сты, æмæ сæ ардæм, æвæццæгæн, Гулливер æрбахаста. Хæсгæ 
та сæ кодта йæ егъау къурткæйы дзыппыты. Цæмæй ма азгъæ- 
лой, уый тыххæй къуыппытыл æмæ дзыхъхъыты цыдис 
арæхсгæ, хъавгæ, хъæдтæн та-иу сæ сæрты ахызти. 
Нæ размæ æрбазгъордгой хæмпус æврæгъты гæбæзтæ. Иуы 
дзы нæ хæдтæхæг фатау ахызт: æвæццæгæн, цæрдхуынкъæй 
аззад æмæ афонмæ йæ уд исы. Фæлæ æврæгъты гæппæлтæ 
куыдфæсгæмæ фылдæрæй-фылдæр кæнын байдыдтой, стæй 
ныббæзджын сты, æмæ сæ нæ хæдтæхæг сфæлмæцыд, йæ 
бырынкъ хæрдмæ сарæзта, уыцы урс обæутты рагъмæ сгæпп 
ласта æмæ сыл азгъордта. Зæхх нæ зыны. Хуры рухсмæ 
æврæгътæ сæрттывтой, æмæ нæ цæстытæ тартæ кæнынц. 
Æврæгътæ нæ размæ ивылынц, кæрон сын нал и, цыма кæм- 
дæр æрвгæрон егъау завод ис æмæ сæ уый æнæрынцойæ 
уадзы. Æврæгъты æнæкæрон кæттаг лæсы æмæ лæсы, арв 
æмæ зæхх кæм баиу сты, уыцы дæрддзæф дунейæ. Уый у сæ 
тæккæ бинагдæр сывæлдæг. Уæле та ма ноджы иу арв ис. 
Уымæн йæ æврæгътæ бæрзонддæр сты, стæй - маргъы систы 
æнгæс. Уæвгæ ма, чи зоны, уый уæле дæр ис арв. Бирæ 
фæлтæртæй амад арв! 
Фæлæ нæ хæдтæхæг зæххы мысын байдыдта. Цы бæз- 
джын тæлмыл тылд, уым йæ фындз фæцавта. Æхсыры хуы- 
зæн фæлм нæ йæ хъæбысы акодта. Хæдтæхæг цыма тæхгæ 
нал кæны, фæлæ ауындзæгæй аззади, хатгай банкъуысы, 
364 

фесхъиуы. Бынæй зæххы тъæпæнтæ — фæлурсгомау, цыма 
сыл халас æрбадти. 
Æвиппайды бынæй кæттаг аскъуыд, æмæ хæрдмæ фе- 
мæхсти фыццаг æрвхуызгомау, стæй та кæрдæгхуыз, дуне, 
хурæй йемыдзаг. Зæхх! Ленк та кæнæм æврæгъты бынты. 
Æрбадынмæ куы хъавыдыстæм, уæд зæхх фæкъул, æмæ ис- 
дуг бандзыг стæм: цы нæ вæййы, далæ уыцы къаннæг хæ- 
дзæрттæ, бæлæстæ, сосавæндаг хъæндилыйас хæдтулгæтимæ 
сæ бынæттæй куы феикъуысой æмæ уырдыджы дæлæмæ куы 
азгъорой. Фæлæ нæ: зæххы сæ ныхтæ ныссагътой, хауын нæ 
бакуымдтой. 
Дыууæ-æртæ минуты ма æмæ хæдтæхæг гыбар-гыбур- 
гæнгæ, схъиугæ зæххыл тулын байдыдта. 
Æрхæццæ стæм! 
1973 
ТÆРККЪÆВДА 
Тæрккъæвда фыццаг йæхи æмбырдтæ кодта бæрзæндты, 
йæ фæздæг калд, афтæмæй. Дуне ныхъхъус, цыдæр тас дзы 
бацыд, æмæ ныгъуылдæй, дзагъултæгæнгæ касти уæлæмæ. 
Æрдзы фæлдисондтæ ныггыццылтæ сты: къардиуы сæрмæ 
къох батымбыл, цæугæдонæн дæр йæ дыууæ былгæроны 
кæрæдзимæ æввахсдæр фесты. 
Здыйау уæззау арв йæ бынатæй фенкъуыст æмæ афсæр- 
ста, дæрддзæфæй гæзæмæ чи зынд, уыцы бонрухсы ’рдæм. 
Зæрдæ фæлмæцыд æгуыппæджы, йæхимидæг тыхсæгау код- 
та. Æваст уæлдæфы ныййазæлыди бæхы цъæхснаг мыр-мыр. 
Уазал æмæ тар баиу сты, сæ тызмæг комулæфт æмвæтæ- 
нæгæй раивылди. Быдираг бæрзытæн дымгæимæ тох бацай- 
дагъ, фæлæ, бецау, сæ бон ницы бацис æмæ хъæды ’рдæм 
лыгъд радтой, кæд нæ уый бахизид бахъуаджы сахат, зæгъгæ. 
Сæ сæр бафснайын ма сын бантысдзæни? Нæ! Байрæджы. 
Тæрккъæвда сын сæ фæндаг цæхгæр лыг акодта, йæхи сыл 
андзæрста. 
Арв цæсты иу тъæбæртмæ фæцъортт ласта йæ цæхæр- 
калгæ фат, æхситгæнгæ йæ ауагъта, æмæ хъæды кæронæй 
æрбайхъуысти уæззау гыбар-гыбур, цыма мигъты сæрæй ца- 
вæрдæр хæзнатæй цъуппамад уæрдон расхуыстæуыди. Хъæ- 
дæй райхъуысти тыхджын зæлланг æмæ æмыр уынæргъын. 
Бæлæсты рæгъау фегуыппæг, фæкъуырма, йæ улæфт бау- 
рæдга. 
Стæй кьæвдайы æппæтхъом, æнæскъуыйгæ уынæр æртых- 
сти дунейыл. Цæугæдон йæ иу былæй йæ иннæмæ рафыхти, 
365 

пæлхъ-пæлхъ кодта. Æнæбын æрфытæй чи тахт, уыцы цых- 
цырджытæ уылæнты æрхостой, æрнадтой, æмæ цæугæдоны 
уæлцъар слæгъз, æрмæст ыл æхсæрыйас æртæхтæ хæбуз- 
дзыхъхъытæ уагътой. 
Мах бамбæхстыстæм зазы бын. Къæвда хоста бæласы ца- 
тыр, парахат къабузтыл æрттывдтытæ калдтой лыстæг цых- 
цырджытæ. Бадтыстæм дзуццæджы. Къæвдайæ ссæст нæу- 
уыл бæгъдулæг кодта хæфс. Мигътæ се ’рфытæй калдтой 
æмæ калдтой фæздæгæмхæццæ талынг, цæхæрхъæстæ дæтгæ. 
Фæндыди сæ сæхи равдæлон кæнын, æмæ кæд зæйтау ивыл- 
дысты, уæддæр сын ницанæбæрæгæнтысти. 
Зазбæлас нæ нæ бахъахъхъæдга. Ныддонласт ыстæм. Арвы 
нæрд æврæгъты хъоргъыты ныгъуылдæй йæхи æдцæдæрмæ 
ласта. Къæвдайæ цъупдзаг хъæд фезмæлын нал уæндыд. 
Уалынджы хур дзагцæстæй ракасти. Кæрдæг йæ чемы æрцыд, 
йæхиуыл ысхæцыди. Зæхх дзыхъхъынног фестади, цыма йæ 
мады гуыбынæй ныртæккæ рахызти. Рагъыл цы нæзы уыд, 
уымæй ферох, кæд райгуырд, уый. Тæккæ ацы сахат федта 
дунейы рухс. Йæ саст рындзыл куыддæр æнарæхст бадт кодта 
егъау къадз æмæ хурмæ йæ базыртæ тылдта: ома, тагъдцæр 
мын сæ ахус кæн. 
Михайловское, 1973 
* * * 
Æрфæззæг. 
Мæскуы-донæн 
фехæлд 
йæ фаддзу, 
сæузæрин ыл бафтыдта арт. 
Мæ хæлар, фæдзæхсын дын, Сырх Фæзмæ ма цу: 
уым мард хуыссы, мард. 
1995 
ЗÆРОНД ЛÆГ ÆМÆ ЧИНЫГ 
Уый райсы чиныг тæрхæгæй, 
йæ арм ыл 
æруадзы хъавгæ, 
рафæлдахы сыфтæ, 
æнæсымæй дзы бакæсы цыдæртæ, 
йæ бынаты йæ бавæры фæстæмæ. 
Цы йæ кæса? 
366 

Æппæтдæр ын зындгонд у: 
цы нæ бакасти, уый дæр 
æмæ ноджы, 
фыст чи нæма у, уый дæр 
æмæ ноджы, 
цæргæбонты фыст чи не ’рцæудзæн, 
уый дæр. 
2009 
АРГУН 
Цæнгæтау уылæнтæ — уæззау, 
сæ тых та - фидардæр æндонæй: 
кæрдынц æхсон къæйтæ хырхау. 
- Аргун, кæцæй уайыс? 
- Зындонæй. 
Ысрухс ис арвырдынтæй ком, 
фыцы нæргæ гуылфæн, æхсиды. 
Æвдæрзы сондоны ад ком, 
æвæдзы, сардыди ныл зинты. 
Æви æфсæндзых куыйтæ-’рдонг 
сæ бастæй феуæгъд ысты — додой! — 
ысты мæстæлгъæд æмæ стонг: 
кæрæдзи царæфтыд фæкодтой. 
Нæй донæн уромæнтæ, нæй, 
тæхы хæстмондагæй фæдисы. 
Æфхæрд нæ бары: фесты зæй, 
йæ маст йæ фыдгултæй фæисы. 
2010 
* * * 
Фыдном хæсдзынæн, суыдзынæн æлгъаг, 
куы исон æз, цы мын нæ фæтчы, уыдон. 
Цæрынæн мын мæ бæрзы къох дæр — фаг: 
æфсымæртæ дзы разындзæн мæ удæн. 
Уадз тæгæнамæ иннæтæ бырсæнт, 
нытътъыссæнт-иу сæ хъустæ дæр ма «басы». 
У бæстæ - холы, адæймаг та — сынт, 
цæрддзу кæны, рæдувы æмæ дасы. 

Хæлоф - хæзнатыл, хорзæхтыл, нæмттыл. 
Тæрныхты дуг, фæлитойты фыд-заман: 
нæры сæ кад, сæ кой ныхъхъæр дæрдтыл, 
кæны æмдзæгъд уæгъдибар бæстæ Хамæн. 
...Мæ тала-бæрз, дæ урс цонг-ма мæм ратт 
æмæ та азар, цадæггай мын азар. 
Дæхицæн ды куынæ фæлгъауыс кад, 
уæд адæмы цы тых суры, цы азар! 
2010 
Риммæ КАЗАКОВА 
* * * 
Беслæн, Беслæн... Фыссын ыл нæу мæ бон... 
Зæрдæтæ ’вæрдта катайгæнгæ цард, 
йæхицæй тардта сау хъуыдытæ дард: 
«Æгайтма махыл н’ акодта фыдбон!» 
Æрыхъуыст уæд æндæр хъæлæс, æрвон: 
«О, раст у, махыл н’ акодта фыдбон, 
нырма нæма, - 
нæма ’рцыди нæ рад!» 
2006.04.06 
ÆНТЫСТ 
Æнтысты сусæг: 
алцæмæй дæр — бæрц, 
æнæсайд у, 
кæйдæр хъæзтытæй ма хъаз, 
цæмæ арæхсыс, ахæм куыстыл хæц, 
дæ бон дæхæдæг 
бонзонгæйæ араз. 
2006.04.06 

Татьянæ ГЛУШКОВА 
* * * 
Цъæх гæдыбæлас... 
Хинтæ йын ыскодта 
кæлæнгæнæг мæй. 
Нал кæны сым дæр. 
Уый байтыгътой фæндыры хъисау се ’хсæн 
нæ зæхх 
æмæ цыбæрзонддæр ыстъалы. 
Фæцагай йæ — 
уæд арвы кæхц æваст 
сызгъæрин зæлтæй акæлид йæ былтæй. 
* * * 
Зæхх, ысты æвидийгæ дæ тыхтæ, 
у дæ бæркад авд-авды, нæртон... 
Къабуска йæ базыртæ ныттыгъта, 
фæлæ нæу йæхи сисын йæ бон! 
Нуарæлвæст, тæхынæввонгæнгæсы 
ис фыдазар: урс зымæг - хæстæг. 
Зилы сынт йæ сатæгсау пæлæзы, 
цæст æрцахста: æрхы был — ыстæг. 
Малы сæвдылд хæрисæн йæ салд рох, 
ризгæ йæм уæзвад уылæнмæ ’ркъæдз. 
Ихæнæй йæхи нынцъылдта саулох. 
Ахсы хъус сæртæг ихæн йæ къæрцц. 
* * * 
Мæ зæрдæ нал у ныр æндзыг: 
рæудымгæ хуссарæй æрфардæг. 
Фæци мын удхосау дæ хъыг, 
нæ зæхх, нæ хидхъæстæ, нæ дарæг. 
Цæйбæрц уа дудагдæр цæссыг, 
гъе уыйбæрц адджындæр у зарæг. 
24 Хъодзаты Æхсар 
369 

Светланæ МЕКШЕН 
ДÆНОМ 
Дæ фæлмæн рухс - æнцойы хос мæнæн, 
дæ ном хъусгæйæ фидар у мæ зæрдæ... 
Æнæ бæстæ æз адæймаг нæ дæн, 
йæ арв, йæ зæхх мын - Уæлладжы лæвæрттæ. 
Мæ авдæнæй мæ чырынмæ фæндаг 
у зарджытæ ’мæ маройтæй нывæстау. 
Æнæ бæстæ нæй фарн æмæ æвзаг, 
æнæбæстæ - æнæбындар, æвæстаг. 
Фыдыбæстæ æппæт хæрзтæй, æппæт - 
ыстырдæр хорз, мæгуырæй дæр дзæнæт у. 
Бæстæ дын нæй - дæу ралгъыста хъысмæт, 
æнæ бæстæ дæ уидæгтæ — æнæтуг. 
Бæстæ дын ис — бæрзæндты хæсс дæ сæр, 
лæг йе ’рвадæй, йæ хъæстæйæ - æхсарджын. 
Бæстæ дын ис — уыдзынæ уæд ды дæр, 
бæстæджын адæм — номджын æмæ барджын. 
СÆУМÆРАЙСОМ РЕДАНТЫ 
Урс-урсид уацимæ райсом æртахт - 
сæрды фæстаг æрттывд ихæнты размæ. 
Къалиуæй хиуа кæмæ кæны загъд? 
О дзиба, ратæх-ма, ратæх мæ размæ. 
Абонæй сомбон нæ уыдзæн хуыздæр, 
ууыл у, хатын, дæ катай, дæ сонт хъæр. 
Рахастон дард фæзтæй ардæм мæ сæр, — 
дæттæ дзы - уайагдæр, арв та - бæрзонддæр. 
Хиуа мæстæймарæг, ма тæрс мæнæй, 
ацы нæртон бон фæцин кæнæм иумæ. 
Иваг у заман, æууæндæн ыл нæй - 
удхар хæддзуйæ ныллиуыры риумæ. 
О, фæлæ ахæмтыл ма тыхсæм ныр, 
уадзæм гуырысхо, 
мæ куыдз ыл ныммæлæд! 
Ацы зæрин райсом не стæм мæгуыр — 
сауцъиу фырзардæй рæдувы йæ хъуыр, 
иумæ нæ арфæ уæлæрвтыл æмбæлæд. 
370 

ФЫДЫБÆСТЫ ФАРН 
Ирыстоны æхсон хæхтæ кæсынц 
уæлдунейæ - тызмæг æмæ сæрыстыр. 
Йæ ныхæй хурыл аныдзæвы рындз, - 
йæ тыхыл бафты, ахауы йæ рыстæй. 
Сты иу артæй уæрст айнæг æмæ хур, 
кæрæдзийæн сæ сусæггæ фæдзурынц. 
Уыди кæдцæр æхсидгæ хурау дур, 
æмæ фæмысы ивгъуыд дугтæ дур-рындз. 
Æгуыппæг дуне... Бæрзæндтæн сæ уаг: 
иу иннæйы æнæсымæй æмбары. 
Чырыстийы цъупп — арвы ирдæй дзаг — 
ныллæг кæмттæн æнусон цырагъ дары. 
Ам æрдз æдзæмæй дур-чиныг фыста 
æхсæрдзæнты, æрвæрттывды хъæлæстæй. 
Уæдмæ фæзынди дунемæ Къоста, 
æмæ Ирыстон ракасти йæ цæстæй. 
Æмæ йын систой дзыллæтæ сæ худ, 
сæ фарныл бафтыд, ахауди сæ рыстæй. 
Цæмæй сыгъдæг, æнусон уа дæ уд, - 
дæ поэт-лæгты бахъахъхъæн, Ирыстон. 
МА ХУЫССÆД ДÆ РУХС 
Рухс уæвын куыд тынг фæндыди мæн! - 
алкæй уарз, тæригъæд-иу ын кæн... 
Мад мын радта ахæм ном1, цæмæй 
хызт уыдаин сау тыхтæй, рынæй. 
Рухсыл, ехх, нæ ауæрдын æппын, 
архайын, мæ удæй арт цæгъдын, 
оу, æна, нæ уынын цин уæддæр, 
ног бæллæх та баййафы мæ сæр. 
Удаисттæ, удхæрттæ - мæ цард, 
стых мыл ысты хин æмæ мæнгард. 
Зæрдæ у æрдынæлвæст - ныттынг, 
хаттæй-хатт фæцæйхуыссы йæ зынг. 
Ныхас цæуы поэтессæйы ном Светланæйыл. 

Ахæмтæн куынæ быхсы сырд дæр, 
уæд мæнæй куыд нæ сирвæзы хъæр? 
Нæу адзал мæ катайаг, бæргæ - 
æрдзы уаг: цæргæ æмæ мæлгæ. 
А бæстыл мæм ницы кæсы зын. 
Æз æрмæст æдзухъомæй тæрсын. 
Удæгас цæугæ бæллæх куы суон, — 
уый у, уый, æцæг азар, фыдбон. 
КУЫ ХУДЫНЦ ИУУЫЛДÆР 
Куы худынц иууылдæр кæл-кæлæй, 
кæны уæд иу исчи та хъыг. 
Куы зарынц иууылдæр цæлхъ-зардæй, 
вæййы уæд иу исчи æрхæндæг. 
Куы стауынц иууылдæр козбауæй, 
уæд калы иу исчи цæссыг. 
Æмдзыхæй хахуыртæ куы кæнынц, 
вæййы уæд иу исчи æлгъгæнæг. 
О, ахæм разыны бæгуыдæр, 
сæдæтæ, минты астæу иу. 
Гæвз у, бынтон афтид - йæ рæбын, 
фæлæ у фарнæй дзаг йæ зæрдæ. 
Нæ кæны хъаугъатæ, быцæутæ, 
нæ хойы иннæтау йæ риу. 
Æмырдзых, бонзонгæ, уæззаузонд, 
нæ фауы знæггы ’мæ хæлæртты. 
Вæййы йæхæдæг та дзырдамонд. 
Æмæ йыл чи не ’вæры фау! 
Фæлæ цы бадты нæ уа а уд, 
уым адæм - тарæрфыг, фыдæнхъæл, 
нæ цæуы уыцы бадты зарæг, 
нæдæр дзы уаг вæййы, æгъдау: 
æрмæст æдзæлгъæд хъæр, хæлхъой, 
æмæ иу иннæмæн - йæ уæнгæл. 

Александр МЕДВЕДЕВ 
* * * 
Сæрдцон хур бонрæфты дзæбæх 
куы ’ртавы дунетæ зынг цæстæй, - 
æрвыг рухс анхъæвзы уæрæх, 
ныйирд, ныррæсуг вæййы бæстæ. 
Цыма зæриндоны сты тылд 
сæрыстыр, фатæнгæс нæзытæ. 
Лæджы цин анхъæвзы дæрдтыл, 
лæгæн æрбайсæфынц йæ зынтæ. 
«Гъе-гъей, сызгъæрин феста сæрд!» - 
фæзæгъы барджынæй тæлтæг уд. 
Фæзыны арвгæронæй хъæд. 
Æви уый фидæны æндæрг у? 
Рухс бон, æнтæф, æрттиваг... 
Дардыл ныззылди хосгæрст. 
Хъæдбынæй зары фосгæс. 
Цъиуахстон пыхсы - рифтаг. 
Къардиу кæсы цъындцæстæй, 
дон ын йæ уидаг къахы. 
Гутондар зæхх фæлдахы, 
хъуысы йæ «цобе» фæзтæй. 
Фæлмы ныгъуылы фæндаг. 
Дард кæмдæр арв ныннæры — 
мигътæ цæуынц ыстæры. 
Сарæх и бындз, ысхæцаг. 
Скæс-ма дæ сæрмæ, тулдзмæ: 
къабæзтæ тыгъд - цæргæсау. 
Фестад ын зæхх пæлæз-нау, 
араст и балцы... хурмæ. 
373 

* * * 
Кæйдæр фæндыр бацыд йæ удæй, 
æмæ та цæмæндæр æваст 
мæ цæстытыл уайы дæ худын: 
лæбырд фæлмæй Боброн æркаст. 
Нæ уынын дæ конд дæр, дæ уынд дæр, - 
цæссыгау мæ цæстыты - мигъ. 
Æрмæст мæ нæ ферох æппындæр 
нæ тархъæд, æдзæм æмæ джих. 
Мæнгуд сыфтæр нал уыд йæ сæрæн: 
рæудымгæмæ кодта пæр-пæр. 
Сæууон арв - æнæбын сæрсæфæн, 
йæ уындæй-иу разылд мæ сæр. 
Нæ удтæн сæ аууæттæ хъуамæ 
нæ фесты кæрæдзийæ цух, 
иу иннæйы тавы йæ хъармæй, 
мæ къух-иу куыд тавта дæ къух. 
Æниу дæр цæй тавс дæтты аууон, 
уый афтид у, рог у, æндар. 
Æрулæфыд уддзæф - фæаууон, 
æврагъау фæлидзæг, фæтар. 
ЧЫСЫЛ ЭЛЕГИ 
А. А-вæн 
Куы вæййы адæймагæн зын, - 
æххуысмæ йе ’мгæрттæм цы уайы? 
Нæ зонæм удхарæн быхсын, 
мæтæй фæтайæм æмæ руайæм. 
Бæллæхæй амонды ’хсæн æз 
фæцæрын, худгæйæ фæцæуын. 
Хъыг мыл куы æруадзы йæ уæз, 
уæд та хæрзиунæгæй фæкæуын. 

Михаил СИНМЬНИКОВ 
АРВ 
Фарны нывтæ радыгай мæ фынмæ 
Ивылынц кæрæдзи ивгæ. Арв 
Ахаста мæ рыстытæ йæ бынмæ, 
Бамбæхста сæ тарцъæх малы арф. 
Чи ма уадзы рог хæрæмттæ риумæ? 
Урс рындзтæ — тæмæнтæ æмæ худт. 
Се сулæфт, сæ раулæфт дæр иумæ - 
Сты æмуидаг арв æмæ мæ уд. 
КУЫЙТÆ 
Æрх, тæлтæг дон, ивылд, лакъон. 
Куыйты ’рдонг рæйы гъæйтт-гъæйттæй. 
Куыдз æрæвæры йæ закъон 
Йе ’хсар, йе ссыртæ, йæ рæйдæй. 
Кæд хæдзарон серка, гадза 
Нæлты сардыдта йæхиуыл, 
Ныр ыскатай и: кæй уадза? - 
Бæстæ - тай-тай, додой, ниуын. 
Кæд ыстонг балæн йæ тæрхон 
У йæ райсомы фæндæггыл: 
Балцы чи уыдзæни балхон? - 
Нæй, нæ фидауынц фæтæгыл. 
змис 
Уырауы хур, 
Æнтæф æруарыд, 
Кæны æндон ызмис 
Зæлланг, 
Куы бур, 
Куы цъæх, 
Куы та 
Зынгарыд, 
Йæ хъæлæс — 
Ирд 
Æмæ цъæхснаг. 
Æртгивы, 
375 

Ивы ’мæ фæливы, 
Ныгæны къахвæдтæ 
Æваст, 
Йæ уистæ — уылæнтæ — 
Ыссивы, 
Бæтты, 
Æрбайхалы 
Йæ баст. 
Лæбыры, 
Ивæзы, 
Лæдæрсы, 
Фæбæллы, 
Тайы: 
Донмæ - сидт, 
Ыскæуы, 
Бахуды, 
Ныккæрзы, 
Сыр-сыртæ, 
Сусутæ, 
Æхситт. 
Æхсæв уа, бон - 
Тæлфы, 
Æвналы, 
Ызмæлы, 
Аразы ’мæ халы. 
Æрлæуу, 
Ызмис-сахат, 
Зæгъ мын: 
Кæд æмæ чи сифтыгъта 
Дæу?.. 
* * * 
Ыстъалыджын арв байста 
Нæ сау кæмттæ, нæ зæхх. 
Æрдзæ азты дæр бæстæ 
Нæ аивта - у цъæх. 
Уыдзæн æнтæф сæрд, сусæн, 
Нартхортонæн, цыппурс. 
Нæ сæрмæ Боброн судздзæн, 
Кæлдзæн уæлæрвтæй рухс. 
Чындзхон уæм йе фæдисон, 
Йе кусæм, йе хæтæм, 
Æмбисæхсæв уа, ’мбисбон, - 
Ыстьалытæм тæхæм. 

сих 
Г. Матевосянæн 
Фыдхахуырты маргæй йæ цæстытæ - джих, 
Йæ бахудт — мæтæмхиц, æнæбон, 
Æрлæууыд мæ цуры æрхæндæгæй сих, 
Ныйиунæг ис урссæр сывæллон. 
Оратортæн, - йа-мардзæ! - нал ис æфсис, 
Сæ мондæгтæ исынц ныхасæй. 
У амæн та гоби, æгомыг йæ рис, 
Æгуыппæг æй байста æгасæй. 
Æрбадти сыфтæрау мæ уæхскыл йæ арм, 
Æрбакаст мæ цæстыты тарфмæ. 
Мæ дадзинты ивылы цадæггай хъарм - 
Сыгъдæгуды стад уды арфæ. 
АССИМИЛЯЦИ 
Ян Голыщанæн 
Æрзади синагогæйыл бæрз бæлас. 
СААДИЙÆ 
Кæм и хæзнатæ, ис, 
Уым зайраг калм дæр ис. 
* * * 
Бафтыди мæ сидзæр дзырдтыл сусу, 
Рафтбафтгæнгæ хинымæр тыхсынц. 
Зæхх рыст у, фæлмæцыд æмæ хъус у, 
Ам фæлтæртæ мингæйттæй хуыссынц. 
Ам — дæ лыстæн, хуры тын — дæ базыл, 
У зæлдагау, авæр ыл дæ сæр. 
Арвыл зилы уылæнгæйттæй азæлд, 
Узы дзырдты — байдыдтой пæр-пæр. 
377 

ИСДУГ 
Цæугæдонау цæугæ изæр, о, ма лас 
Мæ уарзон исдуг, бауром æй цъус. 
Мæ мид-зæрдæйæ райгас кодтон, райгас 
Мæрдвынæй мигъты, бауагътон сæ рухс. 
Æз раздахын кæдцæр-кæддæртæй рæстæг, - 
Кæмфæнды дæр, тыхст уон æви æдыхст, — 
Ыскæрдын æй мæ уд-нывыл æрмæстдæр 
Мæ уды фаг - æндæр нæ зонын куыст. 
* * * 
Алчидæр йæ дзæнæты цæрæд! 
Æз мæ уды сусæг рис, мæ мæт 
Радзуринаг иуæн дæр нæ дæн. 
Бур фæткъуытæй нал аззади фæд, 
Дыргъдон - афтид, бæлæстæ — дæрæн. 
Афтæ мын хъуыд, афтæ хъуыд, ай-гъай! 
Монцы иблис афæлывта мæн: 
Бакодта æмбыд фæткъуы мæ хай... 
Уадгуырой... Йæ фыдты ’хсæн фæдæн, 
Æмæ баци ме ’рра уд къæртгай. 
* * * 
Æмгæрттæ... Цы йæ дзурон дардыл? 
О, кодтой мæ хаттæй-хатт уæй. 
Уæдцæр мæ хъуыдысты мæ царды, 
Æнæ уыдон ирвæзæн нæй. 
Кæцы сæ у раст кæнæ галиу? — 
Хъæудзæни мæ семæ цæрын: 
Сæ иу мын цианиды калий 
Æрхæсдзæн, куы мæ бырса рын. 
ТÆРАЗ 
Мангойлæгтæ рауади гуннтæй, 
сæ азарæй бавзалы бæстæ, 
Тыхы бон сæ базыртæ систы 
тырысатæ æмæ цæргæстæ... 
378 

Тæрхонгæнæг — рæстæг, йæ тæраз 
фæбары æдзухæй дæр раст: 
Чувашæггæ рауади гуннтæй, 
рæхсæнтæй сæ дзабыртæ - баст. 
* * * 
Куыд уой сæ дыргъдæттæ æдас, - 
Йæ мыггаг ахстой саксаулæн. 
Уæд, дам, сæм нал цæудзæн æввахс 
Сæ фыдгул: змис-фурды зынг-уылæн. 
Æз хастон амыты мæ рæз, 
Мæ фæдтæ банымæхста а змис, 
Барханау-иу ысбур дæн æз, 
Мæ хæтæн: судзгæ змис - оазис. 
Сындзарм, дзæмбыджын у мæ билцъ, 
Йæ уидаг хуры артæй - агайд, 
Йæ базыр - сонт уды бæллиц, 
Кæны дæлзæхх донау хъыггаг ад. 
АТЛАНТИДÆ 
Мæлгъæвзæгты тæрк-дзæнгæда, цъæлхъæртæй 
Мæ цæсгом судзы - амардис æфсарм. 
У зæрдæ цъæх æртхъирæнты цæхæртæй, 
Тæссаг у бардз, æхсон сæтты йæ арм. 
Зæхх бавдæлон ис адæмы хуыздæртæй, 
Æцæг дунемæ аивылди фарн. 
Уæддæр нæ бодзтæ буц ысты сæ сæртæй — 
Æлхæнгæ, тонгæ хъарм бынæттæ, хъарм! 
Æхсиды фурд. Фæдæлдон Атлантидæ 
Æд галуантæ, æд цъысымтæ, æд фидæн, 
Хъазуат фæллæйттæ доныкъусау - сæфт. 
Æмæ куыд хорз, куыд æхцон у нирванæ: 
Мæлинаг дуне афардæг йæ ранмæ, 
Фæлæ нæма сты ног фæндтæ та уæфт. 

МÆ УАРЗТ 
Ныууадз дæ дин æмæ дæ фынтæ, 
Ыссар дæ сау низæн фæрæз. 
Ды дæ мæ сæфты хъæр. Мæ рын дæ, 
Фæлæ... мæ рын бахæрон æз! 
Уæрæсейыл уыраугæ хур æртыхсти, 
Уæрæх фæзтыл дзындз-æртæхтæй тæдзы, 
Цыма æцæг у цардæгас Чырысти 
Æмæ æххуысмæ а бæстæм тындзы. 
Æмæ кæуы фырцинæй Магдалинæ... 
Уæрæсе та — æнусон цъити, их — 
Нæ тæфсы тæвды, раздæрау йæ Зинæн 
Кæны табутæ. Дун-дуне ныджджих... 
ног нэп 
Сæудæджерты падцзахад - 
Сæ рæстæг у, сæ рад. 
Сæ авналæн - парахат, 
Æгас бæстæ сын рард. 
Уæд милицæ... Нæ зоны? — 
Дыууæрдæм сæ тæры, 
Зæронд устытæй тоны 
Йæ фарчы хай - хæры. 
Кæс а бæркæдтæм дардæй, 
Æлхæнгæ та - цæмæй? 
Чи хъулау хъазы цардæй, 
Чи баниуы: дæдæй! 
Мæрдтыбирæгътæн - бартæ: 
Лæбур, хæлæфæй ис! 
Гъей, кусæг пролетартæ, 
Уæ тугвæллой кæм ис? 
Фæндыд уæ лидзын тарæй 
Æмæ фыхти уæ маст, 
Æгъатыр капиталæй 
Куы фервæзтаид Уарзт. 
380 

Æмæ нынкъуысти бæстæ, 
Æлгъыст бæстæ, хъæдцаг, 
Ныггуылмыз кодта рæстæг 
Нæ фыдæлты æвзаг. 
Тыхсын, фæлмæцын рагæй, 
Цы фæкæнон мæ сæр? - 
Сæудæджерты æвзагæй 
Куынæ зонын дзырд дæр. 
* * * 
Æхсæв цы нæ уайы нæ цæстыл! - 
Хæрдтæ, гуыргъахъхъытæ, уырдгуытæ, 
Кæрдтæ, дæлимонтæ пæлæзты, 
Цъымара, сау мигътæ, уырытæ; 
Дымгæ, мæгуыргурты хызынтæ, 
Хæстонтæ, туджы зæйтæ, уацар... 
Фыдæхсæв афардæг æд рынтæ, 
Фыдбон æрбалæууыд æд азар. 
АРАРАТ 
Йæ сæрмæ — арв, йæ бынмæ та - дыргъдæттæ, 
Нæй хохæмбæлттæ - иу у Арарат. 
Куы сæфти зæхх, куы абухтой йæ дæттæ, 
Уæд цардæн басгуыхт ацы цъити уарт. 
Æрттывта сонтæй хуры цырагъ ихыл, 
Нæ уыди никуы мигъы къæм, æврагъ. 
Куы ’рбандзæвыди Нойы нау йæ тигъыл, 
Уæд хох æрдардта теуайау йæ рагъ. 
* * * 
У цард ызмæлдæй. Тутт дзырд у «нысан» та, 
Æнæахъаз... Лæппу ма уыдтæн, цъæх, - 
Æвдиуау мæ æгъатыр дуне сайдта, - 
Æз ын йæ уæхтæ базыдтон дзæбæх. 
Зæххон цардæн зæрдæрай куыст - йæ цæджындз, 
Йæ иунæг æнцой: кус æмæ æмбул... 
Цæмæдæр та фырмондагæй фæбæллынц, 
Пыфпыфгæнгæ, богал æмæ хæзгул. 
381 

ДУРВÆТКЪУЫ 
Йæ къабузтæй мæ дурвæткъуы æрцахста, 
Йæ дидинджытæ - пумпуси, цæхæр. 
Дзæнæтбæстæй мын цины уац æрхаста, 
Æз уым фæцардтæн рагбонты кæддæр, 
Йæ диссæггæй фæрасыг дæн æгæр, 
Фæкалдтæн дзы. Хуыцау та уый нæ барста, 
Æмæ зындоны - хауæггаг мæ сæр. 
* * * 
Кæлæм цæлхдуртыл, цъыфы дæр ныссæдзæм, 
Кæнæм лæгъстæтæ: не Скæнæг, æркæс! 
Æмæ нын ратты тых, æмæ ныхъхъæцæм, 
Æмæ нын ратты сыстынæн фæрæз. 
У царды денджыз йе знæтыл, йæ тынгыл, 
Нæй гуылфæй махæн лидзынæн амал. 
Нæ ныры азтæ - таппузтæ йæ фынкыл, 
Нæ быны та хæйрæгджын дуне — мал. 
* * * 
У денджызы был дзаг æмæ æдзæрæг... 
Уыди кæдцæр та ацы бæстæ дæу. 
Цæгъды фыццагау зилгæ мал дзæнгæрæг, 
Лæхуры дон дзындзы æмæ æргъæу. 
Æнхъæлын æз: сæ ныхæстæ кæронмæ 
Нæ фесты, фæлæ ралæууыд изæр. 
Тæдзы зæрæхсид бур мыдадзæй донмæ, 
Нæры, фæдисау, рухсытæн сæ хъæр. 
Мæ цардвæззæджы, сомы бон, æрвнæрдау 
Ды дæр мæ уды удаист хъæр хъус. 
Раст афтæ наумæ арвиты æндæр нау 
Æдзæм мæйдары, арфæйау, йæ рухс. 

мит 
Мит фæсуры миты сæрты миты, 
Дугътæ уадзы - зилдухтæ, сæррæтт! - 
Урс фæлдзæгъдæн... Акæс-ма йæ митæм: 
Уацары нæ зæхх-дуне æппæт. 
Ацы диссаг! Рарди мын æй ногæй: 
Митбыдыр - сæузæринау æдзæм... 
О, тæхуды, ацæр-ма æвзонгæй, 
Зноны цинтæ раздах, фæлæ кæм! 
Ницы мæм и - исбонæй уа, кадæй. 
Ис æрмæст мæ уд-уидæгтыл фыст: 
Азийы уæлхох быдыртæ, катай, 
Дард фæндæгтæн се ’хцон æмæ рыст. 
Ахъардта мæ тугдадзинты ирдгæ, 
Æмæ зæрдæ сонт-монты, æваст 
Урс аргъауы - митзилдухы - ирдæй 
Ацахста дæ циндзæстыты каст. 
* * * 
Ныххауди денджызы, дзындздурау, 
дыдзыхур, фидийы йæ рухс. 
Фæтар, фæмилгæрæттæ бур арв, 
лæсынц ыл æврæгътæ - хæмпус. 
Ыстьалы рарттывта уæларвæн 
йæ рындзæй — баууæндыдтæ ног: 
нæй рухсæн райдайæн, нæй арæн, 
у цард æнæкæрон, æвзонг. 
Дæ фæстæ - сау нæзыхъæд, Ригæ... 
О Латви, фарны бæстæ - уаз. 
Гъей-гъей, бæрæгæхсæв у - Лиго: 
æртытæ, зарджытæ ’мæ уарзт! 

Ольгæ САПОЖНИКОВА 
БЕСЛÆН 
Æтт, уæдæ, демократгæ, 
Райгæ стæм тынг уæ хуынтæй: 
Гонтæ хæрздзаг - гранаггæй, 
Исæм тротил нæ хуымтæй. 
Мæнæ уын, гъе, нæ фæззæг - 
Ингæнтæй зæхх тæппæлттæ! 
Хæдзæрттæ -хæлд, æвæздæг, 
Зæххы хай сси сæ зæнæг! 
Гъеныр ма кæн, йе ма кæн 
Карз æлгъыст, йе тæрхæттæ, - 
Сафтид йæ ахстон маргъæн: 
Лæппынтæ - арвыл... зæдтæ. 
Хъуысы æмыр хъæр арвæй: 
Дзибатæ - рыст, æххормаг... 
Ратт сын рæдауæй хойраг, 
Бадар сын дон дæ армæй. 
Геннади ИВАНОВ 
* * * 
Фæндтæ, хъуыдытæ нал баззад нæ дуджы, 
æрмæст ма - удхар, дудгæбонтæ, рис. 
Зæхх сæвдылди цæссыггæ æмæ туджы - 
ирон бæстæ æрдиаггаг фæцис. 
Дзынæзтой адæм, бæлæстæ ’мæ кæрдæг, 
йæ уацары сæ бакодта бæллæх... 
Цыдæр æрцæудзæн, — зоны йæ мæ зæрдæ, - 
нынкъуысдзæнис æнахуыр уацæй зæхх. 
* * * 
Кæд уыдис а дуне сабыр? 
Нæ цард — æнусон катай, мæт... 
Беслæн, дæ сыгъдæг удтæн ныр 
сæ цæрæн рухс бæстæ - дзæнæт. 
384 

Нырма зæххыл цæудзæни тох, 
нырма æвзардзыстæм фыдох. 
Фæлæ зæгъдзæн Хуыцау Йæ дзырд - 
Йæ азар баййафдзæни сырд. 
Павел МАВРЕНКОВ 
РИС 
Мæ сæр цы фæкæнон нæ дугæй? 
Хæры, æвзоны мæ йæ сау маст. 
Беслæн, дæ хъæбулты сырх тугæй 
Цъæх экран схъулæттæ и, самæст!.. 
Кæддæр... Хæсты цæхæр ныл уарыд. 
Æз, саби, скатай дæн нæ кæрты. 
Фашист мæ фæсонтæм ныхъхъавьщ, - 
Æхсын нæ бакуымдта йæ зæрдæ. 
Ирæттæй уырыссагау чи фыста семæ фыссы, 
уыдоиы поэзийæ 
ХЪАНЫхъУАТЫИиал 
ХОХАГ ХЪÆУЫ 
Кавказы мотивтæй 
Æрсабыр хъæу. Ныгъуылы тары. 
Ыздæхынц хизæнуæттæй хъом. 
Ыстьалы ферттывта, æппары 
Йæ тынтæ - бангæстæ и ком. 
Нæу афтид уазæгдон: æмбырдæй 
Кæнынц ам хистæртæ ныхас. 
Уыди лæгау лæгтæ. Йæ фырттæй - 
Сæрыстыр абон дæр Кавказ... 
Изæр фæллад уды фæфæнды 
Фæхъусын кадджытæм: Гæбис 
Æриста рагъæнæй йæ фæндыр, 
Æмæ ныддыз-дыз кодта хъис. 
25 Хъодзаты Æхсар 

Æрыгас рагзаман. Ыстæртæ, 
Фæдистæ, сгуыхтытæ, адзал... 
Æхсарæй сæфтысты фæлтæртæ. 
Æдзардæй цал бабын и, цал! 
Цæры ныр зарджыты æнусмæ 
Сæ кад, сæ лæджыхъæд, сæ тох. 
Дзæнæт - сæ удты бадæн, рухсы. 
Сæ ном нæу байзæддæгтæй рох. 
Æнафон. Хуыссæнмæ нæ комы 
Мæ зæрдæ. Дуне та — фынæй. 
Æрттивы сау хъамайау комы 
Нæргæ дон, абухы мæстæй... 
ÆРХÆНДÆГ 
Дуне та абон - æнтъыснæг. 
Дардыл, пъæззыйау, нæ зæхх 
Асæст æмбæрзы... Сæлфынæг — 
Зæрдæ дзы, оххай, фæцъæх. 
Зæрдæйы - маст æмæ катай, 
Цард ын - фыдæвзарæн, тох. 
Цух ыстæм амондæй, кадæй. 
Зæдтæй, Хуыцауæй дæр - рох. 
Сидзæрты дудгæ дзынæзтæй 
Басаст æвзонгæй мæ тых. 
Худы фæлитой æфсæстæй, 
Калы ныл тугцъир йæ пырх. 
Чи нын у хицау? Гæртамхор, 
Чи у йæ хъузон? Хуыснæг. 
Ахæмты амондджын ма хон, 
Ахæмтæм ма кæ хæлæг. 
Дзаг у фыдæхæй сæ зæрдæ, 
Сау у, æхсæвау, сæ бон. 
Цъиусурау зилы сæ сæрты 
Сусæг тас — сусæг тæрхон. 
1894 

ФАНТАЗИ 
Мæ зæрдæ мын æнкъард хъуыды куы сæтты, 
Куы мын æрбырсы сау катай мæ ныфс, 
Уæд атæхын дæ дунемæ мæ сæнтты, 
Æрвон дунемæ - удхос мын дæттыс. 
Бæстырæсугъд дæ, саудзыкку, гуырвидыц, 
Дæуæй мæм хуртæ, стъалытæ кæсынц. 
Сæ тынтæ мæ уæлвонг бæстæтæм сисынц, 
Фæдзæхсæгау дæ цæстытæ зæгъынц: 
«Мæ удлæууæн! Æмбарын дын дæ катай. 
Зæххон дуне æлгъыстаг у, мæнгард. 
Йæ судзгæ маргæй сæрра кæны хатгай 
Рæстаг уды — ныггуылмыз вæййы цард. 
Æндонриу басгуых, ма басæтт фыдæхæн, 
Хæрам тыхты цур ма ’ркъул кæ дæ сæр, 
Дæ раст фæндагæй ничердæм и здæхæн, 
Дæ фарсмæ дæн сæрбахъуыды æз дæр...». 
...Пылыстæг цонг... Æрвон тых ис йæ мидæг. 
Рæвдауы мæ. У удыхос, æвдадз. 
О Хуры хъæбул, амæндтæн сæ уидаг, 
Дæ зарæджы æхцон зæлтæ мыл тадз. 
Дæ хъуымбыл дзыкку сау уылæнау сонтæй 
Дæ риуыл рахауд. Фестъæлфыдтæн æз. 
Тæхын, кæсын ныллæг зæхмæ бæрзондæй, 
Мæ уæхсчытыл — сæнтурс мигъæй пæлæз. 
1892 
ФЫДБЫЛЫЗ 
Ныдцæрæн уылæнтыл мæ бæлæгъ, 
Æмæ мыл сау катай æртыхст: 
Рæхджы цы ’рцæудзæни, цы бæллæх, 
Цы и мæ ныхынывы фыст?.. 
Кæсын æз былгæрон æнхъæлмæ: 
Кæм дæ, мæ ирвæзæн хос, нау? 
Мæ уды сусæг сидт, дæ хъæрмæ 
Къуырма сты зæдтæ ’мæ Хуыцау... 

Æууæнк нæй иу исдуг дæр фурдыл: 
Дæ фæндтæн фестдзæнис ингæн... 
Æртыхсы сау катай мæ удыл, — 
Æвзоны царды денджыз мæн. 
1894 
НОГАЗ 
Фæфардæг аз æмæ йæ фæстæ 
Ныууагъта сусæггæ дзæвгар. 
Цы федта адæймаг йæ хæрзтæй? 
Йæ бонтæ раздæрау - фьщтар. 
Тæхынц замантæ, дугтæ афтæ. 
Фæкæсы боны хорзмæ лæг 
Æмæ æнхъæлмæгæсгæ рафты - 
Нæ цæуы амонд та хæстæг. 
Йæ Зæрдæ Ногбоныл фæдары 
Мæгуыр: æрхæсдзæни мын фарн. - 
Амал йæ тухитæн нæ ары, 
Зындонау удхайраг — йæ ран. 
Быхсы цагъайраджы æфсондзæн, 
Тыхсы - цы сараза æндæр? 
Бецау лæг! — Амонды æфсон æм 
Фæзыны хаттæй-хаттÆндæрг. 
1895 азы декабрь 
ЩЕЛЫККАТЫ Ахмæт 
ÆРЦЫД РÆСТÆГ 
Æрцыд рæстæг! Ызмæлы бæстæ! 
Ис махыл тохы заман хæс. 
Кавказы кадылмард цæргæстæ, 
Кæм ыстут? Сиды та нæм хæст! 
Æнусмæ худинаг — тæппудæн! 
Хæххон лæг! Никуы тарстæ ды. 
Æрцыд фæлварæн дуг дæ удæн! 
Алла верды!.. Алла верды!.. 
388 

Черкес, цæцæйнаг, уæд даргинаг, 
Лезгин, хъæрæсейаг, ирон, 
Абхаз, мæхъхъæлон, абазинаг, 
Балхъайраг, лекъаг, уæд кæсгон, 
Æрцæут, сиды нæм нæ намыс, 
Уый мах æфсымæртау бæтты, 
Уый уадзы не уæнгты егъау ныфс. 
Алла верды!.. Алла верды!.. 
Кавказ, нæ туг дæ æмæ не стæг. 
Дæуæн нæ цард дæр нæу æвгъау. 
Æнæ дæу мах цæринаг не стæм - 
О, афтæ сныв кодта Хуыцау. 
Æмсæр-æмбар æмæ Сæрибар - 
Хъару нын а бæллиц дæтты. 
Фæлæууæд алы уд дæр фидар! 
Алла верды!.. Алла верды!.. 
Нæ хъысмæт удхайраг, уæззау уыд. 
Фæкодтам не ’лдæрттæн тыхгуыст. 
Ныр нæм æрттивгæ хур æрбазынд. 
Фæуыдзæн авддæлдзæх нæ рыст. 
Куы вæййынц адæмтæ æмзæрдæ, - 
Сæ тыхæй айнæг дæр сæтты. 
Уæдæ, цæй, басгуыхæм хæлæртгæ! 
Алла верды!.. Алла верды!.. 
Гъе-гъей, Кавказы фырттæ, размæ! 
Фæллойæ саразæм дзæнæт! 
Нæ цин, нæ уадындзтæн сæ хъазтмæ 
Æркæсдзæн дун-дуне æппæт! 
Рæхджы нæм худдзæн хур уæлвонгæй, 
Нæ амонд ардзыстæм куысты. 
Кавказ та райгуырдзæни ногæй. 
Алла верды!.. Алла верды!.. 
ÆЦÆГÆЛОН БÆСТÆЙЫ 
Фæтардтой йæ æнаххосæй йæ зæххæй. 
Æнæ хион, æцæгæлæтты астæу 
Хæрзиунæгæй кæйдæр бæстæйы мард. 
Æмæ æваст йæ цæстыл ауад ивгъуыд: 
Фыдæлты бæстæ, урс цъититæ, ком, 
Йæ райгуырæн хъæу, къахвæндаг, сæрвæттæ, 
Тъыфыл цæргæстæ арф-арфид цъæх арвыл, 

Уыгæрдæнтæ, фыййауы зарæг рындзæй, 
Фысты уасын, бæхы хуыррытт, куыйты рæйд... 
Æрымысыди йе ’взонджы хæтæнтæ: 
Куыд рабалц кодта бонцъæхты бæхыл, 
Тыхгæнæг ыл куыд æрбамбæлди хъæды. 
Лæгæй-лæгмæ хæст... Хъамайы цъыччытæ... 
Æхсаргарды дзæхст... Карз хъуырдухæн... Туг... 
Мæлæг уды зынудисæн... Фæстаг хъæр... 
Куырттатаг лæг цы нæ бавзæрста царды! 
Йæ хæтæнтæ, уæхскуæзæй куыст, йæ уарзт, 
Йæ удхæрттæ, йæ карз тохтæ, йæ хъазуат... 
Хæссы сæ ныр нæ мæнг дунейæ дардмæ, 
Хæссы фæцу ’мæ ма ’рцуйы бæстæмæ... 
Рæхджы йыл фын, æнусон фын æртыхсдзæн. 
Фæстаг хатт ма йæм иу бæллиц фæзынд: 
Тæхуды, фен-ма иунæг хатт Кавказ! 
БОЦИТЫЮри 
ТОППЫХОС 
Топпыхос цы тæф кæны? — 
Бæллæхы. 
У йæ фæздæг урс мæрддзагау урс. 
Сонт гæрæхтæ... 
Риуыл хæцгæ зæххыл 
Лæг æрхауд æвиппайды, 
Ныхъхъус, 
Сау зæххимæ сиу уыдзæн æнусмæ. 
Сæрыхъуынты иу урс дæр нæ уыд - 
Саусæрæй уый саумæрмæ фæцыд. 
Кæс йæ мадмæ, 
Иннахæм - йæ усмæ: 
Се ’рдиаг, сæ судзгæ марой хъуысы, 
Сæрыхил æнафоны 
Ысурс и... 
У йæ фæздæг топпыхосæн урс, 
Урс мæрдцзагау, мады сæрау - урс. 
* * * 
О, уарзæтты тæмæн-цæстытæ... Махæй 
Кæй нæ батавтой, иувæрсты кæд ахызт 
Æцæг поэт? Нæй иунæг уд дæр ахæм, 
Кæмæн нæ уыд æвдадзы хос сæ ахæст. 
390 

У уарзондзинад удхæссæг, тæссаг низ. 
Йæ ныхмæ лæууын а зæххыл кæй бон у? 
Нæ зонд нын дзуры иудадзыг: хи бахиз! 
Нæ зæрдæйæн та уарзты рис æхцон у! 
* * * 
Фæуром зарæг, 
Не ’мбæлы нырма: 
Нæ бонтæ, акса, - тар æмæ æрхæндæг. 
Нырма хъыгæй нæ зæрдæтæ - къуырма, 
Нæма æрзадис ингæныл нæугæрдæг. 
Фæгæдзæ уал кæ, 
Бауром дæ зарæг: 
Нырма уынæргъы риуы тарфы хъарæг. 
Æркæс дæ къухы нуазæнмæ - 
Нындзыг 
Æртах йæ фарсыл, 
Раст цыма цæссыг. 
* * * 
Фыййауы райсом. Æнæнцой ирдгæ - 
Тылиф-мылифтæ нæ хæхты ирдæй. 
Цъæх цатыры бын - мæ уат, мæ уæрдон, 
Уæларвбæсты та - мæ бæллиц-фæндон. 
Мæ фыстæ хилынц хæххон уистæгтыл. 
Мæ фæрсты зилынц сæууон диссæгтæ. 
* * * 
Уæдæ цы хорз у, 
сусæны мæй хæхты 
Къæйвæндæгтыл куы бастайой дæ къæхтæ. 
Тыхтæ-фыдтæй куы бахæссай дæ изæр 
Дæ цатырмæ, 
куы æруадзай дæ уæргътæ 
(Дæ риуы нæй хæдзары мæт дæр, 
рис дæр), 
Дæ лыстæныл æрæвæрдтай дæ фист сæр, 
Æрфынæй дæ ызнæт арвы гæрæхтæм. 

* * * 
Ирдгæ, ирдгæ, 
хивæнд ирдгæ... 
У хъандзалæлвæст, хъæддых. 
Сагъуыд рæгътыл, 
кафы фæзты - 
сцæвы айнæгыл йæ ных. 
Ам, Гвилеты, мигъты суры, 
цыма стонг бирæгъ фысты, 
Нæй ныхмæлæууæг, цæлвдуртæ, 
æмæ сæлдар и бæстыл. 
Уасыд цатырты изæрмæ, 
фæлæ сау æхсæв æртахт, 
Æмæ ирдгæ дæр фæдæлдзæх, 
айсæфт уайсахат йæ загъд. 
Æрдз - æнæсыбыртт, æгуыппæг, 
зилы дунейыл хæрзфын. 
Арвы тарцъæхы æппары 
стъалы стъалымæ йæ тын... 
Уалæ скæсæн дæр æрбарухс, 
æмæ ирдгæ сыстад ног. 
Ехх, æгæнон, ехх, нæрæмон, 
систа мин базыры рог, 
Исы рох мæсгуытæ, хъæдтæ, 
исы - йе уæнгты тых и, 
Кæмттæ, цъититæ, Бæрзæфцæг - 
алцы бакодта йæхи. 
* * * 
Сæ фæллад уадзынц дыууæ вулканы, 
Дыууæ уæйыджы, 
дыууæ титаны. 
Æфсæн такатæ æндзæвынц арвыл, 
Сызгъæрин хур сыл йæ тынтæ уафы. 
Гуыппырсар гуырдтæ, æхсонриу лæгтæ - 
Сæна ’мæ Эльбрус - 
нæртон фæтæгтæ. 
Сæ алывæрсты — дæлдæр-уæлдæртæ - 
Æрлæууыдысты æнгом 
æндæртæ: 
Бæрзонд бæстæйы гæрзарм æфсæдтæ, 
Æд уарт, æд фæттæ — æрдхорд-æмгæрттæ. 
Нылхъывтой фидар кæрæдзи æрмттæ: 
Уæнт авд дæлдзæхы тыхми, хæрæмттæ! 
392 

* * * 
Сау у, сау у, сау у хъæд, 
Асæст æй æмбæрзы. 
Арв дæр сау мигътæй - æхгæд, 
Мигъты мит æмбæхсы. 
Бæстæ у цыма мæрдджын, 
Сауæй зæхх — йæ хъуырмæ. 
Багъæц, урс мит ын рæхджы 
Бамбæрздзæн йæ хъылма. 
Удыл - сау тæлмытæ, сау 
Сонт митæй, дæ бустæй. 
Хай нын не скодта Хуыцау 
Бонты фарнæй, рухсæй. 
Хъæдыл, раст цыма пъæззы, 
Сау асæст æрбадтис... 
Рæстæг урс митау рæаджы 
Бамбæрздзæни сау рис. 
НОГБОНЫÆХСÆВ 
Б. О-йæн 
У Ногбон. Дзаг нуазæн-ма сис - 
Ызгъалы сæн зынг-цæхæр. 
Дæуæй нæ зонын æз æфсис, 
Дæн ацы ’хсæв дæ цагъар. 
Дæ каст, дæ ныхæстæ, дæ худт 
Мæн - гъæй-джиди! - æрцардтой. 
Тæхы дзæнæтбæсты мæ уд, 
Цыма фæцух дæн цардæй! 
Ныссæрф дæ цæссыгтæ, фæраз, — 
Уыдзæн кæрон дæ зынæн! 
Мæнæн кæдмæ уай ды æгас, 
Уæдмæ æз дæр цæрдзынæн! 

ТЫЗМÆГ 
Пансионат «Аудæн»-ы сæйраг дохтыр 
Цыбырты Л. А-йæн 
Поэтæн алцыппæт дæр - зонгæ. 
Уырны мæ фидарæй, уырны: 
Уьщтæ кæдцæрты амазонкæ, 
Ныр дæр æй де ’нгасы уынын! 
Дæ хуызы бацыдис Амагæ. 
Æрвылбон тохы дæ, хæсты: 
Æнаккаг, сау удтæн ызнаг дæ, 
Тыхсыс æдых æмæ рыстыл. 
Уæу-уау, цы зын дын у нæ дуджы! — 
Фыдлæгтæ байтыдтой фыдæх. 
Дæуæн та фарны тын — дæ туджы, 
Бæллыс: куы фервæзид нæ зæхх. 
О ассты уаз æхсин Амагæ, 
Ды фурдæн йе ’рфыты цæуыс. 
Дæ кадæй, де ’фсармæй, дæ уагæй 
Ды махæн удлæууæн дæ, ныфс. 
Æмæ кæд бакастæй тызмæг дæ, 
Уæддæр æвидийгæ - дæ рухс. 
Фæлмæн, зæды хуызæн, дæ зæрдæ. 
Фæцæр нын афтæмæй æнус! 
* * * 
Ма нуаз, 
Мадым, 
Устытæм дæр ма кæс, 
Ма улæф, 
Дæ монцтыл хæцын зон... 
Иу ныхасæй, базон, дам, дæ бон: 
Уды рифтаг фалдунемæ ахæсс! 
Нæу уæззау - æхсæз мисхалы ’рмæст, 
Арвы бар æй бакæн, 
Æмæ зæдтæн 
Семæ хъаза бархийæ - 
Цæргæс! 
Нал у рохбаст, аскъуыдис йæ бæттæн! 
394 

Сау адæм дæр, хицæуттæ дæр нал и, 
Нæй хъыгдарæг, уромæг, цæлвдур, 
Нæй хæрæмттæ, 
Раст лæг æмæ галиу. 
Ам æрмæстдæр — Уарзондзинад-Хур. 
Нæй дзы катай, 
Уайдзæфтæ, 
Ныхæстæ, 
Нæй дзы ’хсæв - æгæрон рухс æрмæст. 
Дун-дуне - дæ хъазæнуат, 
Дæ бæстæ, 
Иу стъалыйæ иннæмæ — пæррæст!.. 
ГУЫРДЗЫБЕТЫИршие 
ЦЫППАРРÆНХЪОНТÆ 
* * * 
Ай-гъай, уæрхæгæй баззайдзæн уæрхæг1, 
Тæрхъусæй дæр нæ рауайдзæни лæг. 
Хуызы цæуын лæджы бон у æрмæстдæр: 
Куы саг фесты, куы бирæгъ, куы хæйрæг. 
* * * 
Гыццылæй, стырæй амондмæ фæтырнæм, 
Табу фæкæнæм дауджыты ’мсæр уымæн, 
Йæ агурæг кæм нæ балæууæм, ехх! 
Нæ фарсмæ цы ис, уыдон та нæ уынæм. 
* * * 
Æгайнæгтаркъултыл фæхилынц альпинисттæ, 
Нæ дарынц ницæмæ сæ удхæрттæ, сæ ристæ. 
Нæ федтой а зæххыл Хуыцауы æмæ хуры, 
Ныр кæд ыссариккæй æрнæг цъуппытыл исты. 
Бирæгъы рагон ном. 
395 

* * * 
Если мелъницу, баню, роскошный дворец 
Получает в награду дурак и подлец, 
А достойный идет в кабалу из-за хлеба, — 
Мне плевать на твою справедливостъ, Творец! 
Хайям 
Æлгъаг тæппуд... Æндæр ма уæдæ чи дæн? 
Нæ сафджыты фæсаууонмæ æлгъитын, 
Нæ сæм уæндын æргомæй та сым дæр, 
Æрмæст уæлæрвтæм уайдзæфтæ æрвитын. 
Йæ куыстæй мын æппæлыди нывгæнæг, 
Æмæ мыл уайтагъд атыхстис æрхæндæг: 
Цы мæлгъæвзаг, цы дзыхарæхст у автор, 
Йæ ныв та къулыл — мадзура, къæзæнæг! 
* * * 
О, зонын æй, куырыхон лæг зæгъдзæнис: 
«Дæхиуыл кус, дæхи дæхæдæг сфæлдис!» 
Фæлæ Хуыцау куынæ сарæхст йæ куыстмæ, 
Уæд а дзигломæ ахæм тых кæцæй ис? 
Нæ сагфыдæлтæй - скифтæ æмæ нартæй - 
Мах райгонд ыстæм, байуæрстам сæ артæй. 
Фæлæ тæхынц æнустæ, ’мæ фыдæлтæн 
Сæ фарны хъæр нæм райхъуысы ма дардæй. 
Нымайы лæг лæгмары ми фыдгæндыл, 
Фæкæны хъыг, куы амæлы йæ гæды, 
Фæлæ нæ хаты кæрдæгæн йæ рис - 
Æгъатырæй йæ къæхты бын ыссæнды. 
* * * 
О адæймаг, хæрзарæхст у дæ арм, 
Лæгæн йæ царм дæр баивыс, йæ царм. 
Ды ног зæрдæ дæр бавæрдзынæ риуы, 
Æрмæст дзы хъарм нæ бауадздзынæ, хъарм. 
396 

* * * 
Æртæ чъирийы буц фынгыл - цæттæ, 
Æртæ чъирийы хуртæ сты - æртæ, 
Лæгæн хæлар, Хуыцауæн барст уыдзысты, 
Сæ мидæг сын куы бавæрай зæрдæ. 
* * * 
Тæхы, æрттивгæ, абухгæ, æхсæрдзæн. 
Æрбайрох дзы бæрзонд цъити — йæ тæдзæн. 
О, ферох дзы: куы бахуыскъ уа йæ гуырæн, 
Æхсæрдзæн уæд нæ хуыйндзæнис æхсæрдзæн. 
* * * 
Хъæлæс куы раттид зайæгойтæн æрдз, 
Уæд дзургæ нæ — уæд самониккой зарæг: 
Рæвдауид нæ рæхснæг бæрзы сопрано, 
Кæрдæгхæлтты цъæхснагтенорæн тулдз 
Хаджумарау1 ныллæг басæй хъырнид. 
ПЛИТЫ ЖАННÆ 
ÆМÆ ЙÆ СОНАТÆ 
Ам аууæттæ дæр, 
рухсытæ дæр ис, 
ам цин дæр ис, 
ис карз фæсмонтæ, 
рис, 
ам ис æнцой, 
ис тохы хъæр, 
фæдис, 
ис удаист, 
ис уарзты цæхæр, 
дис. 
Тæхынц дзы зæдтæ, 
силлæг дзы сты зинтæ. 
Цъиу фесты зæрдæ - 
скъæфы арвæй цинтæ. 
О Жаннæ, ды дæхæдæг дæ сонатæ, 
1 Абайты Хаджумар - оперон зарæггæнæг. 

дæ нотæ-билцъæй 
стахтысты Сæнатæм 
дæ сонт бæллицтæ, 
Уаза сын - бынат. 
Дæу хонын, Жаннæ, 
хонын Жаннæ д’Арк. 
Уæларвон зæдтæ, 
Стыр Хуыцау сæ фарнæй 
дæ бынмæ нæ - 
дæ риуы ссыгътой арт... 
* * * 
Æхцатæм, хорзæхтæм бæллæм, 
Кæрчытау къахæм зæхх. 
Мæстæй фыцæм, æмбырд кæнæм 
Нæ зæрдæты фыдæх. 
Хъысмæт уа, бинонтæ уой, сых - 
Фæкалæм сыл нæ пырх. 
Æлгъитæм, сыхалæм нæ дзых, 
Æмæ сæтты нæ тых. 
Кæмæндæр нал фаг кæны зæхх, 
Тыхтона ссис йæ куыст. 
У иннæ гомгуыбын, бæллæх, 
Æххормаг æмæ рыст. 
Æмæ... Куы ныл æртыхсы хъыг, 
Куы сæлдар вæййы маст, — 
Цыма Цыкурайы фæрдыг 
Æрхауы арвæй раст, - 
Ысдары аивад йæ рухс, 
Сæууон хурау, бæрзонд. 
Æмæ йæм кæс, æмæ йæм хъус! 
Æрсабыр вæййы зонд. 
Æмæ мын нал вæййы дæуццаг: 
Нырма нæ къона — хъарм, 
Нæу алцы а зæххыл уæййаг, 
Æнæмæлгæ у фарн. 
398 

КЪИБИРТЫ Тимур 
* * * 
Тамако, цай. Ныджджих мæм сахат. 
Цъæх поездты цъæхахст. 
Æнцой нæ зоны, ниуы сахар: 
гуыв-гуыв, хъæлæба, уаст. 
Æртади бон. Æртахт йæ ивæг - 
æхсæв — æрбадт уыгау. 
Дæ бон мын циу, мæ буц хо Зивæг? 
Æппындæр ницы, ау? 
Ысиу и рифмæимæ сагъæс, — 
цæдис: æлдар - цагъар. 
Мæ сахат, цæй, æвзаг мыл бахæсс, - 
нæ падцзах ныр - Мæйдар. 
Лæдæрсы тутт дзырдтæм, лæдæрсы 
нæрæмон туг цъыртгай. 
У калмау музыкæ — фæлæсы 
мæ тухæнтыл тæргай. 
1978 
* * * 
Æруалдзæг та. Йæ бур дзиба-къуыпатæ 
æвдисы хæрис: пух-пухидтæ, буц. 
Ысхъомыл дуне: цинтæ, хинтæ, батæ, 
пæррæстьггæ, тæррæстыгæ, хæлбурцъ. 
Мæр абузы, æнхъæлцау у, ыснæрст, 
у арынæввонг, хур та йын - æвгъæдгæс. 
Æргъомбæстьггæй цъыфдзасты æппæрст 
æгъуыз æврæгътæ, с’ астæу та - хъæндзæргæс. 
1979 
ТÆРГÆЙТТЫ МÆЙ 
Уд кæны уыхеры, уды ’взоны сагъæс. 
Иуварс авæр чиныг, рудзынгæй уал акæс. 
Мит æмбийы, спух и, арвыл - мигъты змуртæ. 
Мастæй дзаг - нæ риутæ, цинтæ дзы — хæрзмуртæ. 
399 

Утæхсæн. Æрхæндæг. Гæдыты уаст кæртæй. 
Асæст арвыл - мæргътæ: уацхæсджытæ сæрдæй. 
Бон йæ фындз æруагъта: коккатæ, быззитæ. 
Йе Скæнæгмæ кувы, арвы зæдтæм сиды. 
1979 
ЦЫППУРСЫ ФÆСТÆ 
Æмбойны агам зымæгæн йæ дарæс. 
Цъыфамæст митыл - ногбоны цъæх заз, 
Кæфы стæгдарау. Азæронд ис аз 
Мæйы æмгъуыдмæ. 
1979 
УЫНДЖЫ 
Мæгуыр зæронд ус, ихсыдтæ, гуыбыр. 
Æвæдзы, у фыднозтгæнæг йæ сиахс. 
Йæ цотыцот та се скъолайæ иппæрд. 
Йæ мой, бецау. дæс азы размæ амард... 
Йæхæдæг та? Йæ Раттæг æй нæ исы. 
Йæ пенси йын къæбæры фаг дæр нæу. 
Æмæ нымпылд. Ныггыццыл и. Ныггомыг. 
1979 
РАГБОНТÆ 
Мæ буц æнайыл кофтæ — крепжоржетæй, 
æрттивгæ хром - мæ бабайыл. Ситро. 
КыÆФыПы1. Хъæдын бæхтæ ’мæ херы. 
Хуызджын кино «Хъæбатыр адæм». Цин. 
Рæхджы зындзысты твист æмæ Высоцкий, 
техастæ, Брежнев, ноджы майонез. 
Сырх æвзагæй нæ Цæдисы тырыса 
лæппын ногдзауæн асдæрдзæн йæ риу. 
1981 
1 Культурæйы æмæ фæлладуадзæн парк. 

* * * 
л. к. 
Зынаргъ у дуне марджы къусау, йе та 
куы вæййы йедзаг АФТИДÆЙ... 
Цæй, ма тæрс! 
Æнæ адæмæй хъуаджы ’нгæс у райсом. 
Уымæл ызмис ныббур æмæ ныддæрзæг, 
гъæла лозунг нæ тæккæ сæрмæ къулыл, 
фыдуацхæссæг æлгъаг халон, æниу 
куыд буц ысты лæппын сыфтæртæ, уæртæ 
фæхъуызы гино - ехх æмæ куы фенис 
дæхи цæстæй... 
Ыстылдта хур сызгъæрин доны рудзынг: 
хæлцы дукани айкæвдылдау аци. 
Бырсы хæрдмæ хæмпæлгæрдæг æмгуыппæй, 
хæрзаив æмæ мастæмхæццæ - цардау... 
Мæ дæндæгтæ нылхъывтон æмæ дзурын: 
«Иттæг бузныг!» Кæмæндæр ард хæрын. 
Ыстулы хурдзалх — уромæн ын нæй. 
Фæзынд цæуæг - æрсым-бырсым кæны... 
1982 
* * * 
Куыд и нæ Раттæджы фæзмæнтæ, 
цъымыр зæххыл фæлдисæн? 
Кадавар иунæджы гæнæнтæ, - 
мæхицæн æз æвдисæн. 
Мæ русты нал баззад хуызыртау, 
мæ риуы маст — дæнгæлæй. 
Мæ куыст мын чи кæнид хуыздæр та? 
Уæддæр... фæхудынц мыл кæл-кæлæй. 
Цæхх ма мын чи зæры мæ мастыл? 
Гъей, чи дæ? — Ничи, Неци... 
Ныббæзджын АФТИД, æмæ й’ астæу 
мæ бон фæлдисын не сси. 
1984 
26 Хъодзаты Æхсар 

* * * 
Нæ цардмæ акæс: алцæуыл - мыхуыр, 
у алчидæр закъонмæгæс, æгалиу. 
Ныгæнæг дæр, ныгæд дæр у æмыр. 
Æгъдау нæ ’рцахста, лидзæнтæ дзы нал и. 
Цы пайда у æдзæрæг бæсты хъæр? 
Хæцæм нæ дзыхтыл — гобиты падцзахад. 
О, гобиты. Æгомыг дæн æз дæр, 
мæхи нæ сайын - уаид уый гадзрахат. 
Нæ, дам, калæм гуыппы тыххæй бæлас, - 
Нæ хъузджытæй фæуасыдыстæм цъиутау. 
Æмсæр ысты Хуыцау æмæ Ныхас - 
сæ дыууæйы дæр амардтам нæ риуты. 
Нæ сирвæзти мæ хъæлæсæй сым дæр, 
кæд ме згæ зондæй дуджы уæх нæ ахсын. 
Кæсы мæм зарын худинаг, мæ сæр 
æдзард мырты бын страусау нымæхсын. 
Куыд зарон æз, куыд ма дзурон «Хуыцау», 
цы цæсгомæй? Æнæ Хуыцау куыд цæрон? 
Нæй, не скодтон æз Пушкинæн æгъдау, - 
йæ фарнвæндагыл раст лæгау куыд цæуон? 
1984 
ХЪÆБÆЛОТЫ Сергей 
НÆЙ МЫН ДЗУАПП 
Къуытты сты аууæттæ, бæгънæг, 
æдых ысты, æдзых. 
Æмæ фæрсын, цы зин, цы лæг, 
цы зæд уыди, цы тых! 
Сæ удтæ чи байста, сæ ныфс 
нæ аууæттæн, зæгъут! 
Цы у, цæмæн ысты æрдызт, 
кæм и сæ цин, сæ худт? 
Нæй дзуапп мæнæн. У Зæхх æдзæм, 
йæ уадулыл æваст 
мæ аууон разынди къæдзæй, 
цæссыджы фæдау раст. 

РЕМАРКÆ 
[Нæ цæуы Мæйыл та нæ бон: 
цъæх уылæн рагуылф кæны фурдæй, 
æмæ фырмондагæй - æхцон! — 
сæ дзыхтæ байгом ысты дуртæн]. 
КОМ. ДЫУУÆ ФРАГМЕНТЫ 
1.ÆХСÆВЫГ0Н 
Куырм æхсæв. Каконы сындзытæ 
мæ цæнгтыл атыхсынц æваст. 
Æппары комы дон дзындзытæ, 
у уазал стъалытæн сæ каст. 
Дзырдтæ. Хъæлæстæ. Хауынц арвæй, 
фæзгъæртау. Рох зæппадз. Мæсыг. 
Ызноны мард æхсæвы тарфæй 
ныууасы удаистæй уыг. 
2. БОНЫГОН 
Абухы, йæ тых æвзары дон 
гоби дуртыл. Халæттæ фыдбон 
хохы рæгътыл, тас æфтаугæ, тауынц, 
дур-къæйтыл сæ бырынчъытæ дауынц, 
мæсгуытыл сæ тарсты хъæр фыссынц. 
Рох къултæ æгуыппæгæй лæууынц 
ИУДÆЙЫ ФÆНДОН 
Хæрзиунæгæй баззай бæгънæг дурты астæу, 
бæгънæг дурты фарсмæ ныффæлдæх. 
Бæгънæг дурты астæу фест цавддур, 
æмырæй, æдзæмæй, æгуыппæгæй лæуу, 
нæ дæ зоны ничи уæларвæй зæххы ’хсæн, 
нæ зоныс дæхæдæг дæр никæй. 
О, мауал хъус даутæ, ныхæстæ, уынæртæ; 
къуырмалабиринтгы, къуырцдзæвæнты, ’мбæхсæнты 
пъæззыйау æрцæрæд, æрномыл уæд Афтид. 
Мæрдырох, Мæрдырох, — мæ Хуыцау, — æрцу мæм. 

Катри ВАЛА 
ФЕМБÆЛД 
Мæ мусонгæн йæ хæд рæзты æрдæбон 
æнахуыр барæг урс пиллонау ратахт, 
æхсгæ каст мæм æрбакодта æрмæст - 
йæ цæстытæй мæм сау цæхæр æрбакалд, 
æмæ сæццæйæ аззадтæн... 
Æнамæ 
куыд баздæхон? - 
йæ дурынты дзæбæхдæр 
æрхауд мæ къухæй, дурдзæндыл ныддæрæн. 
Йæ сæстæгтæм кæсын 
æмæ кæуын... 
Дæ фынты фарсмæ райхъал дæн: 
О, Амонд... 
Дæ хъарм улæфт зæды бандзæвдау раст. 
У ацы Амонд Стыр Хуыцауæй амынд - 
мæ галиу зæрдæ а райсом ысраст. 
О, курын, кувын: ма мæ ныууадз, Амонд, 
цæмæй мæ уарзтыл ма фæтых уа маст. 
-^^- 

ФРАНЦАГ ПОЭЗИЙД 
Жан Аптуап де БАИФ 
Жак Таюромæ 
Тæригъæддаг у, фидиссаг, кæуинаг 
Поэт, æввонгæй чи ралухта кад: 
Мæгуыргурау йæ зонгуытыл æрхауд 
Æмæ - лæгъстæтæ хицауæн, «æрдиаг». 
Титанау у æцæг поэт та: ивддзаг 
Нæ фæуыдзæн æндæртимæ йæ зард. 
О Таюро, дæ номæй хæрын ард: 
Дæ цыт бæрзонд, дæ дзырды фарн - бæллиццаг. 
Поэтгæндтæй кæны нæ зæхх бæз-бæз, 
Фæлæ Парнасмæ никуы схиздзæн гæвз: 
Йæ намыс у уæййаг æмæ æлхæнгæ. 
Хæры сæ удтæ ахæмтæн хæлæг, 
Нæ сæ ахсы фырадæргæй хуыссæг. 
Ды сæм кæсыс сæрбæрзондæй, æлгъгæнгæ. 
ЖанделаФРЕНЭ 
«Мæхи ауындзын», - иу мæгуыр лæг загъта. 
Фæлæ дын мæрайы æхцаты лагъз ыссардта. 
Йæ дзыппыты, йæ рæтты сæ ныннадта. 
Сæ бæсты ма айдагъ бæндæн ныууагъта. 
Уæдмæ йæ лагъзмæ иу чъынды фæзындис: 
йæ зæрдæ мастæй адæнгæл, нынтъыснæг. 
Бæндæнæй уæлдай мæрайы цы уыдис? 
Æмæ йæхи æрцауыгъта чъынды лæг. 
405 

Жоашен дю БЕЛЛЕ 
Йæ мадмæ хъæдæй гоко сиды, 
кæуы... Мæ бæстæ, ды мæ цинтæн - 
сæ сæр, ныййарæг мын дæ, иу дæ. 
Ды дæ мæ авдæн, стæй мæ ингæн. 
Ды дæ мæ Фарон æмæ Фидæн. 
Æнæ дæу æз цы дæн, йе чи дæн? 
Мæ бон куыд бауыдзæни фидын 
дæ хæрзтæ? 0, фæлæ мæ сидтæн 
нæй дзуапп. Ныффæсус и мæ хъæлæс. 
Æрмæст мæм дардæй хъуысы азæлд: 
мæнæй, тæргайау, амонд азылд. 
Æндæртæн с’ авналæн, сæ фæрæз - 
фæрныг. Æз радзæгъæл дæн дзугæй. 
Ныфсæддзæн стонг бирæгъ мæ тугæй. 
Виктор ГЮГО 
ÆФСАРМ 
Арв фемæхсти. Къуыри нæ банцади тыгъдызæй. 
Лыгъд удаистæй лæг. Хæмпæлсæрæй, хъуынтъызæй 
Йегъовæйæ лыгъди сырддзæрмтты тыхтæй Каин: 
Кæм бафснайа йæхи, йæ сабиты, йæ къайы? 
Нæ ныббарста Хуыцау - ныххуырста йыл йæ азар. 
Куы ’рталынг и бынтон, уæд иу хохы дæлбазыр 
Æруат кодтой. Фæтых сæ фæллад уæнггыл хуыссæг. 
Фæлæ у Каин хъал, йæ зæрдæ - тыхст, æнтъыснæг. 
Уый тарстæй арвмæ скаст, æмæ æваст йæ зæрдæ 
Ныссæххæтт кодта: уым тызмæг мигътæй цæхæртау 
Дыууæ цæсты зынди. Лæг фестъæлфыд, фæсæццæ. 
Ысдзырдта: «Тагъд ыстгæ, цæуынафон æрхæццæ!» 
Æмæ та — лидзгæ, дугъ. Цыдысты ’хсæвтæ, бонтæ. 
Цыдысты мæй, фылдæр. Ыссырддзаст лæг, ыссонт и. 
Хуыссæгхъуагæй, рыстæй фæйнæрдæмыты касти, 
Чысыл къæрццæй дæр тарст, йæ уд йæ къухы хаста. 

Фæци сæ балц уæдмæ. Нæргæ денджыз — сæ цуры. 
«Бæсты кæрон у ай, - йæ фырттæм Каин дзуры. — 
Ам ницæмæй у тас, ыссардтон дзы æмбæхсæн». — 
Фæзæгъы афтæ лæг, йæхæдæг арвмæ скæсы. 
Æрвон малы та ног уый ауыны цæстытæ. 
Цæй дурзæрдæ дæ, цард, цæй уæззау дæ, цæй зын дæ! 
Лæг фесхъиуы. Сæрæй йæ къæхты онг нырризы. 
«Кæдæм лидзон, цы уон!» - фырадæргæй хъæр сисы. 
Æмæ та ногæй - балц. Ызмисбыдыр, æгæрон. 
«Ам бафæлварон, цæй. Æниу мыл нæй хуыздæр бон!» - 
Хæрынц æй катай, мæт... Кæсынц йæ цот æнкъардæй: 
Нæй бинонтæн æнцой, ыстыхстысты сæ цардæй. 
Уым иу лæг - Йавал - цард, æмæ йæм Каин хаты: 
«Дæ хорзæх нæ фæуæд, æрцараз нын ам цатыр». 
У цатыр дæр цæттæ, уæззау дуртæ - йæ тигътыл. 
Æввахс нæ цæуы фын. Æдзæлгъæд катай, джихтæ... 
«Цæй, исты ма уыныс?» - йæ буц хæрæфырт Циллæ 
Йæ дадайы фæрсы. «Мæ сау бындур ныззилæд! - 
Ныббогътæ ласы ног. - Цæстытæ та мæ сæрмæ!» 
Йæ зонгæ лæг Йавал æрбазгъордта йæ хъæрмæ. 
Уый сарæзта хæдзар, йæ цар æмæ йæ систæ - 
Сыгъдæг бронзæ. Фæрсы: «Уыныс-ма, Каин, исты?» 
«Уынын! Цæстытæ, о!» — фæбогъ та ласта Каин. 
Уæлхъæдæй бахус лæг, мыдадз-цырагъау тайы. 
«Æрхъуыды кодтон æз, - йæ фырт Енох ын загъта, - 
Мах сараздзыстæм ам къæдзæхдурæй гæнæхтæ. 
Сæ алыварс - быру, æндонæй кондау фидар. 
Йæ сæрты-иу тæхын нæ бауæндцзæни цъиу дæр». 
Æмæ дын Тувалкаин, зæххон куырдты сæрæндæр, 
Æрæвæрдта бындур бæстыхæйттæн, цæрæнтæн. 
Æнцади дурыл дур, кæрæдзимæ сæ бастой 
Æфсæн цæгтæй æнгом. Дзæгъæлцæуджытæ ахстой. 
Фæнадтой-иу сæ тынг, сæ цæстытæ сын къахтой. 
Сæ фæттæ-иу æхсæв ыстъалытæм ысуагътой. 
Æхсон систæ хæхтау æндзæвыдысты мигътыл. 
У сахар ныр цæттæ, йæ мæсгуытæ — æрттигътау. 
Сæ алфамблай ныттар — сæ аууон æй æмбæрзта, 
Æнтъыснæгæй лæууыд фыдохы бонау бæстæ. 
407 

Ам аразджытæ - мин - æвдцæс азы фæкуыстой. 
Сæ хъизæмар фæци. Ныр кулдуарыл ныффыстой: 
«Нæй мидæмæ цæуæн Хуыцауæн дæр — нæ фæччы!» 
Дзæнхъа къулты æхсæн æрцæрын кодтой лæджы. 
Фæрсынц та йæ: «Куыд у?» Лæг радзырдта æдцæмæ: 
«Куыдæй фыддæр, уæууæй! Уынын та сæ мæ сæрмæ! 
Гъей, ауадзут мæ тагъд! Æз уын цæринаг нал дæн. 
Ыскъахут мын ингæн, куыд фæкъахтæуы мардæн. 
Уым, зæххы бын, уырдау хуыдалынджы цæрдзынæн. 
О, искæд бон кæрон кæд разынид мæ зынæн!» 
Ыскъахтой йын ингæн, æмæ йæм лæг ныххызти. 
Уымæл къуымы æрбадт. Уæлзæххæй сым нæ хъуысти. 
Хæрзиунæг уыди лæг. Йæ зæрдæ дзаг — мæстытæй. 
Æмризæджы рызти æмæ уыдта... цæстытæ. 
ХУДÆГ ÆМ ФÆКАСТИ 
Хæрзæрæджы Виктор Гюго Брюсселы рауагъ- 
та чиныг «Гыццыл Наполеон». Автор мæстæл- 
гъæд хахуыртæй нæ бацауæрста принц-прези- 
дентыл. Дзурынц, чиныг, дам, иу чидæр æрба- 
ласта Сен-Клумæ. Луи-Наполеон сей йæ кьухмæ 
райста, рафæлдæхтытæ йсе кодта, былысчъил 
худтгæнгæ, стæй йæ, йæ алыварс чи уыд, 
уыдонмæ равдыста æмæ загъта: «Мæнæ уын, 
уæзданлæгтæ, Гыццыл Наполеон æмæ йе сфæл- 
дисæг Стыр Гюго». 
«Елисейы галуаны газст». Август. 1852 аз. 
Гъей, багъæц уал - нынниудзынæ цæф сырдау! 
Æлгъаг цæсгомыл нал уыдзæн хуызы ’ртау. 
Кæныс хъыллиппытæ, дæхи бæсты бикъ хоныс, 
Фæлæ мæ къухы дæ, ды фендзынæ мæ хъомыс, 
Дæлæмæдзыд, къуызыппа дæ, тæппуд дæ. 
Ныхъхъæр дæ худинаг. Кæны дыл алчи тутæ. 
Хъуырцæг дыл бачынди, куыдзыл ма вæййы ахæм: 
Йай император у, æрбакæсут-ма, адæм, 
Йæ ном нын рыггы, бырæтты æвдылы, 
Цæй, ахуд уал, быдзæу æмæ æдылы! 
Истори дыл ныххуырсдзæнис йæ азар. 
Мæ дамгъæ у сырхзынг — дæ тæрных-ма æрбадар! 
1852 азы август 
408 

СКЪУЫДДЗАГ 
Лæгæрдынц хъомпалæй, хæмпус мигъау лæбыргæ, 
Дзыназгæ, цингæнгæ, фæдисгæнгæ, лæбургæ 
Æнæхсæст сау адæм, æлгъаг царды фæлхæрттæ, 
Тыхсынц сæхæдæг дæр сæ аралло, сæ хъæртæй. 
Куырмæджы ассæндынц — лæгхуыцæутты цагъартæ, 
Нæй къона, хиуæттæ, фыдæлтæ йе бындартæ. 
Сты рох сæ раттæгæй, хъуыды дæр сæ нæ кæны, 
Сæ тых, сæ фæндтæ сын æнуд мæйдар ныгæны. 
Сæ цард сыл ивгъуыйы хуыдалынджы гаффуттæй, 
Мæлы сыл худæгæй, ысхъазы сын сæ удтæй. 
Кæсы сæм сау æхсæв æрттивгæ бон, хæрзвидыц 
æмæ дзы буц ысты, сæ зæрдæ йыл нæ ивынц. 
* * * 
О сау, тæссаг заман! О, хъомпал дуг, æгъатыр, 
Ызмæст, æмбугъула. Мæ сæрызонд нæ хаты, 
Кæм дæн, цы зындоны. Тыхтона æмæ тох. 
Фыдуацтæ сцæндтæ сты, фыдуацтæй рауад хох. 
Æлгъаг, Мылазон Аз - ныххуырста ныл йæ азар, 
Нæ монцтæ, рухс фæндтæ - йæ амæддаг, йæ уацар. 
Æфтауы удаист, йæ тауинаг — фыдæх. 
Пъæззыйау ауагъта йæ къабæзтæ уæрæх. 
Æххæссынц алкæдæм йæ тугæйдзаг дзæмбытæ. 
Фæкъахта, — емынæ! - мæ зæрдæйы рæбынтæ. 
Æвæры йе ’гъдæуттæ, гадзрахат у, фæлывд. 
Хæлæджы зин-зæнæг æмбыд хъоргъæй ысхылд. 
Идæдз уа, сидзæр уа - ныууадзы алкæй ниугæ. 
Цыма у хаст хæдзар — ныггаффутт и мæ риу дæр. 
Æмгар, о, ма мæ фæрс, цы мыл æрцыди, куыд. 
Уыди мæ зæрдæйы мæрдтыбирæгътæн куывд. 
* * * 
О уарзты ирд суадон, фæрныг Анакреон! 
Фыдæлты рухс зондæй фæхъæстæ и дæ дон. 
Æнусон урс цъити - дæ ратæдзæн, дæ гуырæн. 
Ды кафыс дур-къæйтыл, хъуьггазхъæлæс - дæ уылæн. 
Фæлыст у д’ алыварс æхсæлытæй, нæууæй. 
Мах исæм сусæны нæ мондæггæ дæуæй. 
Мæнæн дæ уадындзтæ - æрдзæмырон, зæринзæл, 
дæ тæмæн, де ’рттывдæй, дæ цинæй зæрдæ ризы. 
1835 азы 21 август 
409 

КУЫРДТÆ 
Æндон хъæсдарæг. Калынц ыл сæ пырх 
Дыууæ богалы. Дзæбугтæ нæрынц. 
Тæхынц тьыфылтæй стъæлфытæ, сæнтсырх. 
Æви уый зинтæ стъалытæ цæгъдынц? 
Æрæнцой нæй. Цъæхснаг зæллæнгтæ, дзинг. 
Æмбухы гарна - ирд цæхæр, тæмæн. 
Дыууæ уæйыджы аразынц фæринк 
æви фæрæт, йе гутонæн æфсæн? 
Æнусон тох. Ам паддзах у дзæбуг, 
Нæры, кæны болат фæзгъæртæ мур. 
Æхсиды куыст, æхсиды уæнгты туг. 
Ыскæсы куырдадзæй æгас хъæуыл дæр хур. 
1840.31.10 
ЦÆРГÆСЫ СИС МЫН ЧИ ’РБАРВЫСТА, 
УЫЦЫ ПОЭТÆН 
Гæвз у, тæригъæдджын у а зæхх. 
Кæны йæ кæнонтæ фыдæх. 
Мæ зæрдæ миднымæры арæх 
Æрбæллы: исчердæм фæтæх! 
Цæрын æз иппæрдæй, æрхуымæй, 
Рыстæй - уырыд дæн æмæ тыхст. 
Фæлæ æнæнхъæлæй мæ къуыммæ 
Æртахти рухсы цъырттау ныфс. 
Цæргæс кæм фаста арв йæ систæй, 
Кæм калдтой сау мигътæ цæхæр, 
Уæнгрогæй уыцы рындзмæ систой 
Дæ ном, дæ фарны хъæр мæн дæр. 
Цы ма уа амæй хуыздæр арфæ! 
Салам уын, зарæг æмæ сис! 
Сымах æрыздæхтыстут арвæй, 
Æрхастат арвæрттывдæй схъис. 
* * * 
Мæрдонхус, ихсыд зæхх, æлгъин æмæ хуырдзаст - 
Уыд амæ кусæгæн цæргæбонты йæ каст; 
Йæ удхар — арвыдзаг, уыд армыдзаг йæ хор та, 
Цæссыгтæ тугхæццæ йæ къæбæримæ хордта; 
410 

Сахартæ дуркъæйтæй — нæ сыл æххæссы хур, 
Лæг дзы йæхæдæг дæр ныкъкъуырма и, ныддур; 
Ам иу уд иннæмæн - æцæгæлон, æддагон, 
Фыдæх сæ паддзах у, фыдæлтыккон, фыццагон; 
Сæ дин - сызгъæринтæ, сæ хуыцау та - æхца, 
Ам хъуамæ цардæфхæрд йæ мæгуырыл хъæца; 
Æдыхы бонджынæй нæ иртасы адзал та, 
Æлдар уа, барцух уа - æнус-æнус сæ цагъта, 
Куырм у, нæ йæ хаты, сты галиу æви раст; 
Æвзонынц адæмты тыхтона æмæ маст; 
Хæстытæ, стонг азтæ - уæрæх быдырты, хохы, 
Рæдувынц денджызтæ кæрæдзи комæй холы: 
Бæлæгътæ уылæнтыл — дæрæхсæнтæй, пырхæй, 
Хъæууæттæ сау кæмтты — ныннай сæ кодта зæй; 
Куыйдзыхтæ, иблистæ — былар æфтауынц алкæм, 
Рынтæ, уæззау низтæ - кæдæм сæ лидзой адæм?.. 
Æдзæм у дун-дуне. Ыстъалытæ дзы - хæрх. 
Сæ астæу - не стъалы, æрттивгæ стъалы - Зæхх. 
1840 
ХЪÆДЫ 
Фæцæуыс иунæгæй, у цинæй дзаг дæ зæрдæ, 
Дæ размæ ивылынц æрнæг хъæды уынæртæ. 
Нæугæрдæг, цъиубалтæ, æнусыккон бæлæстæ 
Фæкæсынц джих-кастæй, цымыдисæй дæ фæстæ. 
Сты демæ иузæрдыг, сæ удыхатт æмбарыс, 
Æмæ дын бахъырнынц, æмæ ды дæр ныззарыс. 
1846 
ЗАРÆГ 
Йæ кад фынддæс азы ныфсхастæй 
Уæлæмæ хызт. 
Йæ тæссæй, й’ азарæй, йæ кастæй 
Фыдызнаг рызт. 
1 Ацы æмдзæвгæйы Гюго былысчъилæй худы Луи-Наполеон 
Бонапартыл. 
411 

Йæ фарнæй буц уыди йæ бæстæ, 
Ныфсджын уыди. 
Ды уайыс, маймули, йæ фæстæ, 
Ды дзигло дæ, мæнцъи! 
Наполеон бырста фæранкау, 
Йæ фезмæлд — арт, 
Йæ цонг - мæцъис, йæ арм та - аркъау, 
Кæрдаг - йæ кард. 
Импери сарæзта, парахат, - 
Дæ хай фæци, 
Хуыснæг, бынхор цыдæр, гадзрахат, 
Мæнцьи, мæнцьи! 
Уый кодта сахартæ дæрæхсæн, 
Куый-дур, куый-хъæд. 
Фæлтæртыл, ног дугтыл æххæсдзæн 
Йæ цыт, йæ фæд. 
Тыхы бон никуы кодта цудгæ — 
Цыди, сыгъди. 
Дæумæ хæтаг устытæй — дзугтæ. 
Дæлæмæдзыд, мæнцъи! 
Уый хаста арвæрттывд йæ армы, 
Уыди йæ ехс. 
Ды - залым, нал цæуыс дæ цармы — 
Æфтьæргæ, мерс! 
Уыд ^ый цæугæ мæсыгау, хъомыс 
Йæ хай фæци. 
Ды нуазыс туг, æндæр цы зоныс? 
Мæнцъи, мæнцьи! 
Уый рындзæй расхъиудта ’мæ фурды 
Ныххауд æваст. 
Æдзух нæм уылæнтæй фæхуды 
Цырагъау раст. 
Æрттивдзæн, фидæны фæлтæртæн 
Хæсдзæни цин. 
Дæуæн цъæх цъымара — дæ цæрæн, 
Ды дзигло дæ, мæнцъи! 
1853 

Сюлли ПРЮДОМ 
ГУЫРЫСХО 
Рæстдзинад ферттывта зæххыскъуыды сæнт тары. 
Мæ уд æм бацыбæл - тыхсы, æнцой нæ ары. 
О, рухс-æррагæнæг, йæ хинтæй мæ фæлвары: 
Мæхи йæм, гоби ’хсæв, дæ хъæбысмæ æппарын. 
Мæ армы - сау рæхыс... Тæхын дæлæмæ... Райхæлд 
Æххæстæй згъæрцæгджын... Сæдæмырон — йæ азæлд... 
Цæхæртæ, зилдухтæ... Тæрсын... Кæнын хæдзархæлд... 
Мæ цæнгтæ ивазын... Мæ хъуыдыты хал азгъæлд... 
Рæстдзинад мæнæ ис, йæ комулæфт ын хатын, 
Фæлæ йæм не ’ххæссын — æгæр цыбыр у рæхыс. 
Уылынг ма, гъæй-джиди!.. Мæ зæрдæ судзы арты... 
Тæмæссаг сонт æрттывд, фæхæст дыл у, тæхуды!.. 
Мæйдар - мæ алыварс. Мæ риуы ма - мынæг ныфс. 
Кæнын ам дзедзырой. Æртыхсти тас мæ удыл. 
ШарльБОДЛЕР 
ПРОЗÆЙÆ ФЫСТ ÆМДЗÆВГÆТÆ 
АЛКÆМÆНЙÆХИХИМЕРÆ 
Æнæкæрон фæныкхуыз арвы бын, фæндаг дæр кæм нæй, 
кæрдæг дæр, гæрзæхсæн дæр æмæ пысыра дæр кæм нæ зайы, 
ахæм уæрæх, рыгæйæмбæрзт быдыры фембæлдтæн адæмы 
къордыл. Цыдысты гуыбырæй. 
Алчидæр сæ йе ’ккой хаста, ссады кæнæ æвзалыйы гол- 
лагау уæззау чи уыд, ахæм Химерæ. 
Æвирхъау цæрæгойтæ мард, мыййаг, нæ уыдысты: цъæт- 
тау æлвæст æмæ фидар хæцъæфтæ сæ тых-сæ бонæй ныззæ- 
гæлæг сты, кæуыл бадтысты, уыдоныл, сæ риуты сын арф 
ауагътой сæ сæвджын дзæмбытæ. Химерæты æнахъинæгон 
хæмхуттæ, рагон хæстонты тæрсынгæнæн такатау, хъилæй 
лæууыдысты бæлццæтты сæрмæ. 
Фæндаггæттæй иуы афарстон, кæдæм у уæ балц, зæгъгæ. 
Уый мын дзуапп радта, нæ, дам, æй зонын, стæй, дам, æй 
ничи зоны, фæлæ, дам, иугæр цæуæм, уæд хъуамæ искæдæм 
фæхæццæ уæм. 
413 

Диссаг уый уыд, æмæ бæлццæттæй иу дæр, йæ фæсон- 
тыл сындз-къутæрау чи ’рзад, уыцы цæрæгойы ницæмæ дард- 
та - æвæццæгæн æй йæ буары иу хайыл нымадта. Фæллад 
цæсгæмттæй иуыл дæр удаисты бæрджытæ нæ уыд; æнтъыс- 
нæг арвы бын, сæ фадхъултæм рыджы ныгъуылгæйæ, цы- 
дысты зыбыты афтид, æдзæрæг зæххыл, хылдысты нывæнд- 
тау коммæгæсæй, фæлæ уæддæр сæ зæрдæтæ цæуылдæр дар- 
гæйæ. 
Аивгъуыдта мæ рæзты æнахуыр фæндаггæтгы къорд, стæй 
дæрддзæф кæмдæр, арв адæймаджы цымыдис цæстытæй йæхи 
кæм амбæхсы, уым аныгъуылди. 
Æз ма иуцасдæр афæлвæрдтон ацы æнахуыр нывы сусæг 
райхалыныл, фæлæ мыл уæдмæ æбæрæг Æвæлмас фæтых 
æмæ мæ фурды гуылфæнау йæ быны æрнорста. Æвæццæ- 
гæн, уыцы бæлццæттæн сæ Химерæтæ уый хъом нæ уыдыс- 
ты, мæнæн ацы æнæрайы Æвæлмас цы хъом фæци. 
ХЪÆРМХУЫППÆМÆÆВРÆгъШ 
Мæ хуры чысыл, мæ дзæбæх уарзон мын фынгыл æрæ- 
вæрдта сихор. Æз та гом рудзынгæй æддæмæ кастæн, арвыл 
цы урс фидæрттæ ленк кодта, уыдонмæ. Уыцы æмбисонды 
бæстыхæйттæ Хуыцау сарæзта тæфæй. Бавнал сæм, уырзæй 
сæ асгар, уæд сæ нæ раиртасдзынæ. Æз сæм кастæн æмæ 
мæхицæн дзырдтон: «Ацы æндæргæнгæс диссæгтæ сты мæ 
ДУДУ уарзоны, мæ хуры чысылы цæстытау æрдхæрæны рæ- 
сугъд. О, мæ гыццыл удыкъæртты кæрдæгхуыз цæстытау 
æмбисонды аив сты». 
Æвиппайды мæ фæсонтыл сæмбæлди тымбылкъухы цæф, 
стæй мæ хъустыл ауади фæсус æмæ зæрдæскъæф хъæлæс. 
Уый уыди мæ удыкъæртты знæт æмæ хæрхæргæнаг хъæлæс: 
«Хъæрмхуыпмæ кæд æрæвналдзынæ, фосы мыггаг... æврæгъ- 
тæй базаргæнæг?» 
КУЫДЗÆМÆДУХИ 
— Мæ сагсур куыдз, мæ къона, мæ цæсты хъапп, мæ уд дæ 
фæхъхъау фæуа, рауай-ма, мæнæ диссаджы духи. Нæ сахары 
хуыздæр парфюмерæй йæ балхæдгон. Гъа-ма, басмуд æм. 
Куыдз мæм æрбацыд, йæ къæдзил тилгæ. Ацы бецау цæ- 
рæгойты цастæ зонын, фæлæ, мæнмæ гæсгæ, къæдзил тилы- 
нæй мидбылты худынæй уæлдай нæй. Куыдзæн куьцщæр йæ 
уымæл мукъу авгыл андзæвыдис, афтæ удаистæй йæхи фæс- 
тæмæ аппæрста æмæ мыл уайдзæфгæнæгау рæйынтæ систа. 
Гъæ, ницæйаг цыдæр! Ацы авджы бæсты дын исты чъи- 
414 

зитæ дæ цуры куы æрæвæрдтаин, уæд дын, æвæдза, сæ тæф 
æхцон уыдаид, чи зоны сæ æфтъæргæ дæр бакодтаис. Ме 
’рхæндæг царды æнæбары æмбæлццон, дæ митæй мын мæ 
зæрдыл æрлæууын кодтай не ’нæфенд, сау адæмы. Уыдонæн 
дæр амæй-ай диссагдæр хæрздæфгæнæггæ масты хос йед- 
дæмæ ницы сты, уыйхыгъд сæ мондæгтæ фæисынц алы 
æвзаргæ фæлхæрттæй, цъымыртæй. 
ÆЦÆГÆЛОН 
- Дæ хорзæхæй, зæгъ-ма, æнæзонгæ лæг, а дунейыл 
æппæтæй фылдæр кæй уарзыс: дæ фыды, дæ мады, дæ хойы 
æви де ’фсымæры? 
- Мæнæн фыд дæр нæй, мад дæр, хо дæр, æфсымæр 
дæр. 
- Æмгæртты? 
- Ацы дзырд цы амоны, уый абоны онг нæма раиртæс- 
тон. 
- Фыдыбæстæ? 
- Дæлзæххæй, уæлзæххæй кæм и, цы ран и - нæ йæ 
зонын. 
- Фидауц? 
- Уарзин æй, ай-гъай, æрвон æмæ æнæмæлгæ куы уаид, 
уæд. 
- Сыгъзæрин? 
- Ме ’нæуынон у, дæуæн Хуыцау куыд у де ’нæуынон, 
афтæ. 
- Уæдцæр, уæдæ, цы уарзыс, æрцæуæггаг æнахуыр лæг? 
- Æз уарзын æврæгътæ, уалæ уым... фæсвæдты чи фæ- 
ленк кæны, уыцы æврæгътæ... æвæджиауы æврæгътæ! 
Жерар де НЕРВАЛЬ 
УÆЗДÆТТÆ ’МÆ ФÆСДЗÆУИНТÆ 
Лæггæ, гуыппырсартæ, сæ уындæй ради цæст, 
Уæздан, æгъдауылмард, æддаг бакастæй — богътæ. 
Æрмарæхст, удвидар, уæлахиздзаутæ тохты, 
Æлвæст хæххон сагау, æппæтæй дæр - æххæст. 
Ныр уыдон не скæнæг куы райгас кæнид исдуг, 
Сæ зæйц, сæ кæстæртыл, ай-гъай, кæниккой дис: 
Куыдзæмгад, фидиссаг, фыдæлтæй сæм цы ис? 
Мигъ бады се уæнджы, сты дзиглотимæ иу туг. 
415 

ФАНТАЗИ 
Мæ хъус æрцахсы музыкæ æваст, 
Æмбал ын нæй, нæ йыл баивин Бахы, 
Россинийы, æрвон дунемæ здахы 
Мæн йе ’рхæндæг, йæ сусæг цин, йæ уарзт. 
Йæ фарны зæлтæ ахæссынц мæ зæрдæ 
Æнусты сæрты. Рагдуне. Изæр. 
Фæллад цæугæдон. Уылæнтыл - цæхæртæ 
Дыдзыхурæй. Лæппын сыфты пæр-пæр. 
Къæйдурæй фидар. Рудзгуытæ ’мæ цадыл - 
Мынæг тæмæнтæ. Дидинджытæ — хæрх, 
Æдзæрæг парк, йæ дурбадæнтыл бады 
Фæлмæн аууæттæ. Арвы быдыр - цъæх. 
Бæрзонд рудзгуытæй рухсы тыхтæй уынгмæ 
Кæсы чызгай - зæриндзыкку - тыхстæй... 
Кæддæр ма цардтæн: ацы ныв, уырны мæ, 
Фæхастон ардæм, абонмæ, уæдæй. 
ЖанКОКТО 
ГИМН ХУРÆН 
О Хурты Хур, дæ тавс æмæ дæ цинæй 
нæ дуне скалы алыхатт йæ хуыз. 
Нæ хъуына цæрæн бамбæрзыс зæринæй, 
мах - зулчъытæ, нæ мадау ныл тыхсыс. 
Рæвдауыс æмæ арауыс дæ артæй, 
тæхынц дæ тынтæ алырдæм фæттау. 
Цы домдæуа æнæбазыр Икартæй, - 
нæ нæм уыд никуы фæтк æмæ æгъдау. 
Дæ фарнæй зæхх зæриндоны æвдылы. 
Мæныл уæд бафты рагон мифтæй тас: 
Сæрбахъуыды кæй разындис æдылы, — 
хæрæджы хъустæ бакуыста Мидас.1 
1 Мидас уыди Фригийы падцзах, итгæг хъæздыг. Бæркæдты 
хуыцау Дионис ын ахæм хорзы бацыди: Мидас-иу йæ армæй цæ- 
уыл бандзæвыд, уый-иу æваст сызгъæрин фестади. Фæлæ уæддæр 
паддзах сыдæй мард, уымæн æмæ-иу йæ хæрд æмæ нозт дæр сыз- 
416 

Нæ дарæг Хур, æз иудадзыг фæбæллын 
æмæ фæкурын хинымæр дæуæй: 
мæ ингæныл дыдзырухсы фæлмæн тын 
кæнæд рæхджы æвæлмасæй фынæй. 
Пьер ТИЛЬМАН 
КЪУЫВВИТТ 
Сымах цы хъæуы? 
Мулк æмæ хæзнатæ, 
æхца — цъынатæй, 
йе рагъыл хуыссат. 
Кæнут фæллой, 
цæгъдут уæ удæй арт: 
мырхгæ, рæдувгæ... 
Ратдзæнис уын Уæллаг 
фæрныг фидæн - Къуыввитт. 
Паскаль ЛЕКЛЕРК 
ЗОНГÆТÆ 
Дзæгъæл куыдзимæ фемдзаст ыстæм уынджы, 
æмæ æз уайтагъд рахатыдтон: ай 
сыгъдæгæй дæр уыд адæймаг кæдцæр. 
Фæкаст мæм уый дæр комкоммæ дзæвгар 
æмæ дзырдта йæхинымæры: «Уый у, 
о, уый у, уый, нæ мæ сайы мæ зæрдæ!» 
Æз бамбæрстон: нæ раздæры цард ауад 
йæ цæстытыл. Уый афтæ раджы уыд - 
тъымы-тъыматæ рацыди, мæнæн 
нæма уыди мæ кой, мæ хъæр дæр уæд. 
гъæрин фестадысты. Аполлон æмæ Пан музыкалон ерысы куы 
бацыдысты, уæд сын Мидас та тæрхонгæнæг уыд. Гъемæ Паны 
фæуæлахизуæвæгыл банымадта. Аполлон æм смæсты æмæ йыл 
хæрæджы хъустæ ныссагъта. 
27 Хъодзаты Æхсар 

ХОРВАТАГ ПОЭЗИЙД 
Добриша ЦЕСАРИЧ 
АХЕРОНТЫ БЫЛ 
Фæсæмбисæхсæвты бахæццæ дæн Ахеронты былмæ. 
«Харон!» - къуырма талынджы ныззæлланг ласта хъæр. 
Æнцад-æнцойæ сæр-сæр кодта сæнтсау дон. 
Мæ цард-цæрæнбонты афтæ зыбыты иунæг никуыма 
уыдтæн. 
Мæ цæст æрхæцыди бæлæгъыл, ленк кодта мæнырдæм. 
«Цы дæ хъæуы?» — тары азæлыди кæйдæр хъæлæс. Æз мæ 
сæр уæлдæр систон æмæ йын дзуапп радтон: «Балас мæ фал- 
лаг былмæ!» «Исты гæххæтт дæм ис?» - бафарста Харон. Æз 
мæ мидбылты бахудтæн æмæ йæм радтон мæ ихсыд хъизæ- 
майраг зæрдæ. Уый йæ сæр разыйы тылд бакодта æмæ бæ- 
лæгъы фыййæгтыл æрхæцыди. 
Мæ иу къах æрæвæрдтон бæлæгъы. Раст уыцы сахат мæ 
хæдфæстæйæ райхъуыст æнахуыр удаист хъæр (цыдæр зонгæ 
хъæлæс уыди!), стæй кæйдæр къухтæ æртыхстысты мæ астæ- 
уыл æмæ мæ былы ’рдæм раскъæфтой. Æрмæстдæр уарзт 
разыны ахæм стыр хъаруйы хицау. 
Абонæй фæстæмæ уыцы хъæлæсæй дарддæр никæйуал 
коммæ кæсын. Сæнтсау доны уынæр мæм нæ хъуысы. 
Лæууын, æнхъæлмæ кæсын, саумылазон арвыл æнæбæ- 
рæг, дзыхъхъынног стъалы кæд фæзындзæн, уымæ. 
ÆЗ ÆМÆ АРТ 
Æмбухы арт, гуыр-гуыр кæны, дзыназы. 
Æз - тары тыхт, æрлæууыдтæн йæ разы: 
Дыууæ стæм ахсæв. Арт æнцой нæ уарзы. 
Гæрах кæны æхсидæвтæй, лæбуры, 
Бырсы æддæмæ цъысымæй. Цы дзуры, 
Цы агуры - нæ зонын йе ’взаг артæн. 
Ныхъхъуыстон тынгдæр - бафтыд мыл æрхæндæг, 
Æваст цы ’рцыд — нæ иртасын мæхæдæг, 
Æрхæндæджы ’взаг не ’мбарын, нæ хатын. 

ЧИЛИАГ ПОЭЗИЙ/Е 
Габриэлæ МИСТРАЛЬ 
МАДЫ ЗАРДЖЫТÆ 
1 
Егъау фурд æрдзæтæй 
йæ уылæнтæ узы. 
Йæ узæлгæ зæлтæ 
æз дзурын дæ хъусы. 
Цъæх æфсиртæн ирдгæ 
Йы зары, уый хъусын. 
[æ уылæнты сирдмæ 
дæ буц фынтæ узын. 
Нæ Дарæг уæлæрвтæ, 
уæлдунетæ ’нкъусы. 
Йæ сатæг улæфтмæ 
дæ рæзæнтæ узын. 
2 
Нæй мæнузæгъæг нæ арвæн, 
нæй йын къона, нæй йын къæс. 
Узын цадæггай дæ авдæн - 
æмæ иунæг нал дæн æз. 
Акса, сатæгсау мæйдармæ - 
нæй йын хион, нæй йын гæс. 
Систон дæу, мæ бон, мæ арммæ — 
æмæ иунæг нал дæн æз. 
Адæм хибæрттæ уой, иумæ - 
нæй сын къона, нæй фæрæз. 
Дæу æрбалвæстон мæ риумæ - 
æмæ иунæг нал дæн æз. 
419 

ÆГЪУЫССÆГ ÆХСÆВ 
Уыдтæн мæгуыр. Ныр падцзах дæн, æхсин дæн, 
фæлæ мыл ризæг бахæцыд - цæмæн? 
Фæлмасæй курын, удаистæй сидын: 
«Мæ фарсмæ дæ? Нæ ныууадздзынæ мæн?» 
Фæнды мæ худын, зинтыл дæр æууæндын, 
нывæндын хурыл цинтæ ’мæ фæндтæ. 
Фæлæ фæтæрсын фыны дæр, нæ уæндын, 
фæфæрсын дæ: «Нæ ацыдтæ? Кæм дæ?» 
Пабло НЕРУДА 
ГАРСИА МАРКЕС 
Нæ рæстæг фегом, сæрсæфæн ыстыдта, 
æрыгас, райхъал зæххы бын вулкан, 
æвиппайды сырх артæвзæгтæ суагъта, 
сырх артæвзæгтæ нæ, фæлæ фынтæ 
ыстахтысты дæлдунейы æрфытæй 
æмæ кæлынц Колумбийы къæдзæхтæй; 
егъау ысрæмыгъд ахаста æхсæвтæй 
æрдзæ ’мæ иу, æмбухы ма ныр дæр; 
зынгæмхæццæ уæззау лехъайæ рауад 
æлыг-лæсæн, æрымысыд æй иу лæг 
æмæ дзы хъавгæ-арæхсгæ фæлдыста 
сæдæгай лæггæ, уагъта сын сæ мидæг 
æнусон удтæ — нал сын и мæлæт. 
ГАЛ 
Зæххон галтæн сæ рагондæр, сæ фыдæл 
йæ иу кæронæй иннæмæ фæцыд 
егъау бонæн. Фæндагихсыдæй донмæ 
æрбафтыд. Ам ын рæстæг æмæ денджыз 
рæдау фысымтæ разындысты. Риуыдзаг 
цъæх-цъæхид арвæй сулæфыди гал, 
йæ цæстытæ æрæхгæдта, ныддур ис, 
æмæ ыскæрдæг цадæггай йæ царм. 
Фæзындис афтæ Чилийæн бындур. 

УС-ПАДДЗАХ 
Æмæ дын радтон падцзахы бæрзонд ном. 
Дæуæй ма ис бæрзондцæртæ, бæгуы, 
дæуæй ма ис хæрзконддæртæ, ай-гъай, 
дæуæй ма ис рæсугъдцæртæ, хуыздæртæ. 
Фæлæ сæ астæу иунæг ды дæ падцзах. 
Ды тасгæ-уасгæ стыр уынгты цæуыс, 
фæлæ - цы уа? — нæ дæ фиппайы иу дæр. 
Зынаргъ коронæ саугуырммæ нæ зыны. 
Дæ быны - гауыз. Чи йæ уыны? Ничи. 
Зæрин æмæ зæлдаг æндæхтæ - мæнг. 
Куы фæзыныс — 
ныззæлланг ласынц дæттæ: 
мæ тугдадзинтæ базмæлынц, уæлæрвты 
дзæнгæрджытæ фæцагъдæуы, нæ дуне 
вæййы æмырдзаг райгæ зæлтæй, гимнæй. 
Фæхъусынц æм 
дыууæ уды æрмæстдæр: 
æз æмæ ды, 
æз æмæ ды. 
-^^- 

ЭСТОЙНАГ ПОЭЗИЙЙ 
ВийвиЛУЙК 
ЛÆГЪСТÆТÆ 
Зæрдæтæ мын авæр, 
мæ фæлмæн, æдзæм æхсæв, 
ныфсы муртæ бауадз мæ уды. 
Зæрдæтæ мын авæр, 
æгомыг рæхснæг бæрз, 
ныфсы мур мæ бауадз, ныфсы мур. 
Зæрдæтæ мын авæр, 
о Бонвæрнон, боны фæдисон, 
ныфсы мур мæ бауадз, ныфсы мур, 
ныфсы мур. 
...Æз, хохаг цъæх дымгæ, 
уæ ныфсæй æрдæгæхсæв цардтæн, 
сæумигъы къæмдзыгау, 
уæ цуры æнæ ныфсæй тадтæн. 
Æз никуал ысуыдзынæн, 
никæд, дымгæ. 
-^^- 

ЯПОЙНАГ ПОЭЗИЙК 
Сайге 
ФОНДЗРÆНХЪОНТÆ 
* * * 
Мæн булæмæргыæ иунæгæй ныууагътой 
(зæронд ахстæттæн баззадтæн гæсæй, 
æрвитын бонтæ дæлвæзы тыхстæй), 
сæхæдæг рæгътыл ног бынат æрцахстой, 
цъæхснаг хъæлæстæй бæрзы къох æрцардтой. 
* * * 
О, удаист... Кæцæй фæзынд æваст! - 
Рæдувы мын мæ уды уидаг, оххай, 
мæ уæнгты хъару исдугмæ фæсаст... 
Æрæгвæззæг. Цæлхыдзаг мæй. Æнафон. 
Фæдисы хъæрау саджы богъ - уæлхохæй. 
Денджызы змис был. 
Хуыскъ нæзыты ’хсæнты 
дымгæ — дæлимон - 
уылæнты зарджытæ 
тархъæдмæ давы. 
«Ис а дуне ахсæв мæ бæрны, 
дæн иунæг æз ацы ран — паддзах! - 
Æнæнцойæ цъырцъыраг зары. 
Нæй иу сыбыртт, иу сым — 
æрыхъуыстой зарæгмæ зæдтæ, Хуыцау. 
* * * 
Æмæ та мысын: ивгъуыд дуг мын тавы 
мæ фæллад уд, æвдæрзы мæ æрхæндæг... 
Изæргæрæттæ. Стъалытæ - дзæгæрæг. 
Мынæг зæлтæ: мæ хъыгыл хъыг æфтауы 
нæ аргъуаны дзæнгæрæг. 
423 

* * * 
Арвы цъæх бæстæ фæтар и, фæтызмæг, 
бардæг йæ ныфсы рухс: 
адард и, фæлмы æрмынæг 
хъазты, бæлццон хъазты 
удлæууæн, удмарæн зарæг. 
УРС ХРИЗАНТЕМÆ 
Æрæгвæззæг. Йæ рухс рæдауæй тауы, 
æмбал кæмæн нæй, 
уыцы хризантемæ. 
Сæумæйы халас, ратт ын-иу æгъдау: 
йæ иувæрсты-иу ахиз. 
Энкей-хоси 
* * * 
Дзæгъæл бæстыхай хъæугæрон, æдзæрæг. 
Æдзæрæг нæ - æрцарди дзы æрхæндæг. 
Æрхæндæг, о, 
Фæлæ нæ вæййы иу: 
Æрвылаз æм æрфысым кæны фæззæг. 
Минамото Мутката 
* * * 
Рæвдыд уыдтæн дæ ардбахæрдæй æз, 
Дæ ныхæстæ мæ байдзаг кодтой рухсæй. 
Мæнг уыдысты — фыдæнхъæл мæ æвдæрзы. 
Нæма ’рфæззæг ис, афтæмæй мæ бæрз 
Йæ цъæх уæлæфтау раивта фæлурсæй. 
Фудзивара Киескэ 
Зæххон дуне - æнæсæрфат, æрхæндæг, 
Æнæбары бон, талф-тулфытæ - цард. 
Æрвон тыгъды фæцæйтылди 
Цъæх фæздæг, 
Уыди ’мæ — нал, æнæсымæй æртад. 
424 

Оно Комати 
* * * 
Кæмæн дзурон мæ уарзты рис, кæмæн? 
Дæумæ тындзын мæйдар æхсæв дæр дардæй: 
Фынты фæндагыл ничи фены мæн 
Æмæ хызт вæййын уайдзæф 
Æмæдамтæй. 

ЧИНЫДЖЫ ИС: 
ÆМДЗÆВГÆТÆ 
«Адамы нын Хуыцау...» 6 
«Кæмæдæрты - уæладзгуытæ-галуантæ...» - 
Артьауызы тыххæй 7 
«Ныууагътон æз æвдай азы мæ фæстæ...» - 
«Нæ дæн æххуыскурæг...» - 
Удаист - 
Клод Эстебаны мотивтæ 8 
«Мæ удаист хъæр...» 9 
«Идейæтæ - хæрх...» - 
«Бон ацыди, адард...» — 
«Сæтæлæг...» — 
Коммунизмы æндæрг - 
Æхсынæн-1 10 
Фæззыгон зарæг - 
Зымæгон хурхæтæн 11 
Беслæн. 2004 - 
Зæххы бичъы тыххæй - 
Денджыз - 
«Фыццаджы-фыццаг фестдзынæн æлыг...» 12 
Вариаци Леон де Грейффы темæйæн - 
Франсис Жаммæ гæсгæ 13 
Поэт, мыдадзын цырагъ, зынггур гæлæбутæ æмæ хур (Балпадæ) — 
Хохаг фантази 15 
«Хуыцауы армæй бон æрхызти О-йау...» - 
Сæумæрайсом 16 
«Сæрдыгон райсом...» — 
Цъындахæдон - 
«Æз карзæй, мæ бæстæ, дæумæ хæцын...» 17 
«Кæнын та цæхх мæ мастыл...» — 
Фыццаг зæрватыкк 18 
Æфтиаг - 
Мæйрухс изæр цады был 19 
Саниба. Фæззæг. Фыццаг мит - 
Сонет 20 
Партион уарзт (Сомихаг поэты мотивыл) 21 
«Мæлæтыл дæр мæгуыры бон куыд нæй!..» - 
Ирон 22 
Тас (Вариаци Реймонд Карверы темæйæн) — 
Хæххон азæлд 23 
Амонд — 
Хур æмæ мæй 24 
Фарны Фарон 25 
Хъæдхой — 
Цæгъдгæ цард 26 
Царды тыххæй та - 
426 

Цæххы путгæ 27 
Æхсынæн-2 - 
Истори (Вариаци Эдвард Коцбекы темæйæн) 28 
Халæтгæ сахары 29 
Кæй куыст у уæззаудæр 30 
«Уыди сæууон æртах æнкъард...» — 
Сæрдыгон къæвда - 
Фæззæг 31 
«Фыдæл фæрæдыд...» - 
Хæрхæмбæлд 32 
Æвзаг - 
Гафизы газель 33 
Ирон лæг - 
Æхсары кард 34 
Уалдзæджы æвзаг 35 
Марцинкявичюсмæ гæсгæ - 
Рицæ 36 
Рухсытæ - 
Хайамы рубаи 37 
Фыццаг кæркуасæн - 
Изæргæрон - 
Фæззыгон арфæ - 
Ингриды мæлæт 38 
Скъуыддзаг (Л/. Павликовска-Ясножевскамæ гæсгæ) - 
«Фæтахт æмбисæхсæв мæ рухс фын...» 39 
«Дæ бахудгæй...» - 
«Фæтахти цард...» - 
Урс лæппуйы зарæг - 
Диссаг (Томас Мурымотив) 40 
Æхсæвы цæст - 
«Æрзылди, чи зоны, мæ сахат...» 41 
Ныстуан мæлæтмæ 42 
Кæркуасæнтæ - 
«Хур бастади...» - 
«Мæ хъус æрцахста зины хъæлæс дардæй...» 43 
Элеги - 
«Ме ’мгæртгæ фæхъуыдысты мæнæй...» 44 
Æвзæр хъуыддæгтæ (А. Чакмæ гæсгæ) 45 
Октябыр (Э. Каммингсы мотив) — 
Ном 46 
«Фæхауди Рæстæджы рæхысæй...» 47 
Исфаханийы мотивтыл - 
Уалдзыгон ныв 48 
Туг - 
Зæронд кувæндон 49 
Рубаи («Терк - бæласау...») - 
Домы аргъуан (Мекшены мотивыл) — 
«Дуду» — ирон дзырд...» 50 
«Ныббæзджын тар æмæ ныууæрæх...» - 
Дыууæсæрон цæргæс - 
Балц - 
Поэт 51 
Чи стæм? - 
427 

«Цæй адæм ма?..» 51 
«Зæххы цъæхыл арвы цъæх æрзоныгыл...» — 
«Уалдзæг æрлæууыди...» 52 
«Бахуыскъ, нал и суадон...» - 
Рухæны мæй. Бæлццон мæргътæ - 
Мæ куыдз — 
«Цы хур зары дæ цæстыты!..» - 
«Цыма ныл арвæй арфæтæ ныууарыд...» 53 
«Хуыцау мæ домы ивар...» - 
Ныр ды мæн дæ (Вариаци 77. Нерудæйы сонетæн) - 
Уарзондзинад (Баратынскийы мотив) 54 
Æртындæс рæнхъы - 
Ныстуан ирæтгæм 55 
Рох мæсыг (Балладæ) - 
Низ 56 
Нæ цины хъæр - 
«Куы мæ рауагъта Дунемæ мæ Кæнæг...» - 
«Ирон дзырдтæ...» — 
«О, Ды мæ Хуыцау уыдтæ, Дзырд...» 57 
«Бад мæ зæрдæйы, маст...» - 
Гиенæтæ - 
Сфæлдисæгмæ 58 
Даутæ мыл чи мысы, уыдонæн (Ж. Ведагемæ гæсгæ) — 
Фарны хъæр 59 
Тъæнджымæйы сонет - 
«Хæтæгхуаг удхайраг æврæгътæ...» 60 
Зымæг. Хурхæтæн - 
Уылæн, кæнæ Иунæджы бон (Хименесы мотив) 61 
Мах уыдыстæм фараст æфсымæры (Нузаяы аргъуаны 
кьулыл фыст) — 
Уд 63 
Мæйрухс æхсæвы хъуыдытæ - 
Диалог - 
«Фыдæлты фарны дзырд...» 64 
Аууæттæ (Су Дун-помæ гæсгæ) 65 
Агънианы хъарæг 1937 азы — 
Языковы элеги - 
Уæлдай 66 
Фарст — 
«Æхсæвæй-бонæй химидæг тыхсын...» — 
Фæззыгон элеги 67 
Асæст - 
«Æрра замантæ...» 68 
Уарынтæ - 
Аццытæ (0. Микулашекы мотив) - 
Фæстаг сыфтæр 69 
Кей Райанмæ гæсгæ - 
Уазæг — 
Вариацитæ Ли Бойы темæтæн — 
Мæ дуг, мæ дуне 72 
Гуырымыхъхъ сонет 73 
Санибайы стьалытæ - 
Уый 74 
428 

Сафойы мотив 74 
«Ир а дунейыл - иунæг æмæ сидзæр...» - 
Нырыккон Ир 75 
«Кæуылты ныззылди...» - 
Уæлмæрдты (Честертоны элеги) 76 
Фæззыгон сыфтæртæ - 
Фæранк (Рилькемæ гæсгæ) — 
Аргъуан æмæ сусхъæд 77 
«Ды иунæг дæ...» 78 
Жирик (Константин Паскалы мотив) - 
Дзыхты хæсты 79 
«Ныууагъта нæ, фæлыгъди нæ Æфсарм...» - 
Соскъиты Владимиры скульптурон куыст «Къоста»-йы цур бад- 
гæйæ - 
«Тыхсын мæ бонтæй...» 80 
Æгъуыссæг æхсæвы - 
«Ирон цæра!» - фæкодтон...» 81 
Фæрстытæ — 
Япойнаг фондзрæнхъон 82 
Фурд (Æнæзонгæ поэты мотивыл) - 
Мысын Вилены 83 
Тархъы сындз - 
Уæлахиз 84 
Иван Крыловмæ, кæнæ Бынхорты бæстæ 85 
Дигорон æвзаг 86 
Япойнаг фондзрæнхъон - 
Экспромт - 
Циныг 87 
Чырыстимæ - 
Æмбисæхсæвы катай 88 
1946 азы хурхæтæны мæй - 
Сабиты хъазтмæ кæсгæйæ - 
Сайгемæ гæсгæ 89 
Лæг - 
Зæрватыччыты зилдухмæ кæсгæйæ - 
«Цы ран дæн ай?..» 90 
Лермонтовы мотив - 
Фидæн - 
Шеньейы мотив 91 
Цао Чжийы мотивтæ - 
Доллæр (Ай Цинмæ гæсгæ) 93 
2014 азы 25 октябрь - 
Салдат (С. Вальехойы мотивыл) 94 
Николæ Гунчевæн - 
Авиценнæйы дырæнхъонтæ 95 
Сылгоймаг (Саша Вегрийы мотивыл) - 
Æнæзонгæ уырыссаг поэты мотив 96 
Азæлд (Ай Цинмсе гæсгæ) - 
Чызг-Уадындз 97 
Фидыцы чызг (X. Гарсиа Вилйайы мотивыл) — 
Дантейы мотивыл 98 
Мæ саурæсугъд (Персайнаг адæмон зарæг) — 
Персайнаг адæмон цыппаррæнхъонтæ 99 
429 

Карл Любомирскийы мотив 99 
«Мæлæтгæ дæр мыггаггай ысты...» - 
Сæумæрайсом - 
Зынггур гæлæбу (Цзун Бай-Хуамæ гæсгæ) 100 
«Æууæндын æз, ды дæр, æмгар, æууæнд...» - 
«Адæм йæ цаудыл нæ сæтты...» — 
Дикинсоны мотив — 
Æлгъыст 101 
Саниба - мæ уæлион дзæнæт - 
«Мæ аххостæ, мæ галиу митæ сонтæй...» 102 
«Нæ хуынчъыты æвæрæнтæ кæнæм...» - 
«Мах уидæгтау куынæ кæнæм æмгуыст...» — 
Рубаи («Цæры Хайам...») 103 
«Циу ацы дуне?..» - 
Æрхæндæг арв (Бархи тæлмац Н. Ленауæй) - 
«Хохæн йæ саггомæй...» - 
«Нæ бынхортæ...» 104 
Зæронды катай - 
Ирон вариаци Франсиско де Кеведойы мотивæн 105 
Ногæй та хохы - 
Дысон 106 
«Сфинкс у æрдз...» - 
«Мах чи стæм, чи?..» 107 
«Ныббуц вæййæм...» - 
Уитмены мотивыл 108 
Мæнг дуне - 
Каррерæ Андрадемæ гæсгæ 109 
«Зæрдæ та æрбæллыдис...» - 
Фæстаг сыфтæр 110 
Сонет («Æлгъаг цагъар мсе арæзтой...») - 
Хосе Поведæйы темæйыл - 
О сау æхсæв, дæ цыды сæр цы вæййы? 111 
Дурæй конд статуяйы хъаст (Юре Каштеляны мотив) 112 
Боныцъæхтæ (Ф. Моренойы мотив) - 
Рубаи (Франс Темайойы мотив) - 
«Мæ хъыгыл мауал æфтау хъыг...» (Æнæзонгæ автормæ гæсгæ) 113 
Япойнаг æртырæнхъонтæ — 
Æртæ æмдзæвгæйы Сайгемæ гæсгæ 114 
Рубаи («Терк — бселасау...») - 
Хнменесы мотивтæ - 
Модæ 115 
Фирдоусийы мотивтæ 116 
Хайамы мотивтæ 118 
Дцæймаг (М. Реймсе гæсгæ) - 
Чырæ - 
Альфред де Виньийы фæстаг куывд 120 
Боны хорз - 
«Зæхх нал фаг кæны бирæтæн...» 121 
Тæргæйтгы мæйы - 
Афгайнаг адæмон цыппаррæнхъонтæ — 
Цард (Ян Кохановскийы мотив) 122 
Цæлхыдзаг мæй - 
430 

Ирон вариаци каталойнаг поэт Жузеп Карнейы темæйæн .. 122 
Æнкъард сонет 123 
Мыггаджы бæлас - 
Мæ фыдыбæстæмæ 124 
Гимн дуртæн - 
Фæсæмбисæхсæвы фыст рæнхъытæ 125 
Фыдæнхъæл, дам, у адæмæй сæ Кæнæг - 
М. Павликовска-Ясножевскайы мотив 126 
Царды кадæг - 
«Гомеры дугæй абонмæ нæ арв» 127 
Æгуыппæг хъæр - 
Хивæнд 128 
Ногæй та — нольмæ - 
Дыууæ рубаийы (Персайнаг автортæм гæсгæ) — 
«Фæззæг та йемæ æрхаста...» 129 
Суардоны былыл - 
Фæрсын Хуыцауы 130 
Иунæг тулдз (Китайаг поэты мотив) - 
Æмхалдихтæ 131 
Элеги (Æгъуызарты Тамерланы мысгæйæ) — 
Махмæ кæсы рæстæг (Ариэль Кансанийы мотив) — 
Уыгимæ ныхас 132 
Рагбонты зарæг - 
2015 азы декабры 26 бон 133 
Эпиграммæтæ, рифмæтæй хъæзтытæ 134-148 
ТÆЛМАЦТÆ 
АБХАЗЛГ ПОЭЗИЙÆ 
Геннади Аламиа 
Цæргæ-цæрæнбонты 150 
«Йæхи сайгæйæ чи цæры æдзух...» - 
Рæстæг æмæ фидауц 151 
Мзаи - 
«Йæ къæдзил ма ферпывта тары...» 152 
Витали Амаршан 
«Цыма денджыз фæфæлдæхт...» — 
Ныхыфыст 153 
Владимир Джицджолия 
«Сæнтсау фæздæг...» - 
Гуцда Сакания 
«Хæхбæстæ...» 154 
«Айдæнау дзаг мæй...» 155 
Сергей Агындиа 
«Хæхтæ сæ фæтæн уæхсчытыл...» — 
«Ысхæц дæ цæстыхаутыл цъус...» 156 
«Уый зымæг нæ атахти...» — 
Энвер Ажиба 
Дугътæ - 
Куыдз 157 
431 

Валери Касландзиа 
«Кæнын та рафт-бафт...» 157 
Тæргæйтгы мæй — 
«Разыйы дзуапп куы райстон æз дæуæй...» 158 
Таиф Аджба 
Зæй - 
Фыццаг фембæлд 159 
Игорь Хварцкия 
Хохаг дон - 
Хуыскъ адаг - 
РиммæХашба 
Уылæнты сусу-бусу 160 
Царды аргъæй — 
АВСТРИАГ ПОЭЗИЙÆ 
Николаус Ленау 
Курын 161 
Георг Тракль 
Зымæгон изæр — 
Рондель 162 
Райнер Марииа Рильке 
Иеремийа — 
Гертæ Крефтнер 
«Мæ мард фыды фæлурс цæсгом...» — 
«Гæрæныл æрæнцой кодтам...» 163 
Иу музыкантæн 164 
«Æвæццæгæн мын ацы сæрд фæстаг у...» - 
«Октябрь фæуынмæ хъавы...» 165 
Гертæ Крефтнер - Вольфганг К-мæ - 
АЗЕРБАЙДЖАЙНАГ ПОЭЗИЙÆ 
Низами 
«Æваст мæм райхъуыст зæппадзæй ныхас...» 166 
АМЕРИКАГ ПОЭЗИЙÆ 
ЭдгарПо 
«Дæ бахудт, де сныхас...» 167 
Катайы дæлваз — 
Френсис Оскудмæ 168 
Гимн — 
Еленæмæ 169 
Эмили Дикинсон 
Æрвон бæстæ (Лирикон æмдзæвгæтæ) 26, 111, 113, 254 , 288, 
478,691, 1075, 1172, 1270, 1275, 1510, 1543, 1544, 1564, 
1619, 1645, 1660 170 
АНГЛИСАГ ПОЭЗИЙÆ 
Вильям Шекспир 
«Сты уарзæг удтæ, зондцухтæ, поэтгæ...» 175 
Фыдæхзæрдæ, æбузн — 
432 

Джон Лили 
Сафойы уарзт 176 
Уильям Йейтс 
Цикл «Туг æмæ мæй»-æ — 
Изæргæрæтгы 177 
Æрдузы гæппæл - 
«Бæргæ, куы уаид арвы зæлдаг мæн...» 178 
Редьярд Киплинг 
Дыууæйæ - 
Шеймас Дин 
Уидæгтæ 179 
ЛРАББЛГ ПОЭЗИЙÆ 
Абу Нувас 
«Оххай-гъе, сæ хъал бон калынц иутæ...» 180 
«Сывæллонæй фæстæмæ...» — 
«Дæ уарзонимæ у, мæ хур, фæразон...» - 
«Сыгъдæг удтæ цæйбæрц ахаста Саумæр...» 181 
«Лæбурдтой мæм æвзæргæнджытæ знон...» - 
«Фыдлæг у Галиб...» - 
Исфахани 
«Сæ аххосаг нæ хъизæмæртгæн — æрдз» — 
Аль-Мутанабби 
«Нæ хицау номдзыд у, куырыхон...» - 
«А дунейыл иу ахæм уд ис...» 182 
«Йæ кад лæгау лæгæн - йæ ис...» 183 
«Дунейыл ахæм цард дæр ис...» - 
«Дæу æз гуыппырсар рахондзынæн уæд...» - 
ЛРГЕНТИНАГ ПОЭЗИЙÆ 
Альфонсинæ Сторни 
Дæ тавс 184 
Дидинæг - 
Хæдзæртгæ-рæдзæгъдтæ — 
Хорхе Луис Борхес 
Библийы мотив 185 
Макбет - 
Ариэль Кансани 
Махмæ кæсы рæстæг - 
БЛЛХЪЛЙРЛГ ПОЭЗИЙÆ 
Кязим Мечиев 
«Бырсы нæм сау мигъ...» 186 
«Къаннæг обау та къæдзæхыл цы барæм?..» — 
«Мæ дзырд æз фатау ауагътон æваст...» — 
«Кязим, дзыназыс...» — 
«Кæнын куырды куыст...» 187 
«Цы уынын мæ цæстæй?..» - 
«Мах фосдзуг ыстæм...» — 
«Кæдæм фесафæм а бæстæй нæ сæртæ?..» — 
28 Хъодзаты Æхсар 433 

«Мах уайтæккæ куыд ыссары бæллæх?..» 187 
«Нæ сау ердойæ сау тьыфылтæй мит...» 188 
Цы чындæуа? — 
Танзиля Зумакулова 
Зарæг - 
БЕЛОРУССАГ ПОЭЗИЙÆ 
Якуб Колас 
«Ехх, бæргæ уæ дарин хъæлдзæг...» 189 
«Мах æнæвзæгтау - æгомыг...» - 
Максим Богдановнч 
«Ызноны уад мын бамбæрзта сындзкъухæй...» 190 
«Ныннæр та, зилгæдымгæ ногæй...» - 
«Мæ адæм, мæ зæхх, Беларусь...» - 
«Нæ фæндæгтæ фæйнæ-фæйнæ сты царды...» 191 
Янка Купала 
Ме ’фсымæрмæ - 
Мæ хæдзар 192 
Цад - 
Хъæу 193 
Владимир Короткевич 
Æвзаг 194 
Микола Метлицкий 
«Фыдхуыз уыд арв...» 195 
БЕЛЬГИАГ ПОЭЗИЙÆ 
Морис Карем 
«Фæндыдис æй цæуын...» 196 
БОЛГАЙРАГ ПОЭЗИЙÆ 
Иван Иванов 
Аннæ 197 
Иордан Милев 
«Æдзæрæг ран...» - 
Сылгоймаг рындзыл 198 
Ясен Устренски 
Райгуырæн хъæуы — 
Бынтæ 199 
Ирон хæстоны цырт Родопийы — 
Кирилл Христов 
Скъуыддзаг - 
ВЕНГРИАГ ПОЭЗИЙÆ 
Аттила Йожеф 
Æгас цæуай, уалдзæг 200 
Мæлдзыг - 
Сæрд 201 
Михай Бабичмæ - 
434 

Сакъадахыл 202 
Æна 203 
Флорæ - 
Æз адæймаг дæн 204 
Фæхæрд дæн æз 205 
Миклош Радноти 
Æхсæв - 
РАГОН ГРЕКЪАГ ПОЗЗИЙÆ 
Менацдр 
Скъуыдцзæгтæ 206 
ИНДИЛГ ПОЭЗИЙÆ 
Кабир 
Цыппаррæнхъонтæ 209 
Рабиндранат Тагор 
«Æрцæуы, æрцæуы!..» - 
Хъæз 210 
«Афон дын афтæ...» - 
«О уалдзыгон цъиу...» - 
«Фæсуарын та...» - 
«Тæлтæг уарын йæ тæригъæдтæ бафыста...» — 
«О, зонын æй...» - 
«Мах талынг ныккæнды...» 211 
«О Сфæлдисаг, æртыхст нæ бæстыл сау низ...» - 
«Хъуыддагæн лæг йæ хицау у...» 212 
«У хур æнæнцой...» - 
«Цъæх-цъæхид фурд...» - 
«Аразут, - уыд ахæм дзырд Хуыцауæй...» - 
Рæстдзинад - 
«Закъоны номæй...» 213 
«Тæнæг æврагъ...» - 
«Дуар сонтæй рассонæм...» — 
ИСПАЙНАГ ПОЗЗИЙÆ 
Гарсиласо де ла Вега 
«Мæ ныхыфыст, о ме ’рхæндæджы сау дзуар!..» 214 
«Фæхауæггаг дæн, адард дæн мæ бæстæй...» — 
«Мæ ныхыфыст, ды й’ аххосаг - мæ рыстæн...» (Вариант) 215 
Лопе де Вега 
Æхсæвмæ - 
Скъуыддзаг 216 
Вавилон — 
Æнæхай дæн дæ уарзтæй (Скъуыддзаг) — 
Сылгоймаг 217 
«Уый уæлхæдзар сæрбæрзондæй лæууыд...» — 
Сæумæрайсом. Фæхицæны сахат 218 
Хъæддзау æмæ мæлæт - 
Егар æмæ дамкъатæ 219 
435 

Луис де Леон 
Цъысымæй цæугæйæ 219 
Мигель де Унамуно 
«Цы тых и, цы фарн и кристаллы...» - 
Нæ хицæутгæм 220 
«Мæ уды зæхх, мæ сагъæс...» - 
Иунæджы бон - 
«Мæ уды туг...» 221 
«Мæ адæмы ’взаг...» - 
«Антей куыд иста ног хъару нæ зæххæй...» - 
«Æнустау мæ фынæй кæнын фæнды...» 222 
Луис Сернуда 
Цæуыны размæ - 
Федерико Гарсиа Лорка 
Дыргъдон - 
«Фæхабар кæнут ме ’мгæртгæм...» 223 
Рафаэль Альберти 
«О денджыз, денджыз...» - 
Федерико! 224 
Æдзæтгæ - 
Боцъо (Скъуыддзаг) 225 
«Булæмæргъ, иунæгæй зарыс...» 226 
Мигель Эрнацдес 
Фурдмæ 227 
Æртæ цæфы - 
Сау гагуытæ - 
Дæумæ фæндаг - 
ИТЛЙЛАГ ПОЗЗИЙÆ 
Данте Алигъери 
«Мæ утæхсæнтæ, судзгæ марой, рис...» 228 
«О сау цæстытæ...» - 
«Нæй уый хуызæн уæздан æмæ сыгъдæг...» 229 
«Æрæнцад та мыл ног æфсондз...» - 
Франческо Петраркæ 
«Сæрибар, ехх, æрвон хæрзтæн - сæ сæр...» 230 
«Æрфæлдæхт Лавр...» - 
«Æмхиц дæн тохмæ...» 231 
«Æруадзæд арв дæ галуантыл йæ фæттæ...» - 
«Ызгъоры рæстæг - ахæм у йæ уаг...» 232 
«Мæ дудгæ хъарæг...» - 
О Удисæг, о емынæ, мæ уæнгæл...» 233 
Джованни Боккаччо 
Баллатæ II — 
О, Алигъери Данте хуыдтой мæн...» 234 
Леонардо Джустиниан 
«Нæ бæлæстыл сыфты бæсты куы заид...» — 
Умберто Саба 
Æрцæуы фæззæг - 
Зонд-зонæн 235 
Эпитафи — 
436 

Эудженио Монтале 
«Изæргæрæтты узæлынц уæзданæй...» 235 
КЛТАЛОЙНЛГ ПОЭЗИЙÆ 
Франсеск Висенс Гарсиа 
Урсцонг æмæ саудзыкку 236 
Бонавентурæ Карлос Арибау 
Скъуыддзаг - 
КÆСГОН ПОЭЗИЙÆ 
Зубер Тхагазитов 
«Нывзыди зымæгæн йæ хил...» 238 
Дзырд - 
«Кæй ницы ис æцæг дунемæ ахæссæн...» 239 
«Гино мысты ахаста йæ.разæй...» - 
Дæйыдон - 
Сæумæрайсом - 
Борис Кагермазов 
Мæхи зарæг - 
Хæрзгæнæг 240 
Цалх - 
Бонрæфты 241 
Уазæг 242 
Хæрам æмæ раст — 
Фыццæгæм апрель. Сайæн бон 243 
Карьерæдзау - 
КИТАЙАГ ПОЭЗИЙÆ 
Дуфу 
Хъуыдыты уацары 244 
Тутицъиу - 
Адæмæй тæрсгæйæ 245 
Цырцъыраг - 
Мæ бæлæгъ-науы фыст æмдзæвгæ 246 
Лйан Цзун Да 
«Цыллæйы кæлмытау...» 247 
Во Цзю 
Цинь - 
ГуЧен 
«Лæууæм æнцад...» - 
КУБÆЙАГ ПОЭЗИЙÆ 
Хосе Марти 
«Мæ цардизæрыл урс хъуына æрхæцыд...» 248 
Эмилио Бальягас 
«Æмбæхсынтæй хъазы æхсынæн...» — 
437 

ЛЛТВИЛГ ПОЭЗИЙÆ 
Марис Чаклайс 
Райнисы мотивыл 249 
Зарæджы бæрæгбон - 
МÆХЪХЪÆЛОН ПОЭЗИЙÆ 
Джемалдин Яцциев 
«Фыдæлтæ-иу куы цыдысты хæтæнты...» 250 
МЕКСИКÆЙАГ ПОЭЗИЙÆ 
Хуана Инес де ла Крус 
Сонет 251 
Октавио Пас 
Хæзнадур — 
«Мæ риуы къуымы гагайау ныххауди...» 252 
Монтес де Ока 
Иунæг - 
НЕМЫЦАГ ПОЭЗИЙÆ 
Ангелиус Силезиус 
«Нæ зæххыл диссæгтæ дзæвгар и...» 253 
Фрцдрих Шиллер 
Руссо - 
Эммæйæн - 
Хæххон зарæг 254 
Бертæйы монолог (Драмсе «Вильгелъм Темъ»-æй) 255 
Зæхх уарæн бон - 
ПЕРСАЙНАГ ПОЭЗИЙÆ 
Рагон персайнаг зондылæгты ныхæстæй 257 
Анвари 
«Ныфсæй æмбойны бардæг и мæ зæрдæ...» 258 
Саади Ширази 
«Æмбæхстæй дар дæ сусæгтæ...» — 
«Ратг къазнамæ дæ сызгъæрин...» - 
«Дæуæн æндæртæй чи дзуры æвзæртæ...» 259 
«Æмзонд куыйтæ...» - 
«Фыдлæгæн у хъылмайæ дзаг йæ сæр...» - 
«Æвдис-иу тохы ныфс æмæ æхсар...» - 
«Зондджын ызнаг дæ уæлиаумæ сисдзæн...» — 
«Хæрисæн донæй никæд ис æфсис...» - 
«Куыд и кæсæнмæ азымтæ хæссæн...» - 
«Æмгар, дæ гуыбын сæфтмæ тæры дæу...» - 
«Дæуæн дæ уæцъæф у æлдар...» - 
«Æфсис ын нæй...» 260 
«Æхсырæй бафсæды къæлæу...» — 
«Ды иунæгудæн райхæлдтай...» — 
438 

«Хуыцау гæдыйæн базыртæ...» 260 
«Тыхгæнды фæрцы...» — 
«Æз дæн уæлвонг дзырдтæй...» - 
«Рæстдзинад нæй...» - 
«У иу буар Адамæн...» - 
«Зæронд лæджы федтон...» 261 
«Куыдзæн куы ратгай иунæг хатг ыстæг...» — 
«Лæгæн вæййы æртæ хуызы хæлæрттæ...» - 
«О райсомы ирдгæ...» - 
«Зонд æмæ амонд...» — 
«Æцæг хабар...» 262 
У бонзонгæ, сæрныллæг - 
Джами 
«Æлгъаг дуне...» - 
«Мæ уд фæфыдæнхъæл...» - 
«Æнæфенд саулæг...» 263 
«Ысдзырдтай хохбæсты хъæрæй...» - 
«Æварн удтæй тæригъæддагдæр нæй...» - 
«Цъаммар бæрзонд бынаты ’рбадт...» — 
«Æвзист уа йе сызгъæрин...» - 
«Хæлæг - нæ сафæг...» - 
«О, бабын уыдзæн удæгасæй лæг...» - 
«Чъындыйæ макæд ракур хæс...» 264 
«Лæгæн цæрæнбон саккаг кодта æрдз...» — 
«Кæны бæз-бæз æнаккæгтæй нæ зæхх...» - 
«Куы суа налат лæг падцзах...» - 
«Нæ дуне - мæнг...» - 
«Фæразонæн Хуыцау дæтгы бæркад...» - 
«У ацы дуне сау калмау хæцаг...» - 
«Нæ зонын æз, куыд æрбахаудтæн ардæм...» 265 
Прозæйæ фыст хабæрттæ, æмбисæндтæ 
Æрыгон рæсугъд чызг æмæ зæронд лæг — 
Македойнаг Александры тыххæй 266 
Македойнаг Александр - диссаджы сахары — 
Халон æмæ хуыргарк 268 
Куырм æмæ цырагъ - 
Поэт æмæ ахуыргонд 269 
Гуылмыз тæригъæдджын - 
Мæгуыргур — 
Дехлеви 
«Æнæбонты, æнамæндты æфхæрæг...» 270 
Гафиз 
«Цæмæй раппæлон царды?..» - 
«Мæ царды дæрæхсæнтæм къулсæрæй дардæй кæсын...» . . - 
«Ныххæлæттаг мæ цард...» — 
ПОЛЬШÆЙАГ ПОЭЗИЙÆ 
Станислав Ежи Лец 
Æнæфаст хъуыдытæ 271 
Уарзт 283 
Позици - 
Дыууæ марды - 
439 

Диссаг 283 
Профессионалты ’хсæн - 
Цас - 
Æнæбары сатирик - 
Мал — 
Гетейы критиктæн 284 
Пълан - 
Идейæ - 
«Давæг» — 
Сылгоймаг-зæд - 
Куырой - 
Адæймаг 285 
«Лæгиуу...» — 
«Фæкодта уад æнæхъæн æхсæв лекка...» - 
Поэт тæрхондоны — 
Курдиат - 
Зæрондæй уæд та - 
Ме ’мбæстонты тыххæй 286 
Демагогтæ æмæ сæ фæлдисæг - 
Халон халонимæ фезнаг - 
Революцион логикæ - 
Мария Павликовска-Ясножевска 
Польшæйаг хæрис - 
ПОРТУГЛЙЛАГ ПОЭЗИЙÆ 
Луис Камоэнс 
«Куы мæ хордтой фыдæвзарæнтæ...» 287 
«Чи у а бæсты æлдар?..» - 
СЛОВАКАГ ПОЭЗИЙÆ 
Ян Майерник 
«Куы уыди зын...» 288 
Фын - 
«Мæ урссæр фыд æрхæндæгæй...» 289 
Изæр - 
Талынг 290 
Куывд - 
СОМИХАГ ПОЭЗИЙÆ 
Хачатур Абовян 
Быдираг дидинæг 291 
Мæгуыргур — 
Мæнгард дуне - 
ТÆТÆЙРАГ ПОЭЗИЙÆ 
Габдулла Тукай 
Сызгъæрины ныхмæ 292 
Генийæн — 
Кæй фæсайдæуыд, уыцы тæтæйраг чызгмæ 293 
440 

ТУРКАГ ПОЭЗИЙÆ 
Назым Хикмет 
Мæ удвæллой 294 
«Хуыцаубон - абон...» - 
«Æруарыд мит...» 295 
«0 калмзæрдæ...» — 
Париж æнæ дæу - 
Къæвда 296 
Сабитæн - 
«Тæхудидæгæй, сис дæ сæр дæ гуырæй...» - 
УКРАИНЛГ ПОЭЗИЙÆ 
Тарас Шевченко 
«Ай цы у, цы удхар?..» 297 
«Æрхуыссыд ингæны мæ фыд...» - 
«Ныффынæй денджыз...» 298 
«Æхсæв дæр, бон дæр...» — 
«О, ног та - сау бонтæ...» - 
«Уыдтæн æнæзонд...» — 
Дмитро Павлычко 
Урс сонет 299 
Юри Шкробинец 
Уазæгуаты Къостамæ - 
Леонцд Талалай 
«Тулдз афтæ тагъд фæлдæхтис...» 300 
Сырд - 
«Нæ бæлæгъ ысхъæрзы...» 301 
Цæугæдон - 
«Фарны зарæг — рагон...» 302 
УРУГВЛЙЛГ ПОЭЗИЙÆ 
Хуанæ де Ибарбуру 
«Æрвылæхсæв мæ сау рыстыл хъæцын...» 303 
УЫРЫССЛГ ПОЭЗИЙÆ 
Александр Пушкин 
«Мæ фæндгæн аззадтæн сæ фæстæ...» 304 
Царды уæрдон - 
«Мæ хуым ызмисбыдыр, æнæдон...» 305 
Денджызмæ — 
«Мæ талисман, фыдæй мæ хиз...» 307 
К~ - 
«Сæфы курдиатдзæгъæлæй...» 308 
«Гъей, Кавказы фидыц, байраг...» 309 
Сонет - 
«Цы ранмæ уьцггæн тард...» 310 
441 

Евгени Баратынский 
Куывд 311 
«Исут уæ мондæгтæ цардæй...» — 
«Сты цæугæдæтгæ коммæгæс...» 312 
«Нырма цы рацардтæ?..» — 
Стьалытæ 313 
Андре Шеньейæ - 
«Æз иу чызджы бауарзтон...» - 
«О, цы зæлтæ и, цы зæлтæ!..» 314 
Федор Тютчев 
5Иеп1шт 315 
«Ыстахта уыгæрдæнæй цъиусур...» 316 
«Цæй монцтæ ма!..» - 
1854 азы сæрд - 
«Вæййы нæ царды исдугтæ...» 317 
«Нæ хай нæ вæййынц алыхатг фыдфынтæ...» - 
«Дæуыл-иу мысыдысты даутæ...» - 
«Кæс-ма, уыраугæ хурмæ скалдта...» 318 
«Кæд иу уды дæр батавта дæ дзырд...» - 
«Дыууæ тыхы, дыууæ сары нæ сæрмæ...» — 
«Вæййы æвирхъау сау бонтæ...» 319 
Михаил Лермонтов 
Мæгуыргур 320 
Уылæнтæ ’мæ адæм - 
Зæлтæ — 
Арв æмæ стьалытæ 321 
«Кавказы цъæх-цъæхид бæрзæндтæ...» - 
«Мæн уарзты, амонды фыдæнæн...» 322 
Куывд 323 
Иван Бунин 
«Ам хох уæларвбæстæм æххæссы...» - 
Тæфхъæд - 
Чабæйы сау дур 324 
Семен Надсон 
«Мæгуыргуры ызнæт къæвда куы ’рсуры...» - 
Валери Брюсов 
Уырыссаг революцийæн - 
Мадæлон æвзаг 325 
Сергей Есенин 
«Байтыдта йæ уазал зæрин мæй...» 326 
Борис Пастернак 
«Лæгæн нæу номæй цæрын аив...» 327 
Фæзилæны фале 328 
Владимир Набоков 
Атахти уарын 329 
Авдхойы - 
«Уыд уалдзæг уазал...» — 
Георги Иванов 
«Гом дадзинтæй сау цыхцырæг, туг...» 330 
Николай Тихонов 
«Лæсынц уæззаугай арвгæрæтты мигътæ...» - 
«Дæ зивæг уадз...» — 
442 

Аннæ Ахматова 
Реквием 331 
Разныхасы бæсты - 
Номарæн - 
Разныхас 332 
Дыууæрæнхъон 338 
Æхсар - 
Музæ - 
Вячеслав Иванов 
Зымæгон бæрз - 
Иван Новиков 
Хидыл 339 
«Йæ уæлбыл знæт Теркæн...» - 
«Цæй хæхтæ?..» - 
«Лæууын хъæдабæ рындзыл æз...» 340 
Ларс - 
«Бон æрбацъæхтæ и...» 341 
Ларсæй Къобмæ - 
Сæна - 
Васили Казин 
Ирон хох 342 
Николай Заболоцкий 
Марс 343 
Хæрæгсындз 344 
«Кодтай сомы, хордтай ард...» 345 
Æхсæлы - 
Бичъы балц 346 
Арсени Тарковский 
Къадакуырой Дæргъæвсы комы - 
Цъæйы цъити - 
Урс бон 347 
Мæгуыр кæсагахсæг 348 
Дриадæ - 
Куырд 349 
«Фæрынчын дæн гыццылæй æз...» - 
«Мæ дыууæ цæстæн...» 350 
Сыфтæртæ - 
Варлам Шаламов 
«Цæгатаг дæн...» 351 
Æрцъыккæхсон — 
«Цы фæци царды хъæр...» — 
«Мæлæт æмæ мæ астæу...» 352 
Константин Симонов 
«Кæс æнхъæлмæ...» - 
Николай Рыленков 
«Фыдыбæстæн йæ рог уддзæф...» 353 
Ольга Комарова 
Хетæггаты Къоста - 
Борис Слуцкий 
Дзуры зæрдæ та 354 
Александр Межиров 
«Мах стъалытæ ахстам...» — 
443 

Юри Мелышков 
«Уыд махæн фыд...» 354 
Георги Суворов 
«Æрхаудтæн уазал къуымы дурау...» 355 
«Стых нæ зæрдæтыл фыдæх...» - 
Иниæ Лиснянская 
«Мæ уарзон бæстæ мыл цы бакодта хъоды...» 356 
Фазиль Искандер 
«Сау сынты хъæр...» — 
Дзæнгæдацæгъдæг - 
Уæлбикъон карлик - 
Беллæ Ахмадулина 
Шопены мазуркæ 357 
Игорь Иртеньев 
Мах нæ - сымах - 
Владимир Пальчиков 
Æртæ æмдзæвгæйы ирон Нарты кадджыты мотивтыл . . 358 
1. Симд - 
2. Къулыбадæг ус 359 
3. Дзерассæ 360 
«Æхсад гæрстыл дын андзæрста йæхи...» 361 
«Мæгуыр дæ, о хъæздыг лæппу, мæгуыр!..» 362 
Кæсаглас — 
Мæ ирвæзынгæнæг - 
«Лæбуры, стайау сызнæт уад...» 363 
Хæдтæхæдхсы 364 
Тæрккъæвда 365 
«Æрфæззæг...» 366 
Зæронд лæг æмæ чиныг — 
Аргун 367 
«Фыдном хæсдзынæн, суыдзынæн æлгъаг...» — 
Риммæ Казакова 
«Беслæн, Беслæн...» 368 
Æнтыст - 
Татьянæ Глушкова 
«Цъæх гæдыбæлас...» 369 
«Зæхх, ысты æвидийгæ дæ тыхтæ...» - 
«Мæ зæрдæ нал у ныр æндзыг...» - 
Светланæ Мекшен 
Дæ ном 370 
Сæумæрайсом Реданты - 
Фыдыбæсты фарн 371 
Ма хуыссæд дæ рухс — 
Куы худынц иууылдæр 372 
Александр Медведев 
«Сæрддон хур бонрæфты...» 373 
«Рухс бон, æнтæф, æртгиваг...» — 
«Кæйдæр фæндыр бацыд йæ удæй...» 374 
Чысыл элеги - 
Михаил Синелышков 
Арв 375 
Куыйтæ - 
Змис — 
444 

«Ыстьалыджын арв байста...» 376 
Сих 377 
Ассимиляци - 
Саадийæ - 
«Бафтыди мæ сидзæр дзырдтыл сусу...» — 
Исдуг 378 
«Алчидæр йæ дзæнæты цæрæд!..» - 
«Æмгæртгæ...» — 
Тæраз - 
«Куыд уой сæ дыргъдæттæ æдас...» 379 
Атлантидæ - 
Мæ уарзт 380 
«Уæрæсейыл уыраугæ хур æртыхсти...» - 
Ног НЭП - 
«Æхсæв цы нæ уайы нæ цæстыл!..» 381 
Арарат - 
«У цард ызмæлдæй...» — 
Дурвæткъуы 382 
«Кæлæм цæлхдуртыл...» - 
«У денджызы был дзаг æмæ æдзæрæг...» - 
Мит 383 
«Ныххауди денджызы, дзындздурау...» - 
Ольгæ Сапожникова 
Беслæн 384 
Геннади Иванов 
«Фæндтæ, хъуыдытæ нал баззад нæ дуджы...» - 
«Кæд уыдис а дуне сабыр?..» - 
Павел Мавренков 
Рис 385 
Ирæттæй уырыссагау чи фыста æмæ фыссы, 
уыдоиы поэзийæ 
Хъаныхъуаты Инал 
Хохаг хъæуы (Кавказы мотивпией) — 
Æрхæндæг 386 
Фантази 387 
Фыдбылыз - 
Ног аз 388 
Цæлыккаты Ахмæт 
Æрцыд рæстæг - 
Æцæгæлон бæстæйы 389 
Боциты Юри 
Топпыхос 390 
«О, уарзæтгы тæмæн-цæстытæ...» - 
«Фæуром зарæг...» 391 
«Фыййауы райсом...» - 
«Уæдæ цы хорз у...» - 
«Ирдгæ, ирдгæ...» 392 
«Сæ фæллад уадзынц дыууæ вулканы...» — 
«Сау у...» 393 
Ногбоны æхсæв - 
Тызмæг 394 
«Ма нуаз, ма дым...» — 
445 

Гуырдзыбеты Иринæ 
Цыппаррæнхъонтæ 395 
«Хъæлæс куы ратгад зайæгойтæн æрдз...» 397 
Плиты Жаннæ æмæ йæ сонатæ 397 
«Æхцатæм, хорзæхтæм бæллæм...» 398 
Къибирты Тимур 
«Тамако, цай...» 399 
«Æруалдзæг та...» — 
Тæргæйтты мæй - 
Цыппурсы фæстæ 400 
Уынджы - 
Рагбонтæ - 
«Зынаргъ у дуне марджы къусау...» 401 
«Куыд и нæ Раттæджы фæзмæнтæ...» - 
«Нæ цардмæ акæс...» 402 
Хъæбæлоты Сергей 
Нæй мын дзуапп - 
Ремаркæ 403 
Ком. Дыууæ фрагменты - 
Иудæйы фæндон - 
ФИННАГ ПОЭЗИЙÆ 
Катри Вала 
Фембæлд 404 
«Дæ фынты фарсмæ райхъал дæн...» - 
ФРАНЦАГ ПОЭЗИЙÆ 
Жан Антуан де Баиф 
«Тæригъæддаг у, фидиссаг, кæуинаг...» 405 
Жан де ла Френэ 
«Мæхи ауындзын», - иу мæгуыр лæг загъта...» — 
Жоашен дю Белле 
«Йæ мадмæ хъæдæй гоко сиды...» 406 
Виктор Гюго 
Æфсарм - 
Худæг æм фæкасти 408 
Скъуыддзаг 409 
«О сау, тæссаг заман!..» - 
«О уарзты ирд суадон...» - 
Куырдтæ 410 
Цæргæсы сис мын чи ’рбарвыста, уыцы поэтæн - 
«Мæрдонхус, ихсыд зæхх...» - 
Хъæды 411 
Зарæг - 
Сюлли Прюдом 
Гуырысхо 413 
Шарль Бодлер 
Прозæйæ фыст æмдзæвгæтæ 
Алкæмæн йæхи Химерæ - 
Хъæрмхуыпп æмæ æврæгътæ 414 
446 

Куыдз æмæ духи 414 
Æцæгæлон 415 
Жерар де Нерваль 
Уæздæтгæ ’мæ фæсдзæуинтæ 415 
Фантази 416 
Жан Кокто 
Гимн Хурæн - 
Пьер Тильман 
Къуыввитг 417 
Паскаль Леклерк 
Зонгæтæ - 
ХОРВЛТЛГ ПОЭЗИЙÆ 
Добриша Цесарич 
Ахеронты был 418 
Æз æмæ арт — 
ЧИЛИЛГ ПОЭЗИЙÆ 
Габриэлæ Мистраль 
Мады зарджытæ 419 
Æгъуыссæг æхсæв 420 
Пабло Неруда 
Гарсиа Маркес — 
Гал - 
Ус-падцзах 421 
ЭСТОЙНЛГ ПОЭЗИЙÆ 
Вийви Луйк 
Лæгъстæтæ 422 
ЯПОЙНЛГ ПОЭЗИЙÆ 
Сайге 
Фондзрæнхъонтæ 423 
Урс хризантемæ 424 
Энкей-хоси 
Фондзрæнхъон — 
Минамото Мунэката 
Фондзрæнхъон - 
Фудзивара Киескэ 
Фондзрæнхъон - 
Оно Комати 
Фондзрæнхъон 425 

Литсратурно-художсственнос изданис 
КОДЗАТИ АХСАР МАГОМЕТОВИЧ 
Кто-нибудь 
Стихи и переводы на осетинском языке 
Редактор 
И. X. Джанаева 
Художник 
Н. Ф. Василенко 
Технический редакгор 
А. В. Ядыкина 
Компьютерная верстка 
3. С. Мисиковой 
Сдано в набор 19.12.16. Подписано к псчати 20.03.17. Форматбумаги 60х90'/,6. 
Бум. офс. № 1. Гарн. шрифга«Пте». Псчатьофсетная. Усл.-пл. 28. Учстно-изд. л. 
19,41. Тираж 300 экз. Заказ №219 от 30.06.2017. С 3. 
Комитст по делам печати и массовых коммуникаций. 
ГУП «Издатсльство «Ир», 362040, г. Владикавказ, проспскт Мира, 25. 
Отпечатано в типографии ООО «Мсдиа-Полис», 344038, г. Ростов-на-Дону, 
пр. М. Нагибина, 14а. 

