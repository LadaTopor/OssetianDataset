ХУЫГАТЫ СЕРГЕЙ 
РАДЗЫРДТÆ ÆМÆ УАЦАУТÆ 
Дзæуджыхъæу 
«Ир» 
2000 

84 Осет 
Х-86 
Хуыгаты С. 
X—86 Урс изæртæ.—Дзæуджыхъæу: Ир, 2000 — 361 ф. 
Хугаев С. 3. 
Белые вечера 
181^ 5-7534-0853-2 
В произвсдсниях, составляюших содсржапис кииги «Бслыс псчс- 
ра», прсдставлеио осстиискос село, гдс, как в капле воды, отрази- 
лись всс события, происходившис в страпс в большом врсмснпом 
диапазопс — от военной поры до иаших дней. 
В кпиге представлен национальный характер в самых разных — от 
смсшного до трагического — ситуациях. 
470240000-1 д_00 84 Осст 
Х М131(03)-00 
18В^ 5-7534-0853-2 © Хугасв С. 3., 2000 

Радзырдтæ 
<Ш 
УЫЦЫ ДАРД УАЛДЗÆГ 
Хъарм уалдзæг скодта, æмæ хъæу рынчыны фæстинонау ныс- 
сабыр. Бонрæфты хъæрæй ныхас никуыцæй фехъуыстаид. Фæлæ, 
иугæр хур аныгуылд, уæд-иу Бызиты Зиккæ йæ фæндыр рахас- 
та, нæ уынджы кæрон обауы рæбын цы акъаци бæлас уыд, уый 
бын-иу æрбадти æмæ-иу арв æмæ зæхх æрыхъуыстой йæ цагъдмæ. 
Уайтагъд-иу чызджытæ æмæ лæппутæ иугай-дыгай цæуын бай- 
дыдтой бæласы бынмæ. 
Æз бирæ уарзтон Зиккæйы цагъдмæ хъусын. Ноджы-иу 
фæндыр куы цагъта, уæд-иу йæ сау цæстытæ фæндыры 
хъæлæстимæ цыдæр æнахуыр æмызмæлд кодтой, æмæ-иу ын 
кæсыныл фæдæн йæ цæстытæм. 
Обауы сæр-иу кæрæдзимæ бакъултæ стæм нæ сыхы лæппу- 
тимæ нæууыл æмæ-иу уырдыгæй кастыстæм хъазтмæ. 
Диссаджы хъазт-иу уыди уый. Лæппутæ-иу сæ дзыппыты 
хуыскъæлтæ æрхастой, æддæдæр-иу сæ кæрдæгыл æркалдтой, 
исчи-иу йæ хæрынкъа дæр æрæвæрдта сæ цуры. Уый фæстæ-иу 
кафтæй кафты ’хсæн цыдысты лæппутæ бæласы бынмæ: хуыскъæл 
астигъ, акъæпп-къæпп æй кæн æмæ та фездæх хъазтмæ, æмæ та 
ле ’рмттæ къæрцц-къæрцц ралæууæд кæрæдзийыл æмæ та ба- 
хъырн, фæндыримæ чи зары, уыдонæн. 
Иу изæр обауы рæбын æрлæууыди Боцци — колхозы парторг. 
Хъазт æрцæйхуыссыд: фæндыр ферхæцыд, кафгæ чи кодта, уыдон 
Аæр æрцæйлæууыдысты, фæлæ Боцци уæлбæхæй йæ иунæг къух 
фæхъил кодта — уæ хъазты кой кæнут! Æмæ нæ ахуыссыди 
хъазт. Æз мæ цæст æрхастон Боццийы бæхыл: къаннæггомау 
хытъынджын бæх. Йæ фист калдта. Йе рагъ æмæ синтыл ногхъ- 
уын лæгъзæрттывд кодта. Йæ фæрстæ æмæ йæ гуыбыныл ранæй- 
рæтты æрзæбул сты зæронд хъуыны пискъуылтæ. 
Фæндыр куы банцади æмæ кафджытæ сæ быиæтты куы 
æрлæууыдысты, уæд бадзырдта фæсивæдмæ Боцци: 
3 

— Фарн уæ хъазты, мæ дзæбæх хотæ æмæ æфсымæртæ. 
Дæлæмæ уæм кæй нæ хизын, уый мын хатырæй фæуæд. Куырди- 
атимæ уæм æрбацыдтæн. Ныр цымæ афтæ куы бакæниккам æмæ 
сомизæр уæ хъазт колхозы кæртмæ куы рахæссиккат, уæд куыд 
уаид? Æмбырд нæм уыдзæн, æмæ нæ уадз æмæ хъазты хъæр дæр 
айхъуыса. Адæм дæр кæд хуыздæр бамбырд уаиккой. 
— Æмæ-иу цафон бацæуæм? — комкоммæ йæм иу каст скод- 
та Зиккæ, стæй йæ даргъ цæстыхаутæ кæрæдзийыл æркалдысты. 
—Хур дзæбæх куы акъул уа, уæд. Ма фæзивæг кæнут, нæ?— 
Боцци йæ бæх азылдта æмæ цапуалæй ацыди колхозы агъуыстырдæм. 
Дыккаг бон скъолайæ æрбацæйцыдтæн. Тынг стонджы мын 
уыд æмæ хъуыды кодтон, цы хæринаг нæм уыдзæн, ууыл. Чи 
зоны та нæм, йе ’нхъизæн хуыскъæлæй кæмæн вæййы, ахæм нарт- 
хорыкæрдзын уа. Чи зоны нæм хъæдур дæр уа. Знон райсом нæ 
цæхæрадоны кæрæтты хъæдур куы ныссагътам Дзыццаимæ, уæд 
ма нæ хъæдурæй дыууæ армыдзаджы аззад, æмæ бацин кодта 
Дзыцца: 
— Гъæ, Хуыцау дæ куыд сарæзта, гъе! Мæнæ ма нын дзы цас 
баззад! Адонæй тæнæг хъæдурдзæхдон скæндзынæн æмæ дзы 
мæ бинонты фæсайдзынæн иу хæрдафон. 
Фæлæ, кæд скæндзæн хъæдурдзæхдон, уый нæ загъта. 
Хуыскъæл æмæ давонæй мæ зæрдæ сцъæх. Мæ цæст сыл 
куы схæцы, уæд мæ зæрдæ ныккæрзы. Абон ма нæм цалдæр 
картофы уыд, уыдон дæр мыггаджы картофæй баззадысты. 
Дзыцца сæ аджы сфыхта, дыууæ мын дзы радта. Æз сæ фыр- 
цинæй æддæмæ раскъæфтон мæ къухты. Куыддæр дуарæй ра- 
хызтæн, афтæ мæ удæй мæ мидæг ницуал аззади: нæ тæккæ 
акомккоммæ уынджы бæрæг астæу йæхи дæргъæн хъилы æнцой 
лæууыди иу чидæр. Йæ уæлæдарæсмæ гæсгæ ус уыд, лæг уыд, 
уый ничи базыдтаид. Цыдæр сыджытхуыз халатгонд æрдаргъ и 
суанг йæ къæхтыбынмæ. Йæ астæуыл зæнгылтухæн баст, хæстæй 
чи æрцыд, уыдоны зæнгтыл-иу цы зæнгылтухæнтæ тыхт уыд, 
ахæм. Ахæм зæнгылтухæн тыхт уыд йæ хъуырыл дæр. Йæ цæсгом 
уыд стыр æмæ сырх æмæ йыл цыдæр æнæуд бур хъуын 
ныффæлдæхт хæмпæлгæрдæджы хуызæн. Йæ цæстытæм цæсты- 
ты хуызæнæй ницуал уыд: чи бахус вæййы, фæлæ ма мидæгæй 
кæмдæр доны цъыртт кæм аззайы, æддæмæ æртахгай кæцæй 
фæхъары, ахæм байбынты хуызæн мæм фæзындысты йæ 
цæстытæ. 
Мæ къухты мын картофтæ куы федта, уæд иу даргъ улæфт 
скодта, стæй мæм йæ къух æрбадардта — къух дæр уыд сырх, йе 
ставд æнгуылдзтæ цыма сæ хæрв æппæрстой, уыйау астыгъд- 
тытæ сты, сыфцæй кæй фæласынц, уыцы бæлас куыд астыгъд- 
тытæ вæййы, афтæ — æмæ йе ’нарæхст былтæ ралæмæрстой 
уырыссагау: 
— Иу... 
4 

Æз дзы афтæ фæтарстæн, æмæ йæм картофтæн сæ дыууæйы 
дæр куыд авæрдтон, уый зонгæ дæр нæ бакодтон. Уымæн йæ 
былтæ уæгъд змæлд скодтой — хæрынмæ нал арæхстысты йæ 
былтæ, уæддæр картофтæ æд цъæрттæ фæд-фæдыл атъыста йæ 
дзыхы, гыццыл ма алæууыд æмæ дарддæр араст и — фыццаг-иу 
йæ даргъ лæдзæггонд фæцарæзта зæхмæ, стæй-иу йе ’нцæйтты 
æнæбары айста йæ къæхтæ. 
Мæгуыргуртæ-иу арæх цыди уынгты, фæлæ дзы уый хуызæн 
никуыма федтон. 
Æххормагæй баззадтæн, æххормагæй ацыдтæн скъоламæ дæр. 
Кæрты дуарыл куыд бахæцыдтæн, афтæ мæ хъустыл æрцыди 
кæйдæр хъæр; 
— Фæлæуу-ма, о Гæбыла, хъæуыс мæ. 
Фæстæмæ фæкастæн, æмæ уæртæ Боцци бæхыл æрбауайы, 
йæ иунæг цонгæй йæ дæларммæ æлхъывта тæнæггомау гæх- 
хæтхæссæн. Йæ къухæй та идоныл хæцыд. Нæ фидыдта афтæмæй 
бæхыл Боцци. 
— Цу-ма, ме ’мбал, мæ бæсты цæхæрадæттæм суай, уæлæ 
хъæуысæр цы цæхæрадæттæ ис, уыдонмæ. Адæмæн фехъусын 
кæн, уæ куыст, зæгъ, рагацау ныууадзут æмæ, зæгъ, æмбырдмæ 
рацæут. — Уым йæ ныхас даргъ ауагъта: — Сæрдар, зæгъ, 
æвзарæм. 
— Хорз, — загътон æз, æмæ ма йæм иу каст скодтон 
уæлбæхмæ. — Мæнæ мæ чингуытæ нывæрон. 
— Гъо, фæцæй мæ рох кодта: уемæ, зæгъ, къустæ рахæссут 
æмæ уидгуытæ, кас, зæгъ, кæндзысты æмбырды чи уа, уыдонæн. 
Зети кæуыл уа, ахæм кас, æхсынæнты зети. 
Касы коймæ мæ комыкъулты дон æркалди, мæ цæстытæ ба- 
уымæл сты, скæуынмæ мæ бирæ нал бахъуыди. Куыд хорз у 
кас!.. 
Хæсты размæ-иу Дзыцца нартхоры дзæбæхтæ касагæн 
æвзæрста. Кас-иу куы скодта æмæ-иу къустæ фынгыл рæгъ-рæгъ 
куы равæрдта, уæд-иу кæмæн царвы къæртт атъыста йæ къусы, 
кæмæн-иу ыл æхсырысæртæ æркодта. Æз кас æхсырысæртимæ 
уарзтон. Æмæ-иу мын нæ хъæдын æвгæнæны дзаг ныккодта мæ 
касыл æхсырысæртæ... 
Дзыццайы футæджытæ æвзаргæ баййæфтон. Цъæх-цъæхид 
футæджытæ, сæ астæуккаг ногдзыд сыфтыл цыдæр урс-урсид 
рыг бадти, цыма сыл сæкæры ссад байзæрстæуыд, уый хуызæн. 
— Сыдæй дæ мадуд нæ хауы? — æрбакасти мæм Дзыцца. — 
Дæхи уал истæуыл аирхæфс, уæдмæ цæхæрадзæхдон скæндзынæн. 
Иу армыдзаг ма мæм нартхорыссад ис, уый йыл ацæгъддзынæн. 
Æз æнæдзургæйæ рахызтæн дуарыл. 
Бирæ адæм нæ уыди цæхæрадæтты, кæд уыдаиккой иу-дæс 
аемæ ссæдзы бæрц. Æппæты кæронæй къахта Ладиме — нæ 
лæллагсыхаг, къæсхуыртæ, даргъкъубалджын лæг. Лæгты 
5 

’хсæн кæмдæриддæр бæрæг дардта йæ сæрæн лæудтытæ æмæ 
йæ сæрæн ныхæстæй, æмæ куыд сфидыдтаиккой уыдæттæ уый 
хуызæн лæгыл! Лæгтæ-иу ыл фæйнæрдыгæй бахудтытæ кодтой. 
Куы йæм бахæццæ дæн, уæд раст алæууыд, белыхъæд йæ 
дæларммæ фæцарæзта, йæ иу зæнг иннæуыл бахъил кодта, æмæ 
цæмæ ссыдтæн, уый дæр нæма базыдта, афтæмæй хъæрæй загъ- 
та: 
— Куыд дæм кæсы, хорз æй не сфæйлыдтон, мæ лымæнылæг- 
гаг? 
Æз ын йæ къахтыл мæ цæст ахастон, дзурын ницы сфæрæзтон. 
— Далæ йæ кæцæй рахастон, уымæ кæсыс? — уæдмæ белæй 
ацамыдта Ладиме. — Далæ дзывылдар кæм абадти, уыцы ранæй. 
Гъеныр ма мæ зын у уæртæ уыцы дурмæ, — йæ фæстæ иу-дæс 
къахдзæфы æддæдæр цы урс дур уыд, уымæ дæр та ацамыдта йæ 
белæй. — Æмæ йын уырдæм райсом æнæ фæугæ нæй. Уымæй 
уæлæмæ картофы хæтæл у, кæд дæ нæ фæнды æмæ дын æй иунæг 
бонмæ сфæлдахдзынæн. Æз куы февналон, уæд — гъе-гъе-гъе! 
— Боцци афтæ загъта, уæ куыст, дам, раздæр ныууадзут, 
æмæ, дам, æмбырдмæ рацæут, — йæ ныхас æххæст нæма фæци, 
афтæ йæм бадзырдтон æз. 
Ладиме мæм иу-дзæвгар ницы сдзырдта, йæ къахтмæ каст 
æмæ тагъд-тагъд улæфыд, йæ къæмисæны тугдадзин æфсæст 
цъулберы хуызæн ныддымст æмæ тыррык-тыррык кодта. 
Æрæджиау мæм раздæхта йæ цæстæнгас. 
— Æмæ, дам, цы ’мбырд у? 
— Сæрдар, дам, æвзарынц. 
— Сæрдар, а? Уæд Ахымейы хъуыддаг хорз нæу, æмæ уый 
зæгъай. Хорз сæрдар уыди Ахыме, стыр хорз сæрдар. Æмæ йын 
кæй æвзардзысты цымæ йæ бынатмæ? Æвæццæгæн, Боццийæн 
йæхи. Æмæ æвзæр лæг нæу Боцци дæр. Хорз лæг у, — йæ сæр 
фæйнæрдæм æнкъуыста Ладиме, — стыр хорз лæг у Боцци. 
— Æмæ, дам, уемæ къустæ ’мæ уидгуытæ рахæссут, кас, дам, 
уын кæндзысты æмбырды фæстæ. Æхсынæнты зети, дæр, дам, 
ыл уыдзæни. 
— Кас а? — бахудти Ладиме, ахæм худт, ома, гъеныр мæ 
хуызæн лæгæн касы кой ракæн! Куыд худæг мæм фæкаст, уый 
уыныс? — Æмæ кас цы хæринаг у! Мæнæ гыццыл фæтыхстыстæм, 
уыййеддæмæ-иу кас нæлгоймаг хæргæ дæр нæ кодта. Хæринаг 
мын зæгъ æмæ дзидза, куыд нæ дæр нард уа, куыд нæ дæр мæллæг, 
ахæм дзидза, гъе, хæрыны дзидза! Æниу, цæмæн зæгъын, касæн 
дæр ницы у, лæг ыл йæхи аирхæфсдзæн. Зети, зæгъыс? Зети* 
æвзæр нæу, æз уарзын зети. 
Ладимейы фале чи къахта, уымæн йæ ном нæ зыдтон. Хъæуы- 
бинаг лæг уыд, уый хъуыды кодтон: а фæззæджы-иу тæрсмæ 
куы цыдыстæм Хуссармæ, уæд-иу нæ фæндаг уыдоны уынгты 
уыди, æмæ-иу сæ рудзгуыты бын гуыбырæй бадти. Ныр бын- 
6 

тондæр ныкъæдз, белыхъæды йас йеддæмæ нал уыд. Йæ къæхтыл 
уыд тæнæг резинæй хиарæзт тымбыл къалостæ. Йæ рахиз къахы 
быныл зæронд цырыхъхъы уафс бабаста, бел ын йæ къах куыд 
нæ бафхæра, афтæ. Лæууыдтæн æмæ кастæн, йæ къæхтæ куыд 
уæззаугай иста, уымæ, белыл-иу цалдæр хатты куыд ныххæцы- 
ди, æмæ-иу сыджыт уæззаугай куыд сфæлдæхта. 
Йæ цуры чидæр æрлæууыд, уый куы бафиппайдта, уæд йæ 
бел зæххы тъыстæй ныууагъта, уæззаугай сраст кодта йæ астæу. 
— Кæй лæппу дæ, бирæ фæцæрай? — бафарста мæ. 
Æз ын æй загътон. 
— Уæдæ нæхи лæппу дæ. Уæртæ къусы хуыскъæлтæ æмæ 
давæттæ, нæ дзы ахæрдзынæ? 
Æз мæ сæр банкъуыстон, фæлæ уæддæр акастæн,- кæдæм мын 
бацамыдта, уыцырдæм. Иуварс æнæ къахты лæууыди егъауго- 
мау сау хъæдын къус, йæ мидæг — армыдзаг хæрзæхсад давæттæ, 
бæрæг уыд — хуры хъарммæ фæфæлвых сты, сæ уæлæ — 
кæрæдзийыл бакъултæ цалдæр дæргъæццон сырхбын хуыскъæлы. 
— Нæ дæ хъæуы, нæ? — мæ бынатæй куы нæ фезмæлыдтæн, 
уæд та мæ бафарста лæг. — Уæдæ дæм æндæр цæмæй бахатон, 
мæ уд. Зæхх дæр сихсыд, æвæццæгæн, æндæр айбæрц скъах æмæ 
дзы макуы хуычъы разынæд, макуы æндæр исты. 
— Далæ мæ Боцци сæрвыста. Изæры, дам, æмбырд уыдзæн 
æмæ, дам-иу раздæр рацæут. Къустæ ’мæ, дам-иу уидгуытæ дæр 
рахæссут. Кас, дам, уын кæндзыстæм. 
— Кас, зæгъыс? 
-0. 
— Гæр, æмæ уынджы хъæбæрыл кас чердæм сдæрдзыстæм? 
Уый дæр ма искуы æрцыди, — къухаууонæй мæм æрбакасти йæ 
фæллад цæстытæй. 
Æз æм ницы сдзырдтон, æмæ та уæд йæхæдæг загъта: 
— Кас. Адæмыл сыдымус скодта. — Гыццыл æнæдзургæ ал- 
æууыд, стæй та мæм æрбакаст. — Мæнæн уал рацу-бацуйы мæ 
бон нæ бауыдзæн, фæлæ ардыгæй комкоммæ ныццæудзынæн. 
Уæртæ мæ къус ахæсдзынæн, кæд мын исты дæттой, уæд-иу мын 
æй уым ныккæнæд. Кæд тæнæг нæ уа æмæ мын нæ фæкæла, уæд 
мын дзы нæхимæ исты ныйирвæздзæн, æмæ уыцы сывæллæтты 
кæуынæй фервæздзынæн ахсæв.^ 
Æз æм ницуал сдзырдтон. Йæ хайы арæнæй йын ахызтæн, 
афтæ мæм фæсте рахъæр кодта: 
— Фæлæуу-ма, æмæ се ’мбырд цæй фæдыл уыдзæн, уый мын 
куы нæ загътай. 
— Сæрдар æвзарынц, — разылдтæн æм æз. 
— Фæлæуу-ма, æмæ сæхион цы кодта? 
— Рынчын, дам, у. 
— Нæ кæсыс, нæ. Цырагъы хуызæнæй фæцыд æмæ цæнкуылтæй 
æрыздæхт. Уый та дын Ахымейы хабæрттæ!.. 
7 

Хур арвы кæронмæ бирæ нал хъуыд, афтæ ’рхæццæ дæн 
нæхимæ. Цæхæрадзæхдоны къус ахуыппытæ кодтон, мæ урок- 
тыл абадтæн, стæй колхозы кæртмæ мæхи ныййистон. "Зиккæйы 
цагъдмæ дæр та байхъусдзынæн!" — загътон мæхинымæр, фæлæ 
йыл мæ цæст не ’рхæцыд. Кæрты бахизæны стыр цуайнаджы 
уæлхъус лæууыд Гафæ. Фæззæджы ардæм куы æрлыгъдыстæм, 
уæд та дзулгæнæг уыд — æвæццæгæн уыдон раздæр æрлыгъды- 
сты махæй. Агæн иннæрдыгæй иу-дыууæ къахдзæф æддæдæр 
лæууыди друзины хицау Христофор — хонгæ йæ иууылдæр Хыри 
кодтой. Йе ’фцæгыл уырыссаг топп ауыгъд. Йæ къухтæ— æддæг- 
мидæг атъыста, æмæ сæ йæ ронбастмæ æруагъта. Кæртæй адæм 
иугай цыдысты, кæмæн сæ йæ къухы къус уыди, кæмæн æфсæддон 
кателокк, кæмæн та — къаннæг цуайнаг. Аджы цурмæ-иу сæ чи 
рахæццæ, уымæн-иу Гафæ даргъхъæд æвгæнæны дзаг кас æркодта 
йæ мигæнæны. 
Æз куы ныццыдтæн, уымæй чысыл фæстæдæр аджы цур 
æрбалæууыдысты Илушаитæ. Æмбæлттæ уыдысты Илуша, Со- 
стик æмæ Уаничка. Уартæ-иу скъолайы фæзы бæлæсты бын нæу- 
уыл хуыссыдысты, тамако-иу дымдтой. Хъæуы искуы исты ба- 
зонæд, æндæр-иу уым балæууыдысты æнæ хонæг-æнæ æндæрæй. 
Æмæ-иу сыл сæ фæсаууон бустæ кодтой. А зымæджы уалæ нæхи 
Гæбитæм чындзæхсæв уыд. Куыддæр чындзхæсджытæ фынгыл 
æрбадтысты, афтæ адон дæр дуарыл куы бахæциккой. Устытæй 
сæ чидæр рудзынгæй ауыдта. 
— Гъæ-гъа, æрбахæццæ сты! 
— Чи сты, чи? — афарста йæ иннæтæй чидæр. 
— Дæлæ сæм акæс — Илушаитæ. 
— Фыддзуйыл фæцæуæд, уый сын мæ хуыздæр арфæ, агъуыд 
бирæгътау куынæ рафт-бафт кæной, уæд. 
Уымæй уæлдай Состик æмæ Уаничкæйы нæмттæ ничи загъта- 
ид. Илуша асæй стырдæр уыд, стæй æдзухдæр разæй цыди, æмæ 
сæ уымæн афтæ схуыдтой, æвæццæгæн, — Илушаитæ. 
Ныр дæр Илуша лæууыди разæй. Йæ дыууæ къухæй хæцыди 
егъаугомау сауфарс æфсæддон кателоккыл. Гафæ йын дзы 
æвгæнæны дзаг æркодта. Илуша уæддæр лæууыд æмæ йæ кате- 
локк аджы сæрмæ ивæзта. Гафæ æркодта Состик æмæ Уанич- 
кайæн дæр. 
— Ацæут, — загъта Гафæ, йæ раздарæны фæдджийыл схæцыд, 
йæ цæсгомы хид асæрфта. 
— Æркæ-ма, дæ мæрдты уд дзы нæй, ай мæ хъуыртты куы нæ 
фæзындзæн, уæд дзы цы аразын! — йæхи басхъæл кодта Илуша. 
— Ацу, æгæр дæр дын æркодтон. Сымахæн уый дæттын 
дæр нæ хъуыди. Сымах æмбырдмæ уадзинаг дæр нæ уыдыс- 
тут, кæд мæ фæрсут, уæд! — йæ цæстытæ сыл схъулæттæ 
кодта Гафæ. 
— Уый та дын цы хуызæн ныхас у?! — фæтызмæг кодта йæхи 
8 

Илуша. — Æмæ мах адæм не стæм, æви дын дæ аг сфæлдахон 
ацы ран, уый дæ фæнды?! 
Агмæ радыл чи лæууыд, уыдонæй чидæр бахъуыр-хъуыр кодта: 
— Ахизут-ма, мах дæр бауадзут. 
Уæддæр уыдон сæ мигæнæнтæ ивæзтой агмæ. 
— Иу куыси ма дзы æркæн, бæстæ дзы нæ сæфы! 
— Цæмæн дын дзы æркæнон иннæты уæлдай! 
— Иннæты уæлдæйттæ-йедтæ ныууадз! — Гафæйы къухæй 
æвгæнæн ратыдта Илуша. 
Уыцы рæстæджы фæцыди гæрах. Мæнмæ афтæ тынг фехъу- 
ысти — мæнæ цыма мæ дыууæ хъусы кæрæдзимæ фегом сты. 
— Уый уал уын фæдзæхсыны æхст, — загъта хъæрæй Хыри, 
— гъеныр ма уæ кæсгæ дæр чи фæкæна фæстæмæ, хъамылы 
хуытæ, уымæн æй йæ тæккæ риуыл ныффæздæг кæндзынæн. 
— Æмæ цы гæрæхтæ кæныс, дæу йеддæмæ гæрах кæнын ничи 
зоны! — йæ хъæлæс æрхауди, афтæмæй йæм бадзырдта Илуша. 
— Адде ут уын зæгъын, адæмы агмæ æрбауадзут, кæннод 
афтæ гæрæхтæ кæндзыстут, æмæ уыл хъæуы куыйтæ куыд 
æмбырдтæ кæной. 
Илушаитæ мæсты лæгты хызт’акодтой, æмæ сисгæрæтты араст 
сты сæ касы мигæнæнтимæ. 
Уыцы рæстæджы колхозы агъуысты дуарæй рахызти Боцци, 
йемæ уыди иу уазæг лæг. Æз сæм кæсгæйæ аззадтæн. Афтæ 
фенхъæлдтон: мæ цæстытæ атартæ сты, æмæ мæм Боцци дыууæ 
фæзынди — уазæг лæг дæр кæд уыди иудзонгон. Фæрсæй- 
фæрстæм æруадысты асины хъæдын къæпхæнтыл æмæ æрлæу- 
уыдысты. Цыдæртæ дзырдтой, фæлæ сын æз сæ ныхас нæ хъуы- 
стон. Æз кастæн сæ афтид дыстæ сын се ’фсæддон фæтæн рæттæ 
сæ фæрстæм куыд æрбалвæстой, уымæ, æмæ цыдæр æнахуыр 
хъуыдыйæ мæ сæрыхъуынтæ дыз-дыз кодтой. 
Æрæджиау сæ фæйнæ къухтæ кæрæдзимæ радтой, æмæ уазæг 
хъæрæй загъта: 
— Фæдзæхсын дын ницы хъæуы, уæддæр дын иу хъуыддаг 
æнæ бафæдзæхсгæ нæй: адæм. Адæм дæ ма ферох уæд. Адæмы 
мæт куы нæ кæнай, адæмы тыхстыл куы нæ тыхсай, уæд дæ 
фæдыл нæ ацæудзысты. Æмæ иугæр уый нæй, уæд дæуæй зонд- 
джындæр, дæуæй сæрæндæр лæг ма уæд — ницы бакæндзынæ. 
Гъеныр мæм дæ дзæбæхтæ хъуысæд. — Лæг иу хъæндилы ху- 
ызæн тъæпæн машинæйы бабадт æмæ ацыди. Боцци йæ бынаты 
лæууыд æмæ йæ фæстæ касти. 
Кæртæй адæм цыдысты æмæ цыдысты. Кæмæн сæ йæ къухы 
кателок уыди, кæмæн — къус. Кæмæн — цуайнаг. Иу афон кæрты 
луарыл рахызт Зиккæ дæр. Фæндыр уыди йæ галиу дæларм, йæ 
рахиз къухæй хæцыди егъаугомау хъæдын къусыл æмæ йæм 
цæугæ-цæуын æдзынæг касти йе стыр сау цæстытæй. 
1985 аз 
9 

мит 
Хæдзар къæс-къæс кодта. Гæбамæ афтæ зынд, цыма къæс- 
къæсмæ райхъал. Йæ сæрмæ къулыл — рудзынг, уыцы рудзынг 
йеддæмæ нæ уыди хæдзарæн. Иннæ райсомты-иу куы райхъал, 
уæд-иу йæ цæстытæ фыццаг ууыл андæгъдысты — рудзын- 
гыл: цыппæрдигъон гæбазæй-иу фæлурс дардта талынг къу- 
лыл. Ныр нæ зыны рудзынг. Æмæ æнæуи дæр никуыцæй ницы 
зыны. 
Æмæ хъуысы иугæндзон къæс-къæс. 
— Уæлæмæ ма сыст, уыцы лæг, æмæ æддæмæ акæс, —- хъуы- 
сы мады ныхас. — Кæд бон дæр æхсæвыл баныхæст, æндæр æз 
ай дæргъæн æхсæв никуы федтон. 
— Уогъ, даргъ æхсæв уыд,— загъта фыд кæмдæр талынг къуы- 
мы. 
— Мæ зæрдæ мæм куыд дзуры, афтæмæй дысон-бонмæ 
нæ банцад йæ уарынæй. Нæ хъусыс нæ хæдзары къæс- 
къæсмæ? 
— Уогъ, — сразы та и фыд. — Къæс-къæс кæны, уæдæ! 
— Æмæ йæ къæс-къæс дæр къæс-къæсы хуызæн у! Цыма рын- 
чын у æмæ хъæрзгæ кæны. 
Уалынмæ дуары хъæр фæцыд — фыд тыргъмæ ахызт. 
Гæбайы цæстытыл ауади сæ хæдзар, уалæ йæм Хъигъыри кæнæ 
Ныхæй куы фæкæсы, уæд æй куыд фены, афтæмæй: даргъ æмæ 
ныллæг, йæ сæрыл бирæ, тынг бирæ дуртæ. Йæ хъуаритæ зæгæлæй 
хуыд не сты — зæгæл сæм нæ уыд, æвæццæгæн, хæдзар куы 
арæзтой, уæд æмæ хъуаритыл дуртæ февæрдтой, уæллаг фæлтæр 
дæллаг фæлтæрмæ кæм æрæххæссы, уыцы рæтты, стыр тъæпæн 
дуртæ. 
— Уæдæ! — хъæрæй загъта фыд кæмдæр дуаргæрон. — Миты 
бын фестæм. Цы нæ фæкодтон тыргъы дуарæн, мæ туг мæ 
хъæлæсы хуынкъæй акалд — мара-зæгъай, кæд мын зыхъхъыр 
кæнын дæр бакуымдта. 
— Уæд мидæг баззадыстæм æмæ уый зæгъай! — дзуры мад 
æнахуыр хъæрæй. Кæд талынджы тынгдæр хъуысы ныхас. — 
Гъо, Хуыцау мæ куыд федта, гъе! 
— Ныртæккæ нæм мачи фæзына, уый гæнæн нæй, — мады 
сабыр кæны фыд. — Фæлæ уал æртдзых куы бакæнин. 
— Уæд ацы хæдзар афтæ чи сарæзта, уымæн мæ уды тæригъæд 
йеддæмæ бахæринаг мацы уæд. Гæр уæдæ хæдзар аразыс, скъæт 
нæ аразыс, æмæ йыл гыццыл уæлдæр схæц! 
Уæдмæ фыд кæуылдæрты пецмæ бахæццæ. Фæцыди пецы ду- 
ары хъыррыст, Гæбайы хъустыл мидæгæй кæмдæр æнахуыр дыз- 
дыз кæмæй бахæцы, уыцы хъыррыст. 
— Пецы дунейы цæхæр бануæрстон. Артдзæсты хус сугтæ 
10 

уайтагъд ныггуыпп кæндзысты, — загъта мад, стæй ма чы- 
сыл фæстæдæр афтыдта йæ ныхасмæ: — Алæма, мæхæдæг 
сыстон. 
Куыддæр уыцы ныхæстæ загъта мад, афтæ Гæбайы цæстытæ 
цары фæйнæджытыл андæгъдысты. Уæлæ сты! Æрвыл райсом 
дæр бирæ кæмæ фæкæсы, уыцы фæйнæджытæ. Кæд æхсæв уазал 
вæййы, уæд уæлхæдзарæй чырс æрхъуызы æмæ урс уадздзæгтæй 
æрбады фæйнæгæй фæйнæджы ’хсæн. Цалынмæ Гæба 
фæйнæджытæм касти, уæдмæ рудзынг иууылдæр байгом и. Ру- 
дзынджы æдде лæгтæ лæууынц, цæуылдæр худынц, сæ хъарм 
комытæф пихылæйттæ кæны райсомы ирдгæйы. Фыд сæм 
тæрхæджы сæрты агуыбыр, йæ кухæй сын тыргъы дуары ’рдæм 
амоны, ома уыцы мит дæр акалут æмæ хъæрæй дзуры: 
— Гъе, хуыздæр фæуат, гъе! 
Æндæрæхсæв дæр бирæ æруарыд мит. Знон лæгтæ иу ран не 
’рбадтысты: фыццаг уæлхæдзæртты мит фæкалдтой, стæй донмæ 
фæндаг айгæрстой. Фæндаг нæ, фæлæ æнæхъæн тъунел! 
Лæппутæм цыдæр цинау касти, лæгты æхсæнты радугъ-ба- 
дугъ систой, сæ фыййæгты сæрты-иу сын агæппытæ кодтой. Æмæ 
Разден нал фæлæууыд, фыййаджы тъæпæнæй Бегайы 
æрбадæнтæн иу фæлмæн тъæпп авæрдта. Уый фæстæ раст слæу- 
уыд, фыййагæй лæппутæм ацамыдта. 
— Адон та цы хъал балхæдтой! 
Донмæ куы ныххæццæ сты лæгтæ, уæд сæ чи йæ фыййаг йе 
уæхскмæ систа, чи йæ йæ дæларм бакодта, афтæмæй ныхасгæнгæ 
сыздæхтысты уыцы тъунелы хуызæн фæндагыл. Гæбаты раз 
æрлæууыдысты, стæй Куыдзæгты æфтауцмæ ацыдысты. Гæба- 
итæ ма фæндагыл арадугъ-бадугъ кодтой æмæ уыдон дæр сæхи 
байстой æфтауцмæ. Цъерийы хъилГæн ма сæ цъуппытæ дисныйы 
бæрц зындысты. Лæгтæ та уым дæр æрлæууыдысты, сæ фыййæгтæ 
зæхмæ сарæзтой. Саулох сын цыдæр худæг ныхæстæ кодта æмæ 
худтысты. Стæй райдыдтой цъери къахын. Уæллаг, ногуард мит 
фæйнæрдæм ахафтой æмæ бинаг бадт мит цыппæрдигъон 
лыггæгтæй райдыдтой уæлæмæ æппарын. Иу-цалдæрæй цъерийы 
фæрсты миты дæлдæрæй-дæлдæр цыдысты, уалынмæ бынтондæр 
аныгъуылдысты миты, æрмæст-ма сæ фыййæгтæ фæзын-фæзын 
кодтой. Цъери кахт куы фесты, уæд æй гæрзбæндæнæй балвæ- 
стой æмæ йыл схæцыдысты — иутæ уæле, иннæтæ — бынæй. 
Схæцыдысты йыл æмæ, цыма заргæ кодтой, уыйау даргъ ауагъ- 
той сæхъæр: 
— Ахæ-æц! 
Цъери æд бынгъæстæ фæуæле и. Уым æй æрыхæлдтой æмæ 
дзы цъуйтæ куы разынид! Лæгтæ лæппутæм фæдзырдтой æмæ 
гыццылæй стырæй æрæмбырд сты цъерийы алыварс. Гæба дæр 
дзы иу стыр цупал систа æмæ райдыдта хæрын — цы адджын 
уыдысты, цы! Хордта, афтæмæй-иу куы кæмæ бакаст лæгтæй, 
11 

куы — кæмæ. Уыдонæн се ’фсæртæ уыцы иугæндзон змæлд код- 
той. Æрмæст Карум цыдæрхуызæттæ хордта: йæ раззаг 
дæндæгтæй-иу æрæлхъывтытæ кодта цъуйты, ацъырдта-иу сæ 
æмæ та-иу сæ раппæрста, йæ разы митыл сырх-сырхидæй зын- 
дысты. Садул фыццаг йæ къух бадаргъ кодта Каруммæ, стæй 
йæм бадзырдта: 
— Цы хуызæн хæрыс, цы?! 
— Цы хуызæн хæргæ мæ федтай! — йæ дæндæгтæ гомæй 
аззадысты Карумæн, се ’хсæнты цъуйты дон абадт æмæ, цыма 
сæ туг рацыди дæндæгтæн, афтæ зынд. 
— Гæр уæдæ мыды хуызæн цъуйтæ сты, баууылдтай сæ æмæ 
сæ аныхъуыр, кæдæм ма сæ ту кæныс! 
— Гъеныр ма мын хæрын нæ бацамыдтай! 
Садулæн хъыг уыди уыцы ныхас. Йæ æууилын æрурæдта, 
афтæмæй иудзæвгар тигъмæ фæкаст Каруммæ, стæй йæхицæн 
дзурæгау загъта: 
— Хорз у, æмæ æвзæрыл сыкъатæ нæ зайы, æндæр дзы дæу- 
ыл, цин дын фенон, дзæбæхтæ куыд æрзадаид. 
Карум, йæ дзыхы цы цъуйтæ уыд, уыдон рату кодта, йæ былтæ 
цъуппæй аззадысты. 
— Цæмæй йæ зоныс, дзæбæхтæ мыл дзы æрзадаид, уый? 
— Зонын æй æмæ уымæй. 
— Æмæ дзы дæхиуыл къаддæртæ æрзадаид? 
— Бирæ къаддæртæ. Афтæ исты амонд мæ куы уаид. 
Карумæн йæ цæсгом туджы разылд, фæйнæрдæм аракæс-бакæс 
кодта. 
— Гъеныр амæ зын лæууæн нæу! 
Уæды онг сæм лæгтæй ничи ницы дзырдта, лæууыдысты сæ 
фыййæгты æнцой æмæ цъуйтæ хордтой. Ныр сæм Бигъа фæйнæ 
схуыст касты бакодта. 
— Фæлæуут-ма, фæлæуут-ма! Исчи уæ цъуйы нæмыг йæхимæ 
фæулæфдзæн æмæ туг уары йæ мæгуыр къонайыл! 
Садул гуыбыр-гуыбыр бацыд хосмæ, тъыфылты ’хсæн йæ къух 
арф атъыста, кæсагахсæг байбыны куыд атъыссы йæ къух, афтæ 
æмæ дзы сырх-сырхид цупал сл^ста. 
—Уый та дзы дæу, мæнæйуый. — Гагатæй иу-цалдæр йæ дзы- 
хы баппæрста æмæ æууилгæ-æууилын загъта: — Акæс-ма, гъа! 
Мыды хуызæн цъуйтæ. Æмæ кæд æвзæр не стæм, хæрз æвзæр, 
уæд нæ хъæд цъуйæ сæфт у æмæ дзы æртон æмæ дзы ныццамай 
цъериты мидæг æмæ дзы бахæр зымæджы! 
Фæлæ Карумæн йæ маст нæма æрысыст. 
— Сыкъатæ! Кæд та мыл дæуæй дæр стырдæр сыкъатæ æрза- 
даид... 
Тыргъы дуары уæззау хъинц æрбайхъуыст. Лæгтæ цæуылдæр 
хъæрæй худтысты. Стæй сæ худын фæсабыр æмæ сæ чидæр 
æрбахъæр кодта: 
12 

— Æддæмæ рахиз, о Зыбе! Фыййаг демæ рахæсс! 
— Фæцæуын, фæцæуын! — ахъæр сæм кодта пецы цурæй 
Гæбайы фыд. — Фыййаг дæр хæссын, хæссын! 
Хæдзар рухсæй байдзаг, фæлæ ма уæддæр рухс мидæмæ быр- 
ста. Далæ фæсдуар цы къуым и, бонрæфты дæр талынг мигъау 
кæм фæбады, уый дæр срухс, цыма йæхи равдисынмæ хъавыд. 
Мад къæртайæ цугунмæ дон рауагъта. Цугун бауæларт кодта 
æмæ цыма искæмæн дзырдта, уыйау загъта йæхицæн: 
— Битъынадзæхдон сын акæнон, сæ уазал къæбæртæ цæимæ 
иынныхъуырдзысты. 
Къæбицæй дзыккубыд битъынайы скъуыддзаг рахаста, рай- 
хæлдта йæ, йе ’рмтты йæ аууæрста, сасирæй йæ алуæрста. Хæдза- 
ры апырх и битъынайы æхсызгон тæф. 
Гæба хуыссыд æмæ йæхи фарста: цымæ абон дæр нæ акæн- 
дзысты фæндаг скъоламæ? Мады бæргæ афæрсид, фæлæ тарсти 
— куы та фесхъиуа. Æмæ ницы сдзырдта, ницæмæй бафарста. 
Сыстад, йæ пысултæ скодта, пецы фæстæ æрбадт. Фадхос пецы 
бын уыцы дзæбæх ссур и, зæлдаджы хуызæн сси — Гæба уый 
уарзы, фæсал дыууæ-æртæ суры куы фæвæййы æмæ æнахуыр 
фæлмæн къæбæлдзыг куы свæййы. Дзæбæх дзы бакодта йе ’рчъи- 
ты. Мад æм уаларт архайгæ-архайын уырдыгмæ æркаст, йæ сæр 
батылдта. 
— Цымæ цы дæ зæрды и? Ома — скъоламæ? Аба-бау, кой 
дæр æй ма скæн! Дæлæ къæсæрæй-къæсæрмæ акæсæн куы нæуал 
и, уæд мæ де скъолайы мæт и! 
Гæба ницы сдзырдта мадмæ. Скодта йе ’рчъитæ, фæсмын цъын- 
латæ æмæ фæлмæн фæсалы хъарм къæхтæм бахъарыд æмæ сæ 
æхсызгон хъыдзы кодта. 
Хур уæлиау лæууыди Къостайы рагъы сæрмæ, Гæба æддæмæ 
куы рацыд, уæд. Хуры рухс æмæ миты рухс баиу сты, сыгъдыс- 
ты иумæ æнахуыр урс-урсид сыгъдæй. Цæстытæй дзæбæх 
ракæсæн нæ уыд. 
Лæгтæ, знон донмæ цы фæндаг акодтой, уымæн та йæ мит 
калдтой. Йæ былтæ ноджы суæлиау сты фæндагæн — уалæ кæдæм 
схæццæ сты! Фыййæгтæ дæр сæм нал æххæссынц, æмæ сæм мит 
уæлæмæ сæппарынц лæгтæ, цъери амайæгмæ хосы тъыфыл куыд 
феппарынц, афтæ. Гæба былмæ йæхи байста æмæ уырдыгæй 
æнкъардæй касти скъоламæ — дæлиау Хуссары рæбынмæ. Йæ 
урс къултæ миты урсимæ сиу сты, фæлæ йæ рудзгуытæ бæрæг 
лардтой æмæ ноджы йæ дуар, ардыггаг къулы цы дуар уыд, уый 
— уыдоны, Гæбаты къласы дуар. 
Гæбайы цæстыл ауади Гуыдзан, уырыссаг сын чи амоны, 
уыцы къæсхуыр лæг. Пецы фæрсты фалæмæ ацæуы, хатæны 
рæбынмæ æмæ фæстæмæ раздæхы дуары ’рдæм, йæ гæлифейы 
уынгæг зæнгтæ уæгъдызмæлд кæнынц йæ цырыхъы хъусты. Æгæр 
уæгъдхъус сты йæ цырыхъытæ, стæй йæ хæлаф дæр цыдæр дис- 
13 

саджы хæлаф у — йæ уæрджытыл суанг сæ фæтасæнтæм, стæй 
йе ’рбадæнтыл — стыр сæрак æмпъузæнтæ. Ахæм хæлаф никуы 
федта Гæба. Цæуы Гуыдзан, йæ цырыхъыты хъæр аззайы астæ- 
рды фæйнæджытыл. Кæд æй исчи истæмæй афæрсы, ома, уыцы 
дзырд иронау куыд уыдзæн, уæд йæ цыд фæхæццæ вæййы, 
афтæмæй фездæхы, чи йæ бафæрсы, уымæ: 
— Хъуыдыйад æнæхъæнæй бакæс! 
Цымæ цæмæн фæкæсын кæны хъуыдыйад æнæхъæнæй Гуы- 
дзан? 
Уæдмæ лæгтæ доныбылæй сыздæхтысты, Гæбаты раз тымбыл 
æрлæууыдысты, сæ фыййæгтæ сæ къухты — даргъхъæд, урс- 
урсид фыййæгтæ — дæлæмæ кастысты, скъолайы ’рдæм æмæ 
хъæрæй ныхас кодтой: 
— Нæ уын афæраздзысты, мæ уд, — йæ кæрцы фæдджиты 
мит цагъта, афтæмæй дзырдта Бигъа. — Галты йеддæмæ ницы 
сты, хæйрæджытæ не сты. Æмæ ма акæсут уыцы хъæпæнтæм, 
гъа! 
— Уæдæ æз уый нæ зæгъын! — йæ фыййаг фæхъил кодта 
Разден, цыма дзы искæй цæвынмæ хъавыд, уый хуызæн. — Галы 
дæр уд йеддæмæ ницы и, ницы, æмæ ныр æгомыг у æмæ дзурын 
нæ зоны, уæд ын тæригъæд кæнын нæ хъæуы! 
Саулох хæстæгдæр балæууыд Бигъамæ. 
— Ныр нæ, хъæуид æмæ, уæхæдæг баразæнгард кæииккат, 
сымах нын нæ разы бæндæнтæ айтыгътат. 
— Гæррæтт, лидзгæ никуыдæм кæны се скъола. Мæнæ фæдзо- 
да уыдзæн æмæ уыйас дæр цæуæд. 
— Гæр æмæ, кæмæндæр йæ дзывылдар куыд нал тахти æмæ 
хуыммæ куыд нал цыди, уыйау, уæд та нал дзода кæны, уæд 
хъуамæ нæ сывæллæттæ æнæ ахуыр баззайой! Галтæ сты æмæ 
кæд нæ фæразой, уæд сæ фæстæмæ рахе кæндзыстæм. Уымæй 
худинаг фæуыдзысты! 
Бигъа йæ сæр тынг ныттылдта. 
— Ацу, ды истæмæй куы басæттай, уæд алчи йæ мæрдтæм 
æнхъæлмæ кæсæд — æнæ райгас сын нæй, фæлæ уæ кæд æндæр 
фæрæз нал и, уæд разæй мæнæ Раздены Париайы ауадзут. Уый 
хъæлзæнг у æмæ кæд алæгæрдид. 
Разденæн Бигъа йæ галы хъæлзæнг кæй рахуыдта, уый йæ 
зæрдæмæ нæ фæцыд. 
— Парна хъæлзæнг нæу, нæ, уый хъамбулзæнг у, йæ рымтæ 
йын ахæрон. 
Лæгтæ фæпырх сты. Лæппутæ уынджы баззадысты. Лæууы- 
дысты Гæбаты раз, уæлхæдзарæй цы мит æркалдтой, уый уæлæ 
æмæ æрхъæцмæ нал хъæцыдысты — кæд райдайдзысты фæндаг 
кæнын! Уæдмæ лæгтæ здæхын райдыдтой сæ галтимæ. Сæ 
сæрбостæй-иу сæ æрбакодтой, æрбалæгæрстой-иу галтæ æмæ- 
иу сæ, донмæ цы фæндаг айгæрстой, уым æрлæууын кодтой. 
14 

Уалынмæ Никъа дæр æрбакодта йæ уæныджы. Лæгты цурмæ 
куы æрбахæццæ, уæд фæстæмæ аздæхта йе ’ргом æмæ хъæрæй 
загъта: 
— Титыччы фæрдыг нæу? 
Лæгтæй йæм чи æввахсдæр балæууыд, чи йæм æнæуи аздæхта 
йе ’ргом. 
Æцæг рæсугъд уыди Никъайы уæныг — сатæг-сау æмæ йæ 
ных дæргъæццон зыгъар. Йæ сыкъатæ уылынджы дæргъæнтæ 
уыдаиккой, ставд бæзæрхыг сыкъатæ. Æвæццæгæн æй алыбон 
дæр галхафæнæй сæрфта, æмæ йæ лæгъз хъуын уылæнтæй бад- 
ти йæ уæлæ. Хъæуы, Никъайы уæныджы кой чи нæ фехъуыста, 
ахæм нæ уыд. Уæддæр та-иу дзы раппæлыди Никъа, æвæццæгæн, 
мæстæймарыны тыххæй. 
—Ныр ын кæдмæ уцц-уцц кæндзынæ, цымæ?—быдзырдта йæм 
Бигъа. —Уый бæсты йæ æфсондзыл куы сахуыр кæнис рагацау. 
Никъа та уæныгмæ бакаст йæ худгæ цæстытæй. 
—Æфсондз ын никуыдæм аирвæздзæн. Фыццаг уал уадз æмæ 
дзæбæх бæрзæй сæвæра, дзæбæх, уæ галты-иу уын æрмтты сæрты 
куыд барæцугъа. 
— Барæцугъдзæн, уæдæ! Йæ хицау дæр ахæм каст кæны — 
бахудти Саулох дæр. — Нæ йын кæсут йæ фадварцмæ. 
Лæгтæ аздæхдысты Никъайы ’рдæм. Чидæртæ сæ худгæ дæр 
бакодта — Никъайы къæхтыл уыди æнахуыр стыр æрчъитæ, 
уымæй дæр — хъуынджын. Никъа зыдта: ныр та сæ худынæй 
нал банцайдзысты — адонæн исты худинаг авæрай! Афæнд код- 
та — исты амæлттæй сæ кæд асаид йæ фæдыл æмæ загъта: 
— Ахæм диссаджы æрчъитæ никуы федтон: бон удисны 
рæзынц, æхсæв — уылынг. 
— Рæзынц нæ, фæлæ ивæзынц, — загъта та Саулох дæр. 
— Æвæццæгæн дзæбæх тыгъд не ’рцыд се ’рчъиаг, — йæ сæр 
батылдта Разден. — Уæд ын æндæр гæнæн нæй. 
Никъа дзы фæбузнып ныр сæ кæд æрчъиаджы коймæ æрчъитæ 
айрох уаиккой. 
Фæлæ та уæдмæ загъта Разден: 
— Фæсалхъуаг кæд нæ фæуыдзынæ, уæд сын мур дæр нæу. 
Æмæ цæмæй тарсти, уый æрцыди Никъайыл: лæгтæ ныххуд- 
тысты, æмхудт нæ, чи — раздæр, чи — фæстæдæр, фæлæ 
хъæлæстæ кæрæдзийы баййæфтой, æмæ ныннæрыди худт, афтæ 
ныннæрыди æмæ, рудзгуытæй ахæм нал баззад, цалдæрæй кæцæй 
нæ ракастысты: дис кодтой устытæ, цы ’рцыди уыцы лæгтыл, 
цæуыл артæндихтæ кæнынц уым миты сæр! 
Никъа йæхæдæг дæр исдуг ахудтытæ кодта, стæй æрлæууыд. 
Лæгтæй-иу куы иумæ бакаст, куы—иннæмæ. Æрæджиау хъæрæй 
загъта: 
— Æгъгъæд ут, гъо! Искæмæн уæ йæ бикъ бафтдзæн фыр- 
худтæй. 
15 

Нæй, ницы сахадыдта худты цур ныхас, æмæ та æрсабыр и 
Никъа. Бигъа йæм къухаууонæй бакаст. 
— Цæуыл худынц, цæ? 
— Æз дæр ын дæуæй уæлдай ницы зонын, — йæ уæхсчытыл 
уæлæмæ фæхæцыд Никъа. 
Уæд фездæхти лæгтæм Бигъа. 
— Ныр уæм исчи куы æрбакæсид, уæд уын уе ’мбисонд нæ 
фæхæссид! Уæдæ æнæ бахудгæ дæр нæй, фæлæ уын уый черды- 
гон чыр-чыр æмæ чердыгон пыр-пыр у! 
Лæгтæ фæсабыр сты. Уæддæр ма-иу куы сæ иу фæпыррыкк 
кодта, куы — се ’ннæ. Саулох йæ фыййаджы хъæдæй йæ худыл 
уæлæмæ фæхæцыд. 
— Ахæм дзы дыууæ æрчъийы хæдзарæй рацæугæ нæма фед- 
тон. — Чысыл фæлæууыд. — Фæсалы хуынд нæ ’ркæн, æмæ дын 
фæйнæ-фæйнæ дæлармы бахæсдзыстæм. 
Бигъа йæ ком аивæзта, ныззæмбыдта. Никъамæ бакаст. 
— Дæ сырх хъуджы лæппын у? 
— Кæм у, кæ, мæ сырх хъуджы лæппын. Ай мад мын уалæ 
Сырхлæбырдæй куы рахауди æндæраз. Цъырыхснæг уыди æмæ 
фæбырыд — фæлæууыд йæ ныхасæй, фæлæ бынтон æдас нæ 
уыд — ауы Саулох та исты куы зæгъа æмæ та худынмæ куы 
фæуой. Йæ сæр ныттылдта: — Дæттæй, мæ туг ныккæла, цы 
хъуг уыди, цы! Йæ фæздон-иу хæссын нал фæрæзта. Стæй, иуæй- 
иу хъуццытæ се ’хсырæй амбæхсын зонынц, кæнæ зындуцæн 
вæййынц, кæнæ тæлфгæ фæкæнынц дуцгæ-дуцын — уымæ аба- 
бау, дæ зæрдæ мацæмæй фехсайдтаид! 
—Бæрæг у, бæрæг, — загъта та хъæрæй Бигъа. — Уæдæ дын 
æвзæр хъугæй хорз рæуæд рацæудзæн. Туг хæссы, туг, мæнæ 
адæмæн куыд хæссы туг, фосæн дæр афтæ хæссы, гъе! Уæдæ 
куыд æнхъæл дæ? — куыддæр уый загъта, афтæ Саулохмæ аздæхт. 
— Цæмæ ма лæуут, хур уалæ арвы астæумæ куы фæхæццæ кæны, 
уæд?! 
Лæгтæй гал кæмæ уыд, уыдон сын сæ сæрбостыл ахæцыдыс- 
ты. Разæй Разденты Парна — цыма бæх уыд æмæ йыл урс æфта- 
угæтæ уыд, уыйау йæ дыууæ фарсы суанг рагъæй гуыбыны онг 
урс-урсид дардтой. Йæ хъила сыкъатæ аив къæдз йе стыр сæрыл, 
афтæмæй фæцæйцыди Парна. Уæззаугай, фæлæ уыцы иугæн- 
дзонæй иста йе стыр къæхтæ æмæ Гæбайы зæрдæ базмæлыд галы 
уындæй, цыма гал нæ уыд, фæлæ лæг уыди, раздзог лæг æмæ 
хæстмæ фæцæйцыди иннæ лæгты разæй. Йæ сæрбосыл ын Раз- 
денты Уарден хæцыд æмæ йæ къахкъæлæттæ æддиæутты иста. 
Гал кæмæ нæ уыд, уыдон æд фыййæгтæ араст сты сæ фæдыл. 
Бигъа æмæ Разден исдуг лæугæйæ баззадысты, стæй сæхи былмæ 
байстой.Лæгты фæстæ былмæ бацыдысты Гæбаитæ дæр. 
Уæдмæ Сасоты холлагдонæй азындысты галæй-лæгæй. Пар- 
на лæгæрста. Ранæй-рæтты-иу миты аныгъуылд, æрмæст ма-иу 
16 

йе рагъ фæзынди, уæддæр-иу не ’рлæууыд, анцад-иу размæ, мит- 
иу асчъил кодта, йæ разæй-иу æй ахаста, стæй-иу йæ сæрты 
ахызт. 
—Гъеныр уыдоны митæм акæс æмæ гъа! — иудзæвгар 
æнæдзургæйæ куы фæлæууыд, уæд бабустæ кодта Бигъа. — Афтæ 
сын загътон — мæнæ фæдзода уыдзæн. Æмæ ма дын исчи искæмæ 
хъусы! Ныффыдыскъуыдтæ уыдзысты æмæ фосæн нал сбæздзысты! 
Разден раст лæууыд æмæ дæлæмæ каст. Иу афон Бигъамæ 
раздæхт, йæ цæстытæ хъæлдзæг æрттывд кодтой. 
— Тых, тых, йæ мад амæла! Тыхæн дзы æмбал нæй. 
— Ома, куыд тыхæн? — цыдæр æнæмбаргæ каст æм бакодта 
Бигъа. 
— Куыд тыхæн, куы, уæнгты тыхæн. Адæймагæн дæр æмæ 
фосæн дæр йæ уд цæуыл хæцы, уый тых у, тых! 
Бигъа та йæм иу цыбыр каст бакодта. 
— Дæуæн нæ зонын, фæлæ-иу æз куыд тæхуды кодтон, мæнæй 
тыхджындæр чи уыди, уыдонмæ! Дæттæй-иу, загътон, мæ кæстæр 
къух куы ахауид æмæ дæу куы абырсин. Стæй-иу куы фæбынæй 
дæн, уæд-иу мæ, кæд зæхх куы аскъуыдаид, æмæ уым куы 
аирвæзтаин, уый нæ фæндыд, уæд мæ йæ фыдæх уæд уыцы 
зæххæн. 
— Нагъ, — уæззаугай йæм аздæхт Бигъа, — æз уыцы тæху- 
дытæн ницы базыдтон. Дæлæ мæ Микъоты Дзудзула бырста 
дæлæмæ дæр æмæ уæлæмæ дæр. Дзиндзолимæ та-иу хуыбырст 
фестæм. Æндæр, ома, тæхудытæ-йедтæ... 
Иу цасдæр сæ ничиуал ницы сдзырдта, стæй та Разден ныу- 
улæфыд. 
— Лæгæн йæ уæнгты цы и, уый йын радта Хуыцау, æндæр 
дунейыл куы фæзилай — ай дæр ын нæ радта, ай. — Разден йæ 
ных, йæ уæллаг мылыйыл ма цы иунæг тъæпæн дæндаг уыд, уый 
фæстæ фæтъыста æмæ йæ ракъæрцц кодта. — Ома мæнæ 
хæдзæрттæ, фостæ-йедтæ? Уыдон сæ дæттыны аккаг не сты, æмæ 
сæ дæтгæ дæр нæ кæны... Хуыцауы уыдæттæм не ’вдæлы, тых — 
уый фидауын кæны лæджы, уымæй у йæ ацыд дæр, йе ’рбацыд 
дæр, йæ уаг дæр, йе ’гъдау дæр. 
Бигъа йæм ницыуал сдзырдта. Йæ къухтæ батымбыл кодта 
йæ фыййаджы хъæды кæрон, йæ роцъо сыл æруагъта æмæ 
дæлæмæ, быдырырдæм сарæзта йæ цæстæнгас. 
— Гъеныр далæ уый гал йеддæмæ ницы у, фæлæ уымæй мæ 
зæрдæ куыд барухс и, Хуыцау мын афтæ куы барухс кæнид мæ 
кæстæрты фæндаг. Куыд лæгæрды, куыд?! Агъæц æрбаздæха, а 
лæппу йын йæ кæвдæсы ахæм сыфджын холлаг ныннæмдзæн 
æмæ "ай циу", "ай циу?" куыд кæна! 
Куыддæр Разден дзырд фæци, афтæ Бигъа йæ къух быдыры 
’рдæм адардта. 
— Ныр, дам, фæндаг акæндзыстæм, фæлæ йын йæ былтыл 
17 

куы ницы æрсадзой, уæд сæ фыдæбон доны къусы сæфт нæ 
фæуыдзæн?! Æмæ се ’нæзонгæ у амы зымæг! 
Гæба хæстæгдæр балæууыд лæгтæм. 
— Уæртæ сын Куыдзæгты цъерийы бынгъæстæ ахæссæм? 
Бигъа уæззаугай разылд лæппутæм. 
— Æмæ сын уыдон дæр цы фаг сты? Фæлæ сæ уæддæр фæзил- 
æнты æртъыстытæ кæндзысты. 
Бынгъæстæ куы æрбахастой, уæд Гæба загъта лæппутæн: 
— Цæй æмæ иу цыд акæнæм. Нæ чингуытæ дæр ахæссæм 
æмæ ацæуæм. 
Уыдон фæсабыр сты, кæрæдзимæ бакастысты. 
— Алæ, уа раджы. Стæй хъуамæ, цалынмæ иннæты уадзой, 
уæдмæ уым уазалы мæлæм, — загъта Къоли æмæ иуварс алæу- 
уыд. 
— Ме скъолайы хæлаф æхсад у, æмæ мын нæма ссур и, æмæ 
куыд ацæуон афтæмæй, — йæ уæлæ цы стыр гæлифе уыд, уымæ 
æркасти Реуаз. 
Сослан цыма йæ урок дзырдта, уыйау раст слæууыд. 
— Мæнæн мæ къæхтыл ницы и. Абон мын æрчъитæ бахуый- 
дзысты, æрчъиаг æрæппæрстой царæй æмæ сом ацæудзынæн. 
— Куыд ницы и дæ къæхтыл? Уæдæ уыдон цы сты? 
— Адон исты мæхи сты! Дзоццæйы сты. Стæй къогъодзитæ 
сты адон, гъа, — йæ къæхтыл радыгай размæ рахæцыд. 
— Æмæ къогъодзиты нæ уадзынц скъоламæ? 
— Æмæ Дзоццæ хъуамæ абондæргъы бæгъæввадæй бада, нæ, 
æмæ фос донмæ чи ауадздзæн, холлаг сын чи нывæрдзæн, суг чи 
басæтдзæн! 
Æрмæст дыууæйæ сразы сты — Бега æмæ Митъус. Уыдон 
фæндзæмты ахуыр кодтой сæ дыууæ дæр. 
Уый та æвдæмты ахуыр кодта, Гæба. 
Йæ кæстæр æфсымæртæ æмæ хоты хæргæ баййæфта, чи сæ 
бадгæ кодта, чи та йæ зонгуытыл лæууыд сæ даргъ бандоны 
уæлæ, афтæмæй багуыбыр фынгмæ. Сæ хъæдын уидгуытæ дыу- 
уæрдæм кодтой. Мад хæдзары нæ уыд, æвæццæгæн, скъæтмæ 
ацыд. Гæбамæ дæр цыди хæрын — битъынадзæхдоны хъæбæр- 
кæрдзын æрыссæнд! Фæлæ мад истæмæ куы ’рбауайа скъæтæй 
æмæ йæ скъоламæ куы нал ауадза, уымæй тарст. Тæрхæджы 
рæбынæй йæ чингуыты цамта райста æмæ йæ йе ’фцæгыл баф- 
тыдта. Сырх хъуымацæй хуыд. Йе ’ддаг фарсыл чернилæдоны 
дзыпп, дзыппы алыварс чернилæйæдзæгтæ, фæлæ чернилæдон 
нæ уыди дзыппы. Фæззæджы асаст йæ урс чернилæдон Гæбайæн. 
Уæдæй нырмæ Асиаты чернилæйы тулы, далæ Стырхъæуккаг 
къæбæлдзыгсæр Асиаты чернилæйы. Йæ партæйы кæрон æрæ- 
вæры йæ чернилæдон, Гæба йæм иннæ партæйæ куыд æххæсса, 
афтæ. Йуæй-иухатт сæ ручкæтæ иумæ бахæццæ вæййынц чер- 
нилæдонмæ, æмæ сæ къухтæ дæр баныдзæвынц кæрæдзийыл. Уæд 
18 

бахуды Асиат æмæ худгæ-худын æрбакæсы Гæбамæ, йæ сырх 
уадулы бæстастæу дæргъæццон дзыхъ абады, афтæмæй. Гæба 
фæлæууы — чернилæ Асиаты у, уадз æмæ раздæр уый атула, 
фæлæууы Асиат дæр — уадз æмæ уый раздæр атула, æмæ 
дыууæ ручкæйы дæр æдзæмæй аззайынц чернилæдоны сæрмæ. 
Уæддæр та æрбакæсы Асиат Гæбамæ æмæ та бахуды. 
Фæндаг арф уыди, фæлæ — лæгъз. Галты фæстæ йыл уый 
æппæтæй ацыдысты æд фыййæгтæ. Галтæн ыл сæ фæд дæр нал 
баззад. 
Дæллагхъæуы фæндаг скъолайырдæм кæм азылди, уым лæу- 
уыдысты сæ хъæуы лæгтæ. Галтæн сæ хиды тæф калди. Лæгтæ 
сын сæ сæрбостыл хæцыдысты. Гал кæмæ нæ уыд, уыдонæй ма 
чи фæндагимæ архайдта, чи лæууыд йæ фыййаджы æнцой. 
Кæронæй лæууыдысты Саулох æмæ Никъа. Саулох йæ уæны- 
джы бæрзæйыл хæцыд, йæ уæз уæныгыл бауагъта. 
— Нæ кæсыс уыцы мигътæм! — йæ цæстæнгас Саукъæдзæх- 
тырдæм фæцарæзта Саулох. 
Никъа къухаууонæй скасти мигътæм. 
— Куыд хæлбурцъ кæнынц, нæ фæлæ. 
— Æнæ схъызгæ йын нæй. 
Лæгтæ ма гыццыл алæууыдысты æмæ ахъæр кодтой сæ гал- 
тыл. 
Райсомæй чи ахуыр кæны, уыдоны уроктæ нæма фесты, афтæ 
радым-бадым кæнын райдыдта. Рæбынæй, Гæбатæн сæхи хъæуы- 
рдыгæй ракалди æнахуыр пихлой мигътæ æмæ, арвы цъæхæй, 
къух кæм æрæвæрай, уыйас нал аззад. Бæстæ тарæй тардæр кодта. 
Гæба бадти урочы, фæлæ ахуыргæнæгмæ уый бæрц нæ касти, 
рудзынгмæ цæй бæрц касти—йæ зæрдæ æхсайдта æддæмæ, сæ 
фæндагмæ, ацы дымгæ йæм хъæпæнтæ куы фæхæсса! Дыккаг 
урок сын фыссыны урок хъуамæ уыдаид. Бадгæ бæргæ скодтой 
сæ бынæтты. Асиат йæ чернилæдон систа æмæ йæ партæйы кæрон 
æрæвæрдта, Гæбамæ йæ цæстытæ фæцарæзта. Гæба йæ тетрад 
рафæлдæхта. Раст уæд байгом и дуар. Дзæбæх гом нæ — 
æрдæджы онг, æвæццæгæн æй дымгæ нæ уагъта дзæбæх гом 
кæнын — æмæ дзы Гуыдзан тыхтъыссæгау æрбакодта йæхи. 
Дуаргæрон æрлæууыд. Æрдæгæй уæлæмæ йыл цæст хæцыди, 
фæлæ нæдæр йæ уæрæххъус цырыхъытæ зындысты, нæдæр йæ 
нарæгзæнг гæлифе йе ’нахуыр æмпъузæнтимæ. 
— Боныгъæд фехæлд, — дзуры хъæрæй Гуыдзан, — уроктæ 
нал уыдзæн. Мидæггаг хъæуæй чи рацыд, уыдон амбырд ут æмæ 
гъæй кæнут, цалынмæ уæ фæндаг миты бын нæ фæци, уæдмæ. 
Дымдта рæбынæй, сæхирдыгæй æмæ кæд фæндаг арф уыди, 
уæддæр сæ дзæбæх акъахдзæф кæнын нæ уагъта: фæлæбурдта-иу 
сæм æмæ-иу сæ фæндаджы дæллаг къулыл ныццавта, нылхъывта 
иу сæ къулмæ, сæ уадултæ-иу сын ныххоста. Сæ цæсгæмттыл-иу 
сын миты рыг бацъыкк кодта æмæ-иу сдудыдтой сæ цæсгæмттæ. 
19 

Дæллаг хъæуы фæндагæй сæхи фæндагмæ куы æрбазылдыс- 
ты, уæд æрлæууыд Гæба, фæстæмæ акаст — Бега æмæ Митъус 
дыууæ гуыбыр æндæргæй лæууыдысты йæ фæстæ. 
— Бафæлладыстут? — хъæрæй сæм адзурынмæ хъавыд, фæлæ 
йæ ныхас йæхимæ дæр нæ фехъуыст — дымгæ йын йæ былтæм 
фæлæбурдта æмæ йæ кæронмæ дзурын дæр нал бауагъта, йæ 
тæккæ былты уæлæ йын апихылæйттæ кодта йæ ныхас. Уæддæр 
ма йæ фæндыд, исты сæм куы сдзырдтаид, уый, фæлæ та йæ, 
куы нæ бауадза дымгæ, уымæй тарст æмæ ницуал загъта. Йæ 
цамта йе ’фцæджы, йæ къухтæ йæ дзыппыты, афтæмæй агуыбыр 
и размæ — ныр дымдта сæ ныхмæ æмæ цас гуыбырдæр уыдаиккой, 
уыйас сын цæуын уыди æнцондæр. Хатт-иу дымгæ фескъуыд, цыма 
йæ улæфт йæ хъуыры фæбадт, уыйау, æмæ-иу лæппутæ размæ 
фæцæйхаудысты. Сæ къахайст-иу йæ бынаты нæма æрбадт æмæ 
та-иу ныддымдта, йæ уазал къуыс-къуыс, йæ цъæхснаг дзына- 
зын-иу йæ разæй æрбахаста. Кæм та-иу фæндаг митæй байдзаг, 
ссаддон чырыны цæст ссадæй куыд байдзаг уа, афтæ. Æмæ та- 
иу дзы алæгæрстой лæппутæ. 
Ныр иннæрдæм куы дымид. Куы фæдзæгъæл уай, уæд 
ныхъхъæр кæн, æмæ дæ размæ рацæуой. Фæлæ иннæрдæм нæ 
дымы æмæ афтæмæй фæнды хъæр кæн, фæнды — ма, — хъуыды 
кодта Гæба. — Æниу афтæ куы хъыза, уæд æй нæ уындзысты — 
сæ размæ цæуын хъæуы! Фыццаг хатт куы нæ схъызыд, фыццаг 
хатт куы нæ цæудзысты сæ размæ! Лæгæрста æмæ уыдта — йæ 
фæрсты мигъ тахти фæстæмæ, æмæ быдыр тарæй-тардæр код- 
та. Æмæ йын уыцы тар цыма йе уæхсчытыл æнцад, уыйау рыс- 
тысты йе уæхсчытæ, æмæ йæ къах дзæбæх айсын йæ бон нал 
уыди. Иу ран та фæндаг митæй айдзаг. Гæба дзы алæгæрста. 
Æнхъæлдта, мæнæ йыл ахиздзæн æмæ та фæндагыл бамбæлдзæн. 
Фæлæ фæндаг нал зынд, мит та арфæй-арфдæр кодта. Уæддæр 
лæгæрста — йæ къæхтæ йæ фæдыл ласæгау кодта, цалынмæ 
сæ фæрæзта, уæдмæ, стæй æрлæууыд æмæ размæ сарæзта йæ 
цæстæнгас. Иу-цасдæр куы фæкасти, уæд равзæрста: йæ разы 
иу-дæс къахдзæфы раздæр лæууыд æнæхъæн хох—дæргъæй- 
дæргъмæ хъæпæн, йæ урсæй хицæн кодта мигъы цъæхæй. 
Лæппуйы зæрдæ бауазал. Йæ мидбынат æрбадти æмæ 
æдзæмæй касти хъæпæнмæ — цæхгæрмæ нæ лæууыди фæнда- 
гыл, уый дæр равзæрста, тигъмæ йыл ныххуыссыд. Дымгæ 
куыд дымдта уартæ Уынгæгкомы ’рдыгæй, афтæ адаргъ и 
хъæпæн дæр. Ныр уый сæрæй акæс — хæрзаг хъæуы рухсытæ 
зынынц. Хъæпæны сæр слæуу æмæ сæм кæс! Æмæ æвиппайды 
фæфæнд кодта — акæса дзы, фена хъæуы рухсытæ! Сыстад. 
Лæугæйæ дæр та иудзæвгар фæкаст хъæпæнмæ, стæй йæм 
балæгæрста, фæхæрд ыл кодта — æмæ диссаг! Æвæццæгæн 
æй тыхдымгæ ныххоста — кæм дзы гыццылтæ ныхсти, кæм 
æппындæр — нæ. Уайтагъд йæ цъуппыл балæууыд. Бынтон 
20 

диссаг уым уыди; цъерийы хъил дзы садзыс — нæ дзы ныс- 
сагъдаид. Ныххох и. 
Лæууыд Гæба æмæ касти. Хъæуæй иу рухсы цъыртт нæ зынд. 
Кæд ма раджы уыд, æмæ рухсытæ нæма ссыгътой. 
— Уо-о Гæба-а! 
Хъæр ыл сæмбæлд æмæ йæ фæрсты атахт. Æвæццæгæн исчи 
уалæ былæй рахъæр кодта. Æвæццæгæн та уырдæм æрæмбырд 
сты, Гæбаты скъæты къулмæ. Æнæуи дæр уырдæм æрæмбырд 
вæййынц, исчи балцæй куы æрбацæйцæуы, уæд, æмæ йæм уыр- 
дыгæй фæкæсынц. Дымгæ-иу æй фæцæйхаста, æмæ-иу ныггуы- 
быр, афтæмæй ныллæууыд йæ ныхмæ. Йæ цæстытæй ницы уыд- 
та æмæ йæ дзæбæх ракæсæн дæр нæ уыд, йæ хъустæй ницы 
хъуыста дымгæйы хъæры йеддæмæ, уæддæр лæууыд. Иу афон 
цыма рухс ауад йæ цæстытыл, дыдзы рухс, тамакойы зынджы 
йас рухс. Фæлæ цæстыфæныкъуылдмæ цыдæр æрбаци рухсы тæпп. 
Гæба йæ алыварс æрзылди, багуым-гуым кодта: 
— Гъæуым рухс куы уыди, уым куы ссыгъди, стæй цыдæр 
куы фæци уым... 
Фæлæ йын йæ ныхасмæ ничи ницы сдзырдта æмæ цæмæйдæр 
фæтарст. Чысыл ма алæууыд æмæ фæстæмæ азылд — цы фесты 
Бега æмæ Митъус! Уыцы рæстæджы йыл дымгæ йæхи ныццавта, 
бæргæ ма фæгуыбыр кæнынмæ хъавыд, фæлæ йæ дымгæйы уылæн 
аскъæфта хъæпæны сæрæй æмæ йæ тулгæ-здухгæ хъæпæны 
рæбын авæрдта. Йæ цамтайы бос йе ’фцæгыл æртыхст æмæ йын 
йæ хурх балхъывта, йæ къандзолы фæдджи йæ сæрты рахауд 
æмæ йæ нал сулæфын уыди, нал — ракæсын. Йæ къæхтыл слæу- 
уыныл архайдта, фæлæ йын нал æнтыст. Æрæджиау куы слæуу- 
ыд, уæд бафиппайдта — йæ сæр зилы. Иу-цасдæр æнæзмæлгæ 
фæлæууыд, стæй араст и, йе ’мбæлттæ кæм баззадысты, уыцы 
’рдæм. Лæгæрста, йæ къухтæ дардыл хаста, афтæмæй. Иу афон 
йæ къух цæуылдæр аныдзæвыд. Бадис кодта — цы уа? Æрысгæ- 
рста йæ. Мæнæ къалиу, абон фæндаджы былыл садзгæ кæй ра- 
хастой, уыцы бынгъæсты къалиутæй иу. Бавнæлдта йæм, ныххæ- 
цыд ыл, йæ къухтæ нал æмбæрстой, уæддæр къалиуы уазал 
зæрдæйы амидæг. Ирдгæ райсом ихыл куыд ныххæцай, хъуа- 
рийы кæрон чи æрдаргъ вæййы, ахæм ихыл, уыйау къух сыгъта 
къалиуы уазал. Суагъта йæ æмæ ахъуыды кодта: цымæ иннæ 
къалиу та кæм æрсагътой? Миты уазал ыл фæйнæрдыгæй куыд 
æрбахæцыд, уый хатыдта. Уæддæр лæууыд æмæ хъуыды кодта — 
кæм хъуамæ æртъыстаиккой иннæ къалиу та? Ацы хъæпæны бын 
фæуыдаид æви йæ фале баззадаид? 
— Уо- Гæ-ба-а! 
Æрдæбоны хъæры хуызæн хъæр та ауади йæ хъустыл æмæ та 
цыдæр фæци. Чи уыдаид? Бега æмæ Митъусæй исчи уыдаид? 
Æви лæгтæ рацæуынц сæ размæ æмæ уыдонæй искæй хъæр у? 
Æмæ, цымæ, уæд Бега æмæ Митъус нæ фехъуыстой уыцы хъæр? 
21 

Йæ къухтæ æрбакъæдз кодта, цæй бæрц ын куымдтой къæдз 
кæнын, уый бæрц, йæ дзыхыл сæ сæвæрдта фæйнæрдыгæй æмæ 
ныхъæр кодта. 
— Уо Бега! 
Нæй, дард нæ фехъуыст йæ хъæр — бамбæрста йæ æмæ та 
алæгæрста. Иу ран сыл бамбæлди — хъæпæны рæбын ныггуы- 
быр сты æмæ дыууæ сау стъæлфæй зындысты. Гæба дзуццæджы 
æрбадт сæ фарсмæ. 
— Цы ми кæнут? 
Лæппутæй йæм ничи ницы сдзырдта. Æмæ та сæ бафарста 
Гæба: 
— Хъæр нæ фехъуыстат? 
— Цæй хъæр? — бафарста йæ Бега дæр. 
— Ардæм дымгæйы хъæр йеддæмæ ницы хъуысы, — загъта 
æнкъардæй Митъус. 
— Нæннæ, махмæ хъæр кодта чидæр, махмæ. 
— Кæд нæм хъæр кодта? 
— Æрдæбон. 
— Кæм хъæр кодта? 
— Уартæ уым кæмдæр. Афонмæ дæр та хъæр кæны, чи 
зоны, фæлæ хъæпæнæй ардæм нæ хъуысы. Гъеныр хъæпæны 
сæрмæ куы ссæуиккам, уæд нæм уайтагъд фехъуысид. Алæ- 
ма, æз та ссæуон хъæпæны сæрмæ. — Гæба сыстад. Дымгæ 
йæхи хъæпæныл хоста, йæ хæпъæртт-хæпъæртт цыди, цыма 
уым, быдыры исчи æнахуыр стыр кæттæгтæ æрцауыгъта æмæ 
уыдоны хостæуыд, стæй-иу йæ сонт тъæпп-тъæпп фæуагъта 
æмæ-иу зæрдæхалæн ниуд ныккодта. Бега йæ къухтæ йæ хъу- 
стыл сæвæрдта, фæлæ дымгæйы ниуын иннæрдæм хызти хъу- 
сты уæддæр. Иу афон цæхгæр фæлæууыди дымгæ, цыма йæ 
исчи дыууæ дихы фæкодта хъæпæны сæрыл æмæ уыцы тæккæ 
уысм фæд-фæдыл фæцыди æртæ цыбыр хъæры. 
— Уо Бега! 
— Уо Митъус! 
— Уо Гæба! 
Хъæр чи кодта, уыдон дæр æртæ уыдысты, æвæццæгæн. Куыд- 
дæр æртæ хъæры дæр атахтысты, афтæ Корис æмæ Къудайы 
рæйын æрбайхъуыст Гæбамæ. Къуда-иу бацъæх рæйгæ-рæйын, 
иуæй-иу сывæллон ма бацъæх вæййы кæугæ-кæуын афтæ. Фæлæ 
Корисæн йæ алы рæйд дæр тахти хицæнæй. Стыр куыдз уыди 
Корис æмæ тыхджын, æмæ ноджы æмбаргæ. Иууылдæр æй афтæ 
хуыдтой — æмбаргæ. Мад хуртуан куы ныккæны æмæ Гæбаитæй 
уым куы ничи вæййы, уæд Корисмæ фæдзуры, йæхæдæг ацæуы 
йæ митæ кæнынмæ — зоны йæ, Корис хуртуаныл цъиу абадын 
дæр н^е бауадздзæн. 
— Мæнæн стонджы у, — загъта æнæнхъæлæджы Митъус. — 
Æз райсом дæр æххормагæй рацыдтæн. 
22 

Гæба дæр сцæйдзырдта, уый дæр æххормагæй кæй рацыд, 
уый, фæлæ йæ нал загъта. Митъусы бафарста: 
— Æмæ цæмæн цыдтæ æххормагæй? 
— Цæмæн, цæ, къæлуа хордтам райсом. Æмæ æз къæлуа нæ 
уарзын. Мæ хъуыры бады къæлуа мæнæн. 
— Изæры мах картофджынтæ кæндзыстæм. Цæрвисæн уыдз- 
æни изæры ’мæ, — загъта Бега. 
Картофджыны коймæ Гæбайы уæнгты цыдæр хъарм æхсыз- 
гон ацыд, æмæ æрлæмæгъ сты йæ уæнгтæ. Кæд Цæрвисæн у, уæд 
уыдон дæр кæндзысты картофджынтæ. Цæрвисæны картоф- 
джынтæ фæкæнынц иууылдæр. Æмæ та мад арынгæй пецмæ дугъ 
кæндзæн, пецæй — арынгмæ. Йæ рустæ сырх-сырхид адардзыс- 
ты. Хæдзар картофджынты хъармæй байдзаг уыдзæн. Стæй фыд 
картофджынты тæбæгъы уæлхъус раст слæудзæн, сыкъа уæлиау 
сисдзæн æмæ скувдзæн. Куывд куы фæуа, уæд Гæбамæ бадардзæн 
сыкъа, ацаход, дам, дзы. Гæба дзы йæ уæллаг был атулдзæн 
æмæ йæ астæрдзæн. Уæдмæ мад картофджынтæ рæгъ-рæгъ 
равæрдзæн стъолыл æмæ сын сæ мидæг царвы къæрттытæ атъ- 
ысдзæн. Гæба цæрвджын картофджын бирæ уарзы — уый зоны 
мад æмæ, Гæбайы раз куы æрлæууа æд царвы чъыбыла, уæд 
бахуддзæн Гæбамæ. 
— Мæ лæппуйæн-царвыкъах, — æмæ ма йын йæ картофджы- 
ны ноджыдæр иу къæртт атъысдзæн. Картофджын сцæмтæ 
уыдзæн царвæй... 
— Цæмæ нæ ракодтат! Ныр ам куы баззайæм æмæ нæ бирæгъ 
куы бахæра... Æз бирæгъæй тæрсын. — йæ футт-футт рай- 
хъуыст Митъусæн. 
— Ма ку, Митъус, уо, — багуыбыр и Митъусмæ Бега. — 
Кæннод дын бирæгъ дæ кæуын фехъусдзæн æмæ нæм æрба- 
цæудзæн. 
— Кæуæд, кæуæд, стæй йæ райсом лæппутæн куы радзурæм 
æмæ йыл худæгæй куы мæлой, уæд æй фендзæн. 
Дымгæ æрсабыр. Æниу лæппутæм æнæуи дæр нæ хæццæ код- 
та, йæ къуыс-къуыс сæм цы хъуыст, æндæр. 
— Ай, дымгæ банцад. Ныр та ма цæмæй тæрсыс? — йæхиуыл 
схæцыд Гæба. 
— Алæ, æмæ исты дымгæйæ тæрсын. 
— Уæдæ цæмæй тæрсыс? 
— Бирæгъæй, æндæр цæмæй. 
— Бирæгъ ам цы аразы? 
— О, цы аразы! Хæринаг агуры. Кæд искæмæн йæ хъуг æдде 
баззад, уæд æй аргæвда æмæ йæ бахæра, æндæр цы! 
— Æмæ ацы миты хъуг цы ми кæны æдде? Стæй бирæгъ кæцæй 
æрцæудзæн ардæм? Хуыцауæй æрхаудзæн? 
— Уартæ Уынгæгкомæй, æндæр кæцæй. Уым цас бирæгътæ 
ис, уый зоныс? 
23 

— Кæд сæ федтай? 
— Æз сæ нæ федтон, фæлæ Бигъа нæ дзырдта ибон! 
— Цы дзырдта? 
— Цы, цы, Уынгæгком, дам, бæз-бæз кæны бирæгътæй, æндæр 
цы. 
— Куыд, дам, бæз-бæз кæны? 
— Куыд, куы, дзæбæх. 
Гæба гыццыл æнæдзургæйæ абадт, стæй бабустæ кодта Митъ- 
усыл: 
— Бæз-бæз кæны, уæдæ! Уæд сæм афтæ куы кæсиккой Сау- 
лохитæ. 
Дымгæ банцади. Æрмæст ма-иу рæстæгæй-рæстæгмæ йе ’хситт 
ссыди хъæпæны сæрæй æмæ та-иу уый дæр цыдæр æрбаци. 
— Хъæпæны сæрты куы ахизиккам, загъта Гæба. 
— Стыр хъæпæн у? — бафарста Бега. 
— Стырæй стыр у, фæлæ йæ дымгæ ныххоста ’мæ ныхъæбæр. 
и. Æппындæр дзы нæ ныхсы къах. Цомут-ма, цомут! 
Куыддæр сыстадысты, афтæ сæ хъусты анæрыд: 
— Гъæу, гъæу! 
— Корис! — йæ цин йæ хъуыры фæцæйбадт Гæбайæн. 
— Гъæу, гъæу! 
— Корис! 
— Гъæу! 
— Мæнæ сты, уо Никъа! — æрæхъуыст хъæпæны сæрæй æмæ 
гыццыл фæстæдæр йæ къахкъæлæтты лæппуты уæлхъус æрлæу- 
уыд Саулох. 
1993 аз 
ХЪАРМ ДЗУЛЫ ТÆФ 
Нырма дæр мæ нæ рох кæны уыцы хъарм дзулы тæф. 
Кæцæйдæр фæзыны, улæфæнты ахизы, зæрдæйы дадзинтыл аны- 
дзæвы, искæй уырзтæ фæндыры тæнтыл куыд аныдзæвой, афтæ, 
æмæ уæнгты æхсызгон хъыдзыгæнгæ ацæуы удæхцон мырты 
хуызæн цыдæр хъарм. Стæй мæ цæстыты раз февзæры æнахуыр 
диссаджы рæсугъд ныв: бæгънæг, бæгъæввад лæппутæ кæрæдзийы 
фæдыл ныххал сты æмæ сау дзулы дыгай джиппытæ фæхæссынц 
сæ дæлæрмтты. 
Цæугæ кауы рæбынты фæкæнынц, уымæн æмæ уынг уыцы 
ран лæнкау ахаста, ноджы йæ уæрдæтты цæлхытæ бахорд- 
той æмæ дзы дæргъæй-дæргъмæ донбадæн дзыхъхъытæ рау- 
ади. 
Лæппут.ы фæстæ та, йæ цæст сыл куыд хæсса, афтæ цæуы 
дзулфыцæджы æххуысгæнæг Маха, æмæ хæдзарон тамакойы 
24 

хъыггаг фæздæг зилдух кæны йæ сæрмæ, цыма мыдыбындзыты 
бардз у, уыйау. 
Нæ сыхы устытæ-иу Махайы кой кодтой. Тæхудиаг, дам, нæу, 
цы куыстмæ, дам, бахауди. Æмæ, дам, æй йæхæдæг æрцагуырд- 
та Мате, дзулфыцæны хицау. Сæрдарæн, дам, йæхæдæг загъта, 
Махайы, дам, мын ратт æххуысгæнæгæй. Æвæццæгæн, дам, ын 
исты хæстæг бахæссы Мате. 
Нæ сыхаг ус чи уыд—Марго, нæ тæккæ ныхмæ къаннæг са- 
мандур хæдзары иунæгæй чи царди, уый та иннæрдæм дзырдта. 
Ноджы алыхатт уыцы иу ныхас: 
— Де ’дде сын, æнæуи куыстмæ не сбæздзæн, уый зыдтой, 
æмæ йæ уырдæм баппæрстой. Æндæр ма ныр хæстæджытæ-йедтæ 
кæй ’ндавынц, кæ! Фæлæ мæгуыр лæппу у, æмæ, ома... 
Æцæг йæ рахиз къах хъыгдард уыди Махайæн: къæдз æмæ 
цыбыр. Куы-иу ыл æрлæууыди, уæд-иу бирæ фæкъаддæр и. Йæ 
гуырдзиаг резин дзабыр дæр — æндæргъуызон уыд, иннæмæй 
бирæ тъæпæндæр, æмæ мидæджырдæм фæлдæхт. 
Æнæуи йæхи афтæ дардта, цыма бирæ федта æмæ бирæ зоны. 
Хъæрæй дзураг æмæ æппæлой. 
Мæ хистæр æфсымæр Налыхъ къамбецтыл куыста æмæ 
тракторты бригадмæ фидар уыд: дон сын ласта, сугмæ сын цыд 
хъæдмæ, артаг ын æрвыстой трактортæн хуыммæ. Æмæ-иу куыд- 
дæр бон æрбацъæх, афтæ ацыди фермæмæ, кæд, дам, ца- 
лынмæ хур нæма ныккаст, уæдмæ мæ куыстытæй исты бак- 
æнин, кæннæуæд, дам, къамбецтæ тæвдæн нæ фæразынц, 
æрра, дам, кæнынц æмæ, дам, сыл бонрæфты кусæн нæй. 
Налыхъы хуызæн колхозы иугæндзон бынат кæмæн уыд, 
уыдонæн бон джиранка дзул лæвæрдтой, æмæ-иу дзул 
хæссынмæ мæн æрвыстой нæхицæй. Æрвитын дæр мæ цас хъу- 
ыди — нæ цæхæрадоны кæрон цы кау уыд, ууыл ахиз æмæ дын 
мæнæ колхозы кæрт. 
Дзул хæссынмæ иууылдæр ме ’мцахъæн лæппутæ цыд — куы- 
стхъом чи нæма уыди, ахæмтæ. Бамбырд-иу стæм кæрты раззаг 
кæрон цы дæргъæццон агъуыст уыд, уый рæбын æмæ-иу 
æнхъæлмæ кастыстæм, Игнат дзул кæцæй лæвæрдта, уыцы цып- 
пæрдигъон рудзынггонд кæд байгом уыдзæн, уымæ. Агъуыстæи 
йæ къулты сæрст ракалди, цæстгай фегæмттæ сты самандуртæ, 
æмæ кæрæдзийы куыд нылхъывтой, куыд ныскъуыдтæ сты, уый 
зæрдæйыл цыдæр æрхæндæг æфтыдта. 
Уæды онг дзулфыцæнæй дзул уæрдоны ластой. Уыцы райсом 
кæртмæ иумæ бахызтысты. Маха æмæ Игнат — къæсхуыр æмæ 
æнкъардцæст лæг. Йæ бинаг былыл цы сау бызычъи уыд, уымæ 
иудадзыг æрæвнал-æрæвнал кодта йæ уæллаг дæндæгтæй. Мах 
цурмæ куы æрбахæццæ сты, уæд Маха, йæ тамакойæ ма чи аз- 
зад, уый аппæрста, йæ хъыгдард къахæй йыл æрлæууыд æмæ 
мæсты лæджы хъæлæсæй загъта: 
25 

— Гъеныр та кæм ис сæ уæрдон?! Гъеныр та хъуамæ стыр 
аходæнмæ ам лæзæрон, мæгуыр мæ бон! 
Игнат махмæ æрбакаст, йе ’нкъард цæстытæ ныл арахæсс- 
бахæсс кодта æмæ загъта: 
— Уæртæ ма сæ лæппутæм авæр æмæ дын сæ æрдавой. Уæр- 
дон æнæуый дæр йæ гыбар-гыбуры йаргъ ницы бакусы. 
—- Адонæй зæгъыс! — йæ къух нæм фæдардта Маха. —- Адонæн 
хаст кæд фæуыдзысты, стæй... 
— Дыууæ-æртæ уады дæр скæндзысты, сæ куыстытæ сæ 
куынæ домынц. 
— Стæй мын дзы куы фесæфа, — йæ гуырысхо фергом кодта 
Маха. Чысыл ма алæууыд æмæ нæм йæ къух фæтылдта. Мах æм 
фæлмæн къахдзæфтæй бараст стæм. — Ардæм хъусут, — загъта 
хъæрæй Маха. — Дзул хæссынмæ уæ акæндзынæн. Фæлæ мæиæ 
уый базыдтон, æмæ уæ исчи дзулæй расаста кæнæ дзул бамбæ- 
хсынвæнд скодта—ахæстоны йæ баппардзынæн. Бамбæрстат мæ 
ныхас? 
Мах æм къулбæрзæйтæй уæлæмæ кастыстæм. 
— Фæйнæ дыууæ дзулы уæм ратдзынæн, сымах сæ арæхст- 
гай рахæсдзыстут æмæ сæ мæнæ Игнатмæ ратдзыстут. Æмæ сæ 
Игнат ам банымайдзæн. Æз сæ уым нымайдзынæн, ам та сæ 
Игнат нымайдзæн. Бамбæрстат? 
Дзулфыцæны фæтæн дуарыл уыди хъатараты хуызæн дзуар- 
саæвæрд æфсæйнаг æхгæнæнтæ. Маха сæ куы бакодта, æмæ сæ 
хъеллау æмæ сæ дзыгъал-мыгъулæй куы банцадысты, уæд, дуар- 
бахизæны цы тъæпæн дур уыд, ууыл æрлæууыд, иухатт ма ныл 
йæ цæст ахаста, цыдæр ма нын афæдзæхсынмæ хъавыд, 
æвæццæгæн, фæлæ ницуал загъта, æрмæст ма йæ сæр æртхъир- 
æнгæнæджы тылд бакодта æмæ дуарыл бахæцыд. Дуар даргъ 
хъинцгæнгæ ацыд мидæмæ. Æмæ уыцы уысм дзулфыцæнæй ра- 
улæн кодта хъарм дзулы тæф. 
Уый диссаг уыд. 
Æвæццæгæн мидæгæй ныббадт, ныссыгъдæг и, æмæ мæм афтæ 
зынд, цыма йæ адæй куыд æмбæрстон, хуызæй дæр æй афтæ 
æвзæрстон, фæлæ йыл мæ цæстытæ нæ хæцыдысты æмæ мæ мид- 
бынат лæугæйæ баззадтæн. 
Уынг кæрæй-кæронмæ байдзаг и хъарм дзулы тæфæй. 
Лæууыдтæн, комкоммæ кастæн гом дуармæ æмæ хатыдтон, 
мæ зæнгты цыдæр дæлæмæ уæззаугæнгæ куыд фæцæуы, уый. 
Исдуг мæм афтæ фæкасти — змæлын мын нал скомдзысты. Ра- 
дыгай сыл схæцыдтæн — нæй, иу дæр сæ нæ фæиртæсти зæххæй. 
Æмæ уæд афæнд кодтон: мæ мидбынат æрбадон, цалынмæ 
иннæтæм дæтта дзултæ Маха, уæдмæ абаддзынæн, кæд мæ да- 
дзинты туг алæдæрсид æмæ скусиккой. 
Фæлæ уыцы рæстæджы Маха рахаста дыууæ дæргъæццон дзу- 
лы, нæхимæ куыройы ссадæй конд, хæрзæнхъызт, хæрзфых 
26 

дзултæ, снæрстысты... Æз сæм фæйнæ касты бакодтон. Сæ 
фæрстæ — лæгъз æмæ æрттиваг — джиппытæ цы зетийæ сæрст 
уыдысты, уый сæ уæлæ байсыст æмæ сыл цæхæртæ калд- 
та... 
Маха мын сæ мæ дыууæ дæлармы бакодта æмæ йæ, лæппутæ 
иууылдæр куыд фехъуыстаиккой, афтæ загъта хъæрæй: 
— Уый дын дыууæ. 
Иннæтæм дæр радта фæйнæ дыууæ дзулы, дуарыл фæстæмæ 
йе ’хгæнæнтæ хъатараæвæрд скодта, стæй къæсæрыл слæууыд 
æмæ нæм бирæ фæкаст, æвæццæгæн нæ нымайгæ кодта йæхи 
нымæр, уый фæстæ, колхозы кæрты ’рдæм ацамыдта йæ къухæй. 
— Гъеныр кæрæдзийы фæдыл цæут. Дæлæ цъыф кæм и, уым 
рæбынты хъавут, каугæрæтты, кæннод уæ исчи цъыфы куы фæбы- 
ра... Дзултыл фидар хæцут. 
Уæдæй фæстæмæ алыбон дæр — афтæ, æрæмбырд-иу стæм 
æмæ-иу нæ Маха дзул хæссынмæ акодта. 
Иу изæр цыдæр бæрæгæхсæв уыд. Дзыцца нартхорыссадæй 
цæхæраджынтæ кодта, афтæ нæм Марго æрбацыд. Йемæ, мæнæй 
зына-нæзына къаддæр лæппу — саусæр æмæ сауцæст. Лæппу, 
æвæццæгæн, æфсæрмы кодта — йæхи-иу фæсте фæурæдта æмæ 
та-иу ыл Марго размæ рахæцыд. 
— Мæ хойы лæппу у, Гадзыба — дзырдта мæ мадмæ пецы 
сæрты Марго. — Æхсæзæй йын баззадысты, æмæ йын дзы ай 
ракодтон. Æнцон архайæн нæу æхсæз удхоримæ иунæг уды къоп- 
пайæ. Æнæуи æвзæр сывæллæттæ не сты, хæрзуд сты. 
— Хæсты баззади адоны фыд дæр? — йæ архайын фæуагъта 
мад. 
—Уæдæ кæм баззади. Фæхæцыди, фæхæцыди, мæгуыр йæ 
дзæбæх удыбон фæуа, стæй, гъа, ныр райсом фæуыдзæн хæст, 
афтæ дзæгъæл нæмыг рацыд кæцæйдæр æмæ йæ тæккæ уæлæ 
сæмбæлди. Æмæ йæ мæнæ Миланкæмæ æрбакодтон, — мæнмæ 
йæ цæстæнгасæй ацамыдта Марго, — æмбаргæ лæппу у, æмæ 
мын аимæ куы фæцахуыр уаид, уый мæ фæнды. Кæннод уыцы 
фыдуæгтæй исчемæ куы сиу уа, уæд æрмист фæуыдзынæн мæ 
мæгуыр хойæ. Хуссармæ куы фæцæуыс цъозатæ-йедтæм, уæддæр- 
иу æм бадзур. Стæй ма цы, уый зоныс? — Марго лæппуйыл 
æввахсдæр æрбахæцыд ме ’рдæм. — Махайæн дзул куы фæхæссыс 
— ай дæр ма иу демæ акæн. Кæд мын тагъддæр фæцахуыр уаид 
æмæ йæм мæ зæрдæ нал æхсаид. 
Райсом колхозы кæртмæ куы ныццыдтæн, уæд Гадзыбайы 
ныййæфтон уым. Кæрты астæу лæууыди æмæ фæйнæрдæм ракæс- 
бакæс кодта. 
— Иунæгæй æрцыдтæ? — афарстон æй æз. 
— Дæлæ мæ дуары онг Марго æркодта, — загъта Гадзыба 
æмæ мæм йæ сау цæстытæй комкоммæ æрбакасти. 
Гыццыл алæууыдыстæм. Иннæ лæппутæй ничима зынд. 
27 

— Дзулфыцæн кæм и, уый зоныс? — бафарстон та йæ æз. 
Уый йæ сæр банкъуыста. 
— Нæ уæллаг уынджы никуыма уыдтæ? 
Уый та йæ сæр банкъуыста. 
— Уым и. Тигъыл. Ибон ын дымгæ йæ кулдуар бафæлдæхта. 
Уартæ уыцы ранæй зыны, — кæрты фаллаг къуыммæ ацамыдтон 
æз. — Цом ма, скæсæм æм. 
Лæппу æнæдзургæйæ араст и мæ фæрсты. Уым цы хæлд ма- 
шинæ уыд, уый гуыффæмæ схызтыстæм. Уырдæм бынтон хорз 
зынди дзулфыцæн. Йæ уæлхæдзарæй цы ердойы хæтæл сдаргъ и 
хæрдмæ, уый æнкъардæй лæууыд — фæздæг дзы нæ цыд. 
— Бирæ дзултæ дзы вæййы? — дзулфыцæнмæ æдзынæг каст, 
афтæмæй бафарста Гадзыба. 
— Уæдæ! Къулрæбын амад вæййынц уалæ цармæ. 
— Стыртæ? 
— Уæдæ! Афтæ уыйæстæ, — мæ къухæй йын дзулыйас цып- 
пæрдигъон ацамыдтон. 
Гадзыба мæ ницæмæйуал бафарста. 
Фæстæмæ куы æрбаздæхтыстæм, уæдмæ лæппутæ æрæмбырд 
сты. 
Маха сæ кæрон хылкъахæджы лæуд кодта. Гадзыбайыл йæ 
цæст æрхаста, стæй йын йæ бæгъæввад къæхтæм кæсгæйæ баз- 
зад. 
— Ай та чи у? 
— Маргойы хойы лæппу у. Сидзæр. Мах сыхаг Маргойы, — 
тагъд-тагъд адзырдтон æз, Маха йæ махимæ куы нæ ауадза, 
уымæй тарстæн. 
— Кæнæ дзулы былмæ бавнæлдта, кæнæ... — ахæстоны йæ 
баппардзынæн. Дæ хъус æм дар. 
Афтæ дзул хæссын байдыдта Гадзыба дæр махимæ. Фæлæ 
къуыри дæр нæ фæхаста... 
Уыцы райсом хуры цæст нæ разынд. Мигътæ хъæуы сæрмæ 
ныллæг æруагътой сæхи, фæлæ уаргæ нæ кодта. Куыддæр кол- 
хозы кæртæй сыздæхтæн дзулы карстимæ, афтæ Дзыцца мæ 
размæ рауад, йæ къухы нæ кæттаг хызын. 
—- Гадзыбайы дæр демæ акæн, лæгъстæ мын кодта Марго. 
Уалæ лæбырды бын цы æрх и, уым цъоза сцæйцыд æмæ зæххы 
цъар йемæ сцæйхаста, ибон давонмæ куы уыдыстæм, уæд, Афонмæ 
сæ тæккæ дзæбæхыл сты, ай. 
Дзыцца æххæст нæма фæци йæ ныхас, афтæ æдде æрбай- 
хъуыст: 
— О Налыхъ! 
Мæнмæ Махайы хъæлæсы хуызæн фæкаст, æмæ дзы 
цæмæйдæр фæтарстæн. Хызын мæ къухы, афтæмæй гуыбыр-гуы- 
быр ауадтæн уынгмæ. Дуары тæккæ ахизæны лæууыдысты 
дыууæйæ — Маха æмæ Игнат. 
28 

— Дзул цы фæци?! — куыддæр дуарыл ахæцыдтæн, афтæ 
мæм йæ цæсгом фæцарæзта Маха, æмæ мæ уæнгтæ базыр-зыр 
кодтой. 
— Цæй дзул? 
— Сыкъаджын дзул, æндæр цæй дзул! — йæ сахъат къахæй 
мæм иу санчъех æрбакодта Маха. 
Хъæрмæ куыддæр фæсæццæ дæн. Дзурын ницы сфæрæзтон, 
æмæ та уæд йæхæдæг райдыдта: 
— Ды мæм æй æрбакодтай æмæ æз дæу зонын, бамбæрстай?! 
Уый йеддæмæ ничи уыд, никæй тæригъæд мæ хъæуы. Чы- 
сыл фæлæууыд йæ дзурынæй æмæ та мæм ноджыдæр иу 
къахдзæф æрбакодта. — Фæлæуу, фæлæуу, уæдæ дзы нырмæ 
цæуылнæ сæфти? Фæлæ ай ардыгон нæу, æндæр нæу, кæмдæр 
æй амбæхста, ныр бахæрдзæн уый хуызæн лумпуси дзул 
æмæ куыдзы гуыбыны — хъуыр-хъуыр. Фæлæ йын нæ рау- 
айдзæн афтæ, йæ фæскъæбутæй йын æй сласдзынæн. Уый 
мæн нæма зоны. 
Игнат ницы дзырдта, йе ’нкъард цæстытæй зæхмæ касти æмæ 
та-иу йæ дæллаг былыл цы сау бызычъи уыд, уымæ æрæвнæлдта 
йæ уæллаг дæндæгтæй. 
— Уæдæ, кæд йæ цæсгом сыгъдæг у, уæд цæуылнæ æрлæууыд 
нæ разы, цæуылнæ нæм исты сдзырдта. Куы нæ ауыдта, уæд 
таппызары хай цæмæн фæци? — фесхъиудта та Маха. — Рацах- 
сын мын æй хъуыд йæ габазæй æмæ куыдзы рæдыд фæкодтон. 
Æндæр æй рацахс йæ габазæй, ракæн æй, æмæ йæ уартæ Хыбы- 
ты ныккæнды ныббар, кæддæра йæ йæхи дзыхæй дзурыныл нæ 
фæуыдаид. 
Маха иу-чысыл фæлæууыд йæ ныхасæй, стæй та ме ’рдæм 
фездæхт. 
— Гъеныр ды афтæ бакæн: бацу йæм,цыма дæ мах нæ барвы- 
стам, фæлæ цыма дæхæдæг бацыдтæ, афтæ, æмæ йæ ракъах, 
кæддæра йæ цы фæкодта. Нырма йын æмбæхст ма уа, уый гæнæн 
нæй — куыд бахордтаид æнæхъæн дæлармыдзаг дзул! 
Маха æмæ Игнат ацыдысты. Æз æд хызын дуаргæрон лæугæйæ 
баззадтæн. Мæ цæстытæй нæ хицæн кодта Гадзыба. Йæ хуыз- 
дзыд хæдонæн йæ дыууæ уæхсчы дæр цыдæр тар хъуымацæй 
æмпъызт. Йæ цыбыр хæлаф дæргъытæ хъуымацæй хуыд, 
æвæццæгæн гобаны цъарæй гæппæл аззади... 
Дзултæй-иу пецы тынг чи снæрсти, уый-иу джиппы сæрты 
акалд, æмæ-иу дзы уырдыгмæ, иу комдзаг чи уыдаид, ахæм 
хъæбæр кæрæттæ æрзæбул. Уыдон дзулыл тынг хæст нæ уыды- 
сты, фæсæтт æй — уый дзулыл зынгæ дæр нæ кодта. Æмæ-иу сæ 
мах, Маха иæ куыд нæ федтаид, афтæ фæсастам. Чи-иу æй йæ 
дзыхы акодта, чи-иу æй йæ роны атъыста. Гадзыба уыдонмæ 
дæр никуы бавнæлдта — нæ уæндыди. Æмæ, дам, дзул адавта. 
Æндæр, дам, мæ никæй тæригъæд хъæуы. Уыцы хъуыдытæ мæм 
29 

куыд цыдысты, афтæ бынтон дзæбæх ауыдтон Гадзыбайы — мæ 
разæй дуарыл бахызт, æмæ, йæ дæлæрмтты цы дыууæ дзулы 
уыд, уыдон радыгай тæразыл æрæвæрдта. 
— Æмæ дыууæ дзулы дæр куы æрæвæрдта, — хъæрæй загъ- 
тон æз. Æмæ куыддæр загътон, афтæ цæуыныл фæдæн. Нæ 
цæхæрадоны кауыл куы фæцæйхызтæн, уæд та ногæй мæ цæстыты 
раз февзæрди Гадзыба; Дуарыл бахызти мæ разæй æмæ дыууæ 
дзулы радыгай тæразыл æрæвæрдта. 
Маха къулы æнцой лæууыди, Игнат та, дзул-иу кæцæй 
лæвæрдта, уыцы рудзынгæй йæ сæр радардта æмæ ныхæстæ код- 
той. Æз Махайы раз слæууыдтæн, уæлæмæ йæм скастæн. 
— Маха, Гадзыба нæ уыди. 
Маха мыл сонт хъæр фæкодта: 
— Уæдæ йæм мæ мæрдтæ æрцыдысты?! 
— Нæ зонын, фæлæ Гадзыба нæ уыд. Гадзыба йæ дыууæ 
дзулы дæр мæ цуры æрæвæрдта тæразыл. Æз æй федтон. 
— Ныр адон дæр мæн асайынмæ хъавынц, стæй бæстæ ма 
фесæфа! Уæдæ пецы цал дзулы цæуы, уый æз нал зонын, æви, 
уæлæ уырдыгæй ардæм хæйрæг ахордта уыцы дзул! 
— Нæ зонын, фæлæ Гадзыба нæ уыди, — ногæй та загътон æз. 
Маха та мæм цæхгæр фæзылди, фæлæ дзурын ницуал 
сфæрæзта — кæрты дуарыл лæбурæджы цыдгæнгæ фæмидæг 
Марго. Йæ ныхас йæ разæй фæци: 
— Цæй дзулы давд ныл æрымысыдыстут, цæ, мæ хæдзары 
тæригъæд уæ фæдыл æфтыд фæуа! 
Маха йæ хъыгдард къахыл йæ уæз æруагъта, фæстæмæ дзæбæх 
слæууыд. 
— Ды дæ хъæртæй кæй фæтæрсын кæнай, ам дын уыцы лæппу 
нæй. Фæлтау ацу æмæ дæ мæлинагæн зæгъ, æмæ дзул дзæбæхæй 
рахæссæд. 
— Гъæр æмæ дзулы давд, дзуар фæкъахынæй уæлдай куы иæ 
у, уæд мæ хæдзармæ давæггаг дзул уадзын! Стæй уый цы сывæ- 
ллон у, уый æз нæ зонын! Æмæ йын йæ разы цы æрæвæрын, 
уымæ æнæ фæрсгæйæ куы никуы бавнæлдта, уæд куыд хъуамæ 
радава, цы хуызы хъуамæ радава?! 
— Гъомæ уæдæ нырмæ цæуылнæ сæфти уыцы дзултæй?! — 
йæ цæстытæ тынг схъулæттæ кодта Маха. 
— Уыдæттæ мæн не ’ндавынц. Кæд дын дзы фесæфти æмæ 
йæ дæхæдæг нæ ныххордтай, уæд æй кæм æмбæлы, уым агур, мæ 
хæдзары кой ма кæн! 
— Кæм æмбæлы, уым дæр æй бацагурдзынæн. Кæд-иу æй нæ 
бацагурон, уæд ам лæппу ма уæд æмæ-иу ацы ныхæсты тыххæй 
искæй цæсгомыл нæ бату кæнон. 
— Уы,й дæр ма — мæнæн, ту—мæ цæсгомыл! — фестъæлфыд 
Марго, кæм лæууыд, уым æрзылди гуыбыр-гуыбыр. — Ныр иу 
дур ма сисон æмæ йын дзы йæ сæр ма фехалон! 
30 

Уæды онг Игнат æнцад хъуыста, ныр базмæлыд, йæ сæрыл 
æддæдæр рахæцыд рудзынгæй. 
— Ма ма цъах-цъах кæнут, алæ! Уæ хæдзармæ ацу, Маха, 
ацу, Марго, ды дæр уæ хæдзармæ. 
— Мæ хæдзармæ мæн кæнын нæ хъæуы — нуæзтджын нæ 
дæн, — загъта хъæрæй Маха, стæй Маргомæ фæзылд, йæ бæрзæй 
йæм бадардта æмæ йæ пырх къухæй æрцавта. — Ды уый зоныс 
æмæ уыцы дзул мæнæ ацы бæрзæйыл ныххыррытт кæндзысты?! 
Марго æдзæмæй лæууыд, адæймаг исты ахсджиаг хъуыдда- 
джы размæ куыд æдзæмæй фæлæууы, афтæ. Иу афон фестъæл- 
фыд, йæ сæр ныттылдта, йæ тæрттæм февнæлдта. 
— Ныр кæдæм фæцæуон, кæдæм фæхæссон мæ хъаст — мæ 
судзгæ-дудгæ хъаст?! Дæ сæрæн мацы зонай, æмæ дын ахæм митæ 
бакæной! Зæгъын, дон æрбадавон. Æрбацыдтæн æмæ хæдзары 
нæй. Цы фæуыдаид, уæдæ æддæмæ цæуæгтæ дæр куы нæ у? Къу- 
ымты зилын—нæй. Цæхæрадонмæ ауадтæн æмæ картофты аст- 
æу дæлгоммæ хуыссы æмæ йе знаг кæуынæй йæхи мары. Цы 
кодтай, зæгъын, æмæ, дам, афтæ ’мæ афтæ. Нæ, æз ацы маст нæ 
нынныхъуырдзынæн, — ногæй та фесхъиудта Марго. — Мæ уды 
уый бæрц хъару нæй. Мæнæ уал нæ сæрдары фенон, — Марго 
дуары ’рдæм азылди, фæлæ уыцы рæстæджы кæрты фæмидæг и 
Мате. Йæ райст-бавæрды уæлдзарм худ йæ къухы, йæ кæттаг 
цырыхъхъытæ рыгæй урс адардтой. Бахизæны дзыхълæуд фæкод- 
та, йæ афтид къух Махайы ’рдæм ныттылдта. 
— Цы ми бакодтай, цы, галиудзавд дæ Хуыцау фæкæна! Æгас 
хъæу йæ къахыл куы слæууын кодтай, уæд афтæ вæййы! Уайтагъд 
æй мæ зæрдæ зыдта, — йæ ныхас Игнатмæ аздæхта Мате. — Ам 
уæлæмæ дугъ фæкодтон. Дæлæ мæ районмæ хъуыди æмæ уырдæм 
ныууадтæн. Дзул райсом сæрдар ахаста. Уартæ, сæрдыгон хизæ- 
нты бынæттæ чи аразы, уыдонæн æй ахаста, уырдæм цыди ’мæ. 
Марго йæ цæстытæ Махамæ фæцарæзта. Мæнмæ афтæ 
фæкаст, ныртæккæ йыл йæхи ныццæвдзæн... Æмæ мæ фæндгæ 
дæр афтæ кодта. Фæлæ нæй, нæ фезмæлыд йæ бынатæй Марго. 
— Мате, æмæ дын уый ран нæ уыдтæн дæуæн дæр, æмæ мын 
афтæ загътаис: мæнæй уый, Сахман дзул ахаста, æмæ-иу æй 
мауал агур. Фæлæ уæ алчи лæджы къæхты бын цы ныккæна, уый 
ад ын ницы кæны, — тынг мæстыхуызæй загъта Маха, кæд 
Маргойы тыххæй, ома, мæм дзурын мауал суæнда. 
— Алæ, мæ тæригъæд де знаджы хай, уый дын къæхты бын 
æмæ йеды бын! Фынæй уыдтæ, æмæ дæ мæ цæст хъал кæнын нæ 
бауарзта. Зæгъын, фæстæдæр ын æй зæгъдзынæн. Стæй фæцæу- 
ыныл дæн æмæ... Уæддæр Маха, сæртæг митæ бирæ кæныс, бирæ. 
Уыййеддæмæ дзул уыди сызгъæрин нæ уыди. Адавæд æй, бæстæ 
дзы фесæфæд! Кæдæм зилыс хæдзари-хæдзар æнæхъæн хъæу- 
ыл! Куыд ма йæ аргæ хъуамæ скодтаис, чи ма дын ыл сæтгæ 
хъуамæ бакодтаид?! 
31 

— Уый сæ, æвæдза, уæртæ Хыбыты ныккæнды кæй ныппæр- 
стаин, уый йыл мæ куыдзы саст бакодтаид, фæлæ... 
— Гъомæ дын чи радта искæй сывæллæтты ныккæнды æппа- 
рыны бар?! 
— Æмæ уыдонæн чи радта дзул давыны бар? 
Мате фыццаг зæхмæ æркасти, стæй йæ цæстытæ Игнатмæ 
сзылдта æмæ йæм кæсгæйæ баззади. 
— Уæдæ! Мæныл дæр фæхæцыди æмæ мæ цалдæр раны бал- 
æууын кодта, — йæ сæр ныттылдта Игнат. 
Марго уæдæй нырмæ хибарæй лæууыд, ныр дзæбæх разылд 
лæгтæм æмæ загъта: 
— Уæдæмæ раст у фыццагæтты ныхас, куырм æмæ къуы- 
лыхæн сæ зонд иу у. 
Марго ацыд, куыддæр уыцы ныхас загъта, афтæ. Æз дæр ма 
чысыл алæууыдтæн æмæ рацыдтæн. Дыккаг бон Гадзыба нал 
æрцыди колхозы кæртмæ, æртыккаг бон нал ацыдтæн æз дæр. 
Фæндгæ мæ тынг кодта, фæлæ мæм афтæ зынд, цыма уæд Га- 
дзыбайыл гадзрахатæй рацыдаин. Уæддæр-иу дзулхæссынафон 
мæхи уынджы кæронмæ байстон, æмæ-иу, лæппутæ кæрæдзийы 
фæдыл куыд ныххал сты, уымæ кастæн. Уыдон-иу нал зындыс- 
ты, уæддæр ма-иу æз æдзæмæй лæууыдтæн — хъарм дзулы тæф- 
иу баззад кæрæй-кæронмæ уынджы æмæ-иу æй æнкъардæй улæ- 
фыдтæн. 
1978 аз 
ЗОКЪОТÆ 
Баба цыди разæй. Æз уыдтон, йæ къæхтæ уæззау куыд иста 
кæрæдзийы фæрсты æмæ сæ рыг фæндагыл куыд æвæрдта, уый. 
Уыцы иугъæдон уæзбын цыд, зæронд лæг куыд фæцæуы, афтæ. 
Йæ къæхтыл — нæхимæ хохаг хуыйгæ дзабыртæ æмæ бæрзонд, 
уæраджы сæртæм чи æххæст, ахæм фæсмын зæнгæйттæ. 
Йæ къæхтæй хъæрзаг уыд Баба. Сæрдыгон хурбон-иу нæ ду- 
армæ дурыл бадт æмæ-иу йæ гом къæхтæ хурмæ тавта. Æз æй 
афтæ бадгæ бирæ хæттыты федтон. Йæ фадхъултæ-иу уыдысты 
рæсыд æмæ сырх, æмæ-иу сæм æнкъардæй каст Баба. Исдугæй- 
исдугмæ-иу сæм нывнæлдта, æрхæцыд-иу сыл, æрæлхъывта-иу 
сæ æмæ-иу сыл йе ’нгуылдзты фæдтæ дзыхъхъæй аззадысты. 
Æгæр-иу сæ куы стыхсти, уæд-иу кæдæмдæр’ацыд æмæ-иу 
фæстæмæ, бирæ фæхъæлдзæгдæр, афтæмæй æрбаздæхт дыууæ- 
æртæ боны фæстæ. Арфæтæ-иу кодта кæмæндæр, йæ ном ын 
Бениа хуыдта. Уый, дам, мæн куыд æрцардта, афтæ, дам, æй 
сыгъдæг Хуыцау саразæд. Харедзина, дам, мын сæ аласта æмæ, 
дам, фервæзтæн. 
32 

Харедзина цы хуыдта, стæй-иу ын æй йæ фадхъулты куыд 
аласта Бениа, уыдæттæн æз ницы æмбæрстон. Фæлæ-иу мæ тынг 
æрфæндыд, уыцы дзæбæх лæг нæ хъæумæ куы æрбафтид, тынг 
дойны йын куы уаид æмæ йын æз суадонæй уазал дон куы сыс- 
къæфин. Уымæй хуыздæр ын цы хорзы бацыдаин, уый нæ зыд- 
тон. Æнæуи-иу арæх æрлæууыд нæ уæзæгыл дойны лæгтæ, æмæ- 
иу уæд хистæртæ махæй искæй æрвыстой дон хæссынмæ. 
Харедзина — уый уидаджы мыггаг у. Фадхъулты-иу æй аластой 
цармæй фыды ’хсæн, къахы дудаг-иу иу ранмæ æрæмбырд и, стæй- 
иу æй фæкъæртт кодтой, æмæ-иу уайтагъд къæхты рæсыд бабадти. 
Уыдæттæ æз фæстæдæр базыдтон, бирæ фæстæдæр. 
Йæ дæларм афтид къæсса дыдагъæй æмæ йе стыр джидæ 
фæрæт — фæрæты хъæд фæстæмæ ныттынг и дæлармæй, 
афтæмæй цыди æмæ цыди йæ иугæндзон æрмахуыр цыдæй, æмæ 
æз æмбæрстон: хъарæг та кæны Баба. Ахæм æгъдау æм уыд — 
искуыдæм-иу куы цыдыстæм, уæд-иу куыддæр хъæуæй ахыз- 
тыстæм, афтæ-иу хъарæг райдыдтаид, æмæ-иу цалынмæ кæдæм 
цыдыстæм, уырдæм ахæццæ стæм, уæдмæ нал банцадаид. Йæ 
ныхæстæй йын никуы ницы бамбæрстон, уымæн æмæ ныхæсты 
хуызæн нал уыдысты, афтæ сæ даргъ ивæзта, цыма сæ куы нæ 
ивæзтаид, уæд йе ’нкъард хъæлæсы цæугæ нæ бакодтаиккой. 
Хъарæг мæ фыдыфсымæрыл кодта, — уый дæр æмбæрстон. Уый 
куы амарди æндæраз, уæдæй нырмæ афтæ кæны Баба. 
Цæдтыкомæй æнахуыр уазал уддзæф раулæфыд: иухатт, дык- 
каг хатт. Баба ронбæгъд уыд, æмæ йæ даргъ хæдон науы пæлæзау 
дымгæйæ айдзаг и. Æрлæууыд, фæстæмæ мæм ракаст. 
— Гъе, мæ лæппу, гъе! Бирæ нæ нал хъæуы. Уæртæ æрхы 
фæуырдыг кæндзыстæм, æмæ... 
Уæдмæ æз йæ цурмæ бахæццæ дæн. Баба фæрæт йæ дæлармæй 
æриста, къадзони лæдзæгыл куыд фæхæцынц, афтæ йыл ных- 
хæцыди æмæ-иу ын рæстæгæй-рæстæгмæ йæ хъæд зæхмæ фæбыцæу 
кодта. Ныр цыдтæн йæ фæрсты æмæ йын йæ цæсгоммæ скæс- 
скæс кодтон. Йæ цæстытæ уыдысты уымæл æмæ, цыма йæ раз- 
вæндагæн тæригъæд кодта, уыйау æм æнкъардæй касти. 
— Зокъо ам — хæрх, фæлæ нæ а боныгъæд куы нæ бауадза, 
уымæй æдас нæ дæн, уартæ кæсыс? — Нæ фале, комæй æмхæрд 
чи ссыд, уыцы рагъмæ ацамыдта Баба. — Ацы коса рагъыл мигъ 
абадт, уæд развæлгъау сæрфæцæвæн бынат агур дæхицæн. 
Æз рагъмæ кæсыныл фæдæн. Йæ сæрмæ ма арв сыгъдæг уыди, 
фæлæ рагъæй гыццыл дæлдæр, хъæд кæм райдыдта, уым, бæхджы- 
ны уæхсчытыл басылыхъ куыд æрбатухай, уый хуызæн æртых- 
сти цыдæр сатæг-сау фæскъау мигътæ æмæ кæрæдзийы фæдыл 
æмхæццæ хъомпал кодтой. Æрхмæ æххæст нæма бахæццæ стæм, 
афтæмæй йæ кой дæр нал фæзынди уыцы лæгуын рагъæн. Баба 
та йæм скасти æмæ хъæрæй загъта: 
— Нæ дын дзырдтон, нæ? — стæй йæ сæр батылдта 
2 Урс изæртæ 
33 

фæйнæрдæм,— фæлтау дæ куы нæ ракодтаин. Цы Хуыцау мæ 
ралгъыста, цы, цæмæн дæ кодтон! 
Æцæг, æрхмæ ныххæццæ стæм, уарын дæр райдыдта. Ставд 
æмæ уæззау æртæхтæ, дурыл-иу сæ чи сæмбæлд, уымæн-иу йæ 
тъæпп фæцыд. Баба дыууæ залмысыфы æртыдта — ахæм стыр 
залмысыфтæ никуыма федтон. Иу дзы йæхиуыл æркодта, иннæ 
— мæныл. Суанг мæ бацæвиттæм æххæсти. 
— Уый нырма йæ сыг у, йæхæдæг фæсте и къæвда. Уæртæ 
уым иу мæра тæгæр и, æмæ уырдæм куы нæ баирвæзæм, уæд 
донласт фестдзыстæм. Ме ’нæзонгæ куы нæ у амы къæвда — 
къæртайы комæй калы. 
Донбылты чысыл суадыстæм, галиуырдæм фæзылдыстæм æмæ 
цыдæр рагон къахвæйдагыл бафтыдыстæм. 
Æдде залмысыфыл æртæхтæ куыд тъæпп-тъæпп кодтой, уый 
мæм хорз касти, æмæ, Баба цы мæра тæгæрæй загъта, уымæ 
тагъд куынæ бахæццæ уыдаиккам, афтæ мæ фæндыди. 
Æвиппайды арв ферттывта — цыдæр уазалхæссæн æрттывд: 
судзгæ бæндæны хуызæн къæдз-мæдзытæй ратахт кæцæйдæр æмæ 
нæ сæрмæ бæрзонд кæмдæр ауындзæгæй аззад, стæй сонт къæр- 
къæр ныккодта. Æз мæ сæр мæ уæхсчыты фæтъыстон æмæ гуы- 
бырæй аззадтæн. Цы уыди, уый нæма бамбæрстон, афтæ ко- 
мырдыгæй цыдæр къæскъæсгæнгæ рацыд, цыма бæлæстæ сæ 
астæутыл саста, уый хуызæн. Махмæ куы ’рбахæстæг, уæд æна- 
хуыр тынг нырриуыгъта, йæ ныхмæ фидар чи фæлæууыд, ахæм 
цыдæр, æмæ бæстæ гыбар-гыбур сси. Мæ хъустæ бынтондæр 
акъуырма сты, æрмæст ма бамбæрстон: цыдæр хъыггаг арты 
тæф аирвæзти мæ улæфæнты. Мæ хъустæ бынтон нæма сафтид 
сты уæззау гуыв-гуывæй, афтæ мæм æрбайхъуыст æнахуыр 
тыхджын сæх-сæх. Дуне цыдæриддæр уыди, уыцы сæх-сæхы 
бын фæци. 
Стæй мæм уыцы иугæндзон сæх-сæхæй æрбайхъуыст: 
— Гъæ, рæзæнбонтæ дын фестон! Фæтарстæ! 
Бабайы ныхæстæм цыма хъал радæн: фыццаг мæ ком айвæз- 
тон, стæй мæ цæстæй ракастæн. Ракастæн, фæлæ, цыма нæ ра- 
кастæн, уымæй уæлдай ницы федтон. Мæ алыварс уыди сау та- 
лынг æмæ кодта сыгъды тæф. 
Баба мæ æрбадæларм кодта, мæ сæр мын æрысгæрста. 
— Æрцардта нæ ацы мæра. Мæнæ ардæм не ’рбаирвæзтыстæм, 
донласт фестадаиккам. Уæддæр иу хорз у, æмæ бирæ нæ хæссы 
йæ къæвда, æндæр ацы уардæй мæнæ иу сахат фæуарыд, никуал 
ницы ныууадзид Хуыцауы бын, фæласид сæ. 
Сæх-сæх сабырæй сабырдæр кодта, стæй, цыма нæ сæрмæ 
уæлæты кæдæмдæр ацыд. Æмæ уæд мæ цæстытæ æрхæцыдысты 
цыдæр дæргъæццон рудзынггондыл. Рухс дзы хуызæгау кодта 
мидæмæ, фæлæ уалæ уæлиау кæмдæр æмбæлд уыцы рухс, махмæ 
нæ хæццæ кодта æмæ, кæм бадтыстæм, уый зын равзарæн уыд. 
34 

— Ныртæккæ хурæн дæр æнæ ракæсгæ нæй, — загъта хъæрæй 
йæхицæн дзурæгау Баба. 
Æз кастæн рудзынггондмæ. Уыдтон, рухсæй-рухсдæр куыд 
кодта æмæ уыцы рухсы, нæ алыварс цы талынг бадт, уый тайын 
куыд райдыдта... Равзæрстон æвзалысыгьд сатæг-сау къул. Сыгъд 
цæмæй уыд, уый мæм диссаг каст. Бабайы дзы бафæрсынмæ хъа- 
выдтæн, фæлæ исты зæгъон, уымæ мæ ныфс нæ бахастон æмæ 
уæд, рухс кæдæм хауд, уырдæм мæ къух сдардтон. 
Баба мын мæ къух айста, йæ дæллагхъуыр æй атъыста, йæ 
роцъойæ йæ балхъывта. Йæ боцъойы хъуынтæ мын мæ уæларм 
æхсызгон хъыдзы кодтой. 
— Цæмæй мæ фæрсыс? Мæрайы мæ фæрсыс? Æз дæр æй 
афтæмæй æрæййæфтон, зноны мæра куы нæ у, мыййаг!.. Æви 
мæ, сыгъд цæмæн у, уымæй фæрсыс? Ардæм цæуынц бæлццонæй, 
хъæддзауæй, цуанонæй. Æртдзых дзы бакæнынц, æмæ... Æхсæв 
дæр дзы ныллæуу. Нæ дзы сырдæй тас у, нæ — хилæгæй. Артмæ 
цы уæнды ахæмтæй! 
Уæдмæ уыцы рудзынггондæй хуры тын æрбакаст. Баба йæм 
къухæй ацамыдта. 
— Нæ дын загътон — хур нæм куыд æрбагудзи кодта. — 
Стæй базмæлыд Баба. — Гъа, сыстæм. Бон дæр йæ куыст кæны, 
æмæ хъæмæ афтидæй цæуинаг куыд нæ фæуæм. 
Æдде дуне цæхæртæ калдта. Хурыцæст арвы бæстастæу лæу- 
уыд æмæ зæхмæ æдзынæг касти, цыма йын къæвдайæ тарсти — 
мацы знаггад ын ракæна! 
Бабайы фæстæ нарæг къахвæндагыл цыдтæн. Цыдтæн æмæ, 
мæ хъустæ сæхимидæг æнуд гуыв-гуыв куыд кодтой, уымæ хъу- 
ыстон. Арв ныл кæм ферттывта, уырдæм куы рахæццæ стæм, 
уæд Баба æрлæууыд, йæ уæхсчы сæрты мæм ракаст. 
— Кæсыс æм, цытæ бакодта уыцы бæласæн! Æмæ бæлас дæр 
бæласы хуызæн куы уыдаид! 
Дæлдæр, тæккæ тигъыл цы стырхих бæлас лæууыд—йæ зæнгыл 
иу дыууæ лæджы кæмæн нæ аххæстаиккой, уый уыди йæ астæу- 
ыл тыхсаст, йе ставд хихтæ зæххы ныссагъдысты, фæлæ кæуыл- 
ты асаст, уый зæнгыл баззад, — цыдæр æнахуыр урс-урсид фи- 
дар фæскъæуттæй йыл хæцыди зæнг. 
— Æрдæбон æй базыдтон — ацы бæлæстæй кæцыдæры æрцав- 
та, фæлæ уымæ фæкомкоммæ уыдзæн, уый æнхъæл цæмæй уыдтæн. 
Æз лæугæйæ баззадтæн: уанцон арв нæу! Уый стæвдæн бæлас 
æмæ йæ афтæ асæтт, стæй йыл арт бафтау! 
— Æмæ йæ судзгæ та куыд скодта?! — мæ тас æмæ мæ дис 
кæмдæр мæ улæфæнты баиу сты æмæ уыцы ныхасимæ фæуæле 
сты. 
— Арв йæ бон калы! — тынг хъæрæй загъта Баба, цыма 
кæмæдæр æртхъирæн кодта, ахæм хуызы. — Иууылдæр йæ къу- 
хы не сты зынгæй дæр æмæ æндæрæй дæр. 
35 

Сындæг-сындæг хæстæг бацыдыстæм бæласмæ. Мæн дзæбæх 
сулæфæн нæ уыд, цыма уæлдæф судзгæ бакодта, ныхъхъæбæр 
æмæ улæфæнты нал арæхсти. 
— Мæ тæригъæд бахæр, уый дын гъе! — Кæуылдæр бабустæ 
кодта Баба — кæуыл уый нæ бамбæрстон. Хæрдмæ йæм скастæн, 
йæ цæстытæ уыдысты æнкъард, нæ уынджы куы фæбады æмæ йæ 
къæхтæм куы фæкæсы, уæд куыд æнкъард вæййынц йæ цæстытæ, 
афтæ, йæ боцъо рызт, æмæ фæтарстæн: ныртæккæ скæудзæни 
Баба, æмæ йын йæ даргъ хæдоны фæдджимæ бавнæлдтон. 
Уый мæ, æвæццæгæн, нæ бафиппайдта, лæууыди æмæ 
æнкъардæй касти æрвдзæф бæласмæ. 
— Гъа, цом, мæ уд. Цы ма йын нæ бон у. Мæ тæригъæд 
бахæрæд, уый йын, гъе! — ногæй та бабустæ кодта Баба æмæ 
тæссæртты уырдыгмæ араст и. Иу-цалдæр къахдзæфы куы акодта, 
уæд феккуырстæн æз дæр мæ бынатæй. 
Цас ныццыдыстæм, уый нæ бамбæрстон, афтæ Баба æрлæуу- 
ыд, нæ дæле лæнчы хибарæй цы бæлас зынд, уымæ адардта 
фæрæтыхъæд. 
— Акæсæд-ма йæм исчи! Уæддæр ацы комы цы зад кæны 
зокъо, уый — никуы! 
Бæлас уыд саджил, сыфтæр ыл нал хæцыд, æмæ хорз зынд, 
кæм фæсаджил и, уырдыгæй суанг йæ цъупмæ зæнгæй хихæй 
зокъойæ æмгуыдын æхгæд куыд баци, уый. Кастæн æм æмæ не 
’мбæрстон, зокъотæ йыл бирæ кæй уыди, уый мын æхзызгон 
уыд æви хъыг. Кæд мæ тарст кæй нæма ’рцыди, уый тыххæй йæ 
не ’мбæрстон?.. 
Баба йæ къæсса зæхмæ æрæппæрста, ныццыд бæласмæ, 
фæрæты хъæдæй хæмпæлтæ иуварс кодта, афтæмæй æрзылд йæ 
алыварс, иухатт ма йæм скасти æмæ йæ райдыдта калын. Бæлас 
æгомыгæй лæууыд, нæдæр ризгæ ныккодта, нæдæр дзы 
фæрæтыхъæр райхъуысти, удæгас бæласæй куыд райхъуысы, 
афтæ. Æрмæст йæ хихтæй иуцалдæр æрыскъуыди, æмæ уыдон 
дæр æнæ уæлдай уынæрæй æрхаудысты хæмпæлгæрдæгмæ. Сæ 
рахауыны хъæр дæр нæ райхъуысти æмæ се ’рхауыны хъæр дæр. 
Уæдмæ бæлас йæхæдæг дæр ахауд, хаугæ-хауын цалдæр дихы 
фæци æмæ кæрæдзийы уæлæ ныккалдысты. 
— Къæсса рахæсс æмæ ардæм рауай, — сдзырдта мæм Баба. 
Æз къæсса ныххастон. Бабайы цур æй æрæвæрдтон æмæ бæла- 
сы бындзæфхадмæ кастæн. 
— Уæддæр йæ цæрæнбонтæ нымад уыдысты, — загъта Баба 
æмæ уый дæр бындзæфхадмæ ныккаст. — Акæс-ма, кæддæра ма 
йæ уд удыл хæцыди. Уæдæ ма уый цæринаг куы уыдаид, уæд ыл 
уый бæрц зокъо зади!.. Фесæфдзысты, фæлæ сæ азарæй махæн 
мацы уæд, уæддæр сæ уымæ хъуыди. Иу дымгæйы ныффæлдæх- 
таид æмæ... — Баба йæ ныхас цæхгæр фæурæдта, арф ныуулæ- 
фыд, æрбакасти мæм. 
36 

— Тæрсыс ма, мæ лæппу? 
— Нæгъ, — загътон æз. 
— Гъæ, кæд дæм низæй исты ис, уæд дæ Бабайы гуыбыны ацæуа, 
мæ хъæбул, — цыдæрхуызон ныууынæргъыдта Баба, мæ фæскъæбут 
мын йæ къух æрæвæрдта æмæ мын мæ цæстытæм æдзынæг бакаст. 
— Ныртæккæ сын сæ нæуæгдзыдтæй къæсса айдзаг кæнон, кæддæра 
дын изæры цы хуызæн физонæг скæнид а лæппу! 
Æцæгæйдæр къæсса уайтагъд айдзаг и. Бындзæфхадæй йæ 
раккой кодта æмæ рараст стæм. Баба ныр дæр цыди разæй. Æз 
уыдтон, йæ риссаг къæхтæ куыд уæззау иста, куыд уæззау сæ 
æвæрдта, æмæ йын тæригъæд кодтон. Ацыди-иу, ацыди-иу æмæ- 
иу æрлæууыди, йæ къæссайыл иу уæлдæр схæцыд, йæ къæхтæ- 
иу арайс-байс кодта сæ бынæтты æмæ та-иу агуыбыр и размæ. 
Стыр хъæдæй рахизæны цы хуыскъ тæгæр уыд, уый бын 
æрлæууыд. Къæсса зæхмæ æрæргъæвта. 
— Уæд мыл ацы низ цы хуыцауы фæндæй бафтыд, уый мæ 
тæригъæд куы бахæрид. Нал фæразын! Мæнæ дзы изæры цы 
афыцæм, уый мæ фæдджимæ авгæндзынæн, иннæты ам искуы 
ныууадзæм. Ардыгæй райсоммæ, стæй райсом æрбацæудзыстæм, 
— дзургæ-дзурын тæгæрмæ скасти Баба, — Уæлæ сæ уыцы са- 
джилы сæвæрæм. Зокъомæ хилæг нæ цæуы æмæ æндæр. 
Баба куыд загъта, афтæ бакодта — фыццаг къæссайы комæй 
зокъотæй иудзæвгар нæумæ рауагъта, стæй къæссайыл схæцыд 
æмæ йæ бæласы саджилы сæвæрдта, уый фæстæ зокъотæ нæу- 
уæй йæ фæдджимæ сæвгæдта æмæ араст стæм нæхимæ. 
Дыккаг бон сихорафон нæма уыдаид, афтæ бахæццæ стæм 
нæ тæгæр бæласмæ. Бахæццæ стæм æмæ джихæй баззадыстæм 
нæ дыууæ дæр: бæласы хус къалиутыл, цыма уæхстытæ 
уыдыстæ æмæ сыл исчи физонæггæгтæ бакодта, афтæ конд 
уыдысты зокъотæ. Фæйнæрдæм ныхъилтæ сты. "Чи уыдаид", 
— хъуыды кодтон æз. — Чи нын ныссагъта нæ зокъотæ къа- 
лиутыл? Фæлæ ма фæрсынæн раджы уыди æмæ иу каст зокъ- 
отæм кодтон, иннæ каст — Бабамæ. Уый бирæ фæлæууыд 
æнæзмæлгæ, стæй къæсса æриста, ныккасти йæм æмæ та 
бæласмæ аздæхта йæ цæсгом. 
— Дæ ус куы фестадаис, уыцы тыртына æмæ дæ дысон уый 
куы зыдтаин, уæд дын цы зокъотæ ныууагътаин, уый федтаик- 
кой лæппутæ! 
— Æмæ тыртына?.. — нал æм фæлæууыдтæн æз. 
Баба мæм раздæхти. 
— Тыртына, тыртына! Хус зокъо йеддæмæ йын мацы ратт. 
Акæсæд-ма йæм исчи, уый дæр йæхи уарзы, — дзургæ-дзурын 
та Баба къæссайы хуылфмæ ныккаст. — Ныр уымæн йæхи ку- 
ыст бакæн — схиз сæм æмæ сæ фæстæмæ дæ къæсса байдзаг 
кæн æмæ сæ далæ дæ хæдзармæ ахæсс. Фæлæ уый тыртына у, 
æмæ ууыл ничи бахуддзæн, лæг та лæг у, æмæ... 
37 

Чысыл фæлæууыд йæ ныхасæй, стæй та загъта: 
— Æмæ ацы дзæгъæлзады къæхтæ, æндæр ардыгæй уырдæм 
цас бауаинаг у. Бауаиккам æмæ дзы рахæссиккам. Уым сæфгæ 
куы кæнынц. Фæлæ ацы къæхтæ... Æмæ Бениамæ дæр мæ цæсгом 
нал хъæцы. Æндæр ма мын сæ ацы хатт куы аласид харедзина 
йæ удыбæсты тыххæй... 
Фæстæмæ здæхтыстæм афтид къæссаимæ. Хъæуыл нæ цæст 
куы æрхæцыд, уæд Баба æрлæууыд. 
— Æмæ цы нæ бахъав-бахъав кæны адæймаджы удвæллоймæ. 
Тыртынайæ дæр ма мæ уый схъуыди! 
1987 аз 
УРС ИЗÆРТÆ 
Рудзгуытæ уыдысты гом, æмæ цырагъы рухс бынтондæр сиу 
и мæйы рухсимæ, йæ мидæг ацыд, батади дзы. 
Хъауыр бадти рудзынджы раз æмæ газетмæ каст, фæлæ рух- 
сдзаст уыд æмæ дзы ницы рæстмæ уыдта. Газет стъолмæ баппæ- 
рста æмæ ныуулæфыд. 
— Офф-офф, мæнæ цы рухс у! 
Ныхас зырзыргæнгæ ацыд уыцы сыгъдæг рухсы æмæ ру- 
дзынджы тарвазыл йæ зыланг фæцыд. 
Фаирæ артдзæсты уырдыг лæууыд æмæ пецы сæр цы къуырф 
тæбæгъ уыд — урс-урсид тæбæгъ — уым йæ урс-урсид къухтæй 
урс цыдæртæ æхсадта. 
Хъауыр æм бакаст. Рæстæмбис сылгоймагæй зына-нæзына 
бæрзонддæр. Нырма нæ йæ фезмæлд фæуæзбын, нæ йæ — 
фæкаст. Уæнгтæ дæр сæ бынæтты нырма. Кæд-иу йæ куыстмæ 
рæвдздæр февнæлдта, уæд-иу йæ тæнæг халаты тæрттæ уæззау 
банкъуыстысты сæ бынæтты. Æмæ-иу Хъауыры уæнгты цыдæр 
æхсызгон ахъарыд. Æмæ йæм иу хъуыды æрцыд—ацæуа æмæ 
схуысса. Уæдмæ кæд Фаирæ дæр фæуид æхсад æмæ кæд схуыс- 
сид уый дæр. Раджы ма у, фæлæ... 
Бакасти та Фаирæмæ. 
— Нæма фæдæ? 
— Ныртæккæ фæуыдзынæн. Æмæ куы фæуон, уæд цы? 
— Схуыссиккам. 
— Æмæ иунæгæй тæрсгæ кæныс? 
— Тæрсгæ нæ кæнын, фæлæ... 
— Уæдæ нæм æнæзæгъинаг дæр нæй, æндæра дын дæ нывæр- 
зæны исты цыргъаг дарин, — бахудти Фаирæ. Хъауырмæ бакас- 
ти, æмæ та æхсызгон змæлд бакодтой йæ уæнгтæ Хъауырæн. 
Йæхиуыл схæцыд — ацæуа ’мæ схуысса. Раст уыцы рæстæджы 
уынгæй æрбагæпп кодта кæйдæр цыбыр хъæр: 
— 0 Хъауыр! 
38 

Хъауыр Фаирæмæ кæсгæйæ баззад. Æрæджиау рудзынгæмб- 
æрзæныл иуварс ахæцыд, дæлвæйнæгыл анцой кодта. 
— Мæнæ Гайоз куыройы дæгъæл æрæрвыста, — дзуры бынæй 
иу лæппу, уæлæмæ кæсы рудзынгмæ, афтæмæй. 
— Æмæ йæхæдæг кæм и Гайоз? 
— Уæлæ йæ Граф баздæхта, уазджытæ, дам, мæм и æмæ, 
дам, семæ абад. 
— Уазджытæ, зæгъыс? Гъомæ уазджытæ хорз фæуæд, фæлæ 
ныр хуыссын афон куы у, уæд нырмæ кæм уыди? 
— Бахизæны, дам, цы дыууæ голладжы ис, уыдон, дам, бавгæ, 
аходæнмæ, дам, куыд нæ æрривад уа, — лæппу дзургæ-дзурын 
дæгъæл слæвæрдта Хъауырмæ. 
— Гъомæ æвгæнгæ, фæлæ... 
Лæппу ницуал загъта, азылди æмæ Хъауыр йæ фæстæ каст — 
рухс уынджы æмраст куыд фæцæйцыд, уымæ. 
— Цæуон уæдæ æз. Кæннод куы ’рривад уа æцæг, уæд исты 
знаггад ракæндзæн. 
— Районмæ мын æнæ ныццæугæ нæй. Абоныстæн, ныццæу- 
дзынæн. Хъуамæ дзы искæй бафæрсон, иу хицауы: ай нын цы 
хуызæн куыройгæс у? Уæдæ дзы мызд уый исы, кусгæ та дзы 
мах кæнæм. 
Хъауырæн хъыггомау уыдысты Фаирæйы ныхæстæ. Уæдæ, цас 
диссаг у, ардыгæй ардæм бауайынц, уый. Бауайынц, ссинаг ыл 
бавгæнынц, уаг æм æруадзынц... Æмæ зынæй цы и уым? Науæд 
æй кæд нæ фæфæнды, уæд ыл тыххæй чи вæййы? Цæмæн дзы 
хъæуы бустæ кæнын? Иунæгæй дæр-иу ацæуид Хъауыр. Тынг 
дзæбæх-иу ацæуид. Йæхæдæг æй нæ ауадзы иунæгæй. Йæхи дæр 
фæфæнды куыроймæ, йæ хъæрмæ байхъусын дæр æй фæфæнды. 
Æмæ лæг иу комæй иннæ коммæ куы фæцæудзæн куыройы 
хъæрмæ байхъусынмæ, уæд ардыгæй ардæм... 
Райсом æй куыстмæ дæр цæуын хъæуы. Абон уæгъд уыди 
куыстæй. Знон дæр. Фæлæ райсом бон дæр æмæ æхсæв дæр уым 
хъуамæ уа, бригады. Бон бæргæ уайтагъд атæхы, фæлæ йыл æхсæв 
хаттæй-хатт ныддаргъ вæййы. Афтæмæй нырма йæ тæккæ цы- 
бырыл у æхсæв. Уагæры куы фæдаргъ уа, уæд-иу ын хæрзаг 
бынтон нал уыдзæни кæрон. Стæй уалæ кæм æмæ кæм и йæ 
бригад! Ардыгæй хъæуысæрмæ цы и, уырдыгæй уæлæмæ дæр 
бирæ къаддæр нæй. Кæд истæуыл абады, уæд — уый хуызæн, 
кæннод кæд æмæ кæд схæццæ вæййы. Уæдæ лæдзæджы æнцой 
тагъд цæуæнтæ и! 
Æниу æй цæуын дæр бæргæ никуыдæм хъуыди. Къæсæрæй 
дуармæ уыди йæ куыст. Куыст дæр куысты хуызæн! Зæрдæйы 
куыстыл чи æмбæлы, ахæм куыст. Æмæ куыст ахæм куы нæ уа, 
уæд уым куыст нæй. Уæд уый тыхбыны куыст у. Æмæ тыхбыны 
куыстæй зæрдæ цъæх кæны. Нæ, æмæ азымы никæй дары Хъа- 
уыр. Иугæр афтæ æмбæлы, уæд гæнæн н$ей. Иугæр партион 
3? 

бынат у, уæд... Йæхæдæг нæ бахауди партимæ Хъауыр. Уæд ма 
бæргæ фæцæйцыд æмæ-гъа, хæсты фæстаг аз. Цыдæриддæр 
гæххæтт хъуыд, уыдон сцæттæ кодтой сæ къамисаримæ иумæ. 
Хъуамæ дыууæ боны фæстæ уыдаид æмбырд. Афтæмæй уыцы 
æхсæв абырстой. Абырстой, æмæ къамисар мард фæци, уый та 
— цæф. Цæф та ахæм æмæ нал цæрдтæй уыди, нал — мæрдтæй. 
Ам дæр ма ахъæвтытæ кодта, фæлæ йæ иу хъуыды змæлын не 
суагъта — афтæ йын ничи загътаид: уыцы лæгæй уым цæуылнæ 
цыдтæ, далæ, сæр кæм хъуыди, уым?... 
Хъауыр йæ дзабырты йæ къæхтæ атъыста, сæ бæттæнтæм 
сын æрæвнæлдта. 
— Фæлæуу, æз дæр цæуын, — загъта Фаирæ, йæ халатыл йæ 
цæст æрхаста æмæ пецы фарсмæ цы гом дуар уыд, ууыл иннæ 
хатæнмæ ахызт. Уайтагъд фæстæмæ раздæхт иу урс-урсид æдгуыр 
къабайы. 
Уæддæр Хъауырæн æхсызгон уыд—иунæгæй та йæ нæ ауагъ- 
та. Дыууæйæ ссинаг дæр æнцондæр бавгæнæн у, уæдæ цы у, 
кæннод къуту уалæ уæлиау и, æмæ... Стæй, чи зоны, иучысыл 
бадгæ дæр акæной куыройы раз. Уымæй фылдæр-иу куы ницы 
уарзта Хъауыр — ссинаг бавгæ, уаг æруадз, стæй сбад йæ разы 
æмæ бад! Æмæ-иу хъуыста фыдты иугæндзон гуыр-гуырмæ, æмæ- 
иу йæ цæстыл уад — нæмгуытæ кæхцæй æрхауынц, дзыгуыры 
амидæг вæййынц. Куыройы фыд зыррыттæй зилы, алы зылдæн 
дæр йæ бынæй урс-урсид ссад рафæлдзæгъдæн кæны æмæ, бынæй 
фæлгуыры цы гыццыл миты хъæпæны хуызæн ссад и, уый уæлæ 
абады урс-урсид уæлæфтауы хуызæн. 
Æцæг тагъд æрривад уыдаид куырой. Йæ тыгуыры ма цы 
аззад, æндæр къуту сафтид и. Бахизæны цы дыууæ голладжы 
уыд, уыдон бедрайæ бавгæдтой къутумæ, ссады фæйнæ тъысты 
æркодтой сæ къухтæ æмæ йæм зæрдæ куы ницæмæй фехсайдта, 
уæд рахызтысты æмæ дуар сæхгæдтой. 
— Цом, гыццыл абадæм, иугæр рацыдыстæм, уæд — куыройы 
ныхмæ уæлкъуыбыр бандон урс-урсидæй зынди, æмæ йæм Хъа- 
уыр йæ лæдзæгæй ацамыдта. 
— Æмæ хуыссынмæ куы хъавыдтæ? 
— Хъавыдтæн, фæлæ иугæр рацыдыстæм, уæд бадгæ дæр 
акæнæм, — бандонмæ фæхæрд кодта Хъауыр. 
— Æгæр мæйрухс дæр нæ бæззы алæ, — загъта Фаирæ, бан- 
донмæ куы схæццæ сты, уæд, — исчи ма йæм акæсæд, гъа! Цыма 
бон сихорафон у, уый рухс нæ ныцци! 
— Нæ, мæйрухс хорз у. Мæйрухсæй хуыздæр æппындæр ницы 
и,— цыдæр æхсызгон мидбылхудтимæ загъта Хъауыр æмæ къу- 
хаууонæй мæймæ скаст. — Гъомæ куыд хорз у — бон хур кæсы, 
æхсæв,— мæй! Бон дæр рухс æмæ æхсæв дæр. Уымæй хуыздæр 
ма цы уа! 
Хъауыр æрбадти, йæ цæнгтæ фæйнæрдæм айтыгъта фæстæмæ 
40 

анцайæныл. Афтæ бадын-иу уарзта ам ахæм урс æхсæвты. Бад- 
ти-иу æмæ-иу уыцы урс-урсид дунейыл йæ цæстытæ рахæсс- 
бахæсс кодта, цыма рухсæн æрхуыссынæй тарсти æмæ цалынмæ 
нæма æрхуыссыди, уæдмæ дуне дзæбæх фенынмæ хъавыди... Стæй 
Гайоз куы сси куыройгæс, уæд урс æхсæвтæ дæр уый баисты, 
Гайозы. Æмæ уæдæ ныр мæйрухс у, уый тыххæй уæзæджы къæйыл 
кæм сбаддзынæ æнæ хъуыддаг-æнæ æндæр æмæ афтæ кæм бад- 
дзынæ! Ау, фæрсгæ дæр дæ ничи бакæндзæн: цы бадт фидыс? 
Хъауыр арф ныуулæфыд. 
Æнæнхъæлæджы, тынг æнæнхъæлæджы скуыройгæс и Га- 
йоз. Куыроймæ æппындæр ницы бар дардта, стæй йыл дзæбæх 
куы ахъуыды кæнай, уæд æм ныр дæр ницы бар дары. 
Фарон уыди уалдзæджы. Ноги районæй ссыди, парторг цыдæр 
æмбырдæй, æмæ йæм тæвдæй æрхæццæ. Хъауыр къæркъæраг 
арæзта, афтæмæй йæ æрæййæфта. Цæмæйдæрты йæ афæрстытæ 
кодта, афтæ уæлæнгай цæмæйдæрты, стæй йын йæ цонгмæ бав- 
нæлдта. 
— Хъуыддаг цæй мидæг ис, уый зоныс? Хъуыддаг уый мидæг 
ис, æмæ куырой Гайозмæ радтын хъæуы. 
Хъауыр ын йæ ныхæстæн ницы бамбæрста. Кæсгæ дæр æм нæ 
бакодта, къæркъæрагимæ архайдта. Куыройы фыдмæ-иу æй æру- 
агъта æмæ хæрдмæ куыд хауди, уымæ каст æмæ йæ мидбылты 
худти, гыццыл сывæллоны митæм чи фæкæсы, уый куыд фæху- 
ды йæ мидбылты, афтæ. 
Ноги йыл дуарырдæм ахæцыд, æддæмæ йæ ахизын кодта. 
— Мæ ныхас дæм нæ бахæццæ: куырой Гайозмæ радтын 
хъæуы. 
Хъауыр йе ’рфгуытыл тынг уæлиау схæцыд, стæй сæ иу 
æппæрст æркодта. Ногимæ разылди. 
— Ома, куыд куырой? Куыд Гайозмæ? 
— Хъуыддаг куыд æвæрд цæуы, уый зоныс? Хъуыддаг афтæ 
æвæрд цæуы, æмæ кæмдæриддæр бæрнон бынат ис, хъуамæ дзы 
бада партион, — цыбырæй бамбарын кодта Ноги. 
Хъауыр йæ къухтæ æруагъта, зæхмæ ныккасти. Афтæ бирæ 
фæлæууыди, æрæджиау бафарста: 
— Уалæ Пихаты Гайозмæ? 
— Пихаты Гайозмæ. Иннæ Гайоз партион нæу, Бигуызты Га- 
йоз. 
— Гъомæ Пихаты Гайоз куыройæн цы зоны? 
Ноги æнæ дзургæйæ бирæ фæлæууыд. 
— Дæ тыхст дын Зембарын. Афтæ ’нхъæл ма у, æмæ Ногийы 
сæрыл хъустæ нæй. Мæ бар куы уаид, уæд Пихаты Гайозмæ цы 
куырой радтин, уый фениккой адæм. Фæлæ хъуыддаг афтæ æвæрд 
цæуы, æмæ... 
— Куыд æвæрд цæуы хъуыддаг? 
— Уæддæр мæ не ’мбары, — йæ сæр мæсты лæджы тылд 
41 

ныккодта Ноги. — Куыд æвæрд цæуы, куы, хъуамæ куысты сæр 
лæууой коммунисттæ, дзуапп дæр дæттой коммунисттæ. Гъеныр 
зæгъæм, мæнæ куыройы астæрд ныттыдта, æмæ дзы исчи æд 
голлаг аирвæзти, уæд дæуæй дзуапп бадомæн нæй, уымæн æмæ 
партион нæ дæ. Дæхæдæг тæрхонгæнæг фæу — куыд дæ хъуамæ 
бафхæрæм? Цы хуызæн æфхæрд дын хъуамæ рахæссæм, кæм 
дын хъуамæ ныффыссæм де ’фхæрд? Фæлæ партион чи у, уымæн 
цал æфхæрды рахæссæн ис, уый зоныс? Рæдыд æруагъта — йæ 
цæстмæ йын æй бадар. Уый фæстæ ма æруагъта — бафхæр æй. 
Уый дын хуымæтæг æфхæрд. Ноджы ма æруагъта рæдыд — уæд 
та йын карз æфхæрд! Акæс-ма, æмæ дзы уый и, уый. 
— Гъомæ дзы уый и фæлæ... Лæг йæ куысты куы нæ арæх- 
са, уæд æй сис æмæ уа, цы ма йæ рафхæр-бафхæр кæныс! 
— Нæ, афтæ гæнæн нæй. Парти афтæ кæнын нæ уадзы. Хъу- 
амæ æфхæрдтытæ кæрæдзийы æккой бадой — иуæй иннæ 
карздæргæнгæ цæуой. Уыдæттæ дзы и, гъе, уыййеддæмæ дзы 
уыдæттæ куы нæ уаид, уæд æз Гайозы мæ куыстæн йе ’мгæрæтты 
дæр нæ ауадзин. 
Фаирæ базмæлыд, рæбындæр бабадти бандоныл, стæй загъ- 
та: 
— Нæ фæлæ ацы бандон куыд бирæ лæууы. Ныр ыл иу- 
фынддæс азы цæуы, мæ зæрдæ мæм цы дзуры, уымæй. 
— Цæудзæн ыл иу уый бæрц. Хъæд куы ныммæстæг уа, уæд 
кæм и! Ам та уæлвонг ран у æмæ... 
Сæ ныхасæй фæлæууыдысты. Æнæуи дæр ницы ахадыдта сæ 
ныхас мæйы æнæкæрон рухсмæ, куыройы æнæнцой гуыр-гуырмæ. 
Уæд сарæзтой бандон дæр, куыройгæсæй йæ куы сæвæрдтой, 
уыцы уалдзæг. Хæст нæма фæци, фæлæ фæуынхъус уыди. Хъа- 
уыр ницы куыстæн ма бæззыди. Бон-иу иу хатт-дыууæ хатты 
æрбацыди йæ лæдзæджы ’нцой, нучы нывæрзæн-иу слæууыди 
æмæ, куыройы цалх куыд æнæнцой зилдух кæны, йæ алыварс 
доны урс пырхæндæг куыд сысты, уымæ æдзынæг касти. Ми- 
хакъайы дæр уæд систой, уыцы уалдзæг. Кусгæ дзы бирæ фæкод- 
та, уартæ йæ дзы хæсты размæ кæд æмæ кæд баурæдтой. Иухатт 
ын афæдзы бæрц æххуысгæнæгæй дæр акуыста Хъауыр. Уый 
дæр хæсты размæ. Нырма дæр куыстаид Михакъа. Фæлæ фæхъал 
и. Æмæ. иугæр лæг фæхъал, уæд сылгоймæгты ’рдæм ма аздæ- 
ха... Михакъайы здæхын дæр нæ хъуыд — сæхæдæг æм цыдысты 
уырдæм. Бахизæны рахизырдыгæй къуым фæхицæн кодта, 
рæбынæй дзы тъахтин сарæзта. Йе ’ххормаг сывæллæтты кæу- 
ынмæ цы мады зæрдæ фæлæудзæн! Æмæ-иу Михакъайæн йе стыр 
цъæх цæстытæ сзылдысты сæхи мидæг, афтæмæй-иу касти сыл- 
гоймæгтæм — кæцыйы сæ фæхицæн кæна, кæцыйæн сæ бадзура 
йæ хъусы: изæры йæм æрбауайа, иу кондваг ын йе ’ххормаг 
сывæллæттæн... Фæлæ йын сæ Сохиты идæдз иууылдæр йæ 
зæрдыл æрлæууын кодта, Залетæ. 
42 

Цыппар æнахъом сывæллонимæ баззад. Цæрайы хæсты тæккæ 
райдианы акодтой æмæ, дыууæ мæйы дæр нæма рацыд, афтæ йæ 
сау гæххæтт æрхæццæ. Бæрзонд, тымбылзæнг сылгоймаг. Цы 
цæрдтытæ фæкодта, уæддæр мара зæгъай, кæд йæ уадулты сырх 
ссыди. Иу изæр цыдæр нартхоры къæрмæг ныддавта куыроймæ. 
Михакъайæн йе стыр цъæх худ йæ уæлæ — къæртайы æрдæджы 
хуызæн. Йæ цæстытæ æрхаста сылгоймагыл æмæ цæхæртæ куыд 
нæ акалдтой уыцы стыр цъæх цæстытæ! Йæхи йæм баласта. 
Фæстæдæр, дам-иу æруай, уынгты змæлæг куы фæкъаддæр уа, 
уæд. Уый дæр, дам, дын расдзынæн æмæ, дам, дын æм иугыццыл 
æфтаугæ дæр акæндзынæн, иу кондваг нартхорыссад. Дæумæ 
фæкæсын, дам, удыбæстæ у. Куыд нæ йыл баууæндыдаид! Дзæбæх 
æрталынг, сывæллæттыл дуар ахгæдта æмæ уыцы æнæвдæлон 
цыдæй куыройы балæууыд. Михакъа зæххыл нал хæцыд — 
иуырдæм ауайы йæ рæзты, иннæрдæм фездæхы. Мæнæ уал, дам, 
ардæм рацу, хатæнмæ йæ бадавта, тъахтиныл æй æрбадын код- 
та, йæ разы йын дзул æмæ цыхт авæрдта, къуымы кæцæйдæр иу 
даргъкъубал авг сласта, стъолмæ йæ æрхаста, йæхæдæг та æддæмæ 
рауад, 
Залетæйæн йæ сæр разылд дзулы тæфмæ. Йæ рæмбыныкъæдз 
стъолмæ сарæзта, йæ тъæпæн армыл йæ сæр æруагъта, йæ 
цæстытæ æрцъынд кодта, афтæмæй бадт. Михакъа уайтагъд 
фездæхт, йæ къухы къаннæг къæрта ссадæй цъупп-æдзаг. Стъо- 
лы кæрон æй æрæвæрдта. 
— Ныртæккæ дын дæхион дæр расдзынæн, æмæ йын уый йæ 
сæрыл æркæндзыстæм дзæкъулы. Исчи дæ куы фена, уæд мæхи 
ссинаг рассадтон мæнæ... — дзургæ-дзурын авг райста. Сыкъа 
дзы æрыдзаг кодта. Йæ къухтæ æнахуыр æмбæхст рызт кодтой, 
æмæ уый цыдæр тас æфтыдта сылгоймагыл, йе уæнджы дзы 
цыдæр мигъ бадт. Фæлæ та-иу стъолы кæрон къæртайыл йæ 
цæстытæ æрхæцыдысты, æмæ та-иу цины бын фæци тас. 
— Цæмæн нæ хæрыс, цæ? — афарста Михакъа. — Дæ зæрдæ 
ныммæгуыр и, æвæццæгæн, ацы мæгуыр цæрдтытæй. Гъа-ма, уæд 
та нуазгæ акæн. Бирæ нæ, хæрз гыццыл. Кæддæра дæм хæрын не 
’рцæуид. Уæд та дын æй мæхи къухæй адарин?.. Æри-ма, адарон 
дын^æй мæхи къухæй. 
Йæ галиу цонг сылгоймаджы уæхсчытыл æруагъта, æрбахъæ- 
быс кодта уæхсчытæ, сыкъа йын йæ дзыхыл сдардта. Зæлетæйæн 
цыма йæ зæрдæйы ауындзæнтæ аскъуыдысты, афтæ фæци. Иунæг 
хъуыды ма зилдух кодта йæ афтид уæнгты—сыста æмæ ацæуа, 
фæлæ иуæй йæ сæр куы разила æмæ куы ахауа, уымæй тарст, 
иннæмæй та уыцы ссад!.. Къæртайы дзаг ссад!.. Уæдмæ бамбæр- 
ста — цыдæр хъыггаг тæнгъæд алæдæрсти йæ хъуыры. Алæдæр- 
сти æмæ судзгæ фæцæуы дæлæмæ. Æмæ ницуал базыдта. Æрмæст 
ма уыцы уддалынджы, цыдæр рухсытæ судзгæ куыд тахти йæ 
рæзты кæцæйдæр, уый æвзæрста. Стæй дзы иу иннæйы баййæф- 
43 

та, скъуырдта йæ æмæ сæ цæхæр акалди. Æмæ ауыдта Залетæ 
уыцы цæхæрмæ стыр цъæх худ, цъæх цæстытæ æмæ хъæбæрхъис 
сырх цæсгом. Æмæ йæ хъусты смидæг и кæйдæр тæрк улæфт,- 
улæфт йæхи бакодта бæстæ æмæ Залетæйы сулæфæн нал уыди. 
Уæд ныззылди иуæрдæм, ныззылд иннæрдæм, æрбаскъуыд уыцы 
тæрк улæфт æмæ йæм уый бæсты æрбайхъуыст куыройы уæззау 
æмæ фидар гуыр-гуыр. Йæ уæнгтæ сæхиуыл фæхæцыдысты уыцы 
гуыр-гуырмæ. Тъахтинæй расхъиудта. Лæг ын йæ астæу ацахста, 
фелвæста йæ. Залетæйы къух ссады фæмидæг, арм дзы айдзаг 
æмæ лæджы цæсгомыл йæ цъыкк фæцыди ссадæн. Галы богъ 
сирвæзти уыцы цæстфæныкъуылд Михакъайæ — йæ цæстытæ 
айдзаг сты уыцы дæрзаг нартхорыссадæй. Залетæ дуарыл йæхи 
ныццавта æмæ Бæбитæм бамидæг, йæ къабайы раз кæрæй 
кæронмæ æрфасти, афтæмæй, Хъауырбеджы бандоны уæле тигъ- 
ыл чи цæры, уыдонмæ. 
Михакъайы систой, уæдæ ма йæм цæмæ кастаиккой! Ахсын 
дæр æй хъуыди, куыд нæ йæ хъуыди, фæлæ сæ æвæццæгæн хæстæй 
ахæм хъуыддæгтæм нæма ’вдæлди. 
Бадтысты Хъауыр æмæ Фаирæ, ницы дзырдтой æмæ куыройы 
сæрты уартæ Хуссармæ кастысты — уым бынтон фемæхсти 
мæйрухс, лæсæнтæ дзы кодта... Адджынæн улæфыдысты сусæ- 
ны сатæг уæлдæф æмæ ноджы мæйрухс, сæ зæрдæтæ ныррухс 
сты, æнцад бадын нал фæрæзтой. Фыццаг базмæлыд Фаирæ. 
— Мæнæ царциаты диссæгтæ! Уæдæ куыд нæ ’рцыди мæйрух- 
сытæ! Фæлæ ахæм... Афтæ мæм нындæвта æмæ, абоныстæн, сыз- 
мæлон ма, уый мæ цæст нал уарзы. 
— Куыд дæм нындæвта? — йæ цæсгом æм æххæст нæ рафæ- 
рæзта зилын Хъауыр. 
— Афтæ æндавгæ дын нæ зæгъын. Стæй афтæ æнхъæл дæ, 
мæйрухс æндавгæ нæ кæны? Тынг дзæбæх æндавы. Фæлæ фæлмæн 
æндæвд кæны, буар æй куыд уарзы, ахæм фæлмæн æмæ йæ лæг 
нæ хаты. 
Хъауырæн æхсызгон уыдысты Фаирæйы ныхæстæ — 
мæйрухсæн æм йæхиау рухс фæкастысты ныхæстæ дæр, фæлæ 
сæм дзурын ницы сфæрæзта. Æмæ та уæд Фаирæ базмæлыд 
йæхæдæг. 
— Хæдзармæ дæр ма мæ кæд мæ къах хæссы. Тæригъæд дæр 
у — уый æппæт рухс афтæ ныууадз æмæ талынг къуыммæ ацу! 
Фæлæ нæ уæддæр цæуын хъæуы, гъа. Уæд та сывæллæттæй исчи 
райхъал æмæ истæмæй фæтарст. 
Сывæллæтты коймæ Хъауыр дæр базмæлыд, сылгоймагмæ 
аздæхт æмæ йæм афтæ фæкасп Фаирæйы мæйрухс ахъарыд, 
иннæрдæм дзы ахызт, хуры тынтæ æврагъы куыд ахизынц, афтæ, 
æмæ йыл куыддæр уддзæф раулæфа, афтæ йæ пакъуыйау сисдзæн 
æмæ йæ искуыдæм ахæсдзæн. Йæ цонгмæ йын бавнæлдта. 
— Ахæм сывæллон нæм рагæй куы нал и, чи фæтæрса, ахæм, 
44 

уæд цытæ дзурыс? Фæлæуу-ма, фæлæуу, уæд Цопанæй дæхи бар 
куы нæ уыдтæ... Ам бирæ фæбадтыстæм. Уæддæр афтæ мæйрухс 
уыди, афтæ!.. Дæ зæрдыл нал лæууы?.. 
— Мах ам цал бадты фæкодтам, уыдон се ’ппæт... 
— Нæннæ, — фæцырд æм и лæг. — Цопанæй дæхи бар куы 
нæ уыдтæ... 
— Цæй, гъо, иухатт ма йæ зæгъ, — фефсæрмы сылгоймаг 
цæмæйдæр. 
— Кæд дæ, зæгъын, ферох и, æндæр... 
— Кæдæм мæ рох кодта?.. 
Æцæг уæддæр ахæм æхсæв уыд — арвыл кæрæй кæронмæ иу 
мигъы бындзыг не ссардтаид адæймаг, æмæ мæйы рухс арвæй 
зæххы ’хсæн нал цыди. Хъауыр хъæлдзæг уыд — иуæй йæ ку- 
ыстæй разы уыд, иннæмæй — Фаирæ. Æнхъæл куыд нæ уыд, 
ахæм сабыр, фæлмæн сылыстæг рауад. Ныр ноджы... Бирæты 
чындзытыл афæдз рацæуы, уæддæр ма уыцы тæнджытæй фæра- 
уай-бауай кæнынц уынгты. Ай та уайтагъд йæ къаба ивынмæ 
фæци. Уымæй хуыздæр ма цы уа! 
Хъауыр хъæлдзæг ныхæстæ кодта, йæхæдæг дæр худти. 
— Хæст куы нæ уыдаид æмæ дæ раздæр куы ракуырдтаин... 
—- О, цыма мæн куырдтаид!.. — æгæр хъæрæй дзырд фæци 
Фаирæйæн, уый бамбæрста, йæхиуыл фæхæцыд æмæ сабыр, цыма 
æрмæст йæхицæн дзырдта, уый хуызæн загъта: — Мæн нæ раку- 
ырдтаис. 
Мæй куыройы фæстаг къулмæ ныккаст. Къулы ссадбадт 
фæйнæджытыл мæйы тынтæ нæ хæцыдысты, цыдæргъуызон 
тæмæнкалгæ схъиудтой фæстæмæ æмæ нук дæр йæ мидæг цы 
дон уади, уый дæр, нучы алфамблай цы дуртæ уыд, уыдон дæр 
— урс-урсид тæмæнтæ калдтой иууылдæр. 
Хъауыр куыройы нукмæ бирæ фæкаст, стæй бафарста: 
— Куыннæ дæ ракуырдтаин? 
—- О, цыма йæ нæ зонын. 
Хъауыр ницуал загъта. Ныссабыр Фаирæ дæр, æмæ йæ цæсты- 
тыл уади хъазт, ирон тымбыл хъазт. 
Нæ, фæлæ цы кафаг чызг уыди Земфи! Æмæ йын цы лыстæг 
астæу уыди ноджы! Куы-иу ныззылди, уæд-иу йæ астæу зырнæй 
зылды хуызæн фестади. Лæг загътаид: иу зылд ма куы ныккæна, 
уæд йæ уæллаг гуыр фæхицæн уыдзæн... Хъауырыл уæд уæззау 
цырыхъытæ уыди, уæззау цырыхъыты цы хуызы æрбафтыд 
хъазтмæ — хæйрæг æй базонæд. Кафаг лæппу уыди Хъауыр тынг. 
Хъазтмæ иу ирон дзабырты цыд, æмæ-иу йæ къахфындзтæ са- 
дзын куы райдыдта, уæд-иу æм адæм кæсгæйæ баззадысты. 
— Æз-иу дæм мæсты кодтон, йемæ-иу куы кафыдтæ, уæд. 
— Кæмæй зæгъыс? Кæимæ-иу кафыдтæн? 
— Земфийæ, æндæр кæмæй. 
— Цæмæн-иу мæм мæсты кодтай? 
45 

— Уæдæ-иу йæ хъæлæсмæ кæдæм дæхи æппæрстай? Уалæ 
дыл Бердиаты чындзæхсæвы уыцы стыр цырыхъытæ уыди æмæ 
де знаг уынгæджы куы фæци — дæ къахфындзтыл куы алæууы- 
даис, æндæр мæт дæ нал уыди. Æмæ та-иу размæ дæхи ахастай. 
Хъауыр ницуал загъта. Æцæг уыдысты уыцы хабæрттæ. 
Хæстмæ куы цыди, уый размæ бон ма акафыди йемæ. Уæддæр 
кæмæдæрты сидтысты. Адон сæ хъæугæронмæ рахизын кодтой 
æд фæндыр. Ууыл куыд фидыдта кафын, уый уæнгтыл, афтæ 
никуыма *æрцыди. Бынтондæр-иу æндæргъуызон фестади, 
хъазтмæ-иу куы рахызти, уæд. Йе ’рфгуытæ-иу бæрзонд систой 
сæхи, æмæ-иу æрхауынæввонгæй баззадысты. Былтæ-иу зына- 
нæзына размæ фæцъупп сты, цыма сæ фæстæ цыдæр æхсызгон 
дзырд амбæхст. Зæрдæ-иу.йæхимæ ’лвæста. Æмæ, дам, йæ размæ... 
Диссаг та куыд нæ уыди, стыр диссаг! Земфи у æмæ афтæтæ 
бакæн! 
Хæстæн сæм йæ дыккаг сæрд иу æфсæддон æрцыди. Ам нæхир- 
дыгон, ирон. Земфийы æфсымæр Мырзаимæ иумæ уыдысты. 
Цыдæр хабæрттæ сæм дзы æрхаста. Бæрзонд лæппу, бæзæрхыг. 
Уынджы сын фæци хабæрттæ кæныныл. Мидæмæ йæ зæрды нæ 
уыд, нæ, дам, мæ ’вдæлы. Фæлæ йæ чи уагъта уынджы лæууын. 
Мидæгæй йæ зæххыл бадын куы нæ уагътой. Иу æхсæв сæм 
баззад. Дыккаг бон дæр нал ацыд. Æртыккаг бон сæ фæсаходæн 
сæ сыхæгты ус Нада сæ цæхæрадоны куы баййафид! Хъилхъæ- 
дуры астæу. Йæ урс зæнгтæ, дам, ын куы ауыдтон, уыцы æвип- 
пайды, уæд, дам, кæд мæ зæнгтæ мæ быны нæ фесты, уæд, дам, 
мæ зонгуытыл фæлæсон, — афтæтæ-иу дзырдта Нада уый фæстæ. 
Туг, дам, куы сæрра уа, уæд ма, дам, ын уромæнтæ и, уыйй- 
еддæмæ, дам, уанцон нæу! 
Хъауыр та-иу, цæхæрадонмæ цæмæн афтыдысты, ууыл дис 
кодта, уымæй дæр Надаты цæхæрадонмæ, хæдзары сæ дыу- 
уæйы йеддæмæ цъиу-змæлæг куы нæ уыди. Леска уыд æмæ-иу 
фермæмæ боныцъæхтыл аивгъуыдта — хизгæ дæр сæхæдæг код- 
той хъуццыты хъугдуцджытæ: кæм ма баззади лæг! Стæй та иу 
Лескайы ’рдæм фæци Хъауыр. Уæдæ сæм йæ цæст цæуылнæ 
фæдардта? Исчи ма афтæ сæхи бар уадзы уый хуызæн лæппу 
æмæ чызджы! Кæнæ афтæ цæмæннæ ахъуыды кодта: ай цы æрбын- 
æттон и, ацы кæйдæр лæппу?! Фæлæ, æвæццæгæн, ома, иугæр 
хæсты уыдоны лæппуимæ и, Мырзаимæ, уæд... 
Фæззæгмæ фæци сæхимæ Земфи, нартхортонæнтæм. Æниу 
æй хъус-хъусæй цы хъуыстой, æндæр æй уынгæ ничиуал фæкод- 
та. Æхгæд дуары фæбадти. Стæй, куы ацыди, уæддæр æй хъус- 
хъусæй æрæхъуыстой. Кæдæм ацыди — уый дæр. 
Ехх, Земфи, Земфи! Уый хуызæн чызг уай æмæ афтæ ницы- 
мацыйæ батонай дæ цард! 
Сывæллон нæма райгуырд, афтæ лæппуйы гæххæттытæ æрцы- 
дысты, семæ орден дæр. Хъæбатырæй, дам, фæмарди. Иунæг мады 
46 

хицау уыд, уыимæ бабадти Земфи. Хъуыстысты йæ хъуыддæгтæ 
хъæумæ æмæ сæ Хъауыр дæр хъуыста. Уæдæй нырмæ цас æмæ 
цас рацыди! Цас дон аивгъуыдта дæлæ уыцы куыройы бын- 
ты!.. 
Хъауыр арф ныуулæфыд, Фаирæйæ фефсæрмы, бакаст æм. 
— Уæддæр цы диссаг у! Ныр Земфимæ кæрæдзийы сæрты 
хаудыстут, æмæ кæмæй чызгдæр уыди? Кафгæ хорз кодта æцæг, 
æндæр æм цы уыд уа диссагæй — кæнæ уындæй, кæнæ 
лæджыгъæдæй?.. Ды та бынтон мардтай дæхи. 
Хъауыр цыдæр зæгъынмæ хъавыд, афтæ уæлæнгай цыдæр, 
ома, ницы мардтон мæхи, ныр-иу йемæ акафыдтæн, уый 
тыххæй... Фæлæ цыма гадзрахатæй цыди Земфийыл, афтæ йæм 
фæкаст, æмæ ницуал загъта. Бадти æмæ къулбæрзæйæ мæймæ 
каст. Фаирæ йæм йе ’ргом аздæхта. Æмæ фæтыхсти Хъауыр. 
Йæхиуыл схæцыди. 
— Гъа, афон у, хорз абадтыстæм. Æхсæвæй кæй ратонай, 
уый, дам, боны бæсты цæуы лæгæн. 
Фаирæ дæр сыстад æмæ фæрсæй-фæрстæм æнæдзургæйæ 
араст сты. 
Райсом куыддæр хур скаст, афтæ фæцæйцыди йæ куыстмæ 
Хъауыр. Уынджы кæронмæ схæццæ и, афтæ йыл æрбамбæлд Гай- 
оз. Кæрæдзийы къухтæ райстой. 
— Кæдæм цæуыс, кæ? — йæ къух ын нæма суагъта, афтæмæй 
йæ бафарста Гайоз. 
— Куыстмæ. Дард у, æмæ рагацау куы нæ ацæуын, уæд афо- 
ныл не схæццæ вæййын, æмæ... 
— Æз афтæ куы æнхъæлдтон — абон нæ кусыс, — ба- 
бустæ кодта Гайоз. — Уыцы куыройы фыдтæ дугъ кæнинаг 
сты ’мæ, зæгъын... Ныр афæдзы бæрц духъы хъæстæ нал фес- 
ты. 
— Абон мæ не ’вдæлы. Райсом сæ скæндзыстæм. 
— Райсом æз ам нæ уыдзынæн. Кæд сæ дæхæдæг акæнай, 
æмæ дæм чи фæкæсдзæн? Кæд дæм де ’фсин фæкæса. 
Хъауыр æм комкоммæ бакасти, зæгъгæ ницы кодта. 
— Ныр дæхимæ и дæгъæл? 
— Нæ, хæдзары и. 
— Гъемæ та дæм æй райсом нырвитдзынæн. 
Гайоз ацыди. Хъауыр лæууыд, йæ фæдыл каст æмæ йæ цæстыл 
уад: куыройы фыд сфæлдæхта, ныггуыбыр æм кодта æмæ йæ 
духъæй хойын райдыдта. 
Йæ зæрдæ æхсызгон рызт ныккодта. 
1987 аз 
47 

МÆДЗÆБÆХЧЫЗГ 
Фирæ тагъд кодта. 
Фæрдыг тыхсти — уый бæрц куы никуы бафæстиат и, уæд 
кæм уа? Йæ рæмбыныкъæдзыл рабадт æмæ рудзынгмæ бакаст. 
Рудзынгыл рухс æмбæлд, бынæй тигъыл цы цырагъ сыгъд, уый 
рухс — афтæ йыл иуварсæй æмбæлд, нæ йыл хæцыд, йæхи йыл нæ 
урæдта æмæ цыдæр сырхбын æрхæмтæ зади уыцы рухсæй авгыл. 
Фæрдыг йæ нывæрзæнæй йæ лæдзæг райста æмæ йæ фæлмæн 
дзабыртæ астæрды лæгъз фæйнæджытыл фæлмæн æвæргæ ба- 
цыди рудзынгмæ. Цырагъы бын адæм дыууæрдæм рауай-бауай 
кодтой. Уырдæм, æртыккаг уæладзыгмæ, æндæргъуызæттæ зын- 
дысты адæм — цыма гыццылдæртæ уыдысты, цы уыдысты, уымæй 
æмæ гуыбырдæртæ. Стæй цыма сæхæдæг нæ рацу-бацу кодтой 
сæхи гъæдæй, фæлæ сæ исчи рауай-бауай кæнын кодта, цæмæй 
куыд рауай-бауай кæнынц, уымæ кастаид, æмæ-иу цырагъы 
рухсæй чи ахызт, уый та-иу фæстæмæ фездæхта æмæ та-иу ногæй 
æрбауайын кодта цырагъы бынты. 
Фæрдыг рудзынджы дæлвæйнæгыл анцой кодта æмæ касти 
æддæмæ. 
Иуафон кæйдæр къæхтыхъæр ссыди — рог, æнæрхъæц 
къæхтыхъæр уæлæмæ сцæйуад асинтыл æмæ ратагъд кодта йæ размæ 
Фæрдыг. Дуар кæнынмæ нæ тагъд кодта — дæгъæл йæхимæ уыд 
Фирæйæн, фæлæ йæм бахуда, куы ’рбахиза, уæд, бацин ыл кæна. 
Уаты астæумæ дæр нæ рахæццæ, афтæ къæхтыхъæр уæлæмæ ацыд. 
Æмæ йæ мидбынат лæугæйæ баззади Фæрдыг. 
Хъæугæ йæ афтæ æхсызгон ницæмæн кæны. Æхсæвæры 
къæбæр у æмæ уæртæ йæ хæринаг — цæттæ. Дысон ын скодта 
хæринаг, раджы æрцыди ’мæ. Фæлæ йæм зæрдæ æхсайы. 
Дысон дзæбæх уыди, хъæлдзæг, алыхатт афтæ хъæлдзæг нæ 
вæййы,— æмæ цæмæн хъæуы, лæг алыхатт иухуызон хъæлдзæг 
уа, уый! Заргæ дæр-иу бакодта дысон хæринаггæнæны, хæрина- 
гыл архайдта, афтæмæй. Мæнæ-иу уыцы зарæг бакодта: Горæ- 
ты файтон, дам, кареты хуызæн. Фæрдыгмæ-иу æрбайхъуыст 
йæ хуыссæнмæ, дзæбæх-иу æм æрбайхъуыст æмæ-иу ын æхсыз- 
гон уыд — æгайтма йæ зæрдæ зарын агуры!.. Дзæбæх-иу æй 
базарыд. Фæлæ-иу дзы уыцы иу улæфт базарыд æрмæст. 
Æвæццæгæн æфсæрмы кодта Фæрдыгæй æмæ-иу ын йе ’ннæ 
æрдæг, афтæ чи у, ома — мæнæн мæ уарзон къафеты хуызæн — 
уый нал базарыд. Æфсæрмы кодта, чызг у ’мæ, æндæр ма цас 
базаринаг уыд уый дæр! 
Æрцардта йæ. Уас ныхыдзуар фæхæссæд! Цас фæтухæнæй 
марди ацы цыппар къуымы астæу, цас дзы фæджиудта иунæгæй! 
Æрмæст-иу æм Уацирæт ма æроауадаид, йæ ходыгъд, уый йын 
ма рацагътаид йæ уат, уый йын ма афснайдтаид йæ къуымтæ, 
æндæр йæ тæфтыл ничи ацыдаид. Æмæ иунæгæй хъæды халон 
куы нæ фæразы, æмæ уый та адæймаг куы у, Фæрдыг. 
Йæхæдæг дæр мæнæ-мæнæ сæрæн нал у Уацирæт. Стæй ма 
48 

кусгæ дæр кæны, мæгуыргъæд бинонтæ сты, не ’ххæссынц. Кусгæ 
та уалæ стыр посты кæны, гъæуым æрвитинæгтæ кæм бæстон 
кæнынц, уыцы ран. Уым йе ’мбал Сакинæтимæ асыччытæн сæ 
тигътæ фæугæрдтæ кæнынц иукъухы хырхытæй, стæй сæ гæны- 
цъар синагæй цыппæрбаст бакæнынц, æлхынцъ кæдæм æркуры, 
уым бецъеби сæвæрынц. 
Чызджы кой дæр ын уым бакодта Сакинæт, посты мидæг. 
Уæдæ-иу куыст нæма фæуыдаиккой, афтæмæй-иу хъуамæ рай- 
дыдтаид Фæрдыджы кой, гъе: ныр ын хæринаг акæнын хъæуы, 
ныр ын йæ хуыссæныцъæрттæ ахсын хъæуы, ныр ын... æмæ-иу 
цы нæ загътаид! Æмæ уыцы изæр, асыччы фарсыл бецъеби куыд 
андæгъта Сакинæт, афтæ бакаст Уацирæтмæ æмæ йæм кæсгæйæ 
баззад. Æрæджиау æм бадзырдта: 
— Уæдæ ’мæ йын иу чызг бацагур искуы — цы агурын æй 
хъæуы, мæнæ бæз-бæз куы кæнынц уынгты æнæхæдзар чыз- 
джытæ! — уыййеддæмæ ды алы ’хсæв уымæ нæ фæдугъ кæндзынæ. 
Уый та-иу ын хæринаг дæр акæндзæн, йæ къуымтæ дæр-иу ын 
афснайдзæн, дуканимæ дæр-иу ын ауайдзæн. Стæй цы кæны йæ 
фатеры къуымæй, мæрдтæм æй йемæ хæсдзæн! 
Уацирæты зæрдæмæ фæцыди уыцы фæнд — уæдæ ацы рахау- 
бахауæн цасы фаг суыдзæн! 
Ныр тагъд кодта Фирæ. 
Фæрдыг æнхъæлмæ каст. Цырагъы бын цы адæм рауай-бауай 
кодта, уыдон бæлвырд фæкъаддæр сты, цыма сæ исчитæ 
æмбæхсгæ акодтой, рухсы æдде цы талынг уыд, уым. Æмæ тых- 
сти Фæрдыг, афтæ тыхсти æмæ-иу рæстæгæй-рæстæгмæ хъæрзгæ 
дæр скодта. Ныронг афтæ никуы тыхст æнхъæлмæ кæсынæй. 
Æнхъæлмæ та ма кæд уый нæ фæкасти. Уыцы даргъ æхсæвты, 
сæ кæрон-иу куы нæуал зынди. 
Уартæ станцы куыста Лакте, поезтæаразæгæй — афтæ хуыд- 
той уыцы куыст. Æнæуи вагæттæ бастой кæрæдзийыл. Уыдæттæ 
хорз базыдта Фæрдыг. Уымæн æмæ-иу арæх бацыд станцмæ. 
Хæринаг-иу бахаста Лактейæн, хъарм хæринаг. Лакте-иу æм 
æхсæвы талынгæй рахызти вагæтты ’хсæнты. Йæ дарæсæй-иу 
догътæй ницуал зынд, йæ уымыдаргæ дарæсæй, йе ’хситгæнæн 
— йæ къухы: æхситтæй амыдта, вагæттæй чи кæм и, æмæ йæм 
кæуылты бацæуын хъæуы, уыдæттæ. Фæрдыджы-иу куы ауыдта, 
уæддæр-иу æхситт фæкодта — цыбыргомау æхситт, хъæлдзæг 
æхситт. Уым сын иу къуым уыди, станцы, уыцы куыст чи кодта, 
уыдонæн, уым-иу тагъд-тагъд ахордта Лакте æмæ та-иу федде. 
Фæрдыг-иу рацыд, йæ афтид хæдзармæ-иу æй йæ къах нæ хаста. 
Уæддæр-иу цыди, уæдæ цы кодтаид! 
Зæнæгмæ фенхъæлмæ кастысты — иумæ нæ, иумæ никуы 
æрбадтысты, никуы сæргом кодтой сæ тыхст сæ кæрæдзийæн. 
Алчи дæр сæ æнхъæлмæ каст йæхæдæг хицæнæй, æнхъæлмæ каст, 
цалынмæ йæ бон уыд, уæдмæ. Стæй æрсабыр сты, сæ бон куы 
49 

базыдтой, уæд иумæ æрсабыр сты, сулæфыдысты, цыма фæллайгæ 
бакодтой, уый хуызæн. Æмæ сын цыма ныр фенцондæр уыдзæн. 
Афтæмæй цардысты дыууæйæ. Уыцы фæззæг хъуамæ пенси рай- 
стаид Лакте. Фæлæ нæй, нæ йын бантыст пенси райсын. Дыууæ 
вагоны ’хсæн фæци — кæй хъуамæ бабастаиккой, уый, æмæ йæ 
кæуыл хъуамæ бабастаиккой, уыдоны ’хсæн. Рынчындонмæ ма 
йæ аскъæфтой, фæлæ нал ныххæццæ. Фæрдыг хæдзары уыд, 
æнхъæлмæ касти Лактемæ, хъуамæ тагъд æрбацыдаид æмæ йын, 
гъа ныр йæ хæринаг пецыл авæра, куыд загъта, афтæ æдде 
кæуын ссыди, йе ’мбæлтты кæуын Лактейæн. 
Уæдæй нырмæ — иунæгæй. Æмæ цыма цæргæ нал кодта, цыма 
цыдæр хæс фыста, æнæ бафидгæ кæмæн нæй, ахæм хæс, æмæ 
йын фыст кæд фæуыдзæн, уымæ æнхъæлмæ касти. Æмæ 
фæлмæцыд. Афтæ фæлмæцыд æмæ-иу куы ’рталынг, уæд уартæ 
станцмæ бахæццæ, цыма цæрынæй кæй фæлмæцыд, уый тыххæй- 
иу йæ хъаст бахаста. Лæууыд-иу станцы æмæ-иу касти, уыцы 
стыр сау вагæттæ кæрæдзимæ куыд бацæуынц æмæ кæрæдзийы 
куыд ныггуымс кæнынц, уымæ. Касти-иу æмæ-иу куыдта. Хъæрæй 
нæ — сабыр, йæхицæн æмæ-иу æм æхситт куы фехъуыст вагæт- 
ты фæстæ кæцæйдæр, уæд-иу фестъæлфыд, афтæ-иу æм фæзынд, 
уый Лактейы æхситт у, вагонæн иннæ вагонмæ фæндаг куы амыд- 
та, уæд цы æхситт ныккодта, уый. Йæхи йын баййæфта вагон, 
фæлæ æхситт аирвæзт. 
Æдде та чидæр сцæйцыд асинтыл. Фæрдыг та йæ лæдзæгмæ 
февнæлдта. Цалдæр сæрфгæ къахдзæфы дæр та ракодта, фæлæ 
та уæдмæ къæхтыхъæр сивгъуыдта асинтыл уæлæмæ. 
Фирæ цыди ’мæ цыди. 
Трамвайы куы абадтаид, уæд афонмæ схæццæ уыдаид, фæлæ 
йыл цыдæр æрцыд — трамвайы лæууæны æрлæууа, адæм дзы 
куыд æрлæууынц, афтæ, уый нæ фæрæзта, йæ бон нæ уыд, æмæ- 
иу адæмы фæрсты афардæг. Стæй-иу æй куы æрбаййæфта трам- 
вай, йæ фæрсты-иу рельсытыл тъæптъæпгæнгæ куы атахт, уæд- 
иу ын æхсызгон уыд. Цырагъæй-цырагъмæ рухс дзæбæх не 
’ххæсти, æмæ-иу йæ цыргъзæвæт дзабыртæ кæм дзыхъы фæцав- 
та, кæм-иу сæ къуыппыл скъуырдтытæ кодта. 
Кæм æмæ кæм царди уыцы ус! Сæ уынг нарæг æмæ ныллæг. 
Уайтагъд дзы æрталынг, цыма сусæгвæндгæнæн уынг уыд, уый 
хуызæн. Личкæ йæ сардыдта уыцы усмæ, стъолтæй афтид 
тæбæгътæ чи æмбырд кæны æмæ къæбæрты уæлдæйттæ, уыцы 
Личкæ. Сардыдта цы — тыхыссонæгау æй ассыдта. Нæ куымдта 
æмæ-иу ыл йæ цæстытæ схъулæттæ кодта, йæхи-иу ыл сцагъта. 
Ныр ыл-иу къуыри цæуы, уæд та йыл худгæ бакодта æмæ тынг 
фыдуынд худт кодта Личкæ — йæ бинаг был иу хъуамæ кæфойы 
хуызæн фæуыдаид æмæ-иу йæ дæндæгты рæбынтæ гомæй азза- 
даиккой. Уый фæстæ йæм багуыбыр, йæ хъæбысы тæбæгъты 
рæдзагъд, афтæмæй: 
50 

— Хæрзаг дыл, бецау, йæхимидæг чыр-чыр кæны. Ома 
æнхъæлмæ кæс, дæ былтæ дын ма басудзæд мæ фатер! Сæпп- 
сæпп уал кæн, стæй афтæ дæр вæййы, æмæ за^ронд бæх байра- 
джы цармыл нæмыг кæд ахæры. 
Уыцы ныхæстæ йын йæ зæрдæ бакъуырдтой — æцæг, æцæг! 
Цыппар азæй фылдæр рацыд, куы йæм æй ныккодтой Сакинæт 
æмæ Уацирæт, уæдæй, æмæ цы! Дзæбæх расырхуадул и йæхицæн, 
схъæрзгæ дæр æй никуы федта. Æмæ, дам, дын баззайдзæн йæ 
фатер. Æнæ баззайгæ йын фæуа, афтæмæй! Æнæуи усæй æвзæр 
ус нæу, хорз ус у. Стæй тæригъæд дæр у, куыд нæ у! Фæлæ уый 
нæу тæригъæд, Фирæ!? Алыбон дыууæрдæм раскъæр-баскъæр 
кæн. Дзабыр дæр ын ницуал лæууы. Æмæ уый куы зонид, æмæ 
искуы æрбынæттон уыдзæн — гъа, æртæ азы дæр ма фæуæд, гъа 
цыппар азы дæр! — уæд ма цы нæ вæййы! Фæлæ хъарм хæринаг 
бахæр, фæлмæн уаты схуысс — афтæмæй цы цæрын хъæуы! 
Æмæ та-иу йæ цæстытыл ауади уыцы ус — кæлдымы ху- 
ызæн. Фæкалди æмæ зæхмæ ахауди — фæстæмæ нал сыстид. 
Иннæ ахæм йæ рихитæ! Æнæуи вæййы, рихитæ кæуыл рахæцы, 
ахæм устытæ. Фæлæ уый рихитæ — Фирæйæн йæ зæрдæ бауазал 
æмæ дзурын нал сфæрæзта, куы сæ ауыдта, уæд. Цыма зулчъы- 
тæ уыдысты, лыстæг зулчъытæ, сау зулчъытæ æмæ кæрæдзийы 
сæрты слæстысты, кæрæдзийыл схылдысты. Уæдæ уый хуызæн 
ставдхил рихитæ уанцон нæу! 
Æхца айста, ахаста сæ уыцы æрнæмæрнæмгæнгæ цыдæй æмæ 
йæм уыцы авг рахаста, хæрз гыццыл авг, сау авг. Куы йæм æй 
радта æмæ чызг дуарырдæм куы азылд, уæд æй йæ цонгæй ра- 
цахста æмæ йын йæ хъусы басыф-сыф кодта, цыма йе ’взаг 
саджил уыди, уый хуызæн. 
— Ацы хæдзары никуы уыдтæ, кæм и, уый нæ зоныс, бамбæ- 
рстай?! 
Гъомæ лæгмæ цы кæса, уымæй йын фæиппæрд куыд нæ и! 
Уæдæ ма кæдæм иннæрдæм ныззылдысты йæ хъуыддæгтæ! Уæд 
куы алыг кодта — фæстæмæ хъæумæ! Уый ма фæззæгмæ æнæуи 
баззади, уæдæ тæвдтуккæй дæр куыд фездæхтаид! Æмæ йæ абон- 
асомæй фæззæг æрæййæфта. Мæнæ, лæг искæуыл фембæлынæй 
куыд тæрса æмæ йæхиуыл куыд баталынг кæна, уый хуызæн. 
Ныр рæвдзытæ кодта йæхи, йæ гæрстæ сæхсадта, æдде цы 
гæрстæауындзæн тел уыд, ууыл сæ æрцауыгъта, стæй уым къул- 
рæбын цы даргъ бандон уыд, ууыл йæхи æруагъта æмæ хъуы- 
дытæ кодта: хъæуы куыд цæрдзæн, цы митæ кæндзæн? 
Гъеуæд, уыцы изæр йæ фарсмæ куы ’рбадид Сакинæт, мæнæ 
Лисиккæимæ æмкъул чи у, йæ мадыхоимæ, уыцы Сакинæт. Уалæ 
стыр посты кусы. Йæ иу цæст гыццыл иннæрдæм хæцы æмæ йæ 
фыццаг хатт чи фены, уымæ афтæ фæзыны: цыдæр дзы амбæх- 
ста, фæстæдæр ын кæй схъæр кæндзæн, ахæм цыдæр. Æмæ йæм 
комкоммæ кæсын нæ уарзта Фирæ, йæ зæрдæ йæ нæ хаста. Æмæ 
51 

йын уым, уыцы даргъ бандоныл, бадт, афтæмæй уыйбæрц 
диссæгтæ фæдзырдта æмæ куыд бадти, афтæ бадгæйæ баззади 
чызг. Сызмæла ма, уый дæр йæ бон нал баци. Уæдæ, дам, афтæ, 
’мæ афтæ, ис ахæм æмæ ахæм ус, иунæг ус, рынчын ус. Дзæбæх 
фатер, дам, ын ис, æххæст фатер, уым, дам,. дæ æрфысдзæн. 
Кæсын, дам, æм хъæудзæн, цалынмæ, дам, цæра, уæдмæ, фæлæ 
ма, дам, цæргæ дæр цастæ хъуамæ акæна, йæ уатæй сыстынæн, 
дам, куы нал у, уæд! Стæй, дам, уый хуызæн фатер! Æмæ, дам, 
фынддæсгай азтæ куы лæууынц адæм фатер райсынмæ æмæ, дам, 
тыхбыны куыст куы кæнынц фабриктæ ’мæ заводты! 
Фирæ йæм иу каст дæр нæ бакодта. Гуыбырæй бадт æмæ йæм 
афтæ зынд: уый æндæр кæмæндæр кæны уыцы ныхæстæ Са- 
кинæт, æндæр уымæ ницы бар дарынц æппындæр, Фирæмæ. 
Афтæ йæм зынди уæд. 
Фæлæ фæрæтвæлдæхт фæци уыцы изæрæй фæстæмæ. Ли- 
сиккæ йæм кæсгæйæ баззайы. Уый размæ-иу гуыбырæй бадтаид, 
йæ цæстытæ-иу зæхмæ ныццавтаид, афтæмæй. Æмæ-иу ыл ба- 
бустæ кодта мадыхо. Уæдæ никуы ницы ’рцыди! Ныр хъæутæй 
цас чызг æмæ лæппу рафсад кодта горæтмæ, уыдон се ’ппæт куы 
бацыдаиккой институттæм, уæд сæ фæрстæ куы атониккой уыцы 
институттæ! Ныр æй æнкъардгæнгæ нæ, æрбадгæ дæр никуыуал 
федта. Куыддæр æй æрфыстой уыцы усы фатеры, афтæ цыдæр 
скъолайы бамидæг. Мæнæ дзы базаргæнджытæ куы цæуы æмæ 
ноджы хæринаггæнджытæ. Райсом уырдæм дугъ кодта — уæ- 
лиау кæмдæр уыди, уалæ горæты сæр — уырдыгæй уырдæм 
æппæрста йæхи, уыцы рынчын усмæ. Афтæ дыууæ азы дæргъы. 
Уый фæстæ та хæрæндоны ныллæууыд хæринаггæнæгæй æмæ 
уæд та уырдæм райдыдта тагъд кæнын райсомæй. 
Ныр дæр хæрæндонæй рацыд, фæлæ ныр комкоммæ 
Фæрдыгмæ нæ ацыд, ныр уыцы усыл акодта йæ фæндаг. Æмæ та 
йæ цæстыл ауайынц уыцы рихитæ æмæ та ныккæрзы йæ зæрдæ. 
Куыддæр бахæццæ уа, афтæ йын йæ хæринаг пецыл авæрдзæн 
æмæ дзы гыццыл акæндзæн хæринагыл, хæрз гыццыл. Фыццаг дзы 
уидыгмæ æртадздзæн цалдæр æртахы, æмæ хæринагыл фæкъул 
кæндзæн уидыг. Стæй та иу къуыри куы рацæуа, уæд, стæй та но- 
джыдæр. Афтæ йын бацамыдта ус, æвиппайды йыл куыд нæ фæзы- 
на, афтæ. Нæ фæлæ дзы цас айста! Уыцы гыццыл авг, лæг æй йæ 
комарынджы амбæхсдзæн æмæ йæ афтæ зынаргъ скæн! Æвæццæгæн, 
ома, иугæр æй хъæуы, уæд æй балхæндзæн. Уæддæр хорз уыди æмæ 
йæм æхца разынд: йæ мыздæй дæр бамбырд кодта цыдæртæ. Фæрдыг 
æм кæй лæвæрдта, дуканиты истытæ алхæнынæн, уыдон дæр йæхимæ 
задыстьп хæринæгтæ хæрæндоны — бирæ. Алчидæр сæ атъыстытæ 
кæны йæ хызыны истытæ — иу царвы къæртт, иу дзидзайы кæрдих, 
иу армыдзаг пырындз. Уый дæр æнæ февналгæ нæ фæвæййы, Фирæ 
дæр. Атъыстыты кæны йæ хызыны уый дæр. Кæй дзы Фæрдыгæн 
фæуадзы, кæй дзы Лисиккæмæ схæццæ кæны. 
52 

Стыр уынгмæ йæ бирæ нал хъуыд. Цыма машинæ никуыуал 
баззайы — уыцы æмгуыдынæй дзы фæцæуынц, сæ иутæ— 
иуæрдæм, се ’ннæтæ — иннæрдæм. Ноджы рухсытæ конд нæй 
уынджы, фæндагамонæг рухсытæ æмæ бырсынц машинæтæ 
размæ. Уынджы бахизын кæй фæхъæуы, уыдон уынджы былтыл 
нымбырд вæййынц, мæнæ ма ивылд доны былтыл нымбырд 
вæййын, адæм афтæ. 
Уæд дæр уым лæууыди, уыцы уынджы былгæрон. Æнхъæлмæ 
каст, кæд фæтæнæг уыдзæн уыцы машинæты гуылфæн æмæ кæд 
базгъордзæн фаллаг фарсмæ. Уæд ын февнæлдта йæ цонгмæ, 
гъе, Герæ. Февнæлдта йын йæ цонгмæ æмæ йæ аскъæфта машин- 
æты ’хсæнты. Машинæтæй кæмæн йæ хъихъхъ фæцыд, чи сæ 
дзыхълæуд фæкодта. Фæлæ ма уыдæттæм чи каст! Сæ иутæн сæ 
рæзты скъæфта чызджы, се ’ннæтæн сæ фæстæты, йæ цонгыл 
ын фидар хæцыди, афтæмæй. 
Фирæйæн хъыг нæ уыд, хъыг нæ, фæлæ ма йæ зæрдæйыл 
æхсызгон хъыдзы дæр бафтыд, Герæ кæй уыди, уый йæ кæй аскъ- 
æфта, иннæ лæппутæй кæй ничи уыд, се скъолайы лæппутæй, уый 
тыххæй. Цæй лæппу сæ и иннæтæй тæ*! Уаллæттау раивæз-баивæз 
райдайынц. Хæрзæхсад хæдон сæ никæуыл фендзæни лæг. Ай сæ 
у лæппуйы хуызæн дæлæмæ дæр æмæ уæлæмæ дæр, ацы Герæ. 
Куы фæфале сты, уæддæр ын не суагъта йæ цонг, йæхæдæг 
æм худти æмæ йæм йæ урс-урсид дæндæгтæ æвдыста. 
— Æнæуи дæр афтæтæ фæцæуыс? — худы чызг дæр, æмæ 
хаты: лæппуйы къух йæ дæлармæй йæ риуыл банцад æмæ дзы 
цыдæр хъарм пырх кæны йæ уæнгтыл. 
— Æнæуи мын æрлæууынц машинæтæ, ныр мын дæу тыххæй 
не ’рлæууыдысты, — худы лæппу, йæ къухыл цыдæр тæрк рызт 
бафтыд чызджы дæларм æмæ ризы дæларм йæхæдæг дæр. Стæй 
феуæгъд и къух, дæларм афтидæй аззад æмæ нал зыдта цæуын 
йæ афтид дæлармимæ чызг. Хæдзармæ куы бахæццæ сты, уæд 
Фирæ йæхи фæразæй кодта æмæ фæстæмæ радзырдта лæппумæ 
— цæмæ йæм дзырдта, уый нæ зыдта, афтæмæй: 
— Æз — ныртæккæ! 
Хæринаг пецыл бæргæ авæрдта, фæлæ йыл арт бакæна, уый 
йын нал æмæ нал æнтыст — спичкæтæй-иу чи йæ астæуыл фæсаст, 
кæмæн-иу сæ йæ афтид кæрон æрсæрфта къоппы фарсыл. Йæ 
къухтæ йæ коммæ нал кастысты æппындæр — уæгъдызмæлд сыл 
бафтыди. Стæй кæнгæ æркодта хæринагæй тæбæгъмæ. Фæлæ сиса 
тæбæгъ æмæ йæ усы размæ бахæсса, уымæн ницы амал уыд, 
æмæ уæд йæ къухтæ амбæхста йæ фæстæ, афтæмæй бадзырдта 
Фæрдыгмæ: 
— Ам нæ бахæрис? 
Фæрдыг æм иу-цасдæр фæкасти, стæй йæ цæстытæ æрцъынд 
кодта. 
— Бахæрдзынæн уым дæр, цæуылнæ бахæрдзынæн. 
53 

Стæй федде и Фирæ. Дуар рацæйæхгæдта йæ фæдыл, фæур- 
æдта йæ, йæ сæр дзы фæтъыста. 
— Хæрзæхсæв! 
Дуарбахизæны цырагъ нæ уыд, дыккаг уæладзыджы цы цы- 
рагъ сыгъд, уый дыдзы рухс хæццæ кодта дæлæмæ. Герæ лæууыд 
асины схизæнæй иуварс æмæ, йæ зæрдæ куыд гуыпп-гуыпп код- 
та, уымæ хъуыста. Стæй йæм нал байхъуыст йæ зæрдæйы гуыпп- 
гуыпп — кæйдæр дзабырты цыргъ зæвæттæ асины дурын 
къæпхæнтыл æнахуыр цъæхснаг къæрццытæ куыд уагътой, уымæ 
фæци хъусыныл. 
Уалынмæ ауыдта Фирæйы — йæ иу къухæй бырæнхъæдыл 
хæцы, афтæмæй амцæф-уымцæф къахдзæфтæгæнгæ æрцæуы 
асиныл æмæ куыд дæлдæр цæуы, афтæ арфдæр ныгъуылы ды- 
дзы рухсы — фыццаг дзы йæ зæнгтæм аныгъуылд, стæй йæ аст- 
æумæ. Æмæ йæ цыдæргъуызон базмæлын кодта уыцы дыдзы 
рухсы куыд ныгъуылди, уый æмæ йæм йæ цæнгтæ баивæзта. Фирæ 
рухсдзаст фæци, æвæццæгæн. Комкоммæ цæнгтæм бахаста йæхи. 
Æмæ йыл сæхи æрбатыхтой цæнгтæ, æрбатымбылтæ йæ кодтой, 
уыцы судзагæй банцади лæппуйы риуыл, уæддæр ма йыл тыхтой 
æмæ тыхтой сæхи цæнгтæ. 
Чызгæн йæ хъуыды фегуыппæг и, æрмæст ма йæ дард къуымы 
иу тæпп скодта — зæгъа йын, бадзура йæм — цас бадзуринаг у 
уырдыгæй уырдæм! — худинаг у, ам æй иууылдæр зонынц æмæ сæ 
уæд та исчи федта! Фæлæ йæ сдзурын нæ, сулæфыны бон дæр нал 
уыд. Æндæргъуызон изæр уыд уыцы изæр бынтондæр. Цыма иннæ 
хæттыты куыд баизæр вæййы, афтæ нæ баизæр и ацы хатт, цыма 
иннæ изæртæ куыд æрцæуынц, афтæ не ’рцыди. 
Сæхимæ дæр йемæ ацыди Герæ, мадыхо кæм царди, 
уырдæм. Кæрты дуары раз дæр иумæ æрлæууыдысты. Уым 
йæхи фæиуварс кодта Фирæ æмæ дуары зыхъыры фæмидæг. 
Мадыхойы дуары размæ нæма бахæццæ и, афтæ фегом Са- 
кинæты дуар. 
— Мæнæ дын дæгъæл, — бадардта йæм дæгъæл, — Лисиккæ 
йæ чызгмæ фæцæуы. Райсом-иу æй æрбадæдт, кæннæуæд мæгу- 
ыр ус æдде баззайдзæн. 
Фирæ æнæдзургæйæ райста дæгъæл, æнæдзургæйæ бацыд 
мидæмæ. Рухс сцæйсыгъта, нал æй ссыгъта. Чысыл алæууыд, 
хæрз чысыл æмæ йæм йæ улæфт хъуысын байдыдта, лæгæн 
йæ фарсмæ чи лæууа, уый улæфт æм куыд байхъуыса, афтæ 
— æнæнцой улæфт, тæрк улæфт. Нæй, нæ бафæрæзта уыцы 
улæфтмæ хъусын — æдде балæууыд. Дæгъæл йæ армы дзыхъ- 
хъы нылхъывта æмæ цыдæр æхсызгон æвзæрста, дæгъæл æм 
кæй уыд, уымæй. 
— Алæма, кæддæра ма Герæ уым и, — тагъд-тагъд цыди 
уырастæрд кæрты æмæ тагъд-тагъд дзырдта йæхицæн цыдæр 
лыстæг дзуринæгтæ, цыма сæ искæмæн дзырдта, уый хуызæн: 
54 

— Кæддæра нæма ацыди Герæ æмæ кæддæра цы ми кæны, 
кæд нæма ацыди, уæд. 
Уынджы ничиуал уыди. Фирæ дзы гыццыл алæууыд, хæрз 
гыццыл æмæ фалæмæ цæуыныл фæци. 
— Алæма, кæддæра уым дæр нал и, уартæ тигъыл дæр, 
кæддæра уырдыгæй дæр ацыд, уартæ тигъæй дæр. 
Герæ тигъмæ дæр нæма бахæццæ. Цалдæр къахдзæфы-иу акод- 
та æмæ та-иу æрлæууыд. Йæ къах æй нæ хаста. Æмæ дис кодта 
— нырмæ йыл куыд нæ æрхæцыд йæ цæст?! Нырмæ йæм куыд 
никуы байста йæхи, куыд никуы йæм баппæрста-иу дыууæ хъазæн 
ныхасы! Фæлæ цыдæрхуызон чызг у — цæст кæуыл андæдзы, 
уыдонæй нæу. Афтæмæй йæм дзæбæх æркæс — цы ма вæййы! 
Куыд ыссудзы адæймаджы! 
Фирæ йæ уайтагъд баййæфта, æмæ йæ куыддæр баййæфта, 
афтæ йæ йæ зæрды афæрсын уыд. Афтæ афæрсын æй уыд йæ 
зæрды: нырма æндæр нæма æрбахæццæ дæ? Æмæ куыд нæ 
æрбахæццæ дæ нырма æндæр? Стæй ма йын афтæ зæгъын уыди 
йæ зæрды ноджы: æз та афтæ æнхъæлдтон, тигъмæ бахæццæ дæ 
æмæ тигъæй дæр ахызтæ афонмæ. Ды та акъацийы онг йеддæмæ 
нæма æрбахæццæ дæ, гъа. Фæлæ фæрсгæ дæр ницæмæй бакодта 
æмæ зæгъгæ дæр ницы кодта, уымæн æмæ йæ куыддæр баййæф- 
та, афтæ фæтарст, йæ сæр куы разила æмæ куы фæцуда, уымæй. 
Йæ зæрды уыд йæ къухтæ бæласмæ бахæссын æмæ бæласыл 
фæхæцын, фæлæ бæласмæ нæ бахæццæ — комкæммæ Герæмæ 
бахаста йæ къухтæ. 
Уый фæстæ уайтагъд цыдæр æрбаци Герæ. Кæмдæр, дам, 
ыл фæхæцæг фæзынд æмæ, дам, æй ресторанмæ баппæрста. 
Афтæтæ дзырдтой. Скъола кæронмæ дæр нал фæци каст: 
гæххæтт ын радтаиккой æнæуый дæр, кæд ыл фæхæцæг 
фæзынди, уæд. Иннæтæ-иу йæ кой кодтаиккой — лæппуйæ 
дæр, чызгæй дæр. Æппæлыдаиккой дзы. Уый никуы ракодта 
йæ кой. Фæлæ-иу йæ уæнгтæ базмæлыдысты, сæхи мидæг, 
айтынг-иу сты йæ коймæ, æмæ-иу æй йæ бæттæнтæ æлхъи- 
вын байдыдтой æмæ-иу сæм бавнæлдта йæ дæлæрмттæм аивæй, 
рахæстытæ-иу сыл кодта. 
Уæд æрра сси. Уæдæ ма кæдæм йæ фæдыл хауди, кæд æрра 
не сси, уæд! Боныцъæхтæм уым баззад. Ацæуын ын нал æмæ нал 
æнтыст. Афтæмæй цал хатты афæлвæрдта ацæуыныл. Фестад- 
иу, йæ гæрстæ кæныныл-иу йæхи ныццавта, фæлæ та-иу сæ 
фæйнæрдæм фехстытæ кодта æмæ та-иу фæстæмæ сынтæджы 
амидæг. Йæ уæзæй иу сынтæг нызмæлыд æмæ-иу нал æнцад йе 
змæлынæй, змæлыди-иу, змæлыди-иу. 
Сæрра и йæ туг. Фæрдыг дæр куы дзырдта, туг, дам, æрра 
кæнын зоны æмæ, дам, иугæр куы сæрра уа, уæд, дам, ын 
уромæнтæ нал вæййы. Уæд æй æрбадын кодта йæ разы, уыцы 
æхсæвæн йе ’ртыккаг изæр, æвæццæгæн æм уæд цæмæйдæр йæ 
55 

зæрдæ фехсайдта уыцы изæр, æмæ йын уæд дзырдта уыдæттæ. 
Сылгоймаджы, дам, йæ туг куы нæ фегад кæна, нæлгоймаджы 
— йæ гуыбын, уæд, дам, сын æгадæй тас нæу. Æмæ, дам, нæ 
хъæуы кæсын туджы коммæ, æвзæр, дам, у туг. 
Уыдоны хабар дæр ын уæд ракодта, уыцы чызг æмæ лæппуйы 
хабар. 
Хæрз хæстæджытæ уыдысты — лæппу хойæ гуырд уыд, чызг 
— æфсымæры чызгæй. Чызг ам куыста, горæты, хуыйджытимæ. 
Лæппу хъæуы цард, колхозы куыста æмæ йæ цыдæр ахуырмæ 
сæрвыстой цыбыр æмгъуыдмæ. Гъеныр ма, ома, фатер цы ’ххуы- 
рсон æмæ чызгмæ æрбынат кодта. Афтæмæй сæ туг æрра кæнын 
байдыдта, байдыдта æрра кæнын, нал сæ ныууагъта, цалынмæ 
сæ уат баиу кодтой, уæдмæ. 
Уым фæлæууыд Фæрдыг — йæ койæ дæр фæллайгæ кодта 
уыцы хабарæн — æмæ йæм Фирæ фæмæсты: уæдæ йæ дзурыс 
æмæ йæ радзур, цы йын æрлæууыдтæ йæ тæккæ астæу! Йе ’рфгу- 
ытæ кæрæдзимæ бацыдысты, гыццыл ма сæ бахъуыд, хъуамæ 
баиу уыдаиккой фындзы сæр. 
— Стæй? 
— Стæй сæ Хуыцау ралгъыста, æндæр цы! Цалынмæ дохтыр- 
ты фæдыл рахау-бахау кодта, уæдмæ йын йæ къабатæ уынгæг 
кæнын байдыдтой. Уæддæр ын ничи сразы дохтыртæй — уæд 
афтæтæ гæнæн уыди! Уый мæнæ ныр суæгъдибар сты адæм, уый 
йеддæмæ уæд паддзахады æгъдæуттæ фидар уыдысты. Сæ сæрты 
хизæн нæ уыд. Уый сæ кæмæй базыдтаиккой, уымæн Сыбыр 
фæсте аззадаид. Гъемæ йын дохтыртæй ничи бакомдзæн, уый 
куы базыдта, уæд йæ сæрæн æндæр хос ницуал зыдта æмæ иу 
зæронд усмæ бацыди. 
Фæрдыг та æрцæйлæууыд — чи зоны, ома, дарддæр ма йæ цы 
дзурон, цы дзуринаг ма дзы и! Фæлæ Фирæ бадын нал фæрæзта, 
ныззылди йæм. Æмæ та загъта Фæрдыг дæр: 
— Туг йæ хуылфмæ фæцыд æмæ байсæфти нывы хуызæн 
чызг. 
— Стæй йед цы фæци, лæппу? 
— Цы фæци! Лидзинаг фæци. Далæ бæмбæджы куыст кæм 
кæнынц, уыцы бæстæм афтыд. Уым схæтæнхуаг и. Йæ къух ку- 
ыстмæ нал тасыд. Сайын æмæ давыныл схæцыд. Ацы фыдбылы- 
зы нуæзтмæ дæр фемхиц и. Уым æй чидæр амардта. 
Фирæ исдуг æрсабыр, йæ уæнгтæ йыл æруæз кодтой, уæддæр 
та бафарста: 
— Дæуæн исчи ракодта уыцы хабæрттæ? 
— Цæмæн мын сæ ракодта, цæ, исчи. Чызг нæ мæгуыр лæджы 
хæстæг уыд, йе ’мхæрæфырты чызг. Ам-иу нæм уайгæ дæр æрба- 
кодта. 
Фирæйæн хъыг уыди — хабæрттæ дзургæ кæй нæ ракодтой 
Фæрдыгæн, уый дæр ын хъыг уыди, йæ лæгæн хæстæг кæй ра- 
56 

зынд, уый дæр ын хъыг уыди, уайгæ-иу сæм кæй æрбакодта, уый 
дæр. Æмæ, дам, нæ хъæуы кæсын туджы коммæ! Цыма иугæр 
куы сæрра уа туг, уæд ма дæ фæрсгæ кæндзæн, йæ коммæ кæсыс 
æви нæ кæсыс, уымæй... Сæрра и уый туг дæр, Фирæйы туг дæр, 
æмæ дзы уый аххос цы уыд! Æниу иу æрра йедæмæ куы нæ 
зонид туг, уæд бæргæ. Фæлæ иу æрра кæм зоны, уым дыккаг 
æрра нал зоны! Нал зоны, уогъ! Уæдæ ’мæ уæд ноджы хуыздæр 
базоны, уæд фæцалх вæййы æрра кæныныл. Æмæ та сæрра вæййы, 
куыддæр æй æррагæнæг фæвæййы, афтæ. Æмæ та-иу сæрра и 
уый туг дæр — туг йеддæмæ ницы у уымæн дæр. Фæлæ диссаг 
уый у, стыр диссаг — иууылдæр ын æрæджиау æрра кодтой йæ 
туг. Æрæджиау æмæ æнæнхъæлæджы. Мæнæ йæ ома исчи федта 
æмæ йæ куыддæр федта, афтæ йыл æрæвæрдта йæ цæст — нæй. 
Уартæ æрæджиау кæддæр. Иннæтæ дæр — афтæ. Хъæхæрман дæр 
афтæ. Уæддæр æй хæргæ уый маст бакодта, Хъæхæрманы маст. 
Ахуыргæнæг сын уыди уалæ се скъолайы. Базарады эконо- 
микæйы уроктæ сын кодта. Бадти-иу урокты Фирæ, æмбаргæ сæ 
бирæ ницы кодта, уæддæр æмæ-иу æм касти æмæ-иу хъуыды 
кодта, йæ ном ыл куыд нæ бады ууыл — уæдæ уый хуызæн 
саусæр лæппу уай, тымбылдзæсгом лæппу, æмæ Хъæхæрман ху- 
ыйна дæ ном! 
Йæхæдæг ыл афтæ дзургæ-дзурын ма ахастаид йæ цæст, уый 
йедæмæ йæм комкоммæ дæр никуы бакаст. Стæй иу изæр трам- 
вайы йæ фарсмæ куы ’рбадид. Цыдæр æргом кæстытæ йын ба- 
кодта йæ цæсгоммæ, йæ дæллагхъуырмæ, йæ тæрттæм. 
— Ныр цæргæ та кæм кæныс? 
Фирæ йæм йæ цæстытæ базылдта. 
— Мæ мадыхомæ. 
— Æмæ хорз ус у дæ мадыхо? — йæ былтæ бахудызмæл сты 
лæппуйæн. 
— Уæдæ нæу, —- бахудызмæл и Фирæ йæхæдæг дæр. 
— Уæдæ ма цом æмæ йемæ абадæм. 
— Куыд абадæм? 
— Куыд, куы, æз — йæ уæллаг фарс, ды — йæ дæллаг фарс. 
Фирæ йæм ницуал сдзырдта æмæ та уæд бафарста лæппу: 
— Æмæ цы хуызæн хæдзар и дæ мадыхойæн? 
— Зæронд хæдзар. Иумæйаг кæрты. Ныллæг хæдзар. 
— Гъемæ, гъеныр æвгъау нæу дæ хуызæн чызг ахæм хæдзары 
цæрынæн? 
Уыцы ныхас йæ зæрдæйы баззад, куыддæриддæр уыд, 
афтæмæй, цыма йæ æфснайгæ бакодта йæ зæрдæйы. Æмæ-иу 
кæмдæр мидæгæй афæрс-афæрс кодта йæхи: цымæ ныр 
Фæрдыгмæ куы нæ цыдаид Фирæ, уæд куыд уыдаид? Уæд ацыда- 
ид йемæ Лисиккæтæм Хъæхæрман? Æмæ цымæ куы ацыдаид, 
уæд дзы цы ми кодтаид? Æмæ стæй, цымæ уый Фæрдыгмæ куы 
ацыди, Фирæ, уæд уый та кæдæм ацыди, Хъæхæрман? 
57 

Цалдæр боны фæстæ йæ иу изæр сæхимæ фездæхæны куы 
баййафид. Тигъæй чысыл фалдæр цы зæронд акъаци уыд, уый 
бын æрмттæдæлармæй лæууыди, йæ фæсонтæ бæласы зæнгмæ 
бауагъта. Æвæццæгæн уым кæцæйдæр рацыди æмæ, чызг æрба- 
цæуы, уый куы федта, уæд æрлæууыд, стæй куы æрлæууыд, уæд 
йæхи бæласмæ бауагъта. Уый фæстæ та æрмттæдæларм скодта, 
ома, алæма кæддæра куыд уаид. 
Уæдæ æндæр цы ми кодтаид уым! 
— Ам цы ми кæныс?! — бынтон фарсты хуызæн нæ рауад йæ 
фарст Фирæйæн. Стæй ма йын хъуамæ йæ ном дæр загътаид 
æмæ йæ фыдыном дæр, ахуыргæнæгæн куыд фæдзурынц йæ ном 
æмæ йæ фыдыном, афтæ, фæлæ ма йæ уыдæтты мæт уыди! Ам 
цы ми кæны? Уыцы фарст лæвæрдта æмæ лæвæрдта йæхимæ 
æмæ дзы хуыдуг кодта. Стæй йæ фыды ном дæр йæхи номау 
цыдæр рагон æмæ зындзурæн уыди — Хъазджери! Ацу æмæ ды 
зæгъ уыцы дыууæ номы кæрæдзийы фæдыл! 
— Мæнæ мæ хъиутæ хæрын агурынæй. 
— Æмæ цы агурыс? 
— Ам кæмдæр иу дзæбæх чызг цæры йæ дзæбæх мадыхоимæ 
æмæ уыдоны агурын. 
— Хъазгæ ма кæн... — ам æй æнæмæнг хъуыди ном æмæ 
фыды ном зæгъын, уый æмбæрста, куыд нæ йæ æмбæрста! Фæлæ 
та сæ нæ загъта, цыма кæрæдзийы куы скъуырой æмæ куы ныз- 
зыланг кæной уыцы рагон нæмттæ, уымæй сын тарсти. 
— Хъазгæ!? — йæ сæр ныттылдта лæппу æмæ арф ныуулæ- 
фыди. — Мæнæн фесты мæ хъазæн бонтæ. Зилдзынæн сæ фæдыл, 
дæлфадихсыд куы бауон, уæддæр сын æнæссаргæ нæй. Стæй сæ 
куы ссарон, куы сæ ссарон, уæд сæ мæ хъæбысмæ сисдзынæн, — 
лæппу февнæлдта чызгмæ, йæ цæнгтыл æй фелвæста. — Сис- 
дзынæн сæ æмæ сæ фæхæсдзынæн, æрмæст хурбонтæ æмæ 
мæйрухс æхсæвтæ кæм вæййы, ахæм дунемæ. — Уым чызджы 
æруагъта зæхмæ æмæ.бафиппайдта чызп лæппуйæ цыди нуæзты 
тæф. Æмæ ууыл дæр бадис кодта: кæс-ма, нуазгæ дæр кæны, 
уазæгуат дæр вæййы, афтæмæй скъолайы куыд ныммæстæг кæны 
йæхи! Уæдæмæ уыцы Хъæхæрман нал у, ам æндæр Хъæхæрман 
фестади. Æмæ сæ чызджытæй ничи базондзæн, се скъолайы 
чызджытæй — уыцы Хъæхæрман нал у, уым сын æнкъард уроктæ 
чи фæкæны, йе ’рфгуытæ æдзух æлхынцъæй чи дары, уыцы 
Хъæхæрман, æмæ уый тыххæй нал у уыцы Хъæхæрман. Фирæйы 
тыххæй. 
Зæхмæ йæ æруагъта, фæлæ йын йæ цонг не суагъта. Хæцыд 
уыцы тæлфгæ цонгыл æмæ йыл йе ’нгуылдзтæ æмызмæлд код- 
той, фæндырдзæгъдæджы æнгуылдзтæ фæндыры тæнтыл куыд 
фемызмæлд кæнынц, афтæ, цыма, уый, Хъæхæрманы æнгуыл- 
дзтæ дæр сæ тæккæ зыланггæнагдæр бынæттæ агуырдтой цон- 
джы тугдплшнтæн. 
58 

— Гъо-гьо, мæйрухс æхсæвтæ! Кæуылты ныззилынц уыдон, 
кæуылты æмæ кæдæмыты айтынг вæййы дуне сæ мидæг! Æмæ 
сæ цас сусæг æвæрæнтæ вæййы. Адæймаджы уд тæхын уыдоны 
руаджы базыдта, уыцы сусæг æвæрæнты руаджы. Уыдон æй сай- 
ынц сæ фæдыл, уыдон ыл садзынц базыртæ. Уыдон куы нæ уыик- 
кой, уыцы сусæг æвæрæнтæ, уæд адæм куырм уаиккой, куырм 
æмæ ноджы къуырма. Æмæ диссаг куыд нæ у, стыр диссаг! Хуры 
рухсмæ къуындæг кæны дуне, мæйы рухсмæ -— уæгъд. Уас сыз- 
гъæрин феста, мæйрухс æхсæвтæ цы Хуыцау сфæлдыста, уый! 
Æмæ уым, уыцы тæккæ йæ разы фегом и Фирæйæн уыцы 
мæйрухс æхсæв æмæ йæ хæкъуырцц фæцыд фырдисæй — уæдæ 
йæм ацы тæккæ куы нæ æрыздæхтаид, уæд ын гæнæн нæ уыд?! 
Гъеныр æй уымæ æвдæлы! Стæй та йæм гуырысхо фæзынд: кæд 
зоны Хъæхæрман уыцы мæйрухс æхсæвы хабæрттæ? Уæдæ уан- 
цон ныхас нæу! Фæлæ, ома кæд мæйрухс, уæд — мæйрухс! 
Географи æмæ æрдззонæны ахуыргæнæг уыди. Бурдзалыг æмæ 
цъæхдзаст. Æмæ цъæхдзаст бирæ дæр вæййы, фæлæ уымæн худгæ 
кодтой йæ цæстытæ,Цæрайæн. Афтæ худтысты, æмæ лæджы 
хъуыдытыл æфтыдтой: цымæ фынæй куы вæййы лæппу, уæд та 
цы ми фæкæнынц уыцы дыууæ цæсты? Сæ худынæй банцайой, 
уый нæ уырныдта адæймаджы. Ноджы-иу уыцы тарбын бур бец- 
цыкк куы ’рхауди ныхыл, ныхыл-иу куы хъазыди, уæд-иу цыма 
уый дæр ахъаз кодта цæстыты худтæн, цыма сæ разæнгард код- 
та худыныл, афтæ зынд. 
Уæдæ йæ нывæдзыл исты амонын бахъуыд, уæд æм зилгæ 
акæна æмæ йæ агурыныл схæца, иннæ ахуыргæнджытæ куыд 
кодтой, афтæ — куыннæ стæй! Иæ уæхсчы сæрты-иу æм авнæл- 
дта, йæ къухы цы амонæн дардта, уымæй, æмæ-иу амонæны 
фындз, цы амонынмæ хъавыд, уыцы тæккæ ран æрæнцад. Æмæ 
йæ дисæн хастой: цы ’гъдауæй йæ ссары, кæсгæ йæм куы нæ 
акæны, уæд?! Фæлæ диссæгтæ бирæ и дунейы — иууылдæр 
диссæгтæй арæзт нæу а дуне! 
Æнæуи хæхтæм цыд, хъæдтыл зылд, йæ рæмыхстфарс сæрак 
хызын-иу алыгъуызон дуртæй байдзаг кодта, йе ’ккой-иу 
кæрдæджы куыристæ хаста. Афтæмæй лæппу уыд нырма, хæрз 
лæппу. Уый фæстæ аспирантурæмæ ацыд. Дыууæ азы бакуыста 
æмæ ацыд. 
Иннæ чызджытæ-иу йæ кой кодтаиккой исты æфсæнтты, йе 
’мбал чызджытæ Фирæйæн. Уый — никуы, Фирæ. Цыма уый уыд- 
æтты мæт нæ уыди æмæ цыма уыдæтты хъом дæр нæ уыди. Стæй 
та йын йæ халагъуды кой æрыхъуыста. Халагъуд, дам, сарæзта 
Абриты цæхæрадоны, хуысгæ дæр, дам, уым фæкæны, халагъуды. 
Цæргæ Абритæм кодта — уый зыдта Фирæ, сæ уæллаг сыхы. 
Æмæ дзы уæд цыдæр базмæлыд кæмдæр мидæгæй халагъуды 
коймæ. Афтæ дзы базмæлыд, æмæ æдде цы сабыр уаг уыди 
чызгæн, уый бынтондæр йæ дæлбар баци уыцы мидæггаг 
59 

ызмæлдæн: æмæ дам, хуысгæ дæр уым фæкæны! Диссаг æмæ 
дзы цымæ куыд фæхуыссы?! Æмæ цымæ цы ми фæкæны, куы 
дзы фæхуыссы, уæд?! Стæй йæм иу æнкъарæн æрцыди: цыма 
халагъуд уым кæй сарæзта, Абриты цæхæрадоны æмæ уыдоны 
цæхæрадон Абриты цæхæрадоныл хæст кæй уыд, уымæй цыма 
хæстæгдæр фæци Фирæмæ. Æмæ йæ уый иу ран æрбадын нал 
уагъта, уыцы æнкъарæн. Йæ зæрдæ йын æхсайын-кодта Абриты 
цæхæрадонмæ. Æмæ иу фæссихор, скъолайæ куыд æрбацыд, 
афтæмæй ахызт цæхæрадонмæ, ацыд хъæдурыхъилты æхсæнты, 
æмæ сæ цæхæрадон йæ чъылдым Абриты цæхæрадоны чъыл- 
дыммæ кæм бахаста, уырдæм бахæццæ. Халагъуд уынгæ фæкод- 
та — сæ цæхæрадоны кæрон цы пæлæхсар кæрдо бæлас уыд 
Абритæн, уый бын лæууыди, — фæлæ йæм дыууæ цæхæрадоны 
астæу цы хызбыд телæмбонд ныттынг, ууыл бахизæн нæ уыд. 
Хæдзары йæ къух ницæмæ æртасыд — нæ урокмæ, нæ хæдзары 
мимæ — афтæмæй йыл æризæр. Уæдмæ мæй скасти — уыцы 
стыр, уыцы æмдымбыл мæй, — йæ рухс уынгты нал цыд, уæддæр 
ивылд æмæ ивылд уыцы фæлмæн æмæ хъарм рухс æмæ дзы уд 
æнцой нал зыдта. Адæм дзыгуыртæй бадтысты уынгты æмæ сæ 
хъæлдзæг ныхас хъуыст. Фирæ иу ран алæууыд, иннæ ран алæу- 
уыд — нæй, нæ фæрæзта лæууын. Мæйрухс æй æрра кодта, æмæ 
цы ми кæны, уый нал æмбæрста, афтæмæй сæ цæхæрадоны кæрон 
балæууыд. Уым æнæ рахъуыды-бахъуыдыйæ цæджындзы рæбын- 
ты схызти, бæласы хихыл ацауындзæг æмæ æмбонды сæрты 
багæпп кодта. Халагъудæн раззаг къул нæ уыд æмæ бадис кодта 
— уый цы хуызæн халагъуд у, æнæкъул, æнæдуар халагъуд! Уæд 
та йын æм исчи бацыд. Стæй йæ цæстытæ æрхæцыдысты сынтæ- 
гыл — уæртæ лæууы, сынтæг куыд фæлæууы афтæ. Йæ уæлæ 
хуыссæнтæ тыхт æмæ æдде сæрдыгон хъæццулæй æмбæрзт. Баз 
дæр хъæццулы бын — къуыпп дары уæлæмæ. 
Чызг дзуццæджы æрбадт, афтæмæй касти сынтæгмæ стыр 
.диссагмæ кæсæгау. Уæдæ уым фæхуыссы, уым! Фыццаг хæдзары 
фæбады, стæй рацæуы æмæ уым схуыссы. Æмæ куы схуыссы, 
уæд æддæмæ фæкæсы ацы урс æхсæвмæ уыцы цъæх цæстытæй. 
Къул дæр уымæн нæ сарæзта йæ хъалагъудæн, цæмæй æддæмæ 
кæса. 
Стæй йæ цæстытæ андæгъдысты къулыл, сынтæг цы къулмæ 
æвæрд уыди, ууыл æмæ фестъæлфыд чызп къулыл æмызмæлд 
кодтой алыхуызон нывтæ — хæрдгæхуыды хуызæн тæнæг нывтæ. 
Рухс сæ иннæрдæм каст æмæ уыцы тæнæгæй уыцы тавицы змæлд 
кодтой, цыма сæ удтæ бацыд æмæ кафгæ кодтой. Æмæ бараст и 
мидæмæ чызг, бацыд-бацыд, сынтæджы сæрты бавнæлдта нывтæм, 
æрысгæрста сæ, стæй фæстæмæ ракаст æмæ уæд бамбæрста — 
уый, халагъуды акомкоммæ цы бæлæстæ уыди, уыдоны къалиу- 
ты змæлд æвдыстой къулыл мæйы тынтæ. Фæлæ диссаг уыд — 
куыд сыгъдæг, куыд рæсугъд нывтæ уыдысты æмæ куыд уæздан 
60 

змæлд кодтой! Къулæй йæ цæстытæ æруагъта сынтæгмæ, стæй 
йæм æрæвнæлдта къухæй, æрхæцыд ыл, цыма, фæлмæн у æви 
нæ, уый базонынмæ хъавыд, æмæ йыл йæхи æруагъта. Æмæ йæм 
афтæ фæзынд: фæллад у, тынг фæллад, æмæ дзы мæнæ сынтæг 
нæ разынд, уæддæр ын æнæ æруадзгæ нæ уыд ам искуы йæхи. 
Халагъудæн йæ зæххыл уыд кæрдæг калд, йæ къултыл та — 
куыристæ ауыгъд, кæрдæджыты куыристæ, гыццылдæртæ æмæ 
стырдæртæ æмæ хæрз стыртæ. Сæ хæрздæф сиу и халагъуды, 
ныббадти, афтæмæй бырста улæфæнтæм, уæнгты хызт æмæ ад- 
æймаджы кæдæмдæр уæлæмæ хаста, бæрзонд кæдæмдæр, зæхх 
та бынæй кæмдæр зади, дæлиау кæмдæр. Æмæ-иу фæтарст — 
æгæр уæлиау æй куы ахæсса. Фæлæ-иу йæ цæстытæ цы фæирд 
сты, æндæр-иу змæлгæ нæ бакодта æмæ та-иу цæстытæ дæр уай- 
тагъд æрцъынд сты фæстæмæ. 
Кæддæр æм, æрæджиау кæддæр рухс фæкомкоммæ, цыдæр 
судзаг рухс — фыццаг ын йæ цæсгом асыгъта, стæй йæ дæллаг- 
хъуыртæ æмæ хæрдмæ фесхъиудта. 
— Табу дын уæд, цы зæд-цы дуаг дæ! 
Сынтæджы раз йæ зонгуытыл лæууыд Цæра. Йæ къухы, бал- 
хъивгæйæ чи скусы, ахæм гыццыл цырагъ. Йæ тымбыл цæст-иу 
куы кæдæм фæкомкоммæ и, куы — кæдæм: иу ран фæлæууын 
нæ фæрæзта, цыдæр схъиугæ гæппытæ кодта иу ранæй иннæ 
ранмæ. Æрæджиау-чызджы гом уæрджытыл абадт, арауай-бау- 
ай сыл кодта æмæ сыл ацъынд. Чызг авнæлдта йæ уæрджытæм, 
йæ цæнгтæ сыл æрбатыхта. 
— Æз дын дæ халагъуд уынынмæ æрбацыдтæн. Æмæ бафæ- 
лладтæн. 
— Цæмæй бафæлладтæ? 
— Нæ зонын. 
— Æмæ кæмæй фехъуыстай мæ халагъуды кой? 
— Иууылдæр æй дзурынц. 
— Æмæ дæ зæрдæмæ фæцыд? 
— Уæдæ нæ фæцыд, — чызг бавнæлдта лæппуйы къухмæ, 
цырагъ дзы райста, æрæлхъывта йæ æмæ йын йæ рухс лæппуйы 
цæсгоммæ фæцарæзта. — Æмæ ды кæм уыдтæ нырмæ? 
— Уартæ хæдзары. 
— Цы ми кодтай хæдзары? 
— Урочы пълантæ фыстон. — Йæ уæлæнгай фарстытæн ын 
уæлæнгай дзуаппытæ лæвæрдта Цæра, æмæ хъуыды кодта: 
дарддæр цы уыдзæн? 
— Æмæ ныр цафон у, хуыссынафон у ныр? — фестъæлфыди 
чызг. 
— Нæу. Нырма нæу. 
— Уæдæ цæмæ рацыдтæ ардæм? 
— Мæнæ мæ ам иу дур хъæуы. 
— Цæмæн дæ хъæуы дур? 
61 

— Цæмæн, цæ, æркæсон æм цырагъы рухсмæ, кæддæра 
афтæмæй та куыд æрттивы. Кæддæра дзы цы буарыгъæдтæ и. 
— Æмæ кæм и уыцы дур? 
— Мæнæ ам, мæ хызыны. 
Фирæ чысыл абадти æнæдзургæйæ, стæй та бафарста: 
— Мæн зоныс? 
Лæппу хъуыдытыл фæци. 
— Нæ зонын, — загъта æрæджиау, стæй йæхи баввахс кодта 
сынтæгмæ, бавнæлдта æмæ йæ къух чызджы уæхскыл æрæвæрдта. 
Æмæ базмæлыд чызг, йæ зæнгтæ адаргъ кодта. Цырагъ цыдæр 
мæнгæлхъывд фæци, йæ рухс халагъуды царыл аныхæст æмæ 
йыл ахуыссыд. 
Мæй мидæмæ нал каст халагъудмæ æмæ дзы, цы рухс баззад, 
уый йæхи мидæг змæлыд, мынæгæй мынæгдæр кодта. 
Æмæ йыл уæд нæ басастаид, фæлæ йыл ныр сæтты йæхицæн 
— уыдоны фыдæнæн бахызти уыцы телæмбондыл, сæ чызджы- 
ты фыдæнæн, уымæй хуыздæр чи ахуыр кодта, уымæй рæсугъддæр 
чи уыд, уымæй фылдæр чи ахадыдта скъолайы, уыдоны фыдæнæн: 
ам сæ уæддæр фæразæй уа, ам уæддæр базона, уыдон цы нæ 
зонынц æмæ цы нæ базондзысты, уый. Ам сæм уæддæр ракæса 
фæстæмæ, ацы сусæг ранæй. 
Ныр цыди Хъæхæрманы фæрсты, Хъæхæрман ын йæ цонгыл 
хæцыди, афтæмæй. Цыди æмæ цыди, йæхицæн та афтæ дзырдта 
— гыццыл ма ацæудзæн, хæрз гыццыл, æмæ раздæхдзæн, 
хæрзæхсæв ын зæгъдзæн æмæ раздæхдзæн. Уæд куыд хъуамæ 
ацæуа! Афтæ цæуæнтæ и! Уæддæр цыди æмæ цыди. 
Райсом цыдæр сонт хъæлдзæг уыди Хъæхæрман. Заргæ дæр- 
иу бакодта — цыдæр фæсарæйнаг зарæджы скъуыддзаг-иу ба- 
зарыд, хъæрæй-иу æй базарыд æмæ-иу æй фæуагъта. Сæхи иумæ 
рарæвдз кодтой, дуаргæрон дæр иумæ æрлæууыдысты. Уым 
Хъæхæрман æддæмæ айхъуыста, стæй дуар бакодта æмæ 
Фирæйæн цæстæй ацамыдта — ахиз! Фирæ ахызт. Уым æрлæуу- 
ыд — йæхæдæг дæр рахиза Хъæхæрман. Фæлæ Хъæхæрман нæ 
рахызт, уый бæсты рацыд дуар, æмæ йæ фæлгæты æнгом абадти. 
Æмæ йæхимæ фæлæбура æмæ йæ хъæлæсы дзаг ныхъæр кæна 
æмæ дуар ныххойа тымбыл къухæй, уымæ йæ бирæ нал бахъуыд. 
Нæ, ныр æрра не сси йæ туг, ныр ыл æууæндгæ бакодта — 
уыцы мæйрухс æхсæвты кой йын йæ зæрдæ æрфæлмæн кодта 
æмæ йыл баууæндыд. Æмæ йыл куыд нæ баууæндыдаид! Рай- 
сом-иу иумæ рацæудзыстæм скъоламæ — иу бинонтæ уыдзыстæм 
æмæ — сом изæр дæ мады хомæ æрцæудзыстæм, йæ фæйнæ 
фарс æрбаддзыстæм, — дзырдта ’мæ дырдта, куыддæр мæйрухс 
æхсæвты койæ ахызти, афтæ. Æмæ бадтысты, дзæбæх бадтысты 
йæ ныхæстæ кæрæдзийыл уыцы мæйрухсы койы фæстæ. Æууæ- 
ндын æй уыдон бакæнын кодтой тынгдæр, уыцы мæйрухс 
æхсæвтæ. 
62 

Кæд ыл йæ зæрдæ бахудт? Бахудтаид ыл зæрдæ дæр. Чи зоны 
йын зæгъын хъуыд, басæттын ын хъуыд — рæдыд ыл æрцыд, 
уыцы иунæг рæдыд. Никæуыл æрцæуы рæдыд! Æмæ-иу рахъа- 
выд, иугæр фæстæмæ нал аздæхдзæн, уый куы базыдта, уæд — 
зæгъа йын, бакой йын кæна, развæлгъау æй куыд зона. Фæлæ 
йын фæстæмæ раздæхын куыд нæ бантыст, афтæ йын уый зæгъын 
дæр нæ бантыст. Стæй алыг кодта — уым ын бакой кæндзæн, 
бынаты, уат кæнынмæ куы ’рцæуа, уæд. Зæгъдзæн ын, басæтдзæн 
ын уат кæнгæ кæнын — афтæ рауади. Фæлæ цæй уат æмæ цæй 
æндæр! Куыддæр фæмидæг сты дуарæй, афтæ йæ фелвæста, йæ 
хъæбысы йæ фелвæста... 
Уыцы бон цæугæ дæр не скодта скъоламæ. Дыккаг бон сын 
уыд йæ урок, фæлæ иу каст дæр не ’рбакодта уый æрдæм, йæхи 
йæм фæндыди бакæсын, Фирæйæн, кæсгæ дæр-иу æм бакодта, 
фæлæ та-иу уайтагъд йæ цæстытæ æмбæхсынмæ фæци. 
Уыцы ’хсæв уым ныллæууыд, Фæрдыгмæ, дыккаг æхсæв дæр, 
стæй Лисиккæйæн сæфсон кодта, цыма Фæрдыг хъæрзгæ уыд 
æмæ цыма уым баззад æртæ æхсæвы дæр. 
Ныр цыди. Цыди æмæ нал хæццæ кодта. Цыди æмæ йæм афтæ 
зынд, цыма цæргæ-цæрæнбонты иууылдæр цæугæ кæны. Цæуы 
’мæ цæуы. Æндæр никуы дæр бадгæ æркодта, никуы дæр — 
лæугæ. Фæлæ хæццæ никуыдæм кæны, стæй никуыдæм дæр хæццæ 
фæуыдзæн. Æмæ йæм стыр уынджы рухсытæ куы ’рбазындыс- 
ты, уæддæр ын æхсызгон нæ уыди — цыдаид æмæ уал цыдаид! 
Фæрдыг гуыбырæй баззад дæлвæйнæгыл, йæ зæнгтæ нал 
æмбæрстой, йæ цæнгтæ рыстысты фæйнæджы хъæбæрыл, уæддæр 
базмæла, йæ къæхтæн сæ бынæттæ аива, йæ цæнгтæ æндæргъу- 
ызон æрæвæра, куыд нæуал ын риссой, афтæ, уый йæм нæ цыд. 
Стæй йæм æнæуи дæр ницы цыд, рудзынгæй кæсын дæр æм нæ 
цыд, фæлæ касти. Æниу кæсгæ кодта, фæлæ уынгæ цырагъ 
йеддæмæ ницы кодта. Æмæ-иу æм афтæ фæзынд — цырагъ дæр 
æнхъæлмæ кæсы, уый куыд æнхъæлмæ кæсы, Фæрдыг, афтæ. 
Судзгæ дæр уымæн кæны. Æмæ йыл кæмдæр цæмæйдæр йæ зæрдæ 
дардта, фæфидар-иу ын кодта йæ зæрдæ. 
Иуафон йæ цæстытæ кæрæдзийыл авæрдта æмæ фесхъиудта 
— уынг цыдæриддæр уыд, талынгæй аззади, цырагъæн йæ кой 
дæр нал фæзынд. Æмæ фæтарсти Фæрдыг. Уæддæр нæ базмæ- 
лыд, йæ цæнгтыл не схæцыд, афтæмæй касти — кæд ма ссудзид 
цырагъ. Фæлæ цырагъ нал сыгъд. Æрæджиау йæ цæстытæ 
æрхæцыдысты телыхъæдæн йæхиуыл æмæ бадис кодта: куыд æм 
сзынди телыхъæд уыцы талынджы? Æмæ касти телыхъæдмæ æмæ 
лæууыди телыхъæд. Уалынмæ йæ рæзты ратахти иу стыр ма- 
шинæ, йæ иу цæст цъынд бакодта, иннæ ирд ныккодта, афтæмæй 
æмæ, цыма уыцы машинæмæ касти, уыйау йæхиуыл схæцыди 
уынг. Æмæ бамбæрста Фæрдыг — бон æрцыд. Цырагъ дæр уымæн 
ахуыссыд. 
63 

Фæрдыг йæхиуыл схæцыд, йæ къæхтæ йæ быны дыз-дыз код- 
той, лæууыд æмæ цы ми бакæна, уый нæ зыдта. Афтæ иуцасдæр 
куы алæууыд, уæд фæцыди дуары къуырцц. 
"Æрхæццæ!" — ныссæххæтт кодта йæ зæрдæ фырцинæй. 
Æвæццæгæн, дысон кæй не ’рцыд, уый тыххæй, ома... Фæлæ хойгæ 
цæмæн кæны? — цæ къæхтæ йæ фæдыл ласгæ атагъд кодта ду- 
армæ. Нæма йæм бахæццæ, афтæ йæм баивæзта йæ къух. Фæзыл- 
дта æхгæнæн, йæ рог къæрцц фæцыд — уый ма фехъуыста, стæй 
ныррызтысты йæ уæнгтæ, йæ лæдзæг феуæгъд, йæ къухтæ хæрдмæ 
хъилæй аззадысты — къæсæрæй æрбахызти дыууæ лæппуйы ми- 
лицæйы дарæсы. Сæ иу æргуыбыр кодта лæдзæгмæ, къулыл æй 
бахъил кодта фæсдуар. Иннæ йæ къухы цы паспорт уыд, уымæ 
æркаст. 
— Фирæ сымах чызг у? 
— Мæ чызг, мæ дзæбæх чызг! — ныдздзынæзта сылгоймаг. 
Мацы знаггад ыл æрцæуа! 
— Фидар фæлæуу, нæ мадыхай, — йæ къухтæ дæлæмæ æру- 
агъта лæппу, — фыдбылыз æрцыд. 
— Гъæ, туг куыд ныууарыд мæ мæгуыр хæдзарыл! — йæ 
къухтæ йæ уæрджытыл æрæппæрста Фæрдыг, ныххоста сæ. 
— Машинæйæн йæ рухсытæ нæ сыгъдысты, афтæмæй цыди. 
Иннæ мæшинæты рухсмæ йæ нæ ауыдта. Тагъд кодта æвæццæгæн. 
1996 аз 
МУРАТБЕГ ÆМÆ ИННÆТÆ 
Борыхъойы æндæр куыстмæ ивтой, ивтой йæ, фæлæ кæдæм, 
уый ничи зыдта. Æнæуи æмбæрстой — уæлдæр æй ивдзысты, 
уымæн æмæ нымад лæг уыди Борыхъо. Æниу æй Дзаман ма 
зыдтаид, уый гæнæн нæй, директор, фæлæ йæ нæ хъæр кодта. 
Исчи-иу æй куы афарста, уæд-иу æм, тæригъæд кæмæн кæнай, 
уымæ куыд бахудай, афтæ бахудти æмæ-иу йæ фæрсты ахызт. 
Йæхæдæг дæр ницы дзырдта Борыхъо. Фæстаг рæстæг æнæуи 
дæр фæуæзбындæр æмæ фæмадзурадæр. Райсом-иу йе стъолы 
фарсмæ сбадти, йæ лæгъзтæ-иу раласта стъолæн æмæ сæ, уал 
æмæ уал азы цы гæххæттытæ фембырд и, уыдон-иу равзар-бав- 
зар райдыдта. 
Майрæмбоны фæссихор сылгоймæгтæ иу-цалдæрæй сæ 
куыст фæуагътой, гæххæтты сыф æмæ кърандасимæ кусджытыл 
азылдысты. Зылд фесты, æхцатæ анымадтой æмæ — дуканимæ. 
Куыддæр, директоры къулыл цы даргъдзедзыро сахат и, уый 
æхсæз дæргъвæтин зыланджы ныккодта, афтæ фынгмæ бамбырд 
сты. Йууылдæр æрбадтысты, æрмæст Дофка лæугæйæ баззад, 
профцæдисы сæрдар. Йæ сауфæлгæт кæсæнцæстытæ бакодта, 
64 

уый фæстæ йæ кæсæмир къабайы дысæй иу дыдагъ гæххæтт ра- 
ласта æмæ йæ кæсын байдыдта: 
— Зынаргъ Борыхъо Гæтæджы фырт! Æртындæс азы нын 
сæйраг редакторæй фæкуыстай. Æртындæс азы дæргъы нын 
дардцæст арæнгæсау фæлæууыдтæ нæ рæдыдтыты раз. Æмæ сæ 
адæмы ’хсæнмæ никуы ауагътай, никуы аирвæзтысты чиныгуа- 
дзæны къæсæрæй, нæ цæстмæ нын сæ никуы ничи бадардта. Уый, 
партион принципиалондзинадыл хæст кæй дæ, уый руаджы афтæ 
уыди, гъе! Æмæ дæ мах не ’ппæт дæр стыр бузныг стæм уый 
тыххæй. 
Ныр æндæр куыстмæ цæуыс æмæ нын кæд тынг зын у, уæддæр 
дын зæгъæм: фæндараст! Æмæ нын бар радт, цæмæй нæ ну- 
азæнтæ сисæм æмæ сæ дæ цæрæнбоны тыххæй баназæм. 
Иууылдæр фестадысты, сæ нуазæнтыл схæцыдысты, фæлæ 
сæ фæстæмæ æруагътой — Борыхъойы къух йæхи уæлæмæ- 
уæлæмæ систа æмæ бамбæрстой: ныхасаг и Борыхъомæ. 
— Зынаргъ æмгусджытæ! Фыццаджыдæр стыр бузныг, уе ’хсæн 
ма цы бон æрвитын, уый мын афтæ кæй срæсугъд кодтат, уый 
тыххæй. Никуы уын æй ферох кæндзынæн. Дыккаджы та уый 
зæгъынмæ хъавын æмæ чиныгуадзын партион хъуыддаг у. Æмæ 
йæм кæсын дæр уыцы ’рдыгæй хъæуы, æрмæстдæр уыцы ’рдыгæй. 
Уæлдай тынгдæр хъус дарын хъæуы уыцы фыдбылызы 
æмдзæвгæтæм. Æмдзæвгæ тархъæдæй уæлдай нæу æмæ лæгмæ 
тархъæды кæцæй цы тугдзых сырд рагæпп кæндзæн, уый куыд 
нæ зоны, афтæ дæм æмдзæвгæйæ дæр, кæцæй цы хъуыды рагæпп 
кæндзæн, уый нæ базондзынæ. Æмæ уын уый фæдзæхсын: уæ 
цæст сæм дарут. Дæ зæрдæ йæм фехсайдта — æрхæц ыл, мæнæ 
милицион æгъдаухалæгыл куыд æрхæцы, афтæ, гъе! Уымæн æмæ 
зæрдæ æнæхъуаджы нæ фехсайдзæн. Иу рæнхъ ахахх кæндзынæ, 
иу куплет аппардзынæ, уымæй æмдзæвгæйæн ницы уыдзæн, фæлæ 
дзы дæумæ ныхас нал æрхаудзæн, ды дзы æфхæрд нал баййаф- 
дзынæ æмæ ууыл хъуыды кæнын хъæуы фыццаджы фыццагдæр,— 
йæ галиу къухы амонæн æнгуылдз цармæ фæцарæзта Борыхъо. 
Фынджы алыварс чи лæууыд, уыдоныл йæ цæстытæ æрзылдта, 
цыма сын се ’хсæн кæйдæр агуырдта, уый хуызæн. — Ныр кæм 
кусдзынæн, уырдыгæй дæр комкоммæ мæ бар цæудзæни чины- 
гуадзæныл æмæ уын, цæмæй арæхсон, уымæй ме ’ххуысы хай 
кæндзынæн: зæрдæхсайгæ къухфыст дæр-иу бакæсдзынæн, уæ 
пъланмæ дæр-иу уын мæ хъус фæдардзынæн. Къухфыстытæй 
раздæр уадзинаг чи у, фæстæмæ сæ фæхæцын кæуыл хъæуы, 
уыдæттыл дæр-иу ауынаффæ кæндзыстæм. 
Сæ агуывзæтæ фынгыл æрæвæрдтой, æрæмдзæгъд кодтой, 
стæй рæгъ феккуырсти æмæ уæззау-уæззау фæцæйцыди дæлæмæ, 
уынджы хъæбæрыл къæвдайы дон куыд бамбырд вæййы æмæ 
рыгæвдылдæй иуæрдæм куыд акъул вæййы æмæ сабыргай куыд 
фæцæйцæуы, афтæ. Рæгъ-иу кæмæ æрхæццæ, уый-иу йæхи ба- 
3 Урс изæртæ 
65 

ивæзта Борыхъойы ’рдæм, дыууæ-æртæ дзæбæх ныхасы-иу загъта 
æмæ-иу анызта йæ рæгъ. Алчи дæр архайдта, иннæтæй хуыздæр 
куы зæгъид, арфдæр куы бахизид йæ ныхас Борыхъойы зæрдæмæ, 
фылдæр ын куы скад кæнид. 
Муратбег лæууыд, йæ агуывзæмæ каст æмæ. дис кодта: цы 
æрцыд ацы адæмыл, фæдзæхсгæ сын бачындæуыд афтæтæ дзу- 
рын? Уæдæ уанцон æппæлд нæу, зарджыты заринаг æй куы 
фæкодтой! 
Гаджидау Хуысинмæ æрхæццæ. Муратбегимæ иу уаты бады 
Хуысин. Æртæ мæйы размæ йæ газетæй æрбаивтой æмæ йæ ли- 
тературон редакцийы баурæдтой. Иу чиныг бацæттæ. кодта 
æдæппæтæй нырма, æмдзæвгæты чиныг æмæ йын дзы Борыхъо 
ахæм рæнхъ нал ныууагъта, йæ сырх кърандасы бæзджын фæд 
дзы кæм нæ баззади. Ноджы йæ йæ разы слæууын кодта, скъо- 
ладзауы куыд слæууын кæнынц, афтæ, йæ амонæн æнгуылдз æм 
батылдта — æмæ йын кæй дæргъæн æнгуылдз и! 
— Ам зын кусæн у, ам газет ма ’нхъæл. Ам афтæтæ кусæн 
нæй. Ныр уыцы æмдзæвгæтæ уыцы хуызæнæй куы ацыдаиккой 
адæммæ, уæд цал æмæ цал ныхасы уыдаид, уый зоныс! 
Æмдзæвгæтæм цырд лæууын хъæуы. Æмдзæвгæтæ — гъе, лæппу! 
Алы рæнхъы дæр сæ сусæг хъуыдытæ и, æмбæхст хъуыдытæ. 
Æмæ партийы æмбæхст хъуыдытæ ницæмæн хъæуы. Партийы 
хъæуы æргом хъуыдытæ, раст хъуыдытæ, фидар хъуыдытæ! 
Ныр Хуысин тынг акъул кодта йæхи фынджы сæрты Борыхъ- 
ойы ’рдæм. Муратбег ма йын тæрсгæ дæр фæкодта — размæ куы 
фæуæзгæ уа æмæ йæ къæхтæ куы фæхъил уой! Фæлæ нæ фæуæзгæ 
и размæ. 
— Зынаргъ Борыхъо Гæтæджы фырт! Ды ам нал кусдзыиæ 
æмæ мын мæ ныхас цæстмæхъус ныхасыл ничи банымайдзæн, 
æндæр иу сыбыртт дæр не скодтаин. Афтæ мæм кæсы, цыма 
сæйраг редакторы куыст демæ æрдзæй рахастай, æндæр-иу ды 
куыд æвиппайды рауардтай уыцы зæрдæхсайæн бынæттæ, æмæ- 
иу сæ ды куыд раргом кодтай, афтæ никæй бон бауыдаид. Æмæ 
мын бар радт, цæмæй-иу дæм дæ ног куыстмæ дæр бауайон, цы 
къухфыстыл кусон, уый дæр-иу дæм бадавон. 
Муратбег джихæй баззад. Уæд уыцы бон Борыхъо куы ацы- 
ди æмæ уыдон дыууæйæ куы баззадысты, уæд фыццаг æнкъардæй 
фæбадт Хуысин, стæй къухфыст бирæ фæрафæлдах-бафæлдах 
кодта, æмæ хъæрæй загъта: 
— Судзгæ мардæрцыд нæ уыдзæн аимæ кусын?! Иу хъуы- 
дыйы мур дзы нал ныууагъта, кæрдинаг хуымыл их куыд æрцæуа, 
уый хуызæн æй ныддæрæхсæн кодта... 
Ныр ма йын исчи байхъусæд йæ ныхæстæм! 
Муратбег ницы дзурынмæ хъавыд: афтæ йæ аназдзæн æмæ 
агуывзæ фынгыл æрæвæрдзæн. Фæлæ... Куыддæр Хуысин уыцы 
ныхæстæ снывæзта, афтæ йæ агуывзæ æрбалхъывта йæ къухы. 
66 

Уыцы уысм æй æрфæндыди, тынг æй æрфæндыди, сис дæ 
агуывзæ æмæ йæ Хуысины цæсгомыл бацъыкк кæн. Фæлæ йæ 
куыд бацыкк кодтаид! Æмæ йын æнæуи бакаст йæ цæсгоммæ. 
— Гъомæ æнæ раппæлгæ дæр нæй, фæлæ уын уыдон цавæр 
æппæлдтытæ сты, хорз адæм! Æртындæс азы. знаггады куыст 
фæкодта, чингуытæн сæ уд сæ хъуырæй фæласта, æмæ ма исчи 
акæсæд адонмæ?! 
Адæм фæджих сты, мæнæ сын цыма æнахуыр диссæгтæ дзыр- 
дта, уый хуызæн æм кæсгæйæ баззадысты. 
— Æмæ, цæмæн афтæ кæны, уый куы нæ зыдтаид, уæддæр 
ма — гъо! Не ’мбары, нæй — дурæй хъæбæрдæр. Фæлæ цы ми 
кæны, уый дæр хорз зыдта æмæ, цæмæн афтæ кæны, уый дæр: 
хицауадæй мæ æвзæр мачи зæгъа, хицауадæй мæм мачи смæсты 
уа, уыййеддæмæ чингуытыл сыгъд дæр ссæуæд — уыцы хъуы- 
дыйыл хæст уыди, гъе! Уыцы хъуыдыйæ æрдызта чингуыты, 
уыцы хъуыдыйæ кодта знаггады куыст! — Муратбегæн йæ ласæ- 
ггаг асур æмæ йæ ныхас нал райхъуыст. Иннæтæ дæр уыцы 
джихæй лæууыдысты, æмæ фынг фæсабыр, æрмæст ма чидæр 
уæллæгтæй йæ бæзджын ныхæй агуывзæйы фарс бакъуырцц кодта 
æмæ йæ зыланг фæцыди агуывзæйæн. 
Муратбег дон ахуыпп кодта, схуыфыди. 
— Ай диссаг нæу? Амæй ма диссагдæр исты æрцæудзæни 
зæххыл! 
— Йæ фыды хæдзар нæу, нæ, паддзахадон чиныгуадзæн у, — 
æнæсæрмæхæссон хъæлæсæй йæм радзырдта уæле Халасби. 
Парторгæй йæ куы равзæрстой, уæдæй фæстæмæ цыдæр зул- 
дзых хæссы Муратбегмæ. — Æмæ афтæ куынæ кодтаид, уæд æй 
дзы æртындæс азы нæ, æртындæс боны дæр нæ ныууагътаиккой. 
— Йæ мардæрцыд дæр уый мидæг ис, гъе, — йæ цæстыты 
туг абадт Муратбегæн, — æмæ афтæ хъавгæ-баргæйæ кæй 
куыста: ныууадзой мæ дзы, ма мæ дзы сисой, ноджы мæ дзы 
уæлдæр бынатмæ баивой. Кæмæндæр зæрдæлхæнæн куыст 
кæй кодта. Æмæ, дам, æй дзы нæ ныууагътаиккой. Нæ йæ 
дзы ныууагътаиккой æмæ цы! Йæ бинонтæ батыхстаиккой — 
уый раст у, фæлæ чингуытæ та улæфгæ скодтаиккой. Чингу- 
ытæ — адæймаг зæххыл хуыздæр цы æрхъуыды кодта, уыдон 
фервæзтаиккой Борыхъойы сырх кърандасæй, цæнкуылтæ æмæ 
сæ уæнгцухтæ чи кодта, уыцы кърандасæй, гъе! 
Уым Дзаман йæ нарст къух фынджы сæрты размæ радардта. 
— Бахатыр ма кæн, дæумæ хъусынмæ не ’рæмбырд стæм. Стæй 
ма иу хатт, иунæг хатт уæд та, дæ ныхас адæмы ныхасимæ баиу 
кæн! Адæм куыд фæцæуынц, афтæ ацу ды дæр, захъайаг хæрæгау- 
иу ма ныццæв дæ къæхтæ! 
Дзаманы ныхас ницы сахадыдта, цыма фынджы алыварс чи 
лæууыд, уыдонæй искæй фæстæ амбæхст. Æмæ дзырдта Мурат- 
бег дарддæр: 
67 

— Лæмæгъ æмдзæвгæтыл-иу цинæй амарди. Хус дзæнгæда 
йеддæмæ кæм ницы и, уыдоныл, фæлæ нуар кæм и, адæймаджы 
исты хъуыдытыл чи æфтауы, уыдонмæ-иу знаджы цæстæй акаст, 
ныкъкъуыхтæ, ныкъкъабæзтæ-иу сæ кодта, йæхæдæг фыссын чи 
нæ зоны, хъуыды бамбарынæн чи нæ у, уыдоны-иу сын рецен- 
зигæнæг скодта. 
Уыцы ран Борыхъо базмæлыд, фыццаг йæ фындз аныхта — 
мæстыйæ афтæ кодта, хъуамæ-иу йæ фындзыл бафтыдаид, ных- 
таид æй, æууæрстаид æй, æмæ-иу ныссырх и йæ фындз. 
— Ай цы хабар у! — йæ къух дæр æмæ йæ цæсгом дæр фæком- 
коммæ кодта Дзаманмæ. — Тæрхон мыл кæнут?! Æви тæрхон 
раздæр скодтат, ныр та мын зылынгæнæн акт кæсут?! Æмæ йæ 
уæд уымæй хуыздæр кæй бæрны бакодтаиккат, уый не ссард- 
тат?! — Уыцы ран йæ къух дæр æмæ йæ цæсгом дæр Дзаманы 
фæуагътой Борыхъойæн æмæ Муратбегмæ фæцарæзтой сæхи. 
— Уæртæ уыцы гуымыдзайæ хуыздæр! — Борыхъо йæ агуывзæ 
стъолыл нытътъæпп кодта, фæстæмæ фæзылд. Йæ бандоны къах 
цæуылдæр фæхæцыд æмæ йæ тъæпп фæцыди бандонæн уæл- 
гоммæ. Йæхæдæг дуар йæ сæрыл ахаста Борыхъо. 
Къуырисæры, куыддæр йæ бынаты æрбадти Муратбег, афтæ 
Инитæ, директоры цумагæнæн, дуар фæзыхъыр кодта, йæ цыргъ 
цæсгом дзы фæтъыста. 
— Дзурынц дæм. 
Хорз зыдта Муратбег, чи йæм дзурдзæн, уый. Сыстади, 
рудзынгæй ма иу каст акодта æмæ араст и директоры кусæн 
уатмæ. Уым сæ тымбылæй баййæфта — Дзаман йæхæдæг, Доф- 
ка æмæ Халасби. Дофка цыма иннæтæм тæргай уыд, уыйау йæ 
цæсгом иуварс аздæхта. Лæгтæ сæ дыууæ дæр — æнкъард æмæ 
гуыбыр. Ноджы Халасби, æвæццæгæн, рихитæ рауадзын сфæнд 
кодта, йæ фындзы бынмæ сæрдасæн нал бауагъта æмæ æнæхса- 
ды хуызæн зынд. 
Муратбег кæройнаг бандоныл æрбадт. Иу-дзæвгар æм ничи 
ницы сдзырдта. Уый фæстæ Дзаман ручкæйы фындзæй стъолыл 
цы гæххæтт уыд, уый æркъуырцц кодта, карк кæрты астæу нæмыг 
куыд æркъуырцц кæны, афтæ æмæ йæм кæсгæ нæ бакодта, 
афтæмæй хъæрæй бафарста? 
-— Цы кæныс, Муратбег? 
— Цы, цы, ма кæ йын ничи зæгъы æмæ нæ хынджылæг скъæры 
æнæхъæн коллективæй, — йæ бандоныл тæрк змæлд скодта Доф- 
ка, Муратбегыл йæ цæстытæ сзылдта æмæ йыл йæ былтæ акъу- 
ырдта. 
— Лæгыл цæсгомы хъæстæ куы нæ уа, уæд дæ, кæд фæнды 
æмæ йын йæ хъусыл гакк ныккæн, — йæ къух ауыгъта Халасби, 
æрдаёгвæндагыл æй фæурæдта, цыма йæ зæрдыл цыдæр æрба- 
лæууыд, уый хуызæн, йæ фындзы бынмæ йæ бахаста æмæ хилтæ 
кæм рамил дардтой, уыцы ран йæ уырзтæй æрысгæрста. 
68 

— Кæд мæм истæуыл мæсты дæ, уæд мын æй комкоммæ зæгъ, цы 
мæ ракъах-бакъах кæныс? — йæ ручкæ гæххæтмæ æрæппæрста Дза- 
ман æмæ йæм уый хæдуæлвæд йе ставд æнгуылдзтæй нывнæлдта 
Дофка дæр та базмæлыд йæ бадæны, йæ тæнæг былтæ дæр та 
фæиртæстысты кæрæдзийæ, фæлæ ацы хатт Халасби фæразæй: 
— Цымæ дæ зæрдæ дæхиуыл никуы æрхуды, æви дæм ацы 
митæ хорз кæсынц?! Иухатт — афтæ, иннæ хатт — афтæ!.. 
— Айфыццаг мын ме ’мбырдæн дæр цы митæ бакодта! — 
загъта Дофка. Стæй цæхгæр фæлæууыд æмæ Муратбегмæ афтæ 
фæзынд — æрдæбон æндæр цыдæр зæгъынмæ хъавыди Дофка, 
Халасби йæ разæй куы фæци, уæд. Æнæуи хъуыды кодта уыцы 
æмбырд Муратбег, куыд нæ йæ хъуыды кодта! 
Сдзырдта уæд дæр, нæ фæлæууыд. Æмæ куыд фæлæууыда- 
ид, баст хæрæг сæм куы нæ фæлæууыдаид, уæд! Цæвиттон, 
Хынцæг ныллæууыд, уæртæ ахуыргæнæн чингуыты редактор: 
партимæ мæ айсут. Иу дугъ Дзаманмæ кодта, дыууæ — Халас- 
бимæ. Куыстуат партион хъуаг уыд, æмæ сын уæле сразы сты: 
иу лæг бацæттæ кæнут. Ныр а Хынцæгæн йæ ном — йæ уæлæ: 
алцы— хынцгæ. Пайда йын нæу — йæ къух уазал доны нæ 
атулдзæн. Æхсæнадон куыстытæ-йедтæ — нымады дæр æм не 
сты. Йæ куырдиат ын райстой. Фæлæ уым ныссагъæс кодтой: 
æнæ æхсæнадон куыстæй куыд? Бынæттон æмбырды дæр æй мачи 
афæрса, уый гæнæн нæй, фæлæ райкомы та бынтондæр уымæй 
райдайынц: радзур-ма, цавæр æхсæнадон куыстытæ кæныс. Æмæ 
уыдоны дæр азымы бадарæн нæй, нæ — уæдæ хъуамæ цалхæй- 
малхæй ныххæррæтт кæной æмæ уым бамидæг уой, партийы! 
Æмæ бауынаффæ кодтой: профцæдисы йын дзыллон-куль- 
турон куыст йæ бæрны бакæнæм. Йæхæдæг дæр сразы уыцы 
уынаффæйыл Хынцæг æмæ йæ равзæрстой, уæдæ цы! Афæдз 
æмæ дзы æрдæджы бæрц фæци — цалынмæ кандидат уыди, 
уый фæстæ йæ уæнгæй ивтой, уæдмæ. Уым йæ къæхтæ ныццав- 
та: суæгъд мæ кæнут профцæдисы куыстæй, нæ мæ ’вдæлы. Ахæм 
хабæрттæ. Æмæ, дам, ма сдзур! Сыстади ацы Дофка æмæ рай- 
дыдта йæ ивазгæ ныхас: 
—Зынаргъ æмбæлттæ, куыд зонут, афтæмæй фарон-æндæраз 
Хамиты Хынцæджы равзæрстам дзыллон-культурон куысты 
бæрнонæй. Æвзарын æй нæ хъуыди, фæлæ хъуыддаг куыд рауади, 
уый не ’ппæт дæр зонæм, æмæ ууыл нал дзурдзыстæм. Ныр мæ кæд 
исчи афтæ бафæрсинаг у: куыд бакуыста? Уæд йæхицæн зын мауал 
кæнæд — æз æй æнæ уый дæр зæгъдзынæн: æвзæр. Æвзæрдæр 
гæнæн нал и, афтæ æвзæр, гъе. Уæдæ бирæ нæ, фæлæ иу æнцой бон 
равзар æмæ дæ мæгуыр, дæ фæллад æмбæлтты уæлæ горæты 
кæронмæ акæн. Чи зоны сæ искæмæн æвдадзыхос фæуа уыцы 
сыгъдæг уæлдæф. — Уым чысыл фæлæууыд Дофка, фæйнæрдæм 
йæ цæстытæ фæдзагъултæ кодта, стæй сæ Дзаманмæ фæцарæзта 
æмæ æрсабыр сты цæстытæ. — Ныр ын йæ куырдиатыл сразы уы- 
69 

дзыстæм — хуыздæр гæнæн нæй, уæддæр нын ницы бакусдзæн. 
Нæ зонæм Хынцæджы æви! Æмæ йын йæ бынатмæ равзарæм 
кусынхъом дæр чи у, хъæппæрис дæр кæмæ и, йе ’мбæлттæ ба- 
улæфой, уый дæр кæй фæнды, ахæм æмбалы, гъе. —Уый онг куы 
’рхæццæ Дофка, уæд йæхæдæг дæр нæ базыдта Муратбег, куыд 
ныууынæргъыдта, уый. 
— Уоуу мæнæ! 
Дофка йæм здыхсгæ зылд фæкодта. 
— Цы дыл æрцыд? 
— Уомæ... — уый дæр йæ бынатæй загъта Муратбег, стæй 
схæцыд йæхиуыл. — Афтæ лыггæнгæ кæд федтай хъуыддæгтæ 
Дофка Хампашайы чызг? Уæд æй цæмæн æвзæрстат?! Гъеныр, 
цъыфы искæй æккой куыд абадай, æмæ дæ исчи йе ккой куыд 
бадава, уый хуызæн нæ уайы хъуыддаг?! Цæмæн æй æвзæрстат, 
кæд æй нæ хъуыди æвзарын, уæд. 
— Тынг хорз зоныс, цæмæн æй æвзæрстам, уый! — фæкъæпп 
та йæм кодта Дофка. 
— Иугæр æй равзæрстат, уæд та йæ кусын бакæнын кæнут. 
— Уæддæр — йæхи ныхас! Нæ кусы! 
— Кæд нæ кусы, уæд æй кæдæм райстат, уырдыгæй фæстæмæ 
фесхойут, æмæ йæ кæцæй райстат, уым йæ тъæпп фæцæуа. 
Æмбырды адæм ныссабыр сты, кæрæдзимæ ныккастысты, сæ 
цæстытæ базмæлыдысты. Æмæ уæд йæ ныхас алыг кодта Му- 
ратбег: 
— Фæндон хæссын: Хынцæджы ма суæгъд кæнæм, профцæ- 
дис ын йæ бæрны цы куыст бакодта, уымæй. 
— Нæгъа! — фестади йæ бынатæй Хынцæг. — Нæ мæ ’вдæлы, 
дыккаг къласæн кæсыны чиныг аразын. 
— Фæдзæхст ын æрцæуæд, — йæ къух бадардта Хынцæджы 
’рдæм Муратбег, — куыддæр нымад рæстæгмæ йæ куыст нæ раца- 
раза, афтæ йæ хъуыддагмæ каст æрцæудзæн партион æмбырды. 
— Нæ мæ ’вдæлы! Къуырма дæ æви дæ хъустæ хизынмæ сты?! 
— хæрдмæ фæхауди Хынцæг. 
Фæзагъд-фæзамана кодтой, уæддæр ын нал сразы сты йæ 
куырдиатыл. Уайдзæфтæ дæр ма йæм æрхауд. Суанг ма йæм 
Инитæ дæр фестад, йæ цыргъ цæсгом æм фæцарæзта: 
— Гъы! Уæд цинæй марди, куы йæ равзæрстам, уæд, ныр 
партимæ куы баирвæзти, уæд æм ничи кæсы! 
— Йæхи фæнд антъæрдта! — уыцы æмбырдæй нæма фæхицæн 
сты йæ хъуыдытæ, афтæмæй йæ хъустыл сæмбæлд Дофкайы 
цъæхснаг хъæр. — Иу дзæбæх лæппу, кæнæ иу дзæбæх чызджы 
равзæрстаиккам Хынцæджы бæсты æмæ нæ афонмæ иу-цалдæр 
хатты дæр акодтаид горæты кæронмæ, æмæ нæ фæллад суагъта- 
лккам уыцы рæууон уæлдæфы. Науæд ам не скодтаиккам цалдæр 
хъазтизæры! Цы дзæбæх хъазтизæртæ-иу нæм уыди раздæр, ца- 
лынмæ Хынцæджы нæ равзæрстам уæдмæ! 
70 

— Зæгъ æй, зæгъ, æмæ йæ æз дæр зонон, — бады гуыбырæй 
æмæ дзуры Дзаман. — Кæд мæм мæсты нæ дæ, уæд та мæм 
хæлæг кæныс. Æмæ йæ уæддæр зæгъ! 
— Хæлæг! — фесхъиудта та Дофка. — Æмæ уый чи нæ уа- 
дзы! Йæхи равдисæд æмæ сæвæрой уый дæр стыр бынаты. 
— Хæлæг дæр кæндзæни, — йæ цæст ыл æрхаста Халасби. — 
Ома уый цæмæн у хицау, ома æз цæуылнæ дæн, ома... 
— Хъуыды ма кæныс, Къолозы сæрыл мын цы маст бахæрын 
кодтай, уый?! 
Муратбег бакасти Дзаманмæ — хæрзгъуыз цæсгом, йæ цар- 
мы дзæбæх нæ цæуы, дæллагхъуыр æддæгуæлæ бады. Дзаман 
архайы — зыны йыл — мæстыгъуыз куы суаид цæсгом, уæд 
хуыздæр бахъарид ныхас Муратбегмæ. Фæлæ нæй, цæсгомы 
нуæрттæй иу дæр не змæлы йæ бынатæй — бæзджын фыды бын 
сты ’мæ куыд фезмæлой! Æмæ уыцы æмдымбылæй лæууы цæсгом. 
Хъуыды кæны уыцы æмбырд дæр Муратбег. Къолоз фыццаг 
уыди, фатермæ рады чи лæууыди, уыдоны фыццаг. Хъæууон 
хæдзарады редакцийы куыста. Уыцы хабары фæстæ йыл ахæцы- 
дысты. Хъæддых фæлæууынмæ сæм бæргæ хъавыд — нæй. Нæ 
бафæрæзта. Федде и. 
Куыддæр сын фатер рахицæн кодтой, уый базыдтой кус- 
джытæ, афтæ Къолозмæ хæрзæггурæггаг уадысты, арфæтæ йын 
кодтой. Уый дæр-иу сыл баузæлыд, бацин-иу сыл кодта—æгай- 
тма афтæ æхсызгон у, фатер ын кæй дæттынц, уый йе ’мбæлттæн! 
Адон æртæйæ æхгæд дуары мидæг иу бон фæбадтысты, иннæ 
бон фæбадтысты æмæ изæрырдæм хъус-хъусы рацыд сæ уынаффæ: 
фатер Къолозæн нæ, фæлæ Хъуыдинæйæн — корректорæй сæм 
иу уæйæнгæс сылгоймаг куыста. Кæмдæр, дам, ыл иу æнæ раны- 
ран Дзаманимæ кæйдæр цæст æрхæцыд. Кусджытæ, цыдæриддæр 
сты, джихæй баззадысты, цæй тыххæй сфыццаг кодтой уый ху- 
ызæн дзыхъхъынног фатер Хъуыдинæйæн, афæдз æмæ æрдæг дæр 
куы нæма кусы, семæ, уæд?! Къолоз та, мæгуыр, аст азы дæргъы 
уырдыг лæууæгау фæлæууыд уыцы фатермæ. 
Хабар Къолозмæ дæр фæхæццæ, уæдæ цы уыдаид. Фæлæ уый 
джихæй нæ баззад. Дзаманмæ смидæг и, йæ хурхмæ йын 
фæлæбурдта. Дзаман ма телефонмæ бæргæ ивæзта йæ цæнгтæ, 
æвæццæг&н, ома, милицæмæ фæдзурон. Фæлæ ма цæй телефон 
æмæ цæй цыдæр! Къулмæ йæ балхъывта æмæ йæ хыр-хыр цæуын 
райдыдта. Афтæмæй сæ баййæфта Инитæ. Йæ уæрджытæ ныххо- 
ста сылгоймаг, ныцъцъæхахст кодта. Хъæрмæ сæ бынæттæй ра- 
калдысты редакторæй-корректорæй. Нывгæнæг Бочи та йæ иу 
къухы, цы чиныджы цъар арæзта, уый, иннæ къухы ахорæнæй 
змæст цъылынæг, афтæмæй рацæйдугъ кодта уыцы даргъ тыргъы. 
Уыцы изæр ацарæзтой иумæйаг партион-профцæдисон 
æмбырд. Уым чи нæ раныхас кодта, ахæм нал баззад кусджытæй. 
Æгъдаумæ сидтысты, азымджын кодтой Къолозы. Ахæмтæ хъу- 
71 

амæ не ’хсæн ма уа — уыцы хъуыдыйыл ныххæцыдысты растæй- 
зылынæй. Суанг ма Инитæ дæр фестади, йæ хъæр йæ разæй 
фæци: 
— Сау бон дыл акæна, кæд исчи йæ хицаумæ афтæ не ’вналы! 
Йæ хыр-хыр ын куыд суагъта! Кусарты хурх куы алыг кæнынц, 
уæд ма уый дæр афтæ фæхыр-хыр кæны. 
Æмбырды сæрдар Халасби уыд. Иууылдæр уый февзарынц 
сæрдар се ’мбырдтæн. Уый хуызæн, дам, ничи зоны æмбырды 
уаг æвæрын. Уый, дам, куы вæййы сæрдар, уæд, дам, æмбырд 
бæрæг хуыздæр ацæуы. 
Цы уæлдай хуыздæр ацæуы, цы дзы саразынц иннæ æмбыр- 
дты уæлдай, ацу æмæ йæ ды базон! 
Халасби хъуыддаг хъæлæсмæ æрæвæрдта. 
— Афтæ чи зæгъы æмæ Къолоз йæхи дарын кæй нæ зоны, 
советон кусæндоны æгъдæуттæ æппæты гуымирыдæр хуызы кæй 
фехæлдта, уый тыххæй йæ куыстæй ист æрцæуæд, уыдон сæ 
къухтæ сдарæд. 
Къухтæ иугай уæлæмæ хъил кæнын байдыдтой. 
— Гъомæ, — загъта Муратбег, цыма йæхицæн дзырдта, уый 
хуызæн æмæ йæ къух иуварс аппæрста. 
Ничи йæм æрдардта йæ хъус æмæ къухтæ сæ куыст кодтой — 
чи дзыппæй йæхи ласта, чи — тарæй, чи ма сæ стъолыл афæсти- 
ат, чи уæраджы уæлæ, фæлæ ныр сæхиуыл схæцыдысты... 
— Уоуу мæнæ! — хъæрæй сирвæзти Муратбегæй æмæ йæ 
ныхасы фæстæ сыстад. — Цы ми кæнут, уый æмбарут, хорз адæм?! 
— Дæу йеддæмæ дæр ма исчи исты ’мбары, ма тæрс! — йæ 
цонг ноджы уæлдæр сивæзта, афтæмæй йæм фæкъæпп кодта 
Дофка. 
Халасби къухтæ нымадта, се ’рдæг ын фæци нымад, Мурат- 
беджы ныхас куы айхъуыста, уæд йæ къух æддиæутты æрбайста 
йæ уырзтæй йæ фындзы бын адаудта, уæд ын дзы рихийы фæд 
нæма уыд, фæлæ йæм арæх февнал-февнал кодта, æвæццæгæн 
æм рихитæ рауадзыны фæнд уæддæр уыди. 
— Цы кæныс? — цæхгæр фæзылди Муратбегмæ, стæй фæстæмæ 
адæмы ’рдæм фездæхт, йæ цæстытæ сæм сзылдтытæ кодта, — йæ 
къух мачи æруадзæд, чидæриддæр æй æруадза!.. — æмæ та Му- 
ратбегмæ азылд. — Дзаманы хурх куыд балхъывта, афтæ дæ хурх 
куы балхъывтаид Къолоз, уæд дын федтаиккам дæ митæ! 
— Мæ хурхмæ йæ ницы хъуыддаг и, фæлæ ма хъуамæ дæ 
хурх дæр балхъывтаид. 
— Нæ хъусут?! — Дзаманы хурх ын фаг нæу, нæ директоры 
хурх, фæлæ ма хъуамæ мæ хурх дæр балхъывтаид! Ай лæджы 
кæм баййафид, уым æй æцæг нæ ныххурх кæнид! Æмæ ма йæ 
зонгæ куы нæ кæнид, астмæйы тæваг мæм хæццæ кæны, æмæ 
æнæуи дæр дзæбæх улæфын мæ бон нæу, уæддæр ма — гъо. 
Фæлæ йæ зонгæ кæны! 
72 

— Астмæ нæ, фæлæ дæм кæд стыр рыны тæваг хæццæ кæны, 
уæддæр дын афтæ хъæуы. 
— Цæмæн мын хъæуы афтæ?! — йæ хъæлæсыдзаг ныхъхъæр 
кодта Халасби, æвæццæгæн, тынг смæсты Муратбеджы фæстаг 
ныхасыл. 
— Цæмæн, цæ, фатер уымæ æмбæлди, сымах та йæ æндæр 
кæмæндæр радтат. 
— Цæмæй бæрæг у, уымæ æмбæлди,уый? — хъæрæй бафар- 
ста Дзаман дæр. — Гъеныр ахæм ныхæстæ фæкæнут, гъе, хъу- 
ыддаг нæ фембарут, афтæмæй. Намæ уый æнæ фатер задаид? 
Мæнæ та райстаиккам æмæ йын радтаиккам. 
— Уый Хъуыдинæйæн радтаиккат, кæй райстаиккат, уый. 
— Ныууадз-ма де змæнтæн ныхæстæ! — фæхъæр та кодта 
Дзаман. — Уæдæ лæг фæрæдыди æмæ йын йæ ных нæ бакъуыры, 
фæлæ ноджы йæ сæрыл рахæцыд. 
— Лæг фæрæдыд, уый раст у, фæлæ лæджы размæ сымах 
ноджы стырдæр рæдыд фæкодтат. Æмæ уый кой цæуылнæ кæнут?! 
Дзаман Халасбимæ бакаст. Халасби та — Дофкамæ. Уæдмæ 
адæм сæ къухтæ æруагътой: кæмæн фæллайгæ бакодта йæ къух, 
кæмæ та гуырысхо фæзынди — кæд æцæг уый аххос нæ уыди, 
Къолозы аххос. 
— Уадзут-ма йæ æмæ дзура! — фестади Дофка. — Фарст 
х^æлæсмæ æрæвæрдтам, адæм сæ къухтæ сдардтой. 
— Фæндон хæссын, — йæ хъæлæсыуаг æрсабыр, афтæмæй 
загъта Муратбег. — Къамис равзарæм. Къамис сбæлвырд кæнæд, 
фатер кæмæ æмбæлы, уый, æмæ уымæн лæвæрд æрцæуæд. 
Фæндон рæгъмæ нæ рауагътой, фæлæ Халасби, Къолозы йæ 
куыстæй ацух кæныны фæндон ногæй хъæлæсмæ куы æрæвæрдта, 
уæд бирæтæ сæхи ныхъхъус кодтой, зæхмæ ныккастысты, сæ 
къухтæ нал сдардтой. 
— Уый зоныс æмæ мын уыцы æмбырды цъыф нытътъæпп 
ластай мæ цæсгомыл, — дзургæ-дзурын сыстад Дзаман æмæ 
размæ агуыбыр и Муратбеджы ’рдæм. 
— Иухатт ын хатыр, иннæ хатт ын хатыр æмæ сысырхта! — 
йæ дыууæ къухы дæр иумæ фæхъил кодта Халасби. 
Муратбег бакаст Халасбимæ æмæ йыл афæстиат йæ цæстæнгас: 
цыма йæ рихитæ æрдæбонæй ныр бирæ фæсаудæр сты. Æмæ 
хъуыдыйыл фæци — цымæ йæ цæмæн бахъуыди рихитæ? 
— Æмæ разамонæгæн йæ цæсгомыл цъыф куы нытътъæпп 
ласай, уæд ма йын афтæмæй разамынд дæттæн и! Куыд ма йын и 
афтæмæй разамынд дæттæн?! — уыцы гуыбырæй дзырдта Дзаман 
Муратбегмæ. Уым фæлæууыд йæ ныхасæй, ницы дзырдтой иннæтæ 
дæр æмæ фæсабыр уат. Тæнæг къулы æдде хъуысти къæбæлтыл 
къæрццытæ, æвæццæгæн, Инитæ исты нымадта æмæ афтæ зынд, 
цыма цыппарæй дæр къæбæлты къæрццытæм хъусынц. 
— Цы нын фæдæ, уый нын æгъгъæд фæуæд, — æрæджиау 
73 

раст слæууыд Дзаман. — Ныр бавдæл æмæ дæхицæн куыст ссар. 
Тæккæ абон райдай æмæ раст мæйы æмгъуыдмæ куыд суæгъд 
кæнай бынат. 
— Æмæ кæм ссардзæн куыст! — йе схъиуд хъæлæсæй та 
загъта Дофка. — Кæд искуы ’заводмæ бацæуа. Æндæр ахæм 
лæджы чи исы йæ куыстмæ! Ноджы сæ Борыхъо кæмæ бадзура! 
Хорз судзгæ æмæ дудгæ ауагъта уый дæр. Уæд цæуы æмæ ма 
йын кæдæм къахыс йæ зæрдæ! Ауадз æй æмæ ацæуа. 
Уыцы рæстæджы дуар фегом æмæ дзы йæ фындз æууæрдгæ 
фæмидæг и Борыхъо. Иууылдæр æм кæсгæйæ баззадысты. 
— Цы хабар у? — æрæджиау æй бафарста Дзаман. 
— Ницуал дзы рауад, — йæ сæр атылдта Борыхъо. — Хицау 
дам, кæмæндæр ныфс бавæрдта. Æниу мæ хъæугæ цæмæн кодта, 
сæхæдæг мæ нал уагътой, уыййеддæмæ. Цæй, сæ бар — сæхи. 
Æри-ма, ам Беджы æмдзæвгæтæ куы ныууагътон, — къуымы 
гыццыл стъолæй систа урс-урсид гæххæтхæссæн, æркасти йæм. 
— Хæрзаг та йын бæз-бæз кæнынц алы æмбæхст хъуыдытæй. 
Æмæ, дам, поэт хъуамæ тохгæнæг уа! Гъомæ ма уæд йæ хъуы- 
дытæ æргом зæгъæд уыцы тохгæнæгæй. Адон фыдæлты мæсгуы- 
ты фæстæ бамбæхсынц, зæронд Ирмæ ахæццæ вæййынц, аланты 
бæсты балæууынц æмæ уырдыгæй æрбахъав-æрбахъав кæнынц. 
— Уым Борыхъо раст слæууыди, йе ’нгуылдзтæ æрбамбырд код- 
та, сæ уырзтæ сын кæрæдзимæ балхъывта, афтæмæй йæ къух йæ 
цæстыты размæ схаста æмæ йæ былтæ æхсызгон ивæзт акодта, 
афтæмæй загъта: —Де ’мдугоны миддуне равдис рæсугъд æнцон- 
æмбарæн ныхæстæй æмæ уа! — Дуары ’рдæм иу санчъех акодта, 
фæлæууыд. — Нæгъ! Партийы ахæм фыстытæ ницæмæн хъæ- 
уынц. 
1986 аз 
ДЫУУÆ КÆРДЗЫНЫ 
Йæ æдгуыр къабайы фæдджитæ ахъаззаджы змæлд кодтой, 
афтæмæй уынгты тагъд-тагъд сцæйуади Нинокка. Хæчъассæты 
размæ куы схæццæ, уæд цæхгæр фæлæууыд æмæ сын сæ 
тæнæгфарс дуар ныххоста, афтæ йæ ныххоста æмæ сæ нæуæг 
чындз — нырма мæй дæр æххæст нæ цæуы йе ’рхастыл — цæппи- 
тыртæгæнгæ балæууыд йæ разы. 
— Мæ къона акæнай, чындз, — йæхи фæфæлмæн кодта Ни- 
нокка, — цымæ Хæчъассæ хæдзары нæй? 
Чындзæн йæ тарст бынтон нæма æрцыд, уæддæр сфæрæзта: 
—,Хæдзары и... 
— Цæрынæй бафсæд, цæрынæй уыцы хæдзары. Фæлæ мæ 
æхсызгон хъæуы. Тынг æхсызгон æмæ ... Дæлæ нæ зæронд ус 
ницуал аккаг у, мæгуыр йæ бон фæуа, æмæ дыууæ кæрдзыны 
74 

ракодтон, кæд æрæнцаид. Гъемæ мæ дыууæ лæджы хъæуы, æмæ 
мын Хæчъассæйæн куы бамбарын кæнис, уыцы зын, зæгъ, скæн 
дæхицæн. Уымæн феххуыс кæнын, зæгъ, удыбæстæ у. 
Чындз йæхæдæг уайсадгæ кодта хицаумæ æмæ йæ тиуы 
лæппуйы акодта йемæ. Къæсæргæрон фæлæууыд æмæ йын йæ 
хъусы цыдæртæ бадзырдта, æвæццæгæн, ома афтæ æмæ афтæ- 
иу зæгъ зæронд лæгæн. 
Лæппу сæрæн лæуд æркодта йæ бабайы раз. 
— Дæлæ Пепенаты Нинокка дæумæ ссыди. 
— Цы мæ кæны, мæ уд? 
— Цы, цы, Пепена, дам, мæлы, фæлæ, дам, нæ мæлы æмæ, 
дам... 
Чындз та лæппуйы хъусы цыдæртæ бадзырдта æмæ та лæппу 
загъта: 
— Йæ уд исын, дам, нæ фæразы. 
— Æмæ æз удхæссæг дæн? — йæ цæстытæ сзылдтытæ кодта 
лæппуйыл дæр æмæ чындзыл дæр Хæчъассæ. — Йæ уд исын нæ 
фæразы! Афтæ сфæраздзæн, йæ афон куы æрцæуа, уæд æмæ 
хуыздæр нæ хъæуы. 
Чындз æфсæрмытæгæнгæ раздæхт Ниноккамæ, бамбарын ын 
кодта, Хæчъассæмæ цæуынвæнд нæй. Æмæ та базмæлыдысты 
Ниноккайы æдгуыр къабайы фæдджитæ... 
Æрæджы дæр ма дзæбæх уыди Пепена, фæлæ дæлæ Адæбе 
куы фæзиан, йе ’мхæрæфырт Адæбе, уæд йæ быны бын нал 
æрхъарм кодта сæ хæдзары. Суадаид-иу, кæнæ-иу цайы агуывзæ 
ацымдтаид, кæнæ-иу куысийы дзаг хъæрмхуыпп ахуыппытæ код- 
таид, стæй та-иу дугъ-дугъ æмæ та-иу уым балæууыди. Йæ пъалто 
дæр никуы скодта йæ уæлæ. Сыхаг устытæй йæм чидæртæ сæ 
цæстытæ бахъулæттæ кодтой, ома мæнæ бæстæ къæс-къæс куы 
кæны уазалæй, уæд гом-æгæрцæй кæдæм фæцæйтæхыс! 
Пепена-иу сæ дзурын дæр не суагъта. 
— Адæбейы дзæбæх уд кæм лæууа, уым мæ уд нал фæлæудзæн! 
— стæй-иу йæ ныхас фæсабырдæр кодта: — Мæнæн бæргæ ницы 
уыдзæн. Мæнæ мыл цæй бæзнæн кæлмæрзæн и, акæс-ма, гъа. 
Кæлмæрзæн ыл æцæг бæзджын уыд, фæлæ хæйрæг кæм фес- 
тадаид кæлмæрзæн дæр! 
Йе ’вæрæн бон ма хур уæлæмæ цыди, афтæ зæхх йæхимæ 
ласын байдыдта Пепенайы. Исдуг æм афтæ фæкаст: фæллайгæ 
бакодта. Уымæй чысыл рауад æмæ сыстонг и. Абадти ма, абадти 
къулæй Адæбейы чырыны æхсæн æмæ йæм йæ къæмисæнты 
гуыпп-гуыпп хъуысын байдыдта. Иу афон æм ахæм фæнд æрцыд: 
суайа сæхимæ, знон цы хъæдур сæййæфта, уæларт, уымæй иу- 
цалдæр уидыджы акæна йæ дзыхы. Иухатт æй бынтон сразæн- 
гард кодта уыцы хъуыды сыстынмæ, фæлæ не сыстади Пепена. 
Æмæ уыцы фæнды бынат æндæр фæнд æрбынат кодта сындæг- 
сындæг: мæнæ ныр тагъд ахæсдзысты Адæбейы, судзгæ фæбада, 
75 

æмæ бадты иу хъарм арахъ аназдзæн, пырындзæй дæр ахæрдзæн, 
дзидза та, æвæццæгæн, хом фæлхъустæй фелвасдзысты агæй. Фæлæ 
пырындз фæлмæн вæййы, дзæбæх, зæронд адæймаг ма хуыздæр 
цы ахæрдзæн! Ноджы бырцæй, хъæдындзæй æххæст вæййы æмæ 
йæ зæрдæ йæхимæ фескъæфы хъарм арахъхъы фæстæ. 
Æцæгдæр, Пепена æнхъæл дæр нæ уыд, афтæ батагъд кодтой 
зиан æфснайыныл. Сыхæгты бурхил лæг уынджы астæу хæбæцц 
лæууыд æмæ йæ дыууæ къухæй фæйнæрдæм амыдта. Иу хатт 
куы уыд, уæд йæ хъæр дæр фæцыд: 
— Гæррæтт зымæгон бон скæс æмæ ныккæс йеддæмæ нæу! 
Пепенайыл уæдмæ лыстæг ризæг бахæцыд, фæлæ йыл цыма 
нæ бахæцыд ризæг, йæхи афтæ æвдыста: ныхас дæр-иу баппæр- 
ста, йæ цуры чи лæууыд, уыдонмæ, йæ сæр дæр-иу банкъуыста, 
йæ къух-иу йæ уадулы хъæбæрыл дæр авæрдта, сылгоймæгтæ 
куыд авæрынц, афтæ. Стæй йæ фынгмæ акодтой æмæ йæ уалæ 
уæлиау сбадын кодтой — кæд ма бадтаид йæ уæле иу-фондз 
сылгоймаджы. Æрбадти, йæ кæлмæрзæны йæхи дзæбæх æрба- 
тыхта æмæ фынгтæ куыд æвæрдтой, уымæ æдзæмæй каст. Дзæбæх 
фынгæвæрд уыди, мæгуыр, Адæбейæн. Уæдæ ма цы вæййы! Уый 
дын фынгæн — уæливыхы æрдæг, уый дын уый хуызæн пух дзул, 
уый дын дзидза, уыцы дзæбæх лæгъз карст уыди ахæрынаив, 
уый дын хъæдур. Уæдæ пырындзы хæрздæф бæстæ йæ сæрыл 
иста. Уас сыл хæрзаудæн фæкæнæд Адæбе! 
Уалынмæ сыхæгты хъæлзæнг чындз агуывзæ йæ къухы куы 
фæсадзид Пепенайæн. Мæнæ йын цыма удыгас калм фæсагъта 
йæ къухы, афтæ фæци раст — агуывзæ кæд нæ уыди ихы къæртты 
хуызæн уазал. Йæ цæстытæ чындзмæ ма фæцараза Пепена! 
— Ай цы у?! 
— Арахъ, арахъ, Пепена. Кæд дæ зæрдæ сæн зæгъы, уæд дын 
æй сæнæй аивон. 
Пепенайæн йæ маст йæ хъуырмæ схæццæ æмæ йæ цалдæр 
ныхъуырды ныккодта, уæддæр, мара зæгъай, кæд ма дæлæмæ 
куымдта маст! 
— Гæр æмæ уæ арты азар баййæфта, ацы арахъхъы хуыпп 
кæм ахъарм кодтаиккат, уыйбæрц арт никуыуал уыди?! 
Сыхæгты чындз фыццаг йæ сæр оатылдта, стæй йе ’рфгуытæ 
фелхынцъ кодта æмæ йæ цæстытæ далæ фынджы дæллаг кæронмæ 
сарæзта. 
Пепена агуывзæ фæкъул кодта, рухсаг у, Адæбе, загъта æмæ 
фынгыл æрæвæрдта агуывзæ. 
— Уæд та дын сæн æркæнон? — уæле кæцæйдæр æм æрдзыр- 
дта хъæлзæнг, йе ’рфгуыты æлхынцъ нæма сыхæлд, афтæмæй. 
— Æмæ сæн хъармдæр у?! Уæртæ фыруазалæй йæ сурхид 
куы кæлы! — йæ кæлмæрзæны бынæй йæ къух раласта Пепена 
æмæ йæ сæны авгмæ дамбацайы арæзт фæкодта. 
— Адджын дон та? 
— Адджын дон! Мæ сой ныссалд! 
76 

Афтæ фæбадти Пепена, йæ къухтæ исгæ дæр нал ракодта йæ 
кæлмæрзæны бынæй. Куы сыстадысты, уæд атагъд кодта, фæлæ 
ма цæй тагъд æмæ цæй цыдæр! Йæ дыууæ зæнджы гъа ныр фæды- 
дагъ уыдзысты, гъа уæд фæдыдагъ уыдзысты, афтæмæй цыбыр 
кодта йæ фæндаг. Бынтон диссагæн баззаинаг та йæ дæндæгтæ 
фесты. Ахæм хуызы хостой кæрæдзийы æмæ ма кæд уынджы 
рæбынты цæуын уæндыди — искæй куыдз æм куы ралæбура йæ 
дæндæгты къæрцц-къæрцмæ, уымæй тарсти. Уæд дæндæгтæ стут 
æмæ кæдæм кæрæдзийы хойут?! 
Нинокка ма афæстиат и зианы — кæм æфснайынмæ фæкас- 
ти, кæм лæугæ акодта, æндæр сыхбæстæй чи æрцыд, уыцы сыл- 
гоймæгтимæ. Куы ссыд, уæд чызджыты æрысгæрста, æрæмбæрзта 
сæ. Пепенайы ’рдæм нæ бакаст, цæмæй хæйрæг уыди æмæ Пепе- 
найæ пепенайаг ницуал и! 
Райсом раджы райхъал æмæ нæма райхъал уыдаид — цæмæ 
дзы хъал кодтаид æхсæвы дзæгæрæгæй! — фæлæ йæ йæ мид- 
вынæймæ кæйдæр хъæрзын тыхсын кодта, кæйдæр уæззау 
хъæрзын. Фестъæлфыди Нинокка. Бæгъæмзæнгæй бадугъ кодта 
æфсины сынтæгмæ, æрысгæрста йæ, йæ ныхыл ын дыууæ хатты 
йæ къух авæрдта æмæ йæ цæстытæ цары ацавта — усы ныхыл 
тæвд пецы фарсæй уæлдай къухавæрæн нал уыд. Нинокка куыд 
уыд, афтæ бæгъæмзæнгæй асæррæтт ласта дуарæй. Кæмæйдæр 
тæвдбарæн æрбаскъæфта æмæ йæ усы дæларм фæцавта. Куы йæ 
райста, уæд йæ цæстытæ тыбар-тыбур кæныныл бахъуыд, не ’ууæ- 
ндыд йæ цæстытыл — тæвдбарæн кæд нæ амыдта дыууиссæдз 
градусы гыццыл хъуаг! Уырдæм сгæпп ласта, гъе, уыцы бындар- 
æйзаинаг джынасы! Уæддæр ыл нæ баууæндыд. Уæхскуæзæй 
цалдæр риуыгъды ныккодта тæвдбарæн æмæ джынассы йæ тæккæ 
бын абадти. Иу каст ма йæм æркодта æмæ та йæ æфсины дæларм 
атъыста. Тæвдбарæн ницы азымджын разынд — дыккаг хатт дæр 
та афтæ равдыста: дыууисæдз градусы гыццыл цух. 
Къуыри афтæ фæсыгъди Пепена, нæ дæр æмбæрзт æруагъта 
йæ уæлæ, нæ дæр хор-дон ауагъта йæ хъуыры. Куыд нæ фæдис 
кодтаид фæйнæрдæм Нинокка! Хъæуы дохтыртæ, районы дох- 
тыртæ—æвæццæгæн сæ ахæм нал баззад, уый сæ дыууæ-æртæ 
хатты кæй нæ ’рбалæууын кодта сæ хæдзары. Дохтыртæ-иу фæра- 
уын-бауын кодтой, мæгуыр, Пепенайы, йæ хъæлæсмæ йын кас- 
тысты, йæ цæстыты уæлтъыфæлттæ йын уæлæмæ ивæзтой, йæ 
хуылфмæ йын хъуыстой. Уый фæстæ-иу сæ уæхсчытыл схæцы- 
дысты æмæ-иу гуырысхогæнæджы хъæлæсæй загътой: 
— Æвæццæгæн дзы уазал бацыд. 
Цыма йæ Нинокка йæхæдæг нæ зыдта, цы дзы бацыд, уый. 
Далæ йæм Цъыфджынæй дæсны дæр æрбакодта — иу зæронд 
гуыбыр усы. Цыдæр хъулон-мулон тæбынтæ фелхынцъытæ код- 
та, уый фæстæ йæ цæстытæ иу сау хæцъилæй бабаста, афтæмæй 
иугай фехæлдта æлхынцъытæ. Хæлд сæ куы фæци, уæд — хин- 
77 

гонд, дам, у. Уыдон та уый базыдтой, дæснытæ-— хингонд у! Уæд 
кæй хæйттæ хордта, мæгуыр, Пепена, чи йын хъуамæ схин код- 
таид! 
Зылди Нинокка. Хæдзары ма æрбада, райсом ма пец æртдзых 
бакæна, изæры ма уæларт хæринаг сæвæра — уыдæттæм æй нал 
æвдæлди, æмæ сæ хæдзар уазал смаг скодта. Дыууæ чызджы 
сфыдхъуын сты, мæгуыр, удыртау сæ никæйуал баззад. Хорз 
уыди æмæ сыл Пепенайы цæст не ’рхæцыд уый хуызæнæй, æндæр 
марæн кард райстаид йæхимæ. Уый дын уыцы сывæллæтты 
хъуæгтæ-йедтæм кæсын фæрæзта! 
Бонтæ уыцы иугъæдон тыхцыд кодтой, уæддæр Ниноккайы 
уалдзæджы армы авæрдтой, æмæ ныссагъæс кодта Нинокка: цы 
уыдзæни ацы рынчын, чи йæм кæсы! Ниноккайы уды къокъоса 
йеддæмæ хæдзары фезмæлæг нæй, æмæ дзы цалыл аххæсдзæн! 
Ныр колхозы куыстытæ райдайдзысты, ныр сæхи цæхарадон 
къахинаг æмæ садзинаг. Æмæ хæйрæг кæм фестдзæн уый дæр! 
Æмæ ма куыстытæн исты амæлттæ кæнид, фæлæ рынчын бон 
хуыздæр куы нæ кæна, уæд уымæ кæсын æмæ уымæ дзыназын 
æнцон у! 
Иу бон, чызджытæ скъоламæ куы ацыдысты, уæд йæ бандон 
усы нывæрзæнмæ фæхаста Нинокка, æрбадти, йæ арм усы ны- 
хыл авæрдта, стæй йæм арæхстгай бадзырдта: 
— Не ’фсин, уæ не ’фсин, уæд та дын дæ фæсонтæм баз 
авæрон æмæ гыццыл бадгæ акæн, кæннод иууыл хуысгæйæ дæ 
туг амæлдзæн æмæ... Куы-иу абадтæ, баз-иу дын куы авæрдтон 
дæ фæсонтæм, уæд. 
Пепенайы нæ фæндыд, рабад-бабад кæна, уый, йæ зæрдæ афтæ 
мæгуыр уыд æмæ йæхи дæр нæ уарзта. Ницы сдзырдта Нинок- 
камæ. 
Нинокка абадти, абадти æмæ та йæм ногæй бадзырдта: 
-— Ныр дзæбæх фæлмæн картофджынтæ куы ракæнин, уæд 
дзы нæ ахæрис? 
Цыдæргъуызон ныджджитæнтæ кодта Пепена: иыр искуы 
хыссæ змæнтдзæни чындз, уый æнхъиздзæни, стæй картофтæ 
фыцдзæн, картофджынтæ кæндзæн... Уæдмæ йæм, цæмæйзон, 
цы зæрдæ æрцæудзæн. Мæнæ уысмæн фæлтæр куы к.æны! Ныр 
æм куы авæрид исчи иу картофджыны карст, уæд дзы ахæрид. 
Гыццыл ма йыл фиу акæн... Дзургæ та ницы скодта Ниноккамæ. 
Æмæ йæм цы сдзырдтаид! 
Абадти та уыцы æнкъардæй Нинокка, абадти та æмæ та ба- 
фарста — ацы хатт ноджы арæхстгайдæр: 
— Цыма ныр фыны æгъдауæй та куыд дæ? Куы афынæй 
вæййыс, уæд фыны исты феныс æви ницы феныс фыны, и, ие 
’фсин? 
Пепена та йæм иудзæвгар ницы сдзырдта æмæ Нинокка йæ 
фæстæ акаст йæ фарстæн, — фесæфти та уыцы фарст дæр, фæлæ 
78 

уæдмæ базмæлыдысты рынчыны былтæ æмæ Нинокка йæ хъустæ 
фæхъил кодта. 
— Фенын, цæмæннæ фенын. 
— Æмæ цы хуызæттæ вæййынц дæ фынтæ, дзæбæх фынтæ 
дын вæййынц? 
— Вæййы дзы, цæмæннæ, дзæбæхтæ дæр дзы вæййы. 
— Æвзæртæ дæр дзы вæййы? 
— Цы зонын. 
— Уæддæр дзы хæрзтæ фылдæр вæййы, æви æвзæртæ? — 
сцыбæл и фæрсынмæ Нинокка, æвæццæгæн, ома цалынмæ дзу- 
аппытæ дæтты, уæдмæ йæм иууылдæр авæрон мæ фæрстытæ. 
— Цы зонын, — æнæбары та бакодта рынчын. 
— Æмæ адæмæй та кæйты феныс? 
— Фенын сæ кæйдæрты. 
— Чи амард, уыдонæй дæр искæйты феныс? 
Пепена арф улæфт ныккодта, æвæццæгæн стыхсти уыцы ницы- 
мацы фæрстытæй. Йæ къух систа хъæццулы бынæй æмæ йæ йæ 
ныхыл æрæвæрдта. 
— Феныс искæйты уыдонæй дæр? 
— Фенын, — иунæг уыцы дзырд ма сфæрæзта зæгъын æмæ 
ныссабыр Пепена. Æмæ Нинокка бамбæрста — фæнды ма йæ 
фæрс, фæнды — нæ, ницуал зæгъдзæн. Æниу, дам, чидæр цæст 
æнхъæл нæ уыд æмæ æрфыг-æрфыг кодта. Афтæ йын фæдæтдзæн 
дзуаппытæ йæ фарстытæн, уый йæхи дæр ницæй тыххæй бауыр- 
ныдтаид. 
Йæ цæнгтæ йæ дæлæрмтты бакодта æмæ афтæмæй бирæ фæка- 
сти рынчыны цæсгоммæ, стæй сыстад æмæ куы сыстад, уæд ын 
цыма исчи дзырдта, уыйау йæхæдæг йæхицæн загъта йæхинымæр: 
амæй ницуал пайда и, фæлæ дыууæ кæрдзыны скæнон, дыууæ 
лæгмæ адзурон æмæ кæд йæ мæгуыр уд æрæнцаид. 
Афтæ загъта йæхицæн, стæй пецы фæстæ тæрхæджы бынæй 
цугун райста æмæ ныккæндмæ араст и картофтæм. 
Дуарыл куы ахæцыд, уæд æм иу ног хъуыды фæзынд — цыма 
йыл хæрхæмбæлд фæци. Исдуг дзы тæрсæгау дæр фæкодта: кар- 
тофджынтæ бæргæ ракæндзæн, фæлæ сын сæ уæлæ цы авæрдзæн?! 
Æйчытæ афыцид, фæлæ ахæм дыууæ кæрдзыны сæр æйчытæ 
иичи æвæры, куадзæн нæу мыййаг! Хъайла дæр сæ акæнид, фæлæ 
хъайла дæр... Æгæр уазæджы хæринаг у хъайла та. Карк бæргæ 
хорз уаид æмæ каркыл архайынæн æнæхъæн уд хъæуы, æмæ 
кæм и! Æндæр ыл фæстæмæ ницæй тыххæй фæхæцид, аба-бау, 
уыцы дыууæ чызджы йæ дæллагхъуыр схъомыл кодта. Æмæ уыцы 
тæккæ ран йæ зæрдыл æрбалæууыд: цæхджын дзидза ма дзы 
куы и, уартæ Галæргæвдæны кæй сцæхджын кодтой, уыцы дзид- 
зайæ. 
Картофджынтæ дзæбæх рауадысты, раст æй цы хуызæттæ 
фæндыд, ахæмтæ—фæлмæнфых æмæ дзадджын. Бакастæ сæм, 
7? 

уæд загътаис: тæхуды сымахæй дзæбæх нынныгустæ кæн! Уæдæ 
цæхджын фыды хæрзад бынтон нал цыд хæдзары къуымты. Уыцы 
бурбын фых сси, гъе! Сæ фарсмæ сын сæ гуыбынджын графины 
дзаг хъарм арахъ æрæвæрдта æмæ лæгтæм рауади — чи бакува, 
чи фæрæуæг кæна Пепенайæн йæ мæрдтæмвæндаг. 
Пепена нæ фынæй уыд, нæ хъал, уæддæр æмбæрста: чындз 
хæринаг кæны æмæ уымæй æхсызгон æнкъарæнтæ æвзæрд йæ 
зæрдæйы бын. Картофджынтæй иу пецы фæмидæг — уый дæр 
базыдта. Уæларт цæхджын дзидза рахсысти, йæ сойæ иу-цалдæр 
æртахы пецы сæрыл æрхауд æмæ йæ хусысмаг скалди —- уый 
дæр бамбæрста. Хуыссыд æмæ æхсызгонæй улæфыд хъарм кар- 
тофджын æмæ цæхджын фыды тæф, æмæ хъалæй хъалдæр код- 
той æмбудæнтæ. Иуафон хæдзар бынтондæр байдзаг картоф- 
джын æмæ дзидзайы тæфæй æмæ кæмдæр йæ зæрдæйы бын алыг 
кодта: чындз картофджынтæ конд фæци, дзидза дæр систа агæй. 
Ахуыссыд, ахуыссыд уыцы æнæзмæлгæ хуыстæй æмæ иу фарст 
йæ разы цæхгæрмæ æрлæууыд: куыд æрæгмæ йæм дзы æрдавы 
чындз, куыд æрæгмæ æрбады йæ разы сæ хъæдын тæбæгъимæ? 
Стæй йæм кæуылдæрты, фæсфæдты æрцыди иу хъуыды: чындз 
хæдзары нæй æмæ йæ базмæлын кодта уыцы хъуыды. Уæдæ уан- 
цон нæу — дæ бинонтæн сихор скæнай æмæ йæ уæларт ныууа- 
дзай, дæхæдæг искуыдæм афардæг уай! Хæринаг скодтай æмæ 
уал дзы дæ бинонтæн радт, стæй дæ чи нæ уадзы, кæд цæуай, 
уæд! Гъомæ афтæтæгæнаг куы нæ уыд, уæд ныр цы хæйрæджы 
æлгъыст фæци! Стæй та ногæй ныхъхуыста къуымтæм, кæд, 
мæгуыр, кæнæ тыргъмæ ахызти, кæнæ кæртмæ истæмæ ауади. 
Уыцы рахъуыды-бахъуыдыйыл куыд уыди, афтæ фегом и 
хæдзары дуар æмæ дзы дыууæ чызджы фæмидæг сты, сæ рог 
змæлдæй сæ уайтагъд базыдта — уыдон сты, чызджытæ. Пепе- 
найы æрфæндыд чызджытæм скæсын. Схæцыд йæ цæстыхаутыл 
æмæ, куыд æнхъæл нæ уыд, афтæ æнцонæй байгом сты цæстытæ. 
Уæртæ сæ хызынтæ афснайдтой, сæ къухтæ ахсадтой æмæ стъо- 
лы уæлхъус алæууыдысты. Пепенайы цæстытæ фынгыл андæгъ- 
дысты. Арф ныуулæфыд, стæй мæллæг, æвæрæз хуыфт бакод- 
та. Чызджытæ фынг фæуагътой æмæ зæронд усы раз балæууы- 
дысты. 
— Адзæбæх дæ, Нана? — афарста йæ хистæр чызг æмæ йын 
йæ ныхыл йæ гыццыл арм авæрдта. 
— Цы зонын, Нана дæ нывонд æрбауа. 
— Стонджы дын нæу? — афарста кæстæр чызг дæр. — Мæнæ 
дын дзыцца дзидза сфыхта, картофджынтæ дын скодта. Мæнæ 
дын графины та арахъхъ. 
Арахъхъы коймæ йæ комарынгтæ базмæлыдысты Пепенайæн, 
цыма йын дыз-дыз ныккодтой, афтæ. Ныр æцæг иу хъарм арахъхъ, 
цæргæ кæнон, мæлгæ кæнон — цы ма мæ бахъыгдардзæн, — 
ахъуыды кодта Пепена æмæ йæхиуыл рахæцыд. 
80 

— Мæнæ ма мын баз мæ фæсонтæм авæр, дæ сæрыл мæ 
æрхæссай æмæ, кæд уыцы арахъхъ хъарм у, уæд мын дзы гыц- 
цыл агуывзæйы дзаг радав. 
Хистæр чызг йæ къахы æлгътыл слæууыд, агуывзæйыл йæ 
дыууæ къухы æнгуылдзтæ æрбатыхта æмæ йæ сындæг-сындæг 
бахаста зæронд усмæ. Кæстæр чызг графины цурæй кард систа 
æмæ дзы картофджыны æрдæг ралыг кодта, фынджы кæрон 
кæрæдзийы къуырфы цы цалдæр уæлæнгай тæбæгъы уыд, 
уыдонæй йæ иуы авæрдта æмæ уый дæр Пепенайы раз балæу- 
уыд. 
Пепена арахъ анызта æмæ йæхимæ ныхъхъуыста, цыма 
хæлынæй тас кæмæн уыд, ахæм исты аныхъуырдта, уый хуызæн. 
Арахъ хъарм уылæнтæгæнгæ ацыд хъæлæсы, афтид ахсæны 
къултæ ахъыдзы кодта æмæ Пепенайы уæнгтæ æхсызгон рызт 
бакодтой. 
— Ахæр, кæннод дæ арахъ басудздзæн, — йæ тæккæ размæ 
йын бадардта тæбæгъ кæстæр чызг. 
Пепена дзы ахордта, иу комдзаг, дыууæ комдзаджы. Æмби- 
сонды дзæбæх картофджынтæ рауадысты. Æнæуи дæр дзæбæх 
картофджынтæ кæнаг уыд Нинокка, фæлæ адон, цыма дзыхы 
тайгæ кодтой, уымæй уæлдай сæ æууилын нæ хъуыд — уай- 
тагъд-иу æвзагæй фæфале сты. 
Уæдмæ та Пепенамæ хистæр чызг агуывзæ æрхæццæ кодта. 
Пепенайы зæрдæ йыл бабустæ кæнын уыд. Уæдæ уанцон нæу, 
дыууæ агуывзæйы ацы рынчынæй! Фæлæ йæм чызг фæлмæн 
сдзырдта: 
— Аназ, Нана, æмæ адзæбæх уай. 
Пепенайы зæрдæ нал фæлæууыд. Райста та агуывзæ, исдуг 
афтæ хъавыд: мæнæ дзы гыццыл акувдзæн — иннæ агуывзæ дæр 
бынтон æнæ акувгæйæ банызта, акувдзæн дзы, ахуыпп дзы 
кæндзæн æмæ йæ фæстæмæ ратдзæн. 
— Лæгтыдзуар, ахъаз бакæ, мæ уд дæ къахы бынты фæхъау 
фæуа! — афтæ скувта æмæ, цалынмæ кувта, уæдмæ къух йæхæдæг, 
йæхи ’гъдауæй агуывзæ былтæм æрбахæццæ кодта. Æмæ акъул 
и агуывзæ, акъул и, акъул и æмæ йæ бын фæхæрдмæ. Уæдмæ 
кæстæр чызг, дзидза цы тæбæгъы уыд, уый дыууæ къухæй систа 
æмæ йæ гуыбыр-гуыбыр Пепенайы размæ бахаста... 
...Хæчъассæ нæ рацыд. Фæлæ Елхъан рацыд, Котекка дæр ра- 
цыд. Уынджы дæлæмæ ауырдыг сты. Нинокка йæхæдæг, йæ æд- 
гуыр къабайы фæдджитæ тынг тылдта, афтæмæй тагъд кодта 
сæ иувæрсты — цы нæ вæййы, уæд та сæ ныццыдмæ исты кодта, 
уæд ын афтæ ничи зæгъдзæн: гæр æмæ уый хуызæн рынчыны 
иунæгæй кæдæм уагътай?! 
Лæгтæ дæр змæлыдысты, сæ лæдзджытæ хъазуат æппæрст 
кодтой размæ, уæддæр сын Ниноккайы бæрц не ’нтысти. Гыц- 
цыл — дыууæ къахдзæфы кæнæ уыдаид, кæнæ — нæ, уый бæрц 
81 

дзы фæсте задысты. Æмæ сæ уыцы тагъд цæугæйæ дзæбæх 
дзурæн нæ уыд, уæддæр-иу аныхæстæ кодтой: 
— Гъе-гъе, бецау Пепена, уæдæ та дæуæй дæр афтидæй азза- 
дыстæм, и! — ныууынæргъыдта Котекка, Хæчъассæты тигъæй 
куы фæдæле сты, уæд. 
— Уæдæ! — лæдзæгыл цы къухæй хæцыд, уый нæ, фæлæ йæ 
иннæ къух хæрдмæ фæфæлдæхта Елхъан. — Хъæбæртæ фидар 
сылыстæг уыд. Уый ацы колхозы цы куыст фæкодта, уый дис- 
сагæн дзуринаг у, диссагæн. 
— Уæ фарн мæ мæ астæуыл ахауын кæнæд, фæлæ уыцы дыу- 
уæ сывæллоны куыд уыдзысты, цы уыдзысты! Йæхиуыл сæ афтæ 
сахуыр кодта, æмæ, ома, мæн хъуыды дæр æркæной! Гъæй, мæ 
уд акæнай! 
Иу-цасдæр æнæдзургæйæ ауадысты æмæ Котекка йæ 
лæдзæджы фындзæй зæхх æрриуыгътытæ кодта. 
— Гъомæ ма æрæджы дæр сæрæн куы уыди, уæд æм уыцы 
низ къæппæввонгæй лæууыди, йæ тæригъæд ын бахæра! 
— Бæргæ йын ницы уыди нырма, фæлæ дæлæ Адæбе куы 
фæзиан, уæд йæ удмæ нал æркаст æмæ дзы уазал бацыд. 
Æмхæрæфырттæ уыдысты Адæбеимæ, хæрзæмхæрæфырттæ. 
Æмæ мын мæ артыл дон ауагъта. — Нинокка йæ армы фæлмæнæй 
йе ’рфгуытыл фæйнæрдæм ахæцыд, стæй ма йæ ныхасыл баф- 
тыдта: — Ме ’рфгуытæ мыл судзгæ цъæх арт уадзынц, иунæгæй 
йæ фæуагътон, нæ ныццыдмæ йыл куы ницы æрцæуид. 
Иу-цасдæр та æнæдзургæйæ ауадысты. 
— Ныр, æниу лæджы цæст бафæрсын дæр нæ уарзы, фæлæ, 
не ’ппæт дæр мæлæты фос стæм æмæ... Истæмæй цæттæ дæ, 
истæмæй? — йæ пæлæхсар цыдæй размæ лæгæрста, афтæмæй 
бафарста Котекка. 
— Цæттæ дæр цастæ уыдзынæн, æнæлæг хæдзар-иу истæмæй 
цæттæ куы уаид, уæд бæргæ. Фæлæ фæстæмæ ницæуыл 
фæхæцдзынæн, аба-ба-бау. Хæрзуд уыди, мæгуыр йæ бон фæуа, 
æмæ уый тыххæй. — Нинокка ма тыххæй сфæрæзта йæ ныхас, 
гыццыл ма бахъæуа æмæ йын æрдæгыл аскъуыйа — йæ зæрдæ 
æрбауынгæг. Æмæ куыннæ уынгæг кæна зæрдæ дæр, дур куы нæ 
у, дойнаг дур! Фæлæ та уæдмæ арф ныуулæфыд Нинокка. — 
Уыцы дыууæ мæгуыр чызджы ма цы уыдзысты. Се ’хсæвы хуы- 
стыл сын куы нæ æууæндыди. Æнæуи цæттæйы тыххæй та—мæ 
дыгæрдыг æмæ мæ рæуæд искæмæн иу дзæбæх кусæрттагыл ба- 
ивдзынæн. Арахъ йæхæдæг бирæ февæрæнтæ кодта, мæгуыр йæ 
уды бон æрбауа. Афтæтæ. Мæрдджын фæрæзгæнæг у — мæнгæй 
нæ дзырдтой фыццагæттæ. 
Иу гыццыл та æнæдзургæйæ ауадысты. Ныр ма сæ хъуыд, 
уынджы кæрон цы обау уыд, сыхы хистæртæ-иу изæрыгон кæм 
бадтысты, уыцы цъæх обауы рæбынты æрбазилын, стæй сæ разы 
адаргъ уыдаид уыдоны сых, Ниноккаты сых. Æмæ цыдысты — 
82 

рæбынæй Котекка, уый фарсмæ Елхъан, уыдонæй чысыл æддæдæр 
æмæ чысыл раздæр Нинокка. Уынджы комкоммæ æххæст нæма 
æрбахæццæ сты, афтæ Елхъан фæлæууыд, йæ къух йæ ныхы 
сæрмæ схаста, уым æй гайла æвæрд акодта æмæ хъæрæй загъта: 
— Фæлæуу-ма, дæ мæрдтыстæн, уартæ уый уæ дуармæ Пепе- 
на нæ бады, уартæ уыдон та уæ чызджытæ не сты æмæ йын 
уартæ йæ дзыккутæ нæ фасынц?! 
Нинокка цæхгæр фæлæууыд, фæлæ Котеккайы йæ уæз ахас- 
та — уыцы пæлæхсар цыдæй афтæ фæлæууæнтæ уыди! 
Æцæг сæ дуармæ, къулрæбын цы фæхсбадæн уыди, ууыл бадти 
Пепена, дыууæ чызджы йын йæ дзыккутæй фæйнæйыл ахæцы- 
дысты æмæ сæ хъæдын сæрвасæнтæй лæгъз кодтой — æвæццæгæн 
ныннымæт сты йæ дзыккутæ уæдæй уæдмæ уаты мидæг. 
— Гъæй бындары ус куыд фæдæ, гъе! — уæдмæ фæцыди Ни- 
ноккайы тарст хъæр. — Уæдæ æз дыууæ кæрдзыны ракодтон, 
кæд, зæгъын, йæ уд æрæнцаид, уый рацыд æмæ хуры хъарммæ 
бады! — Йæ цæстытæ лæгтæм фæцарæзта Нинокка. Лæгтæ сæ 
иугай къухтæй сæ лæджджытыл хæцыдысты, се ’ннæ къухтæ сæ 
фæйнæ ныхы сæр сæвæрдтой æмæ уартæ Ниноккаты хæдзары 
раз Пепена æмæ дыууæ чызгмæ кастысты. 
1994 аз 
ФЫССÆН ЧИНЫГ 
Виктор, де ’рхъуыды у ацы радзырд, æмæ 
дзы дæ ном арын. 
Зæххы бикъыл ныллæуу æмæ цæуынтæ байдай, цæуынтæ 
байдай, æрзил йæ алыварс Зæххы къорийæн — ирон адæмы 
хуызæн адæмыл нæ фæхæст уыдзынæ. Гъеныр мæнæ нæмттæ 
не сты, нæмттæ, адæмыл кæй сæвæрынц, уыцы нæмттæ, æмæ 
ма сæм исчи акæсæд, кæддæра фырдиссагæй йæ къухтæ йæ 
дзыхы нæ акæнид! Уæдæ ай нæхимæ уый хуызæн нæмттæ — 
Хъулагъар, Хуро, Æмбазыг, Фарнæг — сæ иу скойæ дæр 
сæрыхъуын арц сбады, нæргæ кæнынц дзыхы, нæргæ, æмæ 
уыдонæй ма сæвæр, уыцы нæмттæй, дæ ноггуырдыл, фæлæ 
йыл тых ныхасæгау æндæр исты нынныхас! Ном дæр ма уæд, 
цыфæнды уæд, æрмæст æй æндæр искæй æвзагæй æрбайс: 
Рапо, Шмел, Комбинат... Пуй, сымах йæ сывæллоныл чи 
сæвæры, уый дыууæ дзабыры фестæд йæ сывæллонæн, кæд 
ыл бæстæ нæ баруад! 
Æвæццæгæн, райпо фехъуыста уыцы номæвæрæг æмæ йын 
дзы Рапо рауад, уымæн æмæ цы амыдта, уый не ’мбæрста. 
Æниу мæнæн ныртæккæ мæ ныхас нæмтты-йедты тыххæй нæу. 
83 

Уый, мæнæ мæстджын — дзураг, куыд фæзæгьынц, афтæ рауа- 
ди, уыййеддæмæ мæ цы хъуыддаг и искæмæн йæ номимæ дæр 
æмæ йæхиимæ дæр. Мæн абон ракæнын фæнды Цындзурайы 
хабæрттæ, уæртæ колхозы æфтауцы дуаргæсæй цы Цындзура 
кусы, уый хабæрттæ, гъе! Хæрзаг фæзæгъы уый дæр: мæныл 
ирон ном и æмæ иннæтæ цыфæнды кæнæд! Ма йын ахауæд — 
Цензура! Номæвæрæг райста уыцы æндæрбæстаг дзырд, аратул- 
батул æй кодта æмæ, йæ цыргъ тигътæ æмæ кæрæттæ куы 
æрлæгъзытæ сты, уæд ыл æй нынныхæста, тыхныхæст, Цындзу- 
ра йæ йæхæдæг дæр нæ базыдта, афтæмæй. 
Гъе, æмæ уын Хуыцау хорз ракæна, ацы Цындзура чи у, уый 
тынг æнхъæлмæ каст, уæдæ йæ кæд хистæр дуаргæсæй сæвæрик- 
кой, фæлæ кæм уыди ахæм дуне, адæймагæн йæ фæндтæ йæхи 
фæндиаг кæм цыдысты! Партизан бамидæг и, колхозы сæрдар, 
æмæ дзы иннæ дуаргæсы сæвæрдта, Бришкъайы. Йæ зæрдæйы 
бын нал равдыста уыцы бонæй фæстæмæ Цындзура. Ныммадзу- 
ра, ныммæстæг, мæнæ-иу хохаг хæдзары къонайы фæстæ цы 
цæджындз уыди, уый-иу куыд ныммæстæг и, афтæ. Лæууыдаид- 
иу уыцы цæджындзау дуарбахизæны æдзæмæй, удæгас калм 
бахæсс, ныббынæй-бынмæ йыл æй кæн — йæ былы бынæй сы- 
быртт не ссыдаид. 
Афтæмæй дын иу бон, лæугæ-иу цы ран кодта, раст уыцы 
тæккæ ран иу асыкк куы æрфæлдахид æмæ йыл йæхи куы æр- 
уадзид. Уый фæстæ йæ мидæггаг дзыппæй иу тæнæг фыссæн 
чиныг æмæ, йæ фылдæр æрдæг кæмæн баихсыд, ахæм кърандас, 
куы сласид æмæ йæ уæраджы нуарыл цыдæр куы афыссид. Чи 
йæ федта, уыдон ыл тынг бадис кодтой, чидæртæ йæм сæ 
къубæлттæ дæр баивæзтой, ома, алæ-ма, кæддæра æцæг исты 
афыста æви сайгæ кæны Цындзура. 
Уыцы бон фæрæтвæлдæхт фæци лæг. Схъырындз и. Исчи йæм 
исты сдзырдта хицæуттæй — фесхъиудта-иу, стыфылтæ-иу кал- 
дта: 
— Фæлæуут, уæ уд мæ къухты и, мæнæ ацы къухты, ай, — 
æмæ-иу сæм йæ къух нæ, фæлæ йæ фыссæн чиныг батылдта, 
астæуæй-иу дзы кæмдæр уыцы кърандасы къахц ныццæхгæрмæ 
ис, афтæмæй. 
Колхозонтæй ахæм нал баззад, Цындзурайы хабар кæмæ нæ 
байхъуыст — ома афтæ-афтæ, уартæ Цындзура фыссæн чиныг 
дарын байдыдта æмæ, чидæриддæр судзины быны йас дæр рахæ- 
ссы æфтауцæй — уыцы чиныджы йæ фæбæрæг кæны. Æмæ йæм 
колхозонтæ хионы цæстæй акастысты. Мæнæ цыма сæ сæр- 
хъуызой, сæ ирвæзынгæнæг уыди, æппæлынтæ-иу дзы систой 
кæрæдзийæн: 
— Хæйрæг лæг у, нæ сæ ныууадздзæн афтæмæйты. 
— Цытæ дзурыс! Уый сæ кæрæдзийы сæрты куыд схауын 
кæна, афтæ исты амонд мæ куы уаид! 
84 

— Ай милицæйы нæ куыста, нæ, ацы Цындзура, æмæ уым 
фæцалх и, уым, знаггады ныхмæ тох кæныныл. Æндæр уæдæ æз 
цæуылнæ фыссын, кæнæ ды, фæйнæ фыссæн чиныджы хæррæгъы 
не ссариккам. Куыннæ ссариккам! Фæлæ милицæйы куыста æмæ 
сахуыр и. 
Æцæг акуыста милицæйы Цындзура кæддæр. Дыууæ стыр 
хæргæфсы сæм уыд, æмæ уыдоныл куыста. Милиционертæн суг 
ласта хъæдæй, хос сын ласта. Алцыдæр сын ласта. 
Ныр, иумæйаг æмбырд уыдзæн, уый куы айхъуыст, уæд адæм 
хæрзæггурæггæгтæ уадысты кæрæдзимæ. 
— Цин дæ удæн фенон, уый дын уыдоны митæ хурмæ куыд 
ракала, — дзырдтой иутæ. 
— Уæдæ, уæдæ! Уартæ сын кæдæй нырмæ фыссы сæ хабæрттæ! 
— сразы-иу сты семæ иннæтæ. 
— Гъа-гъа-гъа, цы лæг разынди ацы Цындзура, цы, — сæ 
сæртæ тилынæй-иу нал æнцадысты аннæтæ. 
Æмбырды бон къахылдзог нал баззад фæсте — алæма, 
кæддæра цы митæ кæны Цындзура колхозы хицæуттæн. 
Сырх хъуымацæй æмбæрзт даргъ стъолы уæлхъус рабадтыс- 
ты сæрдар Партизан, парторг Калинин æмæ райкомæй иу тым- 
был кæсæнцæстджын лæппулæг Туземц. Æмбырд байгом кодта 
Партизан. Байгом æй кодта æмæ сбадт. Уæд сыстад Калинин 
æмæ боныфæткы фæдыл ныхасы бар радта Партизанæн. Парти- 
зан та сыстад æмæ биноныг ныхас фæкодта. Фермæты куысты 
цы къуылымпытæ ис, уыдон иугай фæнымадта, стæй иугай фæны- 
мадта, цы мадзæлттæ саразын хъæуы, уыдон дæр. Куыддæр 
Партизан сбадт, афтæ дзырды бар райста Цындзура. Дзæбæх, 
бæгуылæджы цыд ракодта размæ, æвæццæгæн ма милицæйы куы 
куыста, уæд уым федта партион æмбырды искæй афтæ рацæй- 
цæугæ. Трибунæмæ бахызт æмæ йæ кæсæнцæстытæ бакодта, æмæ 
сæ куыддæр бакодта, афтæ чидæртæ бахудти — уæдæ 
кæсæнцæстытæ дарыс æмæ адæмы нывыл кæсæнцæстытæ дар! 
Амæн сæ иуæн авг нæ уыд æмæ цæсты раз фæлгæт 
бæгъгъæттæй лæууыд, иннæмæй хъусыл ауындзæны бæсты цыдæр 
урс хæцъил æрбабаста сæры фахсыл æмæ бынтон æндæр лæг 
фестади Цындзура — æппындæр тæригъæд цы у, уый зонгæ дæр 
чи нæ кæны, ахæм лæджы цæстæнгас ын лæвæрдтой уыцы бын- 
дары кæсæнцæстытæ, гъе! 
Уæдмæ йæ мидæггаг дзыппæй систа, æгас хъæубæстыл йæ 
кой кæмæн айхъуыст, уыцы фыссæн чиныг æмæ йæ йæ разы 
æрæвæрдта. 
— Дзур, Цындзура! — йæ цæстытæ йæм фæтъæбæртт кодта 
Калинин. 
Цындзура чиныгмæ ныккаст, йе ’нæавг кæсæнцæсты мидæг 
цы цæст уыд, уый бацъынд кодта æмæ хъæрæй уæнггай бакасти: 
— Ьыр , науыр , дзидз , дих . 
85 

Чидæртæ та бахудти, фæлæ сæм Цындзура йæ цонг æхсар- 
гарды хъил фæкодта, æмæ фенцадысты. 
— Уыцы цыбыр дзырдтæй алчи дæр у даргъ дзырд, æнæхъæн 
дзырд, боныфæстагмæ уæззау дзырд, афтæ уæззау дзырд, æмæ 
йæ хæрæг уаргъæн нæ афæраздзæн. Кæсут-ма: "быр", "науыр", 
"дзидз", "дих", — ранымадта та фæд-фæдыл уыцы цыбыр 
дзырдтæ, стæй йæ хъæлæс даргъ ауагъта, афтæмæй сæ райхæл- 
дта: — Бригадир Науырыз дзидза дыууæ дихы акодта! Æмæ йæ 
цæмæн акодта сымахмæ гæсгæ дыууæ дихы? Æмхæстæй нæ лæу- 
уыди? Лæууыди, лæууыди, фæлæ йын, цæмæй йæ иу дих сæхимæ 
баппара фæндагыл, уымæн æй фæдыууæ дихы кодта, гъе! — 
Цендзура чысыл фæлæууыди, иу сæрæн каст адæммæ акодта, иу 
— стъолы фæстæ чи бадти, уыдонмæ. Дыууæрдыгæй дæр дзæбæх 
бадтысты, дзæбæх хъуыстой, æмæ уæд Цындзура уæззаугай ах- 
æцыд йæ ныхасыл: — Дарддæр: "дзыл", "аг". — Цындзура йæ 
кæсæнцæстытæ райста йæ фындзы рагъæй æмæ адæм загътой — 
ныртæккæ та нын райхалдзæн уыцы цыбыр дзырдтæ дæр. Цымæ 
та сæ цы хъуыды нымбæхста, йæ арты бындар фæуа! Фæлæ 
Цындзура ницы дзырдта, фыццаг уæззау ракæс-бакæс фæкодта 
фæйнæрдæм, стæй йæ рахиз къух атымбыл кодта æмæ дзы йæ 
къæмисæн аууæрста. 
— Нал сæ халын... Ахæм цæйдæр фæдыл сæ ныффыстои, 
ахæм... "Дзыл", "аг", "дзыл", "аг", — дзырдта сындæггай æмæ 
æууæрста йæ къæмисæн. 
— Кæд мыййаг "дзыл" нæ^ фæлæ "дзул" фыссынмæ хъавыдтæ 
æмæ дын дзы "дзыл" рауади. Йе дзул исчи фæцæйхаста, йе дзуллаг 
ссады голлаг баппæрста исчи йæ машинæйы. Ахъуыды-ма кæн 
дзæбæх, — бадзырдта йæм Калинин. 
— Нæй, нæй, — загъта цыбырæй Цындзура æмæ ноджы 
тынгдæр сæууæрста йæ къæмисæн. 
— Уæд та кæд Дзылыты аджы кой исты кодтай, кæнæ сын 
дзы исты æмбæхст и, кæнæ дзы арахъ рауагътой, кæнæ... Уæдæ 
æндæр цавæр "дзыл" у, цы мæ куыдзы туг ыл ныккалди. "Дзыл", 
"аг", — батыхсти Калинин дæр. 
— Кæй Дзылыты агæй зæгъыс? — цæхгæр æм ныззылди Цын- 
дзура. 
— Дæлæ Хъуыдæбеккаты Дзылыты. 
— Æмæ Хъуыдæбеккаты Дзылæтæм цæй аг и?! 
— Цыма сæм уыдис аг. Уæдæ дæлæ Бухарин куы амарди, 
Бердиаты Бухарин, уæд фыдызгъæл кæй аджы фыхтой? 
— Уый уæлæ Писырты аг уыди. Дзылытæм аг никуы уыд, 
уæд æй æз нæ зонин! 
— Уæдæ ма цы мардæрцыд бакæнæм! 
Хуземц — райкомы æрвыст — нырмæ сабыр хъуыста, ныр йæ 
уæллаг дæндæгтæй йæ бинаг был æрæлхъывта, дзæбæх æй 
æрæлхъывта, дзæбæх. Афтæ ахуыр уыд æнæуи дæр, истæуыл-иу 
86 

æй ахъуыды кæнын бахъуыд, уæд-иу уæллаг дæндæгтæ сæхи 
æриваз-æриваз байдыдтой бинаг былмæ. 
—"Дзыл", "аг", — загъта сындæггай, дæндæгтæ был суагътой, 
дæндæгты фæдтæ урс-урсидæй аззадысты былыл. — "Дзыл", "аг", 
— загьта дыккаг хатт æмæ йын цыма йæ уæлхъус хъримаг топпæй 
ныддæнг чындæуыд, уый схъиуд фæкодта. — Уый дзыллон аги- 
тацийы куысты кой куы кæны æмбал Цындзура. Æркæсут-ма: 
"дзыл", "аг". Цы ма уæ хъæуы? Æвæццæгæн та йæхи бар ауагъ- 
тат уыцы стыр хъуыддаг — дзыллон-агитацион куыст æмæ та 
уын йæ тъæпп зæххыл фæцыди. 
Уыцы дзырдтæм Цындзура йæ къæмисæн æууæрдын ныуу- 
агъта æмæ цыдæр тарст ракæс-бакæс райдыдта фæйнæрдæм. 
— Агитаци? — бафарста æрæджиау, стæй йæ сæр ныттылдта, 
тынг æй ныттылдта, тынг. — Алæ, цæй агитаци! Уый дын агита- 
ци æмæ хæрæджы дымæг! 
Уыцы ныхæстæм Калинин фестад, йæ тъæпæн къух йæ ныхыл 
авæрдта, æвæццæгæн атæвд и йæ ных. Иуцасдæр æдзæмæй ал- 
æууыд, стæй цæ къух æриста ныхæй æмæ йын хæстæгæй чи ба- 
кастаид йæ ныхмæ, уый федтаид: ныхыл сурхид лыстæг цæппу- 
зыртæй сбадти. Бирæтæ ма дис дæр бакодтой, ома куыд æрæгмæ 
фæлæбурдта Цындзурамæ нæ парторг. Æрæджиау загъта хыл- 
къахæджы хъæлæсæй: 
— Цы, дам, цы, иу хатт ма йæ зæгъ! 
— Уæдæ, дам, агитаци! Мæн агитацийы мæт нæй. Мæн, мæнæ 
колхозы мулк фæйнæрдæм фæхастой æмæ уый мæт и. 
— Æмæ, агитаци махæн нæ царды хотых кæй у, уый нæ зо- 
ныс, нæ царды егъаудæр сармадзан?! Æмæ уыцы сармадзанæн 
йæ нæмыг кæйонг хауы, уый зоныс? Гъе-гъе, лæппу, дæ ныхас 
æууилгæ кæн, кæннод ныхас хъуыры бадын дæр зоны. Æмæ иугæр 
дæ ныхас дæ хъуыры куы абада... 
Уæддæр уæлæнгæйтты аирвæзт Цындзура — афтæ фæкаст 
адæммæ. Уæдæ партийы стыр хæцæнгарзы тыххæй ахæм ныхæстæ 
фæкæн! Туземц Калинины ныхæстæм нæ хъуыста, æвæццæгæн 
сæм дзургæ дæр уымæн ницы скодта — æндæр уанцон нæу! Рай- 
комы кусæг у, дæ цуры чидæр ахæм ныхæстæ кæнæд æмæ сæм 
афтæ хъус! Нæ, уый гæнæн нæй! Фæлæ йæ хъæппæрис æрцахста: 
уæдæ цы нысан кæной уыцы дыууæ цыбыргонд дзырды? — 
"Дзыл", "аг"? Æмæ сæ уый куы нæ райхала, райкомы кусæг, уæд 
ма сæ чи хъуамæ райхала? 
Æндзыгæй каст йæ размæ, хатт-иу йæ былтæ базмæлыдысты, 
цыдæр мыртæ-иу сæ хъуысгæ дæр ракодта. Фæлæ та-иу æрæнца- 
дысты былтæ. Калинин йæ тæккæ уайдзæфтыл куы уыди Цын- 
дзурайæн, уæд та базмæлыдысты былтæ: 
— Дзыл. Дзыл. Мæ дзыл... Мæ дзыллæйы зæрдæ?.. Нæй, афтæ 
дæр нæу, — хъæрæй фæци йæ ныхас, æмæ та æрсабыр сты былтæ. 
Раст уыцы рæстæджы Цындзурайæн цыма исчи йæ хъусы 
87 

ныхъхъæр кодта, уыйау йæ дзых фæхæлиу, æмæ йæ цæстытыл 
ауад: æфснайæг ус, мæнæ сæ кусæн бынæттæ æфснайæг ус Дзы- 
лат бацыд кæрты рæбинаг къуыммæ. Уым йæ вёдрайæ æхсæнтæ 
дон асæххæтт кодта, стæй йæ афтид бедрайы цалдæр агуыриду- 
ры нысхуыста, уæле сæ пъолсæрфæн хæррæгъæй æрæмбæрзта 
æмæ дæлæ фæсыллынк-сыллынк кæны. 
Цындзурайæн фырæхсызгонæй йæ цæстытæ бауымæл сты. Уæдæ 
ма йæм исчи акæсæд, куыд сæ нысхуыста йæ афтид бедрайы! 
— Сабыр, — загъта уыцы уысм Цындзура хъæрæй. — 
Мæхæдæг æй райхæлдтон. Мæнæ "дзыл" чи у, "дзыл", уый амо- 
ны Дзылат, уæртæ уын уæ бынæттæ чи адидитæ кæны, уыцы 
Дзылат, гъе! «Аг» та амоны агуыридуртæ. Хъуыддаг афтæ у, 
æмæ уыцы Дзылат чи у, уый уын уæ къуымтæ гæдыйы сдæрдтытæ 
куы акæны йæ хуылыдз хæцъилæй, уæд йæ афтид бедрайы та 
агуыридуртæ нысхойы, уæле сæ пъолтæхсæн хæцъилæй 
æрæмбæрзы æмæ сæ уартæ йæ хæдзармæ афардæг кæны! Сы- 
мах-та — агитаци, дам... 
Партизан базмæлыд: ау, Дзылат?! 
— Дзылат зæгъыс? Гæр æмæ Дзылат... — йæ ныхас цыма йæ 
хъуыры фæбадт, уыйау ын зæгъын нал скуымдта. 
Цындзура тынг разы уыд йæхицæй, йæ фыст йæхæдæг кæй 
райхæлдта, уымæй. Адæммæ дæр та акаст, стъолы фæсте чи бадт, 
уыдонмæ дæр та бакаст. 
— Дарддæр, — загъта хъæрæй йе ’нæавг кæсæнцæсты мидæг 
йæ цæст бацъынд кодта æмæ иннæ цæстæй бирæ фæкаст фыстмæ, 
стæй æрæджиау загъта: — Цымæ цы уа? Мæ зæрдæ цы зæгъы, 
уымæй йæ хæйрæг дæр нал райхалдзæн. Уæрццаг фæуæд, лæгæн 
йæ гæххæтт цæуыл æрæвæра, уый нæ вæййы, æмæ ацу афтæмæй... 
Уæраджы хъæбæрыл... — дзургæ-дзурын йæ чиныг парторджы 
раз æрæвæрдта. — Мæнæ-ма... æркæс-ма йæм, дæ дзæбæх фы- 
дыстæн, кæддæра... 
Калинин багуыбыр гæххæттыл. 
— "Перс", "æхс", «хæс», — бакаст фæд-фæдыл Калинин 
хъæрæй, ныссагъæсхуыз. Æрæджиау бакасти Цындзурамæ. — 
Персайнæгты кой исты кодтаис, мыййаг? 
Цындзура уыцы рæстæджы тынг ныхъхъуыды кодта, афтæ 
тынг ныхъхъуыды кодта æмæ йæ ных цыдæриддæр уыд, 
æнцъылдæй дзы ницыуал зынд. 
—Уыдон та чи сты — персайнæгтæ? 
— Адæм сты, адæмыхатт. 
Цындзура та ныхъхъуыды кодта. Йæ тымбыл къух дæр та 
схаста йæ къæмисæнмæ. 
— Омæ ныр адæм сты, уый тыххæй хъуамæ... — дарддæр цы 
зæгъынмæ хъавыд, уый нал сбæрæг, æцæг ма æппынæрæджиау 
хъæрæй загъта: — Цъысс! Уæдæ ныр мæ фыстытæ нал халын, 
уый тыххæй мæ... 
86 

Калинин тынг хæстæг ныххаста йæ цæстытæ фыстытæм. 
— Персайнаг æхсынцъытæ хæссынц... 
— Персайнаг дарæг мауал уæд дæ хæдзарæй, куы ма мæ ныу- 
уадзай, уæд! Уый дын персайнаг æмæ хъалмыхъаг! 
— Гъа, уæдæ! — стъолыл æртъæпп кодта чиныг Калинин. — 
Æз ын æххуыс кæнын, ай та... 
— Æххуыс мын кæныс, уæдæ! — йæ цæстытæ йыл схъулæтты 
кодта Цындзура. 
Уæдмæ чиныг Туземц айста. Уымæн йæ кæсæнцæстыты 
фæлгæттæ уыдысты тымбыл æмæ дардыл зылд, мæнæ ма-иу 
Молотов дардта ахæм кæсæнцæстытæ. Чиныг йæ разы 
æрфæлдæхта, кæсæнцæстытæ кæм баиу вæййынц, уырдæм йæ 
амонæн æнгуылдз ныццарæзта æмæ кæсæнцæстытæ йæ фындзы 
рæбынмæ сæлхъывта. 
Цындзура йæм багуыбыр, йæ артæнтæ стъолы ныхмæ бахас- 
та, хорз уыд æмæ стъол уæззау уыд, æндæра бырынмæ ма фæу- 
ыдаид, уый гæнæн ницы хуызы уыд. 
—"Перс" — бакасти уæдмæ Туземц, — персаг амондзæн, кæнæ 
персайнаг, æндæр ирон æвзаджы ахæм дзырд нæй. Уæдæ "æхс" 
кæнæ "æхсынæн" амоны, кæнæ "æхсæнтæ", кæнæ "æхсаргард". 
Цындзурамæ бакаст, йæ сæр æм разыйы тылд бакодта: 
— Æмæ цы кæны. Персайнæгтæ дардтой æхсаргæрдтæ. Хæстон 
адæм уыдысты. Ныр ма нын "хæс" цы амоны, уый куы базоник- 
кам. 
Цындзура раст алæууыд. 
— Гъеныр сымах барæй афтæтæ кæнут, гъе! Ома асайæм æй 
иуварс, йæ фæд куыд фесæфа æмæ куыд ныссуйтæ уа. Уæдæ цы 
бафтыдыстут уыцы персайнæгтыл?! Фæлæ уыдæттæй дзæгъæлы 
ныфсытæ æвæрут уæхицæн. Æз ацы фыстытæ афтæмæй нæ ныу- 
уадздзынæн. Æз сын пърафисор дæр баххуырсдзынæн, уæддæр 
сæ æнæ райхалгæ нæ фæуыдзынæн. Уыдоны зæрде—мæнæ йæ 
арасай-басай кæндзыстæм æмæ стæй йæхицæн æнцад сбаддзæн, 
ныхъхъус уыдзæн. 
— Фæлæуу-ма, фæлæуу, — загъта уæдмæ Туземц, æвæццæгæн 
йæ куыст æрдæгыл чи ныууадзы, уыдонæй нæ уыд. — Мæнæ ма 
дзы кæронæй "гр" дæр куы и. Æркæсут-ма, — фыццаг сæрдармæ 
бадардта чиныг, стæй — парторгмæ. — Æмæ дзы иугæр "гр" ис, 
уæд фыст амондзæн афтæ: персайнаг æхсаргард хæссы Григол. 
Гъеныр æй кæдæм хæссы, цæмæн æй хæссы, уый тыххæй фысты 
дæр ницы амынд и, æз дæр ын ницы зонын... 
— Дæ мады мæрдтыстæн, цы "персайна^, "персайнаг", кæныс! 
Æз афтæ зæгъын: мæн персайнæгтæм ницы хъуыддаг и. Ай 
фæцæуы, æрцæуы, æмæ та уæддæр — персайнаг! 
Уæд чиныг райста Партизан. Фæлтæрд разамонæг уыди Парти- 
зан, ноджы æрхъуыдыджын. Мæнæ мидхæсты рæстæджы Хус- 
сайраг сырх партизантæ хæхтыл куы рахызтысты Цæгатмæ, гъе 
8? 

раст уыцы бон райгуырд æмæ йыл уыцы ном сæвæрдтой — Хус- 
сайраг сырх партизан. Фæлæ ном æгæр даргъ рауади æмæ йæ 
дзурынмæ зивæг кодтой бинонтæ дæр, сыхæгтæ дæр æмæ йæ 
цыбыр кæнын байдыдтой. Цалынмæ авдæны хуыссыд, уæдмæ уал 
дзы "Хуссайраг" ахауд, цалынмæ уынджы хъазынхъом фæци, 
уæдмæ ахауди "Сырх» дæр, æмæ ма уыцы номæй иунæг дзырд 
баззад. Æцæг дзæбæх дзырд уыд, нывджын дзырд, нуарджыи 
æмæ фидыдта лæппуйыл. 
Ныр æркасти гæххæтмæ Партизан, æркасти йæм æмæ йæ 
кæсæнцæстытæ ныхы астæу авæрдта. Афтæ зæгъы: 
— Нагъ. Персæгты ам ницы хъуыддаг и. Ам уæлæ нæхи Пер- 
сиан мацы аххосджын уа, уый мæ нæ уырны, уæлæ дуцгæ хъуц- 
цыты фермæйы куы кусы. Ам нæй йæхæдæг? 
Персиан æмбырды нæ разынд. 
Цындзура йæ авгхауд кæсæнцæстыл мидæмæ бавнæлдта, йæ 
цæсты рæбын аныхта, стæй къух уым афæстиат, æвæццæгæн, 
ома та мæ мыййаг куы хæра, уæд къух йæ цуры уа, афтæмæй йæ 
былтæ цъупп кæнын райдыдтой, фæстагмæ афтæ тынг рацъупп 
сты, æмæ ратыдта сæ цъупп. 
—Ппы-ппы, Персиан! Персиан уыди! Æрхъуыды йæ кодтон. 
Мæнмæ дын магарич гъе уый тыххæй, Партизан, фæлæ йæ зон! 
Персиан! — цæхгæр ныззылди Туземцмæ. — Ды Григол кæй 
хуыдтай, уый та грелкæ у, гъе! Æмæ, дам, "Григол"! Ныккæны 
Персиан уыцы стыр грелкæйы æхсыр, афтæмæй йæ йæ дæларм 
бавæры æмæ йæ далæ йæ хæдзармæ æрæнтъухы. Уый уын пер- 
сайнаг æмæ араббаг! Кæд уæ исчи не ’ууæнды мæ ныхæстыл, 
уæд йæ разы бабадæд. Æмæ алы бон грелкæйы дзаг æхсыр, мæнæ 
нæй. Алы бон цæмæн — æз дæр ныхæстæ кæнын! — бон дыууæ 
хатты цæуыннæ! Æмæ уал дын иу хъуджы догъ æрынтъыхта. 
Адæм сдзолгъо-молгъо сты, кæрæдзиимæ ныхæстæ дæр акод- 
той, фæсте чи лæууыд, уыдонæй чидæр худгæ дæр бакодта, æмæ 
та ныссабыр сты. 
Уæдмæ Цындзура йæ гом цæст бацъынд кодта, иннæ цæст 
фыссæн чйныгмæ ныццарæзта, цыма чиныг нæ, фæлæ къæдзæхы 
фарк уыди æмæ йæ хуынкъ кæнынмæ хъавыд йæ цæстæй, уый 
хуызæн. 
— "Æхс", "дзæб", "ком", "цым", — бакасти иугай, стæй чиныг 
стъолыл фæуагъта æмæ та йæ тымбыл къухæй йæ къæмисæн 
æууæрдынмæ фæци. — Уартæ сæ кæд æмæ кæд фæфыстон æмæ 
дын зæрдæ дæр йед кæм у! Стæй афтæ нæу, нæ — æмбырдтæ 
дæр афоныл кæнын хъæуы. Уыййеддæмæ мах æмбырдтæ нæ 
кæнæм æмæ уæдмæ ныррохтæ вæййынц адæймагæй. — Дзургæ- 
дзурын йæ чиныг парторгмæ бадардта. — Кæд ма исты зонын, 
уæд ай "æхс" у, ай "дзæб", ай та "ком". Афтæ нæу? 
— Хъуамæ афтæ уа, — сразы и Калинин, къухæй дæр бавнæ- 
лдта чиныгмæ. 
90 

— Уæрццаг фæуæд, — бабустæ та кодта Цындзура, — лæг йæ 
гæххæтт цæуыл æрæвæра, уый нæ вæййы, æмæ кърандас æлхъивгæ 
куы нæ æркæнай, уæд зынгæтæ-йедтæ кæнынц йæ фыстытæ! 
— Æмæ дæ чи нæ фæуадзы, уæртæ къæнцылары дунейы 
стъолтæ, бацу, сбад æмæ ныффысс. 
— Ныффысс! — афæзмæгау кодта парторджы Цындзура. — 
Афтæ фысгæ нæу, нæ. Лæг цы фена, кæнæ цы фехъуса, уый йæ 
тæвдыл куынæ афысса, уæд ма йæ уый фæстæ фæнды фысс, 
фæнды — ма. 
— Уæд та дæлæ кæм фæбадыс, уым сæвæр иу стъол. 
Æмæ исты федтай — ныффысс æй. Дзæбæх æй ныффысс 
кæрæй-кæронмæ æмæ йыл уый фæстæ нæ туг ма калæм. 
Гъеныр ма акæс, кæддæра цас фыдæбон кæнæм, цас нæ 
рæстæгæй сæфы! 
— Уыдон дын дзæгъæлы мыхъытæ сты. Хæрз дзæгъæлы. Æз 
дæр дзы мæ хæдзармæ ницы хæссын. Цы дзы бахæссон, уый мыл 
басудзæд, кæддæра мыл цы басудзид. Ай æхсæнадон хъуыддаг 
у, æхсæнадон исбон сты адон æмæ сыл хъуамæ нæ сæр иугъуы- 
зон рисса. Иугъуызон нæ, фæлæ дæуæн хъуамæ тынгдæр рисса 
дæ сæр, — фæстагмæ хъæрмæ рахызт йæ ныхас Цындзурайæн, 
бынтон хъæрмæ, лæг загътаид — фæци, дарддæр йæ бон нал 
бауыдзæни дзурын. Фæлæ ма уый уæддæр иу хъуыдыйад зæгъын 
бафæрæзта: — Ды та мын ныхæстæ кæныс! 
Адæм сæ къубæлттæ раивæзтой размæ, афтæмæй æдзæмæй 
баззадысты: ахæмæй йæм куы ницы сдзырдта Калинин, уæд цæуыл 
цъæлхъæр кæны Цындзура^ Уæд та йæ хъæлхъæладжы æвдузæнтæ 
срæмыгътой! 
Цындзура гыццыл алæууыд, цалынмæ йæ цæсгомы сырх 
æрбадт, уæдмæ, стæй ногæй багуыбыр Калининмæ. 
"Ай "æхс" у, ай "дзæб" у, ай... 
Калининæн æвиппайды йе ’рфгуытæ йæ ныхы астæу абадты- 
сты, йæ цæстытæ сæхимидæг сзылдысты, уыцы уысм сæм чи 
фæкомкоммæ уыдаид, уый загътаид: афтæ цард дæ хæдзары, 
уыдон ма сæ зилынæй цы банцайой! 
— Уый "æхсырф æмæ "дзæбуг^ куы ныффыстай, уæд æй абон- 
дæргъы куыд нæ ахсы нæ зонд?! Дæлæ нæ гербыл цы æхсырф æмæ 
дзæбуг и, уыдоны кой кæныс, æвæццæгæн, ома кæнæ базилинаг 
сты, кæнæ сæ сахорын хъæуы, кæнæ сæ раивын хъæуы, кæнæ... 
— Мæнмæ æхсырф æмæ дзæбуджы кой нæй! — йæ сæр нын- 
къуыста Цындзура. Уыцы ныхæстæм Калинины цæстытæ сæ зи- 
лынæй æрлæууыдысты. 
— Куыд нæ дæм и, куыд нæ, Цындзура, мæнæ комкоммæ куы 
фыссыс, "æхс", "дзæб", уæд дæхи фæнд цæмæн тæрыс?! 
— Хорз, фæуæд уыдон æхсырф æмæ дзæбуг, фæлæ уæд мæнæ 
ацы "ком" та цы амоны? 
—"Ком та, æвæццæгæн, коммунист. Æмæ цы? Æхсырф, дзæбуг 
91 

æмæ коммунист! Тынг дзæбæх бадынц иумæ. Цы ма дæ хъæуы? 
Хорз у, тынг хорз, фæлæ мауал дзур. 
— Нæй мæм, Калинин, æхсырф æмæ дзæбуджы кой, æмæ мæ 
ныууадз! — йæ тъæпæн арм фæрæтæвæрд фæкодта Цындзура 
æмæ йæ стъолыл æруагъта. — Ай диссаг нæу! Цæмæн мын зыгъ- 
уыммæ кæныс мæ мæгуыр фыстытæ? Ныр сæ нал халын, уый 
тыххæй афтæ æнхъæл дæ... Уæлæ горæты стырдæр пърафисор 
чи у, уый баххуырсдзынæн, бафиддзынæн ын, нал мæ хъæуынц 
мæ муртæ, уæддæр дзы иу дзырд дæр нæ ныууадздзынæн 
афтæмæй, уый зон. Уæдæ! Мæ туг сыл уый тыххæй куы фæкалд- 
тон, æмæ сæ æрдæг хæлдтытæй ныууадзон. 
Туземц йæ тъæпæн арм йе ’фсæрыкъæдзмæ сарæзта, æмæ 
æнкъардæй адæммæ каст. Цындзура йæ ныхасæй куы æрлæу- 
уыд, уæд авнæлдта чиныгмæ, йæхимæ йыл æрбахæцыд. Куыд 
бадти, афтæмæй йæм бирæ фæкаст, стæй арф ныуулæфыд. 
— "Цым", цы уа, «цым"? Фæлæуу, фæлæуу, æмæ уый гага- 
дыргъ куы у. Дæлæ Елхоты гæмæхты тугыл куы аскъуыйы. 
Æмæ иугæр уый цым у, уæд "æхс" "æхсæр" цæуыннæ хъуамæ 
уа? — Туземц зынгæ фæсæрæндæр. — Æмæ уæд, нæ фыс- 
тытæй рауайдзæн: æхсæртæ дзæбугæй саста комы, цымтæ кæм 
зайы, уыцы комы. Гъеныр ма, чи саста æхсæртæ, уый куы 
базониккам. Чи уыдаид дæумæ гæсгæ? — комкоммæ Цын- 
дзурамæ бакасти. 
— Цы чи уыдаид? — хæцæг галы каст æм бакодта Цындзура. 
— Æхсæртæ чи саста, уый? 
— Кæм саста? 
— Комы, комы: æвæццæгæн, Елхоты комы? Цымтæ кæм зайы, 
уым. Мæнæ дæхæдæг куы фыссыс. 
Цындзура цæхгæр ныззылд адæмырдæм. 
— Гъеныр мыл уынгæджы бон не ’ркодта аимæ! Нæдæр мæм 
æхсæры кой уыди, нæдæр мæм цымы кой уыди, никуы дæр Ел- 
хоты комы кой кодтон. Нæй-ис, уæддæр, дам, æри! Цы 
хæйрæджытæ мыл сæ бафтыдтой! 
Туземц йæ хъус не ’рдардта уыцы ныхæстæм, ныггуыбыр ногæй 
фыстытæм: 
— Ацы "æхс" "æхсынæнтæ" ма амона, уый мæ никуы ба- 
уырндзæн. Æвæццæгæн чидæр æхсынæнтæм фæныхылдта, ды 
йæ федтай æмæ йæ цыбырæй афыстай, бынтондæр афтæ уыда- 
ид. Ис колхозы æхсынæнтæ? 
— Æхсынæнтæ? Гага дæр нæм нæй, — фæрæвдз æм Калинин. 
— Æхсынцъытæ дæр уæм нæй? 
— Цæй æхсынцъы нæм и! 
Туземц та иуцасдæр йæ цæстытæ гæххæттæй нал фæхицæн 
кодта. Стæй йæ роцъомæ сæвнæлдта, боцъо куыд æрдауынц, афтæ 
йæ æрдаута æмæ загъта: 
— Æхсæв! Уый у "æхс!". Мæнæ йæ куыд æрæгмæ райхæлд- 
92 

там! Чидæр æхсæвыгон цыдæр фæцæйхаста, ды йæ ауыдтай æмæ 
йæ дæхимæ афыстай. Æндæр ма дзы исты и! 
Цындзура та йæ сæр ныттылдта, цыма йæ маст уромын нал 
фæрæзта, уыйау. 
Туземц æм йæ тъæпæн арм фæдардта айдæн дарæгау, ома 
дæхимæ ма дзы бакæс. 
— Мацыуал сдзур, "æхсæв" хорз у, афтæ у, ай, — йæ хистæр 
æнгуылдз тынг фесхъæл кодта æмæ йæ равдыста Цындзурамæ. 
Ныры онг та æдзæмæй фæбадти Партизан, бынтон æдзæмæй 
— цæуыл сагъæс кодта, иунæг Хуыцау йæ зонæг. Ныр йæ 
кæсæнцæстытæ æрбайста æмæ сæ йæ хъуынджын æрфгуыты бын 
фæцавта. Бирæ фæкасти гæххæтмæ, йе ’рфгуытæ фæйнæрдæм 
фæрацу-бацу кодтой, иуæй-иу хатт-иу хылгæнæг уасджытау 
кæрæдзи ныхмæ бацыдысты. Æппынæрæджиау æрсабыр сты 
æрфгуытæ. 
— Дзæбутти мацы бакуса? 
— Кæй Дзæбутти? — йæ дзых хæлиуæй аззади Цындзурайæн. 
— Дæлæ Æхсараты Дзæбутти, æндæр кæй! 
Цындзура фесхъæл и. Æнахуыр схъæл фæци. Адæм æм 
кæсгæйæ аззадысты. Калинин та йæ бынатæй фестад, ома кæд 
йæ синты стæгниз и Цындзурайæн æмæ йæ уый срæхуыста. Хъæр 
дæр ма йæм ракодта: 
— Цындзура, Цындзура! 
Фæлæ Цындзура Калининмæ ницы сдзырдта. Уый Калинины 
мæт нал уыди. Йæ цонг тынг аивæзта Партизаны ’рдæм æмæ 
сонт хъæр фæкодта: 
— Уый уыди! Дзæбутти уыди! 
— Цы уыди? 
— Адавта комбикорм, амырхта йæ! Цымытийы балæууын кодта 
æртæ голладжы. Мæнæ "Цымыти" амыдта мæ "цым", уый Елхот 
нæу... 
— Цæмæй базыдтай, Цымытимæ сæ аласта, уый? — сабыргай 
бафарста Партизан. 
— Ме ’мхæрæфырт уым цæры. Уый мæм схæццæ кодта хабар. 
Партизан адæммæ акасти. 
— Ам нæй Дзæбутти? 
— Мæнæ дæн, — дуарбахизæны йæхиуыл схæцыд иу бæласы 
зæнджы хуызæн æмдымбыл лæппулæг. 
— Æмæ цы зæгъдзынæ? — йæ бынаты рабадæгау кодта Парти- 
зан. 
— Ницы мæ сæрæн зонын, — йæ дыууæ стыр армы фæуæл- 
гоммæ кодта æмæ сæ фæйнæрдæм аппæрста, Дзæбутти кæй схуы- 
дтой, уый. — Уартæ фыццаг уалдзæджы цæхх ласынмæ ацыдыстæм 
Мысырыхъоимæ, мæнæ къæбицы хицауимæ. Цæххы æфтауц æхгæд 
разынд æмæ цалынмæ уый гом кодтаид, уæдмæ æцæг ныддавтон 
мæ мады æфсымæры комбикорм. Уым лæууыд базары æртæ гол- 
93 

лагимæ. Кæд уыдоны кой кæны, æндæр ницы мæ сæрæн зоныи. 
Мæнæ Мысырыхъо æнæмард-æнæдзуар нæу, бафæрсут æй. 
— Уæдæ — дарддæр, хорз адæм. — Цындзура йæхинымæр 
агуым-гуым кодта, стæй бакасти хъæрæй: 
— «Сос». «Нарт». «Маш». «Ас»... 
— Фæлæуу-ма, фæлæуу, — йæ ныхас ын аскъуыдта Дзæбут- 
ти, — ныр нын кæдмæ кæсдзынæ уыцы уыци-уыцитæ?! 
— Уæдæ дæу куыд фæнды? — тынг æнæрвæссонхуыз сси йæ 
цæсгом Цындзурайæн, афтæмæй ракаст Дзæбуттимæ. 
— Куыд мæ фæнды, куы, уыцы фыссæн чиныг дæ дзыппы 
нывæр æмæ дæлæмæ рахиз. Иннæты дæр бауадз дзурын. 
— Æндæр ницы ахæрис! Уымæн сæ куы фæфыстон, уымæн 
сыл куы фæхордтон мæ къухы фыдтæ! 
— Уæдæ ды уыцы хатиаг чиныг каст никуы фæуыдзынæ æмæ 
мах ам дæумæ баддзыстæм?! 
Адæм сдзолгъо-молгъо сты. Сæ иутæ нырма фидар лæууы- 
дысты йæ фарс Цындзурайæн, фæлæ дзы йæ ныхмæ чи фæци, 
ахæмтæ дæр уыд. Йæ фарс чи уыд, уыдон хъæр кодтой, лæбур- 
дтой алырдæм. Иу ацæргæ ус та йæ хауджын кæлмæрзæн систа, 
хæрдмæ йыл схæцыд æмæ йæ фæйнæрдæм тылдта — кæлмæрзæн, 
хæлæн нæмгуытæ кæй ныппихылæйттæ кодтой, ахæм тырысайы 
хуызæн зынд — æмæ хъæр кодта: 
— Æгонгæй, Цындзура, дзур, Цындзура, ныккæс та дæ фыс- 
тытæм, Цындзура! Фæрнæй фæдар уыцы фыссæн къух! 
— Æмæ ноджы дæ кæсæнцæстытæ, уæлдай дæр та йæ авг 
хауд кæмæн у, уыцы цæст! — уый та, Цындзурайы ныхмæ чи 
фæци, уыдонæй чидæр уыд. 
Адæм куы нал æнцадысты сæ загъд-заманайæ, уæд Калинин 
багуыбыр Туземцмæ, ныллæг хъæлæсæй йемæ аныхас кодта, стæй 
сыстад, раст слæууыд, æмæ йæ къух адаргъ кодта адæмы ’рдæм. 
Мæнæ горæты астæу кæддæр Ленинæн цы цыртдзæвæн уыди — 
йæ къух дзы Хурыскæсæнмæ куы дардта, стæй йæ уартæ Ала- 
гирмæ куы аластой — раст уый хуызæн, æмæ загъта: 
— Фæндон хæссын: къамис саразæм, Цындзурайы фыстытæ 
чи райхала, ахæм къамис: Разы стут ахæм фæндонимæ? Разы чи 
у, уый йæ къух сдарæд. Уæ фылдæр разы у. Уæдæ ныр уыцы 
къамисмæ кæй равзарæм, уыдоны нæмттæ зæгъут. 
— Фæндон хæссын: æвзæрст æрцæуæд Мамидтаты Камбинат. 
— Камбинат, — загъта фысгæ-фыссын Калинин. 
— Тæхиаты Кучер! 
— Дзаххоты Пушкин! 
— Æгъгъæд уæд, — загъта фысгæ-фыссын Калинин. — Уæдæ 
къамисмæ равзæрстам Камбинаты, Кучеры æмæ Пушкины. Ныр, 
Цындзура, ды сбад. Дарддæр нæ куыст кæнæм. Ныхасы бар — 
Тæбæгкаты Маевкæйæн. 
94 

Уацаутæ 
<т 
НЫВÆДЗ 
Арын дзы, нæ гыццыл хъæуæй стыр хæстмæ чи ацыд, 
æмæ фæстæмæ чи нал æрыздæхт, уыдоны нæмттæ. 
Иууылдæр Хуыгайы байзæддаг уыдысты: Хъæвдыны 
æртæ фырты — Тебæ, Куыдзæг æмæ Цауела, Серго, 
Миха, Микка æмæ Сеуа. Хæстмæ æнæбары фæцыдысты 
— хуым кæнын уарзтой æмæ хос кæрдын æмæ ноджы 
зарын. 
Дзæнæты рухс фæзы уæд сæ бадæн. 
1. 
Хуымтæ сыгхъæлæс уыдысты æмæ мах ауæдзтыл базза- 
дыстæм. Æвзартæн сæ хъалдæртæ тыдтам, сæ зæнгты афтидтæй 
сын уасæнтæ арæзтам, ауæдзыл-иу арæгъ стæм — чи гыццылдæр, 
чи — стырдæр æмæ-иу уасыдыстæм. Рæстæгæй-рæстæгмæ-иу 
нæ уасæнты хъæлæстæ аиу сты, заргæ чи фæкæны, уыдоны 
хъæлæстæ куыд аиу вæййынц, афтæ, сфидыдтой-иу иумæ, æмæ- 
иу далæ уæзæгыл балæууыд уыцы алыхъæлæс уасæнты уасын, 
æмæ-иу хæдзæрттæ — хъæдынкъул, æлхынцъфисын хæдзæрттæ 
— ныссабыр сты сæ хъуарисæр агъуыстыты бып, ныхъхъуыс- 
той-иу уыцы уасынмæ æмæ-иу фæрухсдæр, фæхъæлдзæгдæр 
уæзæг: уый йæм хæрзæггурæггаг тахт хоры зæнгæй арæзт 
уасæнæй уасын — нæуæг хор æрцæуы! Æмæ дыууæ хоры аст- 
æу — куыройы æхгæд дуармæ цæст бакæсын куы нæуал фæу- 
арзы, уæд уымæй æхсызгондæр цы хъуамæ байхъуыса хохаг 
хъæумæ! 
— Хæснагыл уасæм, кæддæра кæмæн тынгдæр ныууасид йæ 
уасæн, — дзуры Пора хъæрæй æмæ йæ сæр æртхъирæнгæнæ- 
джы тылд кæны, йæ ныхас — уæзбын, йæ цыд дæр — уæзбын, 
суанг ма йæ лæуд дæр — уæзбын. — Фæиды уæ? Уæдæ хорз, 
95 

уæдæ уал æз уасын. Кæсут. — Хæлиу æрлæууыд, уасæны кæрон 
йæ дзыхы акодта, йæ тых-йæ бонæй раулæфыд, йæ рустæ’ атып- 
пыр сты, уасæн иу цыбыр хъинц фæкодта, стæй былты тъупп 
фæцыд, æмæ уасæн æмбонды сæрты атахт хуыммæ. 
Мах ныххудтыстæм. Пора смæсты уыдзæн, уый зыдтам — 
мæстыгæр уыди -— фæлæ дæ худæг куы ’рсура, уæд ма дæ уыд- 
æтты мæт и! Бынтон диссаг та Тасол фæци: худгæ дæр кодта 
æмæ дзургæ дæр, фæлæ, цы дзырдта, уый та-иу худты бын фæци 
æмæ-иу ын дзы ницы бамбæрстам. Æрæджиау йæ цæсгом По- 
рамæ сарæзта, афтæмæй худгæ-худгæ хъæрæй загъта: 
— Хъæбæртæ тыхджын дын уасы! 
Пора йæ уасæны фæстæ бирæ фæкаст, стæй йæ фындз сфуртт 
кодта æмæ Тасолмæ аздæхт. 
— Ныр иу дур ма сисон æмæ дын æй дæ тæккæ уæлæ ма 
ныздухон?! 
— Кæй уæлæ?! — Тасолтанæн йæ хъихъри ныццыргъ и размæ, 
афтæмæй дыууæрдæм кодта ласæггаджы мидæг. 
— Дæ уæлæ, æндæр кæй! 
— Æмæ дын мæ аххос уыд? 
— Уæдæ дæ дзых цы ныххæлиу кодтай! Иууыл та афтæ кæны! 
— Тасолмæ йæ сынæг фездæхта Пора. — Ибонты æхситгæнæн 
куы арæзтон æмæ мын куы асаст, уæддæр афтæ ныббæлæгъ кодта 
йæ дзых. 
Æхситгæнæн æцæг арæзта, сæтгæ дæр ын æцæг акодта, фæлæ 
уый уартæ кæд æмæ кæд уыди! Мах пысырамæ фæцæйцыдыстæм 
Цæндджынмæ æмæ нæм сæ холлагдоны дуарæй йæ ивазгæ ны- 
хас хъуыст: 
«Ауай, ауай, де ’мбæлттæ авд æфцæгæй ахызтысты. Ауай, 
ауай...» 
Цы зонын ма нын æй хъуыд — æхситгæнæн аразы. Уæдæ 
æхситгæнæн чи нæ аразы, уый афтæ цæмæн хъуамæ дзура! 
Уайтагъд йæ алыварс атымбыл стæм. Сугсæттæн къуыдырыл 
бæхбадт кодта, æхситгæнæн кæмæй арæзта, уый—иу-дыууæ дис- 
ныйы дæргъæн хæрис лæдзæггонд — йæ уæрагмæ æрхаста, кар- 
ды фистонæй йæ æркъуыр-æркъуыр кодта æмæ йæ ныхас зарæ- 
гау ивæзта. Æцæг, йæ ныхас æмæ, æхситгæнæйнаг куыд æркъу- 
ыр-æркъуыр кодта, уыдон кæрæдзийыл нæ бадтысты: ныхæстæ- 
иу фæсте аззадысты. Иу афон бынтондæр фæлæууыд йæ ныхас, 
кард йæ разы къуыдырыл авæрдта, æхситгæнæйнагмæ февнæлд- 
та æмæ йæ тæркыздыхт фæкодта, цыма йæ судзгæ кодта, уый 
хуызæн. Хæрисы цъар иуырдыгæй фегом и, афтæмæй йæ къухы 
аззад. 
Уæддæр афтæ хъæрæй ныххудти Тасол. Стæй, ранæй-рæтты 
цымафыдæнæн худы, афтæ зынди йæ худт. Худт æххæст нæма 
фæци, афтæ загъта: 
— Гъа-гъа, гъа, куыд хорз аййæфта йе ’мбæлтты, куы! 
% 

Порайæн йæ фарсмæ кæд нæ фæци цæфхадсадзæн дзæбуг, фел- 
вæста йæ. Тасол иуварс агæпп кодта, уым æмбондыл хъил уыд 
æрдæгарæзт уæлдуан. Систа йæ æмæ йæ хæрдмæ фæхаста. 
— Рацу, рацу! 
Пора дæр бæргæ бæрзонд фæхаста дзæбуг, фæлæ уæлдуаны 
онг кæм сæххæстаид! Афтæ лæууыдысты, Тасол уæлдуан дардта 
хъилæй, Пора—дзæбуг. Лæууыдысты æмæ кæрæдзимæ сæ 
цæстытæ ныццавтой. Порайæн цы уыд, фæлæ Тасолы уыцы уæ- 
ззау уæлдуан йæ фæстæ куыд нæ ахаста! Куы-иу иуырдæм акъ- 
ул и, куы иннæрдæм — хуылыдз хъæдæй уыд æмæ уæззау уыд 
уæлдуан. 
Мах ныссабыр стæм, нæ уæнгтæ нæ мидæг нылхъывтам. 
Æрмæст Хъырым иу ран бирæ лæууын нæ фæрæзта, хъылдым- 
мыст дæр æй уымæн хуыдтам. Нæ алыварс æрзылд, зæххæй иу 
дур фелвæста æмæ йæ æмбондыл фæкодта, йæ къæрцц фæцыд 
æмбондæн. Тасол цыма уыцы къæрцмæ каст — æруагъта уæлду- 
ан. Æруагъта йæ æмæ ма, йæ улæфт йæ хъуыры бадт, афтæмæй 
загъта: 
— Рацу, рацу! 
Фæлæ Пора уæддæр кæд æмæ кæд æруагъта йæ дзæбуг — 
хæцыд æмæ йыл хæцыд уыцы хъилæй. 
Афтæтæ кодта ацы Пора, гъе. 
Ныр æмбонды дыууæ фастаджы ’хсæнты бирæ фæкаст 
мидæмæ, стæй бахызт æмбонды сæрты æмæ ма хуымæй радзыр- 
дта Тасолмæ: 
— Кæд-иу дын иу бон дæ лыстæг уачъи нæ сыздухон, уæд ма- 
иу кæс! 
Уыцы сахат уæзæгмæ суади дыууæ бæхджыны. Куыйтæ сыл 
амбырд сты, фæлæ сæ бæхтæ хъуыды дæр нæ кодтой. Уæзæгыл 
уыцы цапуалæй рауай-бауай кодтой, стæй комы фæндагыл фæраст 
сты, сæ бæрзæйтæ схъæлæй хастой, афтæмæй. Сæ къæдзилтæ 
цыбыр баст уыдысты æмæ сæ сæ сины фæлмæнтæ цъыччытæ 
кодтой. 
Бæхджынтæн сæ иу Серги разынд, далæ дзауаг Серги. Махæн 
цыдæр хæстæг æййæфта. Цыди-иу нæм. Арæх нæ. Афтæ — сæрд 
иу цыд-дыууæ цыды. Фæлæ нæм ацы сæрд иу-цалдæр цыды æрба- 
кодта ныр. Æз хатын, цæмæн нæм арæх цæуын райдыдта, уый — 
Уæздинцæйы тыххæй. Æмæ нæм куы ’рбацæуы, уæд мæ фыдыф- 
сымæры усимæ сусу-бусу сисынц сæ тыргъы кæрон. Йæхæдæг 
дæр ног чындз у нырма Лиза, дыууæ азы дæр нæма цæуы йе 
’рцыдыл. 
Рæсугъд чызг уыди Уæздинцæ тынг. Урсцъар, сырхуадул, са- 
ухил. Йæ дзыккутæй-иу йæ хъусты рæзты дыууæ дадалийы æру- 
адаид, гъе, хъандзалыздыхт-иу кодтаиккой сæхимидæг. Сæр-иу 
базмæлыдаид, уыййеддæмæ уыдонæн дæр æнæ базмæлгæ нæ 
уыд — уæздан, уæзбын змæлд. Хъандзал куыд базмæлы бынæй 
4 Урс изæртæ 
V 

уæлæмæ, афтæ, æмæ-иу сæм лæг кæсынæй нал æфсæст. Йæ 
бæзджынгомау былтæн сæ кæрæтты цыдæр мидбылхудт æмбæхст 
æмæ-иу исты куы сцæйдзырдта, уæд-иу йæхи дзуринаджы разæй 
фæкодта уыцы мидбылхудт. 
Махæн нæ дыккаг хæдзæртты чызг уыди Уæздинцæ æмæ-иу 
куыроймæ куы рацыд — сæ куырой нæ дæле уыд, Хъæндæлджы- 
ны — уæд-иу нæм æнæ фездæхгæ нæ фæци æмæ-иу куыддæр нæ 
чындзимæ баиу и, афтæ-иу йæ уадултæ æмæ йæ былтæ ноджы 
фæсырхдæр сты. 
Сæ бæхтæн сæ раззаг къæхтæ абастой æмæ сæ хизынмæ ауагъ- 
той, стæй нæм æрбараст сты. 
— Хуым цæмæн тонут, агъæца, Чъелейы фырттæ? — дзуры 
хъæрæй Серги, худы, худынц йæ цъэех цæстытæ дæр. 
Мах лæгты мæт нæ уыд — нæ каст бæхтæм скодтам: уыдонæй 
искæуыл абад! Ахизынц, ахизынц æмæ та сæ фæстаг къæхтыл 
уæззау’Сисынц сæхи, сæ раззаг баст къæхтæ иуварс аппарæгау 
кæнынц æмæ та хизыныл фæвæййынц. Нæ фидауынц, сæ фæстаг 
къæхтыл, куы сцæйлæууынц, уæд. 
— Дзуармæ цæмæннæ цæут, æви уæлдай хонджытæм 
æнхъæлмæ кæсут? — худы та Серги. 
— Цæй хонджытæм? — чи йæм сдзырдта, уый нæ базыдтон, 
бæхтæм кастæн. 
— Цæй хонджытæм, цæй, дзуарыбон у, хæлар уæм уа, æмæ, 
ома, рацæут æмæ йæм бакувæм, — йæ ныхас даргъ ауагъта Сер- 
ги, бæрæг у — джидзæг кæны. 
— Алæ ’мæ исты лæгтæ стæм. 
— Уæдæ цы стут? — ноджы хъæрдæрæй фæрсы Серги, ома 
мæнæ диссæгтæ: куыд нæ стут лæгтæ! 
— Лæппутæ. 
Сергийы æмбал — тъæпæндзæсгом, ныллæггомау, иуварс 
ахызт æмæ йæ цъындатæм ныггуыбыр, уæлæмæ сæ ивæзта йæ 
гæлифейы зæнгтыл æмæ сæ булавкæтæ сагъта, мидæгæй куыд 
фæуыдаиккой булавкæтæ, æддæмæ куыд нæ зындаиккой, афтæ, 
оирæ сыл фæцархайдта, стæй сраст и йæ астæу, йæ къæхтæм 
æркасти æмæ йæ сæр батылдта, æвæццæгæн йæ зæрдæмæ фæцы- 
ди, булавкæтæ куыд бафтыдта, уый. Сергимæ бадзырдта: 
— Цом, лæппуты уадз. Уыдон сæхæдæг рацæудзысты. 
— Уадзын сæ, фæлæ ма куыддæр хуыммæ бавналой, афтæ сæ 
цъиболаты цъуппытыл цъутхæлттæ разайдзæн, уый зонæд, гъе, 
— йæ амонæн æнгуылдз уæлиау сдардта Серги. 
Мах æм не ’ргæмттæ фездæхтам: стыр куы у, уæд цытæ дзуры! 
— Гъо, разайдзæн, — иуварсæй йæм бадзырдта Хъырым. 
— Цы, ома нæ разайдзæн? 
— Ницы разайдзæн. 
— Афтæ разайдзæн æмæ хуыздæр нæ хъæуы. 
Сергийы æмбал бахудт, йæ цонгмæ бавнæлдта Сергийæн. 
98 

— Рацу-ма, сывæллæтты рын дæ фæхæссæд, куы ма сæ ныу- 
уадзай. 
Серги дæр бахудт. 
— Адоны карæнтимæ цы ахъазон, уый ад мын ницы кæны. 
Уыдон ацыдысты, мах бæхтæм аздæхтам не ’ргом. 
— Уæлæ сæ кæцы сирагдæр у, уый ма исчи базонæд. — Йæ 
сæр, цыма искæмæ æртхъирæн кæны, уыйау тилы Тасол. — Чи 
йæ базоны, уый мæ бога. 
Мах æрхъула стæм бæхтыл, кæсæм сæм, стыртæ куыд 
фæкæсынц искæй бæхмæ, афтæ: гуыбыр дæр æркæнæм, сæ бын- 
ты дæр сын акæсæм — сирагдæр сæ чи у, уый æнцон базонæн 
нæу. 
— Адонæй иу дæр сираг нæу, кæд мæ фæрсут, уæд. Сираг, 
ибон æз кæй федтон, уый уыди, — дзурын æз хъæрæй, афтæмæй 
кæй дзурын, ууыл фæсмон кæнын развæлгъау: мæ фарсæй та 
мын ма фæкæной, кæй дзурын, уый. — Гъа-гъа-гъа, куы-иу ныдз- 
дзоргъа кодта! 
Гъома уый цы ’гъдау и мæнмæ дæр: уæдæ исчи сираг бæх 
федта — нæ, æз хъуамæ фенон, уымæй бирæ сирагдæр чи уыд, 
ахæм бæх. Исчи стыр калм федта — æз хъуамæ, уымæй дыу- 
уæйы дæргъæн чи уа, ахæм калм фенон! Исчи стыр цæргæс фенæд, 
уыййеддæмæ æз хъуамæ ахæм цæргæс федтаин, ахæм! 
Кæцæй мæм æрцыди уыцы æгъдау, цæмæ мæм æрцыди, 
æппындæр ын ницы зонын. 
— Кæм æй федтай? — фæрсынц мæ иу-цалдæрæй, мæ размæ 
æрбалæууыдысты. Æвæццæгæн мæ ацы хатт афтæмæйты нал ны- 
ууадздзысты. 
— Уартæ Суадоныкъæдзæхты сæр, æндæр кæм! — Уынгæ та 
сæ Суадоныкъæдзæхты сæр фæкæнын иууылдæр — калмæй дæр, 
цæргæсæй дæр, бæхæй дæр. 
Чидæртæ сæ мæсты худт бакодта, чидæртæ мæм сæ хæстæгдæр 
æрбалæууыд. 
Æгæр рæдыд мыл æрцыди — бамбæрстон æй. Уæдæ Суадо- 
ныкъæдзæхты сæр бæхæн æнæуи ацæуæн куы нæ и — иууыл 
къæдзæхтæ æмæ къутæртæ куы у, — уæд дзы сиргæ куыд хъу- 
амæ акæна! 
Фæстæмæ ныззылдтæн. 
— Æмæ уын афтæ чи зæгъы, æмæ Суадоныкъæдзæхты сæр 
сирдта! 
— Уæдæ кæм? 
— Кæм, кæ, бынæй. Уынгæгкомы ’рдыгæй рацæйцыди æмæ — 
уым. Æз та йæм Суадоныкъæдзæхты сæрæй кастæн. Афтæ 
’нхъæлынц, гъе! 
Тасол йæхи фæразмæ кодта, иннæтыл фæстæмæ ахæцыд, ома 
мæхи бар æй уадзут. 
— Сиргæ рацæйцыди Уынгæгкомæй? 
99 

— Сиргæ рацæйцыди, уæлæ кафгæ рацæйцыди! — мæхи йæм 
фæгæмæл кодтон æз дæр — уæдæ йæ цы хъæуы! 
— Гъомæ æндæр кæм сирдтаид, уый йын нæ уыди, Уынгæг- 
коммæ цæмæ хауди?! 
Уынгæгкомы балæууыдтæн — цы ми дзы кодтаид уыцы лæг, 
фæстæмæ сиргæ чи рацæйцыд, уый? Уым Суадон куы и, йæ доны 
дæндæгтæ куы нæ лæууынц, афтæ уазал куы у. Хонгæ дæр æй 
афтæ куы кæнынц — Уазалсуадон. 
— Кæд Уазалсуадон уыди, уæд та? 
— Цæмæ?! Цæмæй йæ бæхыл фæстæмæ сиргæ рацæуа, уый 
тыххæй?! 
—- Чи зоны йын дойны уыд æмæ, ома суадонæй аназон. 
Тасол бахудти, мæсты худт. Йæ къух дæр фæхъил кодта, 
цæвыны тыххæй нæ, — æнæуи. Фæлæ йæм уæддæр мæ дæндæгты 
къæрттытæ хауы — уæдæ йæ цы хъæуы?! Цы схъазуатон кодта 
йæхи! 
— Гъомæ чи уыди?! Ардыгæй Уазалсуадонмæ дон нуазынмæ 
цыди? 
Чи уыди? Чи хъуамæ уыдаид? 
— Цæмæй йæ зонын, чи уыди! 
— Нæхирдыгон нæ уыди? 
— Кæм уыди нæхирдыгон! Адон зæрдæхтæй... 
Æрцардта мæ уыцы ныхас — нæхирдыгон нæ уыди! Ацæуæд 
æмæ йæ ссарæд! Афонмæ дæр афтæ зæгъ æмæ уа. Фæлæ мæ 
дзыхы бахауд ацы Тасол æмæ! 
Уæддæр ма мæм сæ чидæртæ зулмæ каст, æнæуи мæм сæ 
сдзурын ничиуал сфæрæзта. Иуварс алæууыдтæн æмæ адджын 
улæфтытæ кодтон мæхицæн. 
— Уый бæсты цомут уалæ Дымгæджынмæ æмæ Окемæ кæсæм, 
кæддæра куыд хизы. Æндæр адонæй бæх нæй, — хъуысы Хъы- 
рымы хъæрæй ныхас. Иууыл та афтæ кæны, уæдæ мах дзуармæ 
цæуæм, уый та — Дымгæджынмæ, дам! 
Æнæуи тынг скадджын и нæ цæсты Оке, а уалдзæджы Хъа- 
раманы дугъы куы баразæй, уæдæй фæстæмæ. Ахæм бон нæ уыд, 
æмæ нæм йæ кой ма æрхауа. Кæрæдзийæн-иу дзы æппæлдтытæ 
систам, цы уыд, цы нæ уыд, уыдæттæ дæр-иу дзы дзырдтам, 
мысыдыстæм-иу ыл алы диссæгтæ æмæ-иу мæнæн мæ сæрыхъу- 
ын арц сбадти. Дымæгджынмæ дæр-иу æм ссыдыстæм, йæ алы- 
варс-иу æртымбыл стæм æмæ-иу, куыд хызти, уымæ кастыстæм. 
Дугъы йыл уæд мах Бесæ бадти, мæ фыдыфсымæр. Кæддæр 
гыццылæй бæхæй ахауд, йæ астæу цыдæр кодта, гуыбырæй баз- 
зад. Уæддæр нæ ныууагъта йæ бæхылбадын. Бадгæ дæр хорз 
кодта. Æндæр рæттæй дæр-иу æм æрцыдысты æмæ-иу æм ных- 
хатыдысты, мæ бæхы, дам, мын дугъмæ хонынц, æмæ, дам, мын 
ыл ды куы сбадис, уый, дам, мæ фæнды. Гъæуыйас, дам, мæ 
фæаргъуц кæн. Æмæ фæсте никуы баззад Бесæ. 
100 

Дæлæмæ куы араст сты — дугъ кæцæй хъуамæ уыдаид, уырдæм, 
уæд Дзыццайæн афæдзæхста, лæппутæн дам, зæгь æмæ, дам, дæлæ 
уыцы сугтæ уырдыгæй иуварс айсой. Цы нæ, дам, вæййы. 
Сугтæ, мах хæдзар æмæ уыдоны хæдзары æхсæн цы нарæгго- 
мау ацæуæн уыд, уым калд уыдысты. Иу-цалдæр боны размæ сæ 
æрластой цалдæр цæдыл æмæ уал сæ уым ракалдтой, ома сæ 
стæй къултыл схъил кæндзыстæм. Æмæ афтæ баззадысты. 
Дзыцца йæ митыл фæци, æмæ дугъы бæхтæ Къахырæй куы 
’рбазындысты, адæм куы базмæлыдысты æмæ былмæ куы ракал- 
дысты, уæд ма бæргæ æрлæууыд йæ зæрдыл Бесæйы ныхас, фæлæ 
байрæджы. 
Бæхтæй дыууæ разæй цыд — Оке æмæ иу сау бæх. Иу цæды 
ифтыгъдау фæрсæй-фæрстæм тахтысты, Куыройыдоныл дæр 
иумæ æрбагæпп кодтой. Æмæ уæд ныззылдта йæ бæх Бесæ. Ныз- 
зылдта йæ æмæ йæ куыройвæндагыл æмхæрд фæцарæзта. Уæле 
адæм иуырдæм ныггуылф кодтой схизæнæй, кæмæн сæ йæ хъæр 
фæцыд, чи йæ къухтæ фæхъил кодта. Кард йæ кæрддзæмæй куыд 
фелвæса, афтæ фæуæле и бæх. Йæ дыууæ цæсты дыууæ судзгæ 
зынджы фестадысты. 
Бесæ бæхы барцыл ныххуыссыд, хъандзал фестад, цы уыд, 
уымæй. Бавйал æм — йæ зыланг фæцыдаид. Сугтæ ауыдта, иу 
стъæлфт фæкодта саргъыл, стæй фæстæмæ адæлгом и бæхы рагъ- 
ыл æмæ йæ сугты сæрты фæцарæзта. Бæх сугтæм дæр нал 
бахæццæ, афтæ фехста йæхи... 
Уый фæстæ-иу лæгтæ æмбырдтæ кодтой, сугтæ кæм уыдыс- 
ты, уырдæм. Се стыр санчъехтæй-иу барстой, бæх кæцæй кæдæм 
агæпп кодта, уый. Сæ сæртæ-иу тылдтой, се ’рмттæ-иу хостой. 
Уæд та хъаугъа рауади хъæуы, дугъы бон. 
Сау бæхы хицау чи уыд, уый — бæрзонд, бæзæрхыг лæг, йæ 
цухъайы фæдджитæ йæ роны тъыст — цæмæн сæ афтæ æртъы- 
стаид? Кæд йæ тыхстæй, кæнæ йæ мæстæй — уæзæгыл лæууыд 
æмæ хъæрæй дзырдта: 
— Уый гадзрахат у! Æмæ уый куы зыдтаин, уæд уæм къæсæрæй 
дæр нæ равдыстаин мæ бæх. Мæнмæ джидзæггаг бæх нæй. 
Йæ фарсмæ лæууыд, бæхыл чи бадт, уыцы цъупбыл лæппу 
æмæ ехсæй йæ хæлафы уæраг æрцъыкк-æрцъыкк кодта. 
— Стæй мæхæдæг дæр нæ дæн джидзæггаг. Джидзæггаг 
йæхæдæг у алчи! 
Уæд æм иу лæг хæстæг бацыд, мах хъæуккаг чи нæ уыд, ахæм 
лæг, æмæ йæм фæлмæн хъæлæсæй бадзырдта: 
— Дзасе, æмбаргæ лæг дæ, æмæ æмбаргæ лæгыл æмбаргæ 
ныхæстæ фидауы. 
— Уый гадзрахат у, дæ рын бахæрон, æмæ гадзрахат 
тæригъæдæй уæлдай нæу, дуры гуыбыны дæр нæ тайы! 
Уыцы хабæрттæ мæ цæстытыл куыд уадысты, афтæ мæ хъус- 
ты агæпп кодта Хъырымы хъæр: 
101 

— Саргъ сæтты! 
Уый та йæм æгъдау и — хъуамæ иу цъæхахст нылласа! Тæхгæ 
дзы кæцæй скæны, тæхгæ! 
Æмбондгæрон нæууыл йæ гæндзæхтæ цæгъдæгау кодта Сер- 
гийы æмбалы бæх. Æвæццæгæн стулыныл архайдта — йæ къæхтæ- 
иу асхуыста зæххæй, къæхтæ-иу фæхæрдмæ сты, фæлæ-иу сту- 
лын не сфæрæзта æмæ та-иу фæстæмæ зæхмæ æрхаудтой бæхы 
даргъ къæхтæ. Цæстыфæныкъуылдмæ йæ алыварс атымбыл стæм. 
Хъырым ын йæ уидон размæ аивæзта. Мах ыл фæйнæрдыгæй 
схъæр-схъыллист кодтам, æмæ фестад бæх. 
Уыцы сахат ауыдтам Цауела æмæ Миккайы, се ’ккæйтты йе- 
дзаг лалымтæ. Гуыбыр-гуыбыр бацыдысты æмбондмæ, сæ ла- 
лымтæ йыл æруагътой. Лалымты бæгæны хастой дзуармæ — цы 
зонын ма нын æй хъуыд! 
— Кæй бæхтæ уын сты адон? — фæрсы Цауела. 
— Уæртæ цъæх Сергийы у, мæнæ ай та — йе ’мбалы, — мæхи 
фæдзурæг кодтон æз. 
— Æмæ сæхæдæг цы фесты? — фæрсы та хъæрæй, мæнмæ нæ 
кæсы, афтæмæй. 
Фæлæ та иннæтæй никæй суагътон дзурын: 
— Дзуармæ фæцæуынц сæхæдæг. 
— Хæлар сæм уæд дзуар æмæ сæ Хуыцау саразæд, мах чи 
абæрæг кодта. Æмæ уыцы бæх цы кæны? 
— Стулынмæ хъавы. 
— Уæд ын йæ саргъ сисут, асæтдзæн йæ саргъ, æмæ æвгъау у. 
Уый хуызæн дзæбæх саргъ. Сисут æй, уымæн дæр æй сисут æмæ 
йæ уартæ иннæмæн дæр сисут. Уæд та уымæ дæр æрцыди тулы- 
ны зæрдæ. — Цæуела йæ лалым раккой кодта æмæ ныл йæ цæст 
ахаста. — Æмæ ма сымах цы боны хорзмæ æнхъæлмæ кæсут? 
Гъæуым уæ чи суг баппардзæн аджы бынмæ, чи дон сдавдзæн, 
æмæ уый дæр æххуыс у. 
Микка иу ныхас дæр не скодта. 
Уыдон ацыдысты. Хъырым йæхи сæргътæисæг скодта. Пора 
Цауела æмæ Миккайы фæдыл бирæ фæкаст, стæй йæ былтæ 
асдæрдта. 
— Нæууыл та куы сбадæм æмæ та нын дзидзатæ ’мæ чъиритæ 
куы райуарой æмæ та куы хæрæм! — йæ ныхас даргъ ауагъта, 
цыма заргæ кодта, уый хуызæн. Йæ уæнгтæ æхсызгон рызт ба- 
кодтой. 
Махæй нæ алкæмæн йæ цин арф æфснайд разынд, нæ йæм 
бавнæдтам — Порамæ нæ ничи ницы сдзырдта. Æндæр кæдæй 
æнхъæлмæ кастыстæм ацы бонмæ! 
Пора та йæ былтæ асдæрдта æмæ Хъырымы размæ байста йæхи. 
— Цал цъиуахстоны зоныс? — ахæм цæхгæр зылд цæмæн 
ныккодтаид? Кæд йæхи аирхæфсыны тыххæй? Ома уæдæ нырмæ 
искуы дзуармæ цæудзыстæм, стæй нæ искуы бадын кæндзысты, 
102 

стæй нын дзидзатæ ’мæ чъиритæ уардзысты — уый нырма кæд 
уыдзæн. Æмæ уал, ома ныхæстыл аирхæфсон мæхи. 
Хъырым уæдмæ æхтæнгтæ суагъта, бæхмæ дзæбæх не ’ххæсти, 
саргъ раласта бæхы рагъæй, фæлæ йын æфтаугæ уым баззад. 
— Цал мæ фæнды, уал. 
Пора йæм йæ сæр бакъул кодта. 
— Цæй, гъо! 
— Стæй та куыд ныллæууай — бацамон мын сæ. 
— Æмæ мын сæ куы бацамонай, уæд дын сæ хæргæ акæн- 
дзынæн! 
— Фехалай та мын сæ! — саргъ нæтгæ-нæтгæ фæцæйхаста 
æмбондмæ. Хъырым, æгъдынцæйттæ зæхмæ æххæстысты, æмæ 
та-иу сыл фæцæйкалд. 
— Куыд дын сæ фехалдзынæн? — æмбонды цурмæ йæ фæстæ 
бацыд Пора. 
— Куыд, куы — дзæбæх. Фарон дын уалæ Габейыхуымы цы 
ахстон бацамыдтон, уый нæ фехæлдтай?! Уартæ куыройы сæр 
лæбырды цы ахстон уыд, уый дæр ды фехæлдтай. Кæд-иу дæ сæ 
тæригъæд нæ бацæуа, уæд æй фендзынæ. 
Пора цæуылдæр ахъуыды кодта, стæй Хъырыммæ бакаст. 
— Кæд æз нæ уыдтæн, кæд æндæр исчи уыди? — фæлæ, 
æвæццæгæн, тæригъæдæй фæтарсти, йæ æрмттæ йæ хæдоны 
тæрттыл æрхаста. — Æмæ куыд бацæуы тæригъæд? 
— Куыд, куы, уазал куыд бацæуы, афтæ. Фæлæ уазал кæй 
бацæуы, уый рынчын фæвæййы, тæригъæд кæй бацæуы, уый та 
мæлгæ акæны. Далæ Къола куыд амард, уый дæ ферох? 
— Кæй Къола? 
— Далæ Хæмпæлгомы Къола. 
— Æмæ уыцы Къола йæ гуыбынæй куы амард. 
— Æмæ тæригъæд гуыбыны бацæуы, гуыбыны! 
— Чи загъта, Къола тæригъæдæй амард, уый? 
— Чи, чи, Къæбысон æмæ Бæзиан. Далæ Хъандоты хъæдыл 
бадтысты ’мæ дзырдтой. 
Пора йæ гуыбыныл йæ къухтæ æруагъта: фыццаг йæ иу къух, 
стæй — йе ’ннæ къух. 
— Æмæ Къола дæр цъиуахстон фехæлдта? 
— Нæ, Къола уæрм фæхаста. Далæ Сохионы картофы уæрм. 
Æмæ Сохион сидзæргæс у, æмæ дзы сидзæрты тæригъæд бацыд. 
Махмæ тæригъæдæй тынг тарстысты. Йæ кой дæр арæх код- 
той. Уæлдайдæр устытæ. Исты хабар æрцыд, уæд цыма искæй 
тæригъæдæй æрцыд, афтæ-иу æй дзырдтой. 
Æз дæр мæхи баластон æмбондмæ. 
— Уалæ Хъилабæласы мæрайы цы ахстон уыд, уый дæр ды 
фехæлдтай, — хæстæг æрлæууыдтæн Порамæ æмæ йæм афтæмæй 
дзурын. Æнæуи йæм нæ бауæндыдаин, фæлæ ныр тæригъæдæй 
фæтарсти ’мæ. 
103 

— Кæд фехæлдтон уый та? — бафарста мæ цыдæр æбæрæг 
хъæлæсæй. 
— Фарон. 
— Куыд æй фехæлдтон? 
— Гъо, куыд! Дæ къух дзы куы тъыстай, куы тъыстай, стæй 
ахстон куы райстай, йæ мидæг цыппар лæппыны куы уыди, сæ 
дзыхтæ-иу куы фæхæлиу кодтой, уый дæ ферох? Нырма сыл 
сидзæр хъуын йеддæмæ æнæуи хъуын хæцгæ дæр нæ ракодта. 
— Стæй цы фесты? 
— Стæй зæхмæ агæппытæ кодтой æмæ хæмпæлты цыдæр фе- 
сты. Агуырдтам ма сæ, фæлæ сæ нал ссардтам. 
Порайы цæсгом азылынтæ, кæугæ-иу куы сцæйкодта, уæд-иу 
ын куыд азылынтæ, афтæ. 
— Кæд æндæр исчи уыди æмæ кæд æз нæ уыдтæн. 
— Нæ уыдтæ, уогъ! 
Пора ма цыдæр зæгъынмæ хъавыд, йæ дзых дæр фæхæлиу 
кодта, фæлæ ницуал загъта. 
2. 
Фыццаг хатт Хуыцауы цæхæрадоны кой куы фехъуыстон, уæд 
мæ цæстытыл Тæккуты ’рдуз ауад. 
Уæдæ æндæр цы хуызæн цæхæрадон хъуамæ уыдаид Хуыца- 
уæн! 
Барæгæн дымгæ йæ нымæт куыд ныттынг кæна, йæ уæхс- 
чытæй йын æй иуварс куыд ахæсса, афтæ айтынг ис рагъы хус- 
сарварс, хурмæ йæхи аздæхта, йæхи йæм байтыгъта. Йæ кæрæтты 
— кæм дзедыры къутæр, кæм — мæнæргъыйы. Сæ гагатæ фев- 
дисынц æддæмæ, æрдузмæ: мæнæргъы йæ тар-морæ гагатæ, 
цæстытæ сыл сæхæдæг андæдзынц, æмæ уайтагъд фæсæвзаг 
кæмдæр базмæлы мæнæргъыйы ад — рохгæнæн кæмæн нæй! 
Дзедыр — йæ сатæг-сау гагатæ, сæ зыкъуыртæ фырсауæй æртти- 
вынц, æмæ сæм цæстытæ тыбар-тыбур кæнынц. Æддæдæр — 
къабузæг, тæлм ахаста æрдузы алыварс. Къабузæгæн йæ гагатæ 
æддæмæ нæ зынынц, къалиутæн сæ цæсгомырдыгæй нæ, фæлæ 
сæ тылырдыгæй зайынц. Æмæ йæ рæгъæдафон схæцыдтæ къа- 
лиуыл — дæ цæстытæ цæхæртæ акалдзысты, афтæ зад вæййынц, 
къалиуыл, къух кæм æрæвæрай, уый нал вæййы. 
Астæуæй—æрдуз. Сыгъдæг цæсгомау сыгъдæгæй зыны 
фæйнæрдæм. Фæлæ йыл цæхгæрмæ бауайын сфæнд кодтай, уæд 
дæ къах хъавгæ ис, æрыскъæфыл ма ныллæу — йæ тæссонд зæнг 
æй нæ уромы æмæ нæууыл йæхи ауагъта, афтæмæй йæ сырх 
уадултæй худы дунемæ. Кæнæ дæ размæ фæуыдзæн саунæмы- 
джы къаннæг къутæр, фадхъулæй гыццыл уæлдæр æххæсы æмæ 
уæздан рызт кæны йæ гагаты уæзæй. 
Чи зоны дзы искуы бамбæлай æхсæры къутæрыл дæр, иухатт 
104 

ыл æз куыд бамбæлдтæн, афтæ. Цалдæр лыстæг зæнджы æмæ 
сæ иу дæр уæлгъæд нал лæууыд, зæххыл æрфæлдæхтысты. Æз 
къутæры цур нæууыл сбадтæн æмæ райдыдтон тонын. Талатæй- 
иу кæй æртыдтон, уый-иу суагътон æмæ-иу раст алæууыд æмæ- 
иу цыдæр цины змæлд кодта. Иууылдæр сæ куы фæдæн тынд 
æмæ фæрсæй-фæрстæм куы слæууыдысты, уæд сæм уæлæмæ 
кастæн, мæ мидбылхудт мæ цæсгомыл баззад — ме ’нкъард мид- 
былхудт: тæригъæд сын кодтон, се ’хсæрты уæз сæ зæхмæ кæй 
ахаста, уый тыххæй. Стæй райдыдтон сатæг кæнын æхсæрты. 
Диссаг — куыд нæ нызгъæлдысты! Æвæццæгæн фæлдæхт кæй 
уыдысты, уый сæ бахызта, æппындæр нал хæцыдысты сæ агъуд- 
тыл, æмæ-иу къухы аззадысты уыцы дæргьæццон дзора æхсæртæ. 
Уымæй ноджы тæнцъар. Нæма сыл æрхæцыдаис дæ дæндæгтæй, 
æмæ-иу сæ къæрцц фæцыди. Сæ апп та—хъæбæр, хусысмаг код- 
та... 
Æрдузы бæрæг астæу зади æртæ стыр тæгæры. Бынæй сæ 
зæнгтæ иу тæккæ ранæй ссыдысты, фæлæ уæле фæйнæрдæм ах- 
æцыдысты, æмæ сæ аууон дæрдтыл æрзылди. Уым уыд кувæн- 
дон, уыцы бæлæсты бын. 
Мах хъазтмæ кæсыныл фестæм. Кафыди Гиса. Фæндыр та 
йын Еуа цагъта, мæ фыдыхо. Алы хатт дæр-иу афтæ уыд — Гиса 
кафыд, уæд ын фæндыр та хъуамæ Еуа цагъдаид, æмæ афтæ 
зынд: уыцы цагъд æмæ кафт иумæ райгуырдысты, иумæ схъо- 
мыл сты, баиу сты. Æнæ сæ иу нæй се ’ннæ ацы дунейы. Фæндыр 
цыбыр февæз-фæхъæр кодта. Гиса схъиудта, алы фæхъæр дæр 
æй æййæфта йæ бынаты. Ныззылд-иу, рог-иу асирдта уыцы па- 
рахат, æппындæр тæрсгæ чи ницæмæй кæны, уыцы лæджы сирдæй, 
стæй-иу иу ран фæлæууыд, йæ иу къах-иу нæууыл æртъæпп кодта, 
иннæ къах-иу йæ зæвæтыл авæрдта, йæ фындзыхæрдмæ æмæ-иу 
æнахуыр кафт райдыдта къах —куы-иу тымбыл зылд , куы-иу 
размæ фæстæмæ систа, фæндыр куыд ивæзт, уымæ гæсгæ, æмæ- 
иу æм адæймаг кæсгæйæ баззад: къах уа, æмæ уанцон къах нæу! 
Стæй-иу фестъæлфыд Гиса, йе стыр цъæх цæстытæ-иу фæхъоппæг 
сты, йæ цæнгтæ-иу фæйнæрдæм аивæзта æмæ-иу æрдынзылд 
акодта сиргæ сирын, æмæ тахтысты кæрæдзийы фæрсты размæ, 
фæтасын-фæкъуылымпыйæ тас кæмæн нæу, уыцы фидар зæнгтæ. 
Æмæ-иу се ’мцыд, се ’мызмæлд кодта фæндыр — кæм æнæхъæн 
ивæзт, кæм æрдæгивæзт. 
Баиу сты цагъд æмæ кафт æмæ сæ иу буар рауад, иу фидар, 
тæлфгæ буар. 
Иунæгæй кафыди Гиса, сылыстæг æмбал ын нæ уыди — æмæ 
йын цæй æмбал хъуамæ уыдаид, цы ми хъуамæ кодтаид сылыстæг 
уыцы кафты!. 
Кафт куы фескъуыд — йæ кæрон дæр скъуыды хуызæн уыд 
— уæд Гиса йæ худ бæрзонд систа, арфæ ракодта Еуайæн, стæй 
йæ цинæйдзаг цæстытæ адæмыл ахаста æмæ загъта: 
105 

— Мард дæр нæ фæлæудзæн Еуайы цагъдмæ æнæ скафгæ, 
мард. — Уый фæстæ йæ худ ныккодта æмæ лæгты ’рдæм бараст. 
Уыцы худ кæдæй нырмæ дары нæ фæлæ! Æз æй цыма уыцы 
худы æрæййæфтон, афтæ мæм зыны, уыцы бур уæлдзарм худы. 
Æндæр худ ыл никуы федтон, кæд ма исты зонын, уæд. 
Къæбæлдзыг нæу — хуымæтæг цармæй. Æниу, чи зоны, раздæр 
къæбæлдзыг уыд æмæ баихсыд йæ къæбæлдзыг. 
Афтæмæй дзы иухатт цы æппæлдтытæ фæкодта далæ 
Фæрвджыны! 
Лæгтæ хос карстой æмæ сын мах сихор ныххастам. Фæсси- 
хор иу-цалдæрæй сæ цæвджытæ цагътой, иннæтæ фæрвыты бын 
аууоны сæхи аруагътой ногкарст хосыл. Уым сæ кæмæдæр 
кæйдæр худы кой æрхауди, æппæлыди дзы. Уæд Гиса дæр йæ 
худ æриста йæ сæрæй. Сыхырнайы тæлыйыл куыд ныххæцынц, 
афтæ йыл ныххæцыд дыууæ къухæй, йæ мидæг дæр ын ныккаст 
æмæ загъта: 
— Хъæбæртæ худ у мæ худ. Фыццагон худтæй у æмæ кæм и 
ай хуызæн худ, — стæй йын йæ амонæн æнгуылдзæй йæ гопп 
æрхоста, — Акæс-ма, пъидос, пъидос! 
Æвæццæгæн, пъадос зæгъынмæ хъавыд, цыма пъадос худы 
гоппыл цы ми кодта! 
Æз гыццыл æддæдæр фæрвыты хъæбысы карстон Гисайы 
цæвæгæй æмæ мæм уырдæм хъуыст лæгты ныхас. Йæ цæвæг уыд 
фæлахс, цъæхбын дардта, ныззæланг кæнынæввонг, æмæ йæ 
мидæг цыдæр æртæкъуымон дæргъæццон уырынгтæ зынд. Иннæ 
лæппутæй йæ никæмæ лæвæрдта Гиса, фæлæ-иу мæнмæ йæхæдæг 
фæдзырдта: 
— Кæрдыс та мæ цæвæгæй? Гъа-ма, расæрф та ма йæ, кæддæра 
та куыд ныхситт кæнид! 
Гиса кафт куы фæци, уæд, хъазты чи уыд, уыдон базмæлы- 
дысты. Сæ бынæттæ аивтытæ кодтой, фæндыр иу чызгмæ рад- 
той, æндæр хъæуккаг чи уыд, ахæм чызгмæ. Стæй ауыдтон Сер- 
гийы — йæ мидбынат ныззылд æмæ дзуццæгкафтгæнгæ ацыди, 
хъазты фæлгæт кæуылты æххæсти, ууылты. Уæздинцæйы раз 
уырдыг алæууыд. Уæздинцæ рахызт, йæ цæнгтыл схæцыд æмæ 
сиргæ ацыд лæппуйы разæй, æмæ мыл дис бафтыд — кæм ба- 
зыдта кафын Уæздинцæ та?! Кæд акафыди æмæ, æниу, хъазт та 
кæд уыди нæ хъæуы, цæй хъазт дзы уыди! Фæлæ, æвæццæгæн, 
йе ’рдзы ис адæймагæн уый дæр: йæ афон æрцыди, уæд кафын 
дæр базоны. 
Æз кастæн, йæ дыууæ сырх уадулы сырхæй-сырхдæр куыд 
кодтой, уымæ, æмæ мæм афтæ зынд: нæй, нæ бафæраздзæн, уый 
æппæт адæм æм кæй æркастысты, уый, кæронмæ нæ ахæццæ 
уыдзæн йæ кафт, йæ къухтæ йæ судзгæ уадултыл авæ’рдзæн æмæ 
алидздзæн хъазтæй. Фæлæ нæ алыгъди Уæздинцæ. 
Æз бадтæн кæрдæгыл. Хæрæгдым мæ тæнæг хæлафы 
106 

иннæрдæм хызт æмæ мын мæ буар хъыдзы кодта. Иннæтæй дæр 
чи кæм æрбадти, чи — кæм. Чидæртæ та дзы аджы цурмæ ныйй- 
истой сæхи. Пора дæр. Далæ йæхи сивæзта æмæ агмæ ныккæс- 
ныккæс кæны. Йæ уд-йæ дзæцц, агмæ цы ныккæса, уый. Æмæ 
сæхимæ хæринаг куы фæкæнынц, уæд аджы уæлхъус баззайы. 
Иухатт йæ хæдон дæр ссыгъди. Афтæ лæууыди пецы раз æмæ 
агмæ касти. Йæ хæдоны фæдджи пецы гом дуарæй мидæмæ ба- 
зынд æмæ схæцыд. Йæ гуыбын дæр адондæппæлттæ и иу-цалдæр 
раны. Хорз уыд, æмæ Хуыбылон уым разынд, йæ фыды мад. Уый 
йын ахуыссын кодта йæ хæдон. Нæмгæ дæр æй дзæбæх ракод- 
та. Ай йеддæмæ, дам, нæ дæ æмæ, дам-иу æрхъæцмæ æрхъæц, 
цæрджытæ, дам, нæй дæ гуыбыны. 
Уæддæр нæ басаст. Хæрагæй дæр хæраг у, стæй - зыдгæнаг. 
Фæндыр басабыр. Уæздинцæ йæ бынаты æрлæууыд. Серги ма 
йын иу куывд акодта йæ сæрæй æмæ лæппуты ’рдæм балæууыд. 
Сæ цæсгæмттæ сæ дыууæйæн дæр сырх пиллон калдтой. 
Хъырым мæ цуры æрбадт. 
—Уæдæмæ уал далæ коммæ цом. Кæннæуæд ам куы бадæм, 
уæд хæрзаг ма зæгъой, æнхъæлмæ кæсæм. 
Æнхъæлмæ кæсын нæ уарзтон, æвзæр мæм касти æнхъæлмæ 
кæсын, фæлæ мæ коммæ дæр нæ фæндыди. Цæмæ мæ бахъуыди 
ком, ам бæстæ иууылдæр хусысмаг куы кæны, уæд! 
— Кæсæгтæ æрцахсæм. Æз иу бадæн зонын, æмæ дзы кæсаг 
ма уа, уый гæнæн нæй. Иуæй-иу хатт дзы дыууæ кæсаджы дæр 
вæййы. Цом, нæ? 
Цы ми бакæнон? Зæгъин ын: нæ цæуын, æмæ зæгъдзæни — 
йæ гуыбыны фыдæй нæ цæуы. Ацæуон —æмæ далæ дзидзатæ 
исын райдыдтой. Ныртæккæ фынгтæ равæрдзысты. 
— Цæхæры сæ баппардзыстæм. Цæсты фæныкъуылдмæ афи- 
зонæг уыдзысты. 
— Кæм и уыцы бадæн? — фæрсын æй, афтæмæй мæ бадæны 
мæт нæй: кæд æй багуыйан кæнин æмæ уæдмæ лæгтæй исчи 
хъæрæй радзурид: «Гъа, сывæллæттæ, мæнæ ам хибарæй сбадут, 
æмæ уын фынг æрæвæрæм!» 
— Фарон Ардзийы байраг бирæгътæ кæм бахордтой, уымæй 
гыццыл уæлдæр. 
— Æмæ кæд афонмæ исчи æрцахста уыцы кæсаг, уæд 
дзæгъæлы цыд нæ фæуыдзыстæм? 
— Уымæй ма тæрс. Уый цы хуызæн бадæн у, уый зоныс? Иу 
кæсаг дзы куыддæр æрцахсай, афтæ дзы иннæ бабады. Ахæм 
бадæн у, гъе! 
Нæй, æвæццæгæн мæ нæ фæуыдзæн æнæ акæнгæ. Сыстадтæн, 
фæкæс-фæкæс кæнын фæйнæрдæм. Уæд та нæ гъеныр куы бау- 
ромид исчи, куы ныл схъæр кæнид, ома кæдæм ма цæут, мæнæ 
бадгæ куы кæнæм, уæд! Нæй, хъуыды дæр нæ ничи кæны. 
Бадæны кæсаг нæ разынд æмæ мын æхсызгон уыди. Уæдæ 
107 

нал лæууыд! Афонмæ иннæтæ æрбадтысты æмæ сын сæ разы 
чъириты уæлæ уыцы стыр дзидзайы хæйттæ æвæрынц. Мах та!.. 
Уайтагъддæр бæрæг уыд — нæй дзы кæсаг. Уæддæр Хъырым йæ 
цонг тъыста ’мæ тъыста — цавæр бадæн уыд, цæй æрфæн бадæн 
уыд! Стæй æрсабыр и цонг. Йæ цæстытæ иу зылд скодта сæхи 
мидæг æмæ æрсабыр сты цæстытæ дæр. Гыццыл ма афæстиат 
æмæ сыстад. Йæ дысæй дон цыхцыр ныллæуыд. 
— Ацы тæккæ йæ æрцахста чидæр. Чи уыдаид? 
— Цæмæйзон, чи уыд! — рæтъувæн ныхас кæнын æз. — Æмæ 
афтæ нæ загътай... 
— Нæма æрбахæццæ иннæ. Иу æрцахстой, иннæ нæма 
æрбахæццæ. Уыййеддæмæ афтæ ’нхъæл дæ... Саулейы йеддæмæ 
ничи уыди. Уæлæ уымыты фæхизы цæуæт. Æруади, рацахста йæ 
æмæ йæ ахордта. 
— Куыд æй ахордта? 
— Дзæбæх. 
— Хомæй? 
— Хомæй, уæдæ йедæй! Æмæ, Сауле кæсаг хомæй хæры, уый 
нæ зоныс? Уæдæ ма цы зоныс? Куыддæр æй рацахсы, афтæ йæ 
ахæры. 
— Куыд æй ахæры! — æцæг мæм диссаг каст, куыд хъуамæ 
ахæра адæймаг хом кæсаг! 
— Уæддæр та — куыд æй ахæры! Арс æй куыд ахæры. 
— Арс та йæ куыд ахæры? 
— Уый дæр нæ зоныс? Æрцахсы йæ æмæ йæ ахæры.— Арс 
куыд ахсы кæсаг, уый зоныс? — Уый фæстæ йæ дыстæ сæ тæккæ 
рæбынтæм басчъил кодта æмæ араст и уæлæмæ дон-дон, дурты 
дæллагхъуыртæ æмæ байбынтæ сгаргæ. Æз та был-был хъеллау 
кодтон йæ фæдыл. Дзæвгар куы ссыдыстæм комы, уæд хъæрæй 
загътон: 
— Алæ, æз цæугæ кæнын. 
Хъырымæн цыма мæ ныхас æхсызгон уыд, афтæ мæм фæкаст, 
доны астæу раст слæууыд æмæ мæм радзырдта — уый дæр 
хъæрæй: 
— Фæлæуу, æз дæр цæуын. 
Не ссыдмæ бадт змæлын байдыдта. Лæгтæн сæ дзолгъо-мол- 
гъо цыд, хъæлдзæг фынг’ыл сæ цалдæр рæгъы фæстæ цы дзол- 
гъо-молгъо фæцæуы, уый. Не ’мбæлттæ сæ фынг асатар кодтой, 
стджытæ æмæ ма чъирийы згъæлæнтæ аззад, кæм бадтысты, уым. 
Сæхæдæг фæйнæрдæм апырх сты. Æрмæст ма Пора лæууыди, 
фынг кæм уыди, уым æмæ, йæ къухы цы чъирийы саст уыд, уый 
стыр ныгустæй хордта. Куы мæ федта, уæд мæм цыдæр сдзу- 
рынмæ хъавыд, фæлæ йæ дзых не ’вдæлд æмæ йæ цæстыты уæл- 
тъыфæлттæ фæтъæбæртт-фæтъæбæртт кодта. 
Уæдмæ æз æмæ Хъырыммæ устытæ фæдзырдтой, фæйнæ чъи- 
рийы æрдæджы æмæ нын фæйнæ дзидзайы къуыназы радтой. 
108 

Æз мæхи байстон лæгты ’рдæм. Лæгты чъылдымты-чъылдымты 
уæлæмæ ацыдтæн, уалæ, Баба кæм фæбады, уыцырдæм. Уым 
сбаддзынæн иуварс, хæрдзынæн æмæ Бабамæ хъусдзынæн. Баба 
та кувдзæн. Цас та фæкувдзæн Баба, цас! Йæ урс-урсид боцъо, 
стыр хъæдын цурчы хуызæн, йæхæдæг хъæдтæ фадынæн цы стыр 
цурчъытæ саразы, уыдоны хуызæн. Æмæ та фидар змæлд 
кæндзæни йæ боцъо, куы кува, уæд — æмуырдыг змæлд. 
Фæлæ Баба кувгæ нæ кодта, уæны каст, хурмæ йæ дардта 
æмæ дзы каст. Уæны-иу алы хатт дæр Баба касти. Уымæ-иу æй 
лæвæрдтой, йæ дзидзатæ-иу ын куы фæхицæн кодтой, уæд. 
Мæнæн дæр фыццаг мæ цæстытæ уæныл æрхæцыдысты — стыр, 
тъæпæн, урс-урсид. Хъен лæудæй лæууы фынджы сæрмæ. Фæлæ 
цæмæн афтæ бирæ лæууы уыцы хъен лæудæй? Цæмæннæ йæ 
æруадзынц, фынгыл æй цæмæннæ æрæвæрынц? Æмæ ауыдтон 
Бабайы æмæ йæм кæсгæйæ аззадтæн: тыхстгъуыз уыди Баба, 
тынг тыхстгъуыз, стæй цыма тыхст кæй уыд, уый æмбæхсгæ код- 
та, афтæ мæм фæзынд æмæ уымæй бынтон фæтарстæн. Нæй, нæ 
бафæрæзта йæ тыхст æмбæхсын — йæ цæстытæ базмæлыдысты, 
сæвнæлдта сæм, асхъаудта сæ æмæ ныллæг хъæлæсæй бакодта: 
— Гъей, туг куыд ныууарыд, гъе! 
Гиса дæлдæр бадт, йе стыр цъæх цæстытæ йæм сзылдта. 
— Хуыцау нæ ма ралгъита æмæ æвзæрæй мацы равдиса! — 
йæхи лæгъстæгæнæджы къултæ бакодта Бабамæ. — Æз дæ 
мæрдты уазæг, Осеба!.. 
Баба цыдæргъуызон багуыбыр и фынгыл, цыма гыццылдæр 
фæци, цыма æххæсгæ дæр дзæбæх нал кодта фынгмæ. Бадти 
æмæ уæззау улæфыд. Гиса йæм комкоммæ каст. 
Фынджы дзолгъо-молгъо мынæгæй-мынæгдæр кодта. 
— Уæд та нын зæгъ нæ Хуыцауы цæф, Осеба, æмæ йæ мах 
дæр зонæм, — нал баурæдта йæхи Гиса. — Кæдмæ йæ 
æмбæхсдзынæ?! Стæй, уæн цы ’вдиса, уымæн æмбæхсæнтæ-йедтæ 
и! 
Баба базмæлыд, йæ сæрыл схæцыд æмæ дæлæмæ иу хъæр 
акодта: 
— Уæрæсе нал и, Уæрæсе! 
Фынгыл чидæриддæр бадти — сæ цæсгæмттæ азылдтой 
уæлæмæ. 
— Куыд нал и, уæдæ цы фæци?! — фæхъæр кодта чидæр, 
фæлæ Баба хъæр нæ фехъуыста, уæнмæ бавнæлдта иннæ къухæй 
дæр æмæ та загъта: 
— Исчи уымæ акæсæд æмæ гъа! 
Бабамæ æввахс чи бадти, уыдон сæ бынæттæй рабадтысты 
æмæ уæнмæ багуыбыр сты. 
Богъи дæлдæр бадт, иу каст дæлæмæ акодта, иу каст уæлæмæ 
скодта, стæй йæхиуыл схæцыд, йæ лæгуын сæрыл йæ тъæпæн 
æрмттæ æруагъта. 
10? 

— Алæ, уæд уын æз амæлон, алæ! Уæдæ хъæуид æмæ нæ 
хъæлдзæг бакæниккат, сымах та нын не уонг амардтат. Уæдæ 
уæны стæг у æмæ йед фестæд! Гуры дæсны дæр ма куы фæрæдийы. 
Богъи куы æрбадти, уæд сыстад Лади. Фалæ ацарди Лади 
Дзæуджыхъæуы, Къардоны. Миллицæйы дæр дзы акуыста. Йæхи 
фенæ^дæрыл нымадта иннæтæй. Ныхас дæр-иу уыцы зæрдæйæ 
кодта. Ныр дæр сæрæн лæджы лæуд æркодта, афтæмæй хистæ- 
рты ’рдæм каст, йæ сæр дæр-иу батылдта. Æвæццæгæн ахæм 
исты зæгъынмæ хъавыд, ома Уæрæсейæ дуне æмризæджы куы 
ризы, уæд уымæ чи хъуамæ æрбауæнда, кæмыты хæфтытæ кæнут! 
Афтæтæ-иу дзырдта. Ныр лæууыд æмæ ницы дзырдта. Бабамæ 
каст, каст, стæй фæстæмæ куы æрбадид йæ бынаты. Æз æм 
джихæй баззадтæн. Цæмæннæ исты загъта? Æмæ кæй ницы загъ- 
та, фæстæмæ кæй æрбадт, уый мæ бынтондæр стæрсын кодта. 
Æмæ та-иу фынгыл мæ цæст ахастон кæрæй-кæронмæ. Мæ къу- 
хы чъири æмæ дзидза уыди, уый дæр мæ ферох и. 
Сеуайæн йæ къухы цы стæг уыд, уый ахсыдтытæ кодта, 
фынгмæ йæ хъулау бауылдта, стæй фестад. 
— Гъеныр ай судзгæ мардæрцыд нæу! Уæдæ рæгъ рауадзут, 
æмæ фæйнæ бануазæм, — иннæ лæппутæй тынгдæр уæндыди 
хистæртæм Сеуа, æвæццæгæн, тыхджындæр кæй уыди—иннæтæй 
йын зылдæн дæр ничи лæууыди — уый тыххæй. — Уæн у, акастæ 
дзы, æрæвæр æй æмæ рæгъ рауадз. 
Раст уæд фестади Хъандо, гъе, фестади йæ дыууæ къухы дæр 
æмхъил фæкодта æмæ йæ хъæр далæ комæй фæстæмæ здæхынмæ 
фæци: 
— Ныццелха-ма-иу кæнут уыцы сыгъдоны уæны стæг æмæ 
иу-æй афтæмæй ныррæцугъут аджы! Стæй-иу дзы акæсæд Тъы- 
ба! Уæдæ стæг у, Цыкурайы фæрдыг нæу, бахсын æй æмæ йæ 
далæ куыйтæн аппæр æмæ уа! 
Бабамæ изгард хæссы Хъандо, уартæ ма лæппутæ куы уыды- 
сты, уæдæй фæстæмæ æмæ ма истæй тыххæй дæр куы уыдаид! 
Къуыдары кæм цардысты, Фæзыхъæуы, уым иу дур уыд, фыдæ- 
лтыккон дур. Лæппутæ-иу ыл сæ тых æвзæрстой — се ’ппæт нæ, 
се ’ддыхдæртæ. Дур тымбыл уыд, лæг æм нæ арæхст æмæ зын 
исæн уыд. Уæддæр, дам-иу æй Баба йæ риумæ стылдта. Хъандо 
та, дам-иу ын йæ быны рухс ауагъта æнæбары. Йæхæдæг Хуыца- 
умæ цыд, зæхмæ здæхти—хинæй, дам, мыл цæуы Тъыба— Бабайы 
афтæ хуыдтой хиуæттæ—æндæр, дам, мæнæй тыхджындæр нæу. 
—Гъомæ дыл куыд хинæй цæуы? — фарстой-иу æй лæппуйæ- 
лæгæй. Куыд, куы, иу риуыгъд, дам, æй скæны æмæ, дам, æй йæ 
уæрджытыл авæры, стæй ма, дам, æй уырдыгæй тулын цы хъæуы! 
Уæд, дам, иухатт куы уыди, уæд Баба бахудти æмæ, дам, афтæ 
дзуры: 
— Гъомæ йæ ды ноджы тынгдæр сриуыгъ, дæ хъæбысы йæ 
куыд авæрай, æцæг фæсте фидар хæц! 
110 

Адæммæ, дам, уыцы ныхас цыдæр худæг фæкаст, ар- 
тæнхæлдтæ, дам, кодтой. Хъандо та, дам, лæбурын æрæмысыд. 
Уæдæй фæстæмæ нал басур йæ доны бын Хъандойæн. 
Æз бирæ хæттыты фехъуыстон, Баба уыцы дур куыд иста, 
уыцы хабæрттæ æмæ-иу цин кодтон мæхимидæг, уалæ йæ йæ 
риумæ кæй тылдта, ууыл, стæй йæ Бабайы йеддæмæ кæй ничи 
тылдта йæ риумæ, ууыл дæр. Мæ цæстытыл-иу ауади: стулы уыцы 
стыр тымбыл дур Баба, йæ цæнгтæ æмæ йæ бæрзæйы нуæрттæ 
адымстысты æмæ-иу мæм аргъæутты лæджы хуызæн фæкасти, 
йæ риумæ та цыма дур нæ, фæлæ зæххы къори сцæйтылдта. 
Хъандо уайтагъд фæстæмæ абадт, фæлæ йæ рæтъувæн ны- 
хасæй нал банцад: 
— Базыдта мын æй Тъыба, йæ арты бындар фæуа, цы ма йын 
аирвæзти! Нал и Уæрæсе! — иу дзидзайы карст фелвæста фынгæй, 
цæххы тæппыл æй фæдæлгом кодта æмæ йæ тагъд-тагъл æрæу- 
уылдта æмæ æууилгæ-æууилын дзырдта: — Гъæуый дзы кæд исчи 
фехъуса, уæд ын, зæронд у, уымæ дæр нæ фæкæсдзысты, фæлæ 
йын Сыбыр фæсте аззайдзæн. Хæст! Ныр та нæ хæстæй тæрсын 
кæны. 
Цауела æмæ Микка сæ къæбиц фæуагътой, фынгмæ сæхи бай- 
стой. Сæ къухты цы залмы сыфтæ уыди, уыдон гуыдынмæрзæнты 
хуызæн систы, афтæмæй сæ сæ гом цæнгтæ асæрф-асæрф кодтой. 
— Цы кодтат, цы? — фынгмæ бадзырдта Цауела. 
— Цы ма кæнæм, нæ кусарты уæн кæд не ’вдисы хæст. 
— Цæй хæст? 
— Хæст цы вæййы. 
— Гæр æмæ куыд хæст, чердæм хæст! — хистæртæм аздæхти 
Цауела, фæлæ дзургæ уæддæр кæстæртæм кодта. — Уды зиан 
февдисы, фосы зиан февдисы, фæлæ хæст равдиса, уый никуы 
æрæййæфтон. Хъазгæ мачи кæнæд? 
— Цæй хъазт æмæ цæй æндæр! Уалæ сæ йæ дзыхæй ту куы 
никæмæнуал хауы. 
Цауела хистæртæм кæсгæйæ баззад. 
— Цæугæ кæмæй ракодта уыцы ныхас? 
— Кæмæй хъуамæ рацыдаид? Тъыбайæ, æндæр кæмæй. 
Бабайы коймæ Микка ныххудти. Æмæ худгæ та фыдæнæнгæ- 
нæджы худт кодта — ныххудтаид, ныккæл-кæл кодтаид, стæй 
хъуамæ сонт урæд фæкодтаид йæ худт, цыма йæ улæфæнты исты 
абадт, уый хуызæн. Адæм-иу æм кæсынтыл фесты. 
— Уоу, Тъыба фæуай, уый дын хæст! Цы не ’рхъуыды кæндзæн 
ацы Тъыба! 
— Кæд уæн афтæ æвдисы, уæд Тъыбайы аххос у! — радзыр- 
дта йæм чидæр фынгæи. 
— Æвдисы нæннæ йед кæны! Æмæ нывæдз фестади нæ ку- 
сарты уæн! — Микка та ныххудти йæ фыдæнæнгæнæджы худтæй. 
Бахудти чидæртæ фынгыл бадджытæй дæр. 
111 

Хъандо сæм уæле дæлæмæ ракаст, йæ тъæпæн арм йæ сойæ- 
дзаг былтыл æрбауагъта. 
— Уæд ын æххæст йæхи акæнæд командирæй. Уæныл ай ху- 
ызæн чи зоны! Æмæ сын команды кæна. Тъыба — командир! 
Æцæг уал ын фыццаг уæзæг ссарæд, дзæбæх кæм хуыррытт кæна, 
ахæм хъарм уæзæг. 
Микка та хъæрæй ныххудти, бахудти та чидæртæ бадджытæй 
дæр. 
Баба ме ’рдæм разылдта йе ’нкъард цæсгом, йе ’нгуылдз мæм 
æрбадардта, æнгуылдзыл стыр урс ных, уартау æртасыд йæ уæлæ. 
— Уæртæ мын уыцы сывæллон æвдисæн уæд, уæртæ уый, гъе! 
Фыццаг мæм Гиса ракасти. Æвæццæгæн, ома алæма кæцы у. 
Куы мæ федта, уæд мæм кæсгæйæ аззад, цыма мæм худгæ дæр 
сцæйкодта, афтæ мæм фæзынд. Гисайы фæстæ мæм æрбакаст 
Хъандо дæр. Йæ цæсгом — стыр, йæ цæстæнгас та ноджы 
стырдæр, цыма йæ цæсгомыл дæр нæ цыд. Цæмæйдæр дзы 
фæтарстæн, мæ зæрды уыд: сыстон æмæ ацæуон ардыгæй. Фæлæ 
та уæдмæ Баба загъта: 
— Уæртæ уыцы сывæллон, гъе! 
Æмæ мæм уæд лæгтæ, сæ чъылдымты кæмæн ссыдтæн, уыдон 
сæ уæхсчыты сæрты ракастысты, фынгыл фале чи бадти, уыдои 
та — фынджы сæрты. Æмæ сабырæй-сабырдæр кодта фынг, уыцы 
дæргъæй-дæргъмæ фынг æмæ бынтондæр ныссабыр, стæй фынгæй 
фæйнæрдæм ацыд уыцы сабыр, æрдузыл азылд æмæ æдзæмы 
бын фæци æрдуз. Æмæ ме ’рдæм здæхта уый æппæт лæгты 
цæсгæмттæ, уыцы æдзæм, æмæ ма, сулæфон, уый мæ бон нал 
уыд. Æрфæндыди мæ — арв куы ныннæрид, сонт къæр-къæр 
куы ныккæнид æмæ куы нызгъæлæнтæ уаид ацы уæззау æдзæм. 
Æнæуи тæрсгæ кодтон арвы къæр-къæрæй фаронæй нырмæ. 
Фæлæ ацы æдзæмы бæсты къæр-къæр кæнæд арв. 
Фарон Зиугæрстытæм кæрдзын ахастон хосдзаутæн. Фæстæмæ 
цæугæйæ мæ къæвда æрцахста. Хъараманты бын цъыфджынмæ 
куы рахæццæ дæн, уæд фыццаг тынг нырттывта, стæй сонт цæлхъ 
ныккодта æмæ дæлвæндаг æрхы рæбын цæхæрæй айдзаг и. Æз 
куыд фæуæлгом дæн — ницы йын базыдтон. Уæдæй фæстæмæ 
арв ферттывта — мæ уд джитæнтæ сисы: куы та ныннæра! 
Ноджы арвæн йæ нæрд дæр æмæ йæ цæф дæр кæд нæ кодтой 
лæгтæ хæйрæджы аххос. Тыгуырæй-иу лæууыдаиккой уæзæгыл 
æмæ-иу дзырдтаиккой, гъе. Куы, дам, ферттивы, уæд, дам, агургæ 
фæкæны хæйрæджы, стæй, дам, ыл йæ цæст куы ’рхæцы, уæд, 
дам, ныннæры æмæ, дам, ыл раскъæры йæ нæмыг. Æмæ-иу дзыр- 
дтой, арвы нæмыг сæ чи кæм федта, куыд æй федта, цы хуызæн 
у, уыдæттæ. Гырдан та афтæ дзырдта иухатт — хъомгæс Гыр- 
дан: Дадæзы лæгъзы æрæййæфта хæйрæджы арвы æрттывд. Ныр 
сдыууæрдæм и, а хæйрæг чи у, уый. Йæ сæр ма кæм ацæва, ууыл 
сси — иуырдæм фехсы йæхи, иннæрдæм фехсы йæхи — нæй, 
112 

ницуал ын æнтысы, уымæн æмæ арв нæры æмæ йæ фæсте расур- 
басур кæны. Гæнæн куы нæуал уыд æнæзæгъинагæн, уæд цъе- 
рийы бын фæмидæг. А арв дæр айтæ-уыйтæ нал фæкодта, фæлæ 
йыл уырдæм ныххуырста йæ нæмыг. Æмæ, дам, цъерихъилы ас- 
тæуты ацыди, арвы нæмыг чи у, уый, уалæ йæ цъуппæй суанг 
далæ йæ сæрвасæны уонг, æмæ, дам, дзы, мæнæ цыма судзæн 
азылдæуыд, уыйау сау адардта, афтæмæй хъæнтæ фæхауди цъе- 
рихъил. Цъери та судзгæ скодта. 
Афтæтæ-иу дзырдтой æмæ-иу кæрæдзимæ хъуыстой. 
Æвæццæгæн-иу æууæндыдысты кæрæдзийы ныхæстыл... 
Уыцы уысм цыдæр æрцыди æдзæмыл, æнæхъæн æрдузы дзаг 
æдзæмыл —- фыццаг иуырдæм фæцудыдта, стæй йæ гыбар-гы- 
бур ссыд, уый фæстæ зыланггæнгæ æрттигътæй ныггæр-гæр кодта 
нæууыл æмæ нæууыл дæр нал æнцади сæ зыланг æрттигътæн. 
Мæ цæстытæ арвмæ фæцарæзтон — кæд арв ныннæрыд, фæлæ 
арв уыд сыгъдæг æмæ æвæлмаст. Уый зарæг ныннæрыд арвы бын: 
— Цин æрцыди ’мæ цæл æрцыди, гъей-гъей! 
Æмæ зарыныл дæр нæ баззадысты: дæле фынджы кæронæй 
чи фестад, уыцы лæппутæ се стыр тъæпæн къухтæ фелвæстой 
æмæ сæ дзæхст-дзæхст ралæууыдысты кæрæдзийыл къухтæ. Уай- 
тагъд баййæфта æмдзæгъд зарæджы, ацахста йæ, йæ мидæг бал- 
æууыд, афтæмæй иумæ азылдысты æрдузы кæрæтты: 
— Кæй ницы фæци — цæмæ ’рцыди, гъей-гъей! 
3. 
Нывæдз Дзæуæджыхъæуæй æрхаста Цоцко. Куы æрыздæхт, 
уæд бирæ диссæгтæ дзырдта Дзæуæджыхъæуы тыххæй. Бадгæ- 
иу баззадысты лæгæй-усæй. Бынтон диссаг та йын йæ уазал ху- 
ыдта. Лæг, дам, куы ату кæны, уæд, дам, йæ ту асæлы æмæ, дам, 
зæхмæ салдæй æрхауы. Æнæуи, дам, дзы мит бирæ нæ уары, 
фæлæ, дам — сур уазал. 
Нæ, Цоцкойæн йæхицæй нæ хъуыстам мах уыцы ныхæстæ — 
мах Цоцкойы цурмæ нæ уæндыдыстæм — лæгтæ дæр-иу сæ дзыр- 
дтой æмæ устытæ дæр. Дзырдтой-иу сæ афтæ сæ кæрæдзийæн. 
Цоцко, дам, афтæ дзырдта. Æмæ-иу сыл кæд истытæ æфтаугæ 
дæр бакодтой, уæддæр æй ацу æмæ ды базон. 
Фæлæ уæд цымæ Лади куыд фæци æнæ ракæнгæ йæ кой уыцы 
уазалæн? Æмæ кæд Къардоны хъармдæр у? Стæй Лади уазæлт- 
ты-йедты кой нæ фæкæны. Лади давджыты æмæ марджыты кой 
фæкæны. Милицæйы нæ куыста, æмæ-иу сыл хинæй куыд ра- 
цыд, æрхъуыдыджын-иу куыд разынд æмæ-иу сæ куыд æрцах- 
ста, уыдæттæ фæдзуры. 
Æмæ уæд цымæ сæ зæвæттæ нæ фæсийынц Дзæуæджыхъæуы 
лæппутæн уыцы уазалы? Сидзысты сын уым дæр, куыд нæ сын 
сидзысты, уæдæ сын уым æндæрхуызон зæвæттæ ис! Ам афтæ 
113 

уазал дæр куы нæ у, — цæй уазал у ам! Ам рæттæй куы фæхъа- 
зынц стыр лæппутæ миты уæлæ бæгъæввадæй. Цыма нæууыл 
фæхъазынц, афтæ æрхахх кæнынц, æрæвæрынц сæ рæттæ æмæ 
хъазынц. Иууыл нæ вæййынц бæгъæввад — къогъодзитæ дзы 
вæййы кæуылдæрты, æрчъитæ дæр, фæлæ сæ фылдæр — 
бæгъæввад. Сæ къæхтæ ныссырх вæййынц, æмæ миты уазалмæ 
сæ хъармы тæф фæцæуы. 
Уæддæр сийынц зæвæттæ ам, тынг сийынц. Фæхъæдгом 
вæййынц, мидæмæ хуынкъæй аззайы зæвæт. Акъахдзæф кæнай, 
уый уды бон нал вæййы, æвæццæгæн зæнгты нуæрттæ иууылдæр 
зæвæттæм цæуынц. Хос ын и — хос та цæмæн нæй æниу! Фæлæ 
йæ хос та -— йæхицæй риссагдæр. Бамидæг вæййынц æмæ карчы 
фиу цæхæрмæ бадарынц, дзæбæх куы сцъыс-цъыс кæны, уæд æй 
афтæ цысцъысгæнгæ авæрынц сыгъд зæвæтыл. Цыбыр ныхасæй, 
сойсыгъд бакæнынц хъæдгом. Зæрдæ бахъарм уа, уымæ ма гыц- 
цыл бахъæуы, хæрз гыццыл. Æмæ чи уагъта йæхимæ ахæм хос! 
Æмæ-иу нын цы нæ кодтой! Кæуыл-иу хæцгæ ныккодтой 
цалдæрæй, кæмæн-иу йæ фынæймæ бахъавыдысты, уæд сæ ууыл 
ничи ахъуыды кодта— ныууадзæм æй, уæд та йæ зонд фæхæццæ 
фынæй сывæллонæн! 
Гъомæ диссаг уый у — зæвæт цы уæлдай басийы? Зынгæ æнгу- 
ылдз акæны æрчъийы хуынкъæй, сигæ та зæвæт бакæны! Уæд 
æм кæуылты бахъуызы уазал, цы йæм рауайы?! 
Уым дæр сидзысты. Дзæуæджыхъæуы, зæвæттæ, уæдæ цы ми 
кæндзысты! 
Æмæ-иу æз тæригъæд кодтон Цоцкойæн — куыд фæрæзта 
уыцы уазалы! Мæ цæстытыл-иу уади: фæцæуы уынджы, 
фæлæгæрды дзы. Йæ развæндаг нæ зыны — уый æппæт адæм 
цæуы уынгты, æмæ сæ тутæ ихæй фæхаудысты зæхмæ. Старстæн- 
иу, куы сыл фæкæла, кæнæ сыл куы фæбыра. Фæлæ сыл нæдæр 
кæлгæ кодта Цоцко, нæдæр — быргæ. Цыди ’мæ цыди ’мæ йæ 
къæхты бынæй ихы къокъоритæ схъиудтытæ кодтой фæйнæрдæм. 
Æмæ-иу мæм цыдæр хъæбатыр лæджы хуызæн фæкасти—цыф- 
æнды ихтыл дæр чи нæ фæкæлдзæн, цыфæнды уазал дæр кæмæ 
нæ бахъардзæн. 
Афтæ стыр ахуыр дæр уымæн сси, уымæн. Лæгтæ уый койæ 
фылдæр куы нæ вæййынц. Далæ рæбыны цы скъола ис, стыр 
скъола чи у, цыппар хъæуæй кæдæм цæуынц сæхи гыццыл скъо- 
латы фæстæ сывæллæттæ, цыбырæй йæ «ЗФС» куы хонынц, ома 
зæхкусæг фæсивæды скъола, уый кой дæр арæх ракæнынц лæгтæ, 
ома, дам, Цоцкойы хуызæн ахуыр лæг далæ ЗФС-ы дæр нæй, 
æмæ, ма, ома кæд уым нæй ахуыр лæгтæ! 
Стæй æнæуи дæр æгæр кæнынц уыцы скъолайы кой. Уымæй 
дæр йæ цыбыр номæй. Ныхас хъуамæ кæрæдзийы дзыхæй исой, 
гъе! Хъуамæ сæ алчидæр исты амæлттæй зæгъа уыцы скъолайы 
ном. Хъæуа-нæхъæуа, уæддæр хъуамæ йæ ныхасы сынæг бахæс- 
114 

са, бахæсса æмæ йæ уыцы скъолайы номыл банцой кæна! Кæд афтæ 
цыбыргонд дзырд кæй у, стæм дзырд, æрхæссæггаг дзырд, уый тыххæй 
сæм цинау кæсы йæ зæгъын. Æмæ ма иннæтæ-гъо! Фæлæ Хъандо 
дæр хъуамæ баиваз-баиваз байдайа, уый дæр æй куы зæгъид, уый 
дзыхæй дæр куы схауид уыцы дзырд! Нæ йыл хæст кæны, йе ’взаг 
æй нæ ахсы, æмæ уый бæсты куы цы фæзæгъы, куы — цы. 
Фарон хуымгæнæнтæ аивгъуыдтой, афтæ лæгтæ уæзæгыл 
лæууыдысты, хуычъисæртæ хордтой æмæ, хъом лæзгъæры ху- 
ырджын æрцæуæнты цалдæр раны куыд æрдаргъ сты, уымæ 
кастысты. Уалынмæ Микка фыццаг йæ хæрын ныууагъта, стæй 
йæ хъоммæ кæсын, стæй та фæстæмæ алæууыд æмæ хъæрæй 
загъта — æнæуи дæр хъæрæй дзураг у Микка, фæлæ уæд бын- 
тон хъæрæй загъта: 
— Абон Маккоты хъæумæ ауадтæн, гъеуым мæ Дзылы хъуыд 
æмæ , дам, ЗФС-мæ ацыд. Уым, дам, æй цыдæр хъуыддаг и æмæ 
дын æз дæр ма фездæхон ЗФС-мæ! Кæд цингæнгæ нæ фæцыдтæн 
ам мидæмæ, уæд мæ Хуыцау хæсгæмард фæкæнæд! Кæуылты у, 
кæуылты! Æппын кæд нæ, уæддæр дзы — иу аст цæстæй къаддæр 
нæй. Æнæуи — сыгъдæг, йæ къултæ — урс, йæ астæрд та — 
сырх, кæд ма мæ дзы мæ къах хаста! 
— Уæдæ, сызгъæрин скъола у ЗФС! — Богъи фыццаг йæ худ 
систа йæ сæрæй, — йæ нымæт худ йæ лæгуын сæрæй — стæй йæ 
сæр ахъаззаджы тылд ныккодта, цыма йын худимæ нæ уыд тилæн. 
—Цы уыдаиккам, мæнæ уый нæ байгом и, уæд! Кæм ахуыр код- 
таиккой нæ мæгуыр сывæллæттæ, кæм—æндæр. Гъе-гъе, ЗФС! 
Уыцы ныхæстæм Бидыр йæ хуычъисæртæ йæ дæларм акодта, 
стæй йæ цæстытæ схъулæттæ кодта Миккайыл дæр æмæ Богъ- 
ийыл дæр. 
— ЗФС иннæ скъолатыл ма нымайут, ма! Уый иннæ скъолаты 
хуызæн нæу. ’Адон афтæ ’нхъæл сты, ЗФС дæр иннæ скъолаты 
хуызæн у. Æмæ ууыл та куыд нæ ахъуыды кæнут, иннæ скъо- 
латæ фæйнæ хъæуыл дæр тыхтæ ’мæ фыдтæй æххæссынц, ЗФС 
та цал хъæуыл æххæссы! Маккоты хъæуæй йæм цæуынц. 
Хæмпæлгомæй йæм цæуынц, Цъонæй — афтæ, махæй — афтæ, 
— Бидыр йæ цыппар æнгуылдзы æркъæдз кодта æмæ сæ лæгтæм 
æвдыста, йæхæдæг худт æмæ афтæ зынд: цæуыл худы, уымæн 
йæ фылдæр æмбæхсгæ кæны, нæма сын æй хъæр кæны. —Адон 
зæрдийæ гъе! 
Уæд Лади дæр нал фæлæууыд, фыццаг худгæ бакодта уый 
дæр, стæй йæ къух скъолайы ’рдæм адардта æмæ загъта: 
— Ацы ЗФС-тæ саразыны зонд Мæскуыйæ ма аерцыдаид, уый 
мæ ницæй тыххæй бауырндзæн. Ома ам искæмæ æрцыд ахæм 
зонд — куыд нæ мын амæлдзынæ. Мæскуы уын йед нæу, нæ. 
Æмæ ай дæр хорз ЗФС у, а нæхион, фæлæ уартæ Къардоны 
ЗФС уыд, ЗФС, æмæ загътаис, мæ кæстæр æнгуылдзæй дæумæ 
кæсынæй бафсæд! 
115 

Хъандо фыццаг йæ лæдзæг йæ иу къухæй иннæмæ айста, стæй 
йын йæ фындз зæхмæ фæцарæзта æмæ йыл фæстæмæ йæ уæз 
ауагъта. 
— Гъомæ кæд афтæ хорз сыфысыф у, уæд ын йæ ахуыргæн- 
джытæн нырма «нтъа мæ куыдз» куы никуы загътат! Уæд афтæ 
вæййы! Исчи уæ иу сæныччыхъус рауæлдай кæндзæн, уымæй 
сæфгæ кæны! Де ’дде сæм иу æнцойбон фæдзурут, афтæ мæ 
афтæ, ефсы ахуыргæнджытæ, нæ сывæллæттыл нын уæ къухты 
фыдтæ хæрут æмæ нæм рацæут æмæ иумæ фæбадæм. Æз афтæ 
федтон. Уыййеддæмæ ам сæ кой кæндзыстут, уымæй уыдоны 
гуыбынтыл ницы бахæцдзæн. Гæр уæдæ фысфыс у мæ... 
— Æмæ ныр дзæбæх ахъуыды кæнгæйæ цы рæдийы Хъандо? 
— йæ хуычъисæр тагъд-тагъд аууылдта Бидыр. — Мæн тыххæй 
цы фæнды кæнæд æмæ цæмæн кæна! Гæр, уæдæ, хъæу стæм æмæ 
кæд ЗФС-ы ахуыргæнджыты фаг не суыдзыстæм, уæд нæ фæздæг 
куы нæуал ссæуа, уæд хуыздæр куы у. Иу æнцойбон сæм 
фæдзурæм, кусарт сын акæнæм, хæбизджынтæ сын скæнын кæнæм 
æмæ семæ фæбадæм. Далæ Хиуаты Хыбырсы дæр æрбахонæм æд 
фæндыр, заргæ дæр куыд фæкæной æмæ кафгæ дæр, афтæ гъе! 
Афтæ алыхатт дæр, Цоцкойæ-иу райдыдтой, ЗФС-мæ-иу ахыз- 
тысты æмæ-иу уым ныффидар сты, уымæн æмæ та иу ахуыргæ- 
нджыты не ’рбахуыдтой. 
Нывæдзы кой сæм уæд мæнæ-мæнæ арæх нæ хауди. Афтæ-иу 
Цоцко стыр ахуыр у, уый тыххæй куы дзырдтой, уæд-иу скод- 
той нывæдзы кой дæр, ома афтæ стыр ахуыр куы нæ уаид, уæд 
ахæм нывæдз дæр не ’рхастаид, ома нывæдзтæ дæр алыгъуызæттæ 
сты, фæлæ дзы ай кæй æрхаста, а Цоцко, уымæн æмбал нæй. 
ЗФС-ы нывæдзтæ, дам, йæ рыджы дæр нæ зынынц. 
Æмæ æцæг егъау нывæдз уыди. Къулæй ма гыццыл цыдæртæ 
аззад йæ кæрæтты, иннæ иууылдæр бацахста, æмæ фендæргъуы- 
зон и не скъола. Стæй куыд нæ фæуыдаид æндæргъуызон дæр! 
Уæдæ фæйнæджытæ, рагон сывылдз фæйнæджытæ æмæ нывæдз 
иу сты. Уый хуызæн алы бæстæтæ, уый хуызæн алы хæхтæ! Слæуу 
йæ разы æмæ йæм кæс! Райсомæй йæм сау изæрмæ фæкæс, ца- 
лынмæ йыл дæ цæст исты æвзара, уæдмæ, уæддæр дæ дзы дæ 
къах нæ ахастаид. Æмæ йыл сахуыр стæм, афтæ йыл сахуыр 
стæм, æмæ йыл æрхъæцмæ нал хæцыдыстæм. Æмæ-иу куыддæр 
Цоцко журналтæ бафæлдæхта æмæ-иу «аулæфут» загъта, афтæ- 
иу ыл атымбыл стæм. Фыццаг рæстæджы йæм æнæуи кастыстæм 
йæ горæттæ кæсаджы цæстытау тымбылæй зындысты, йæ хæхтæ 
гæрæм галау гæрæм дардтой, йæ æрдæгсакъадæхтæ æмæ дон- 
къубалджытæй чи цы цæрæгойты хуызæн уыд, чи — цы. Йæ 
цæугæдæттæй иутæ бынæй уæлæмæ сдаргъ сты, иннæтæ уæле 
бынмæ æрдаргъ сты — кæс æмæ сæм кæс! 
Стæй йыл кæрæдзийы цæмæйдæрты фæрсын райдыдтам, 
цыдæртæ агурын ыл базыдтам æмæ дзы уæд бынтон нал хицæн 
116 

кодтам. Лæууыдаиккам йæ разы æмæ дзырдтаиккам кæрæдзийæн: 
— Уæдæ мын Лондон ссар. 
Агургæ чи кодта, уымæ уыд амонæн — лыстæг лæдзæг, ным- 
æткъуы уисæй арæзт, йæ фындзыл гекъойы гилдз конд, цæмæй 
лæгъз уа, дзæбæх быра нывæдзыл, ма йæ цъæррæмыхст кæна. 
Уыцы лæдзæг Пора сарæзта, æмæ дзы Цоцко тынг раппæлыд, 
æмæ тынг схъал и Пора. Уыцы бон немæ хъазгæ дæр нал кодта, 
нæ алыварс та-иу азылд йæ узгæ цыдæй. Изæры нæ куы рауагъ- 
та Цоцко, уæд мæм йæхи æрбайста, йæ иу къахыл-иу ныллæг 
гæпп скодта, афтæмæй цыд мæ иувæрсты. 
— Хорз амонæн нæ сарæзтон? Макæмæн æй зæгъ, фæлæ ма 
иу аразын, æмæ амæй уыдзæн дæс хатты хуыздæр. Хорз? 
Æз ын цы загътаин? Æниу мæ фæрсгæ дæр цæмæ кодта?! 
Æмæ куыддæр амонæны фындз Лондоныл æрлæууыдаид, 
афтæ-иу, агургæ чи кодта, уый хъуамæ амонæн иннæйы къухы 
фæсагътаид. 
— Ды та мын Токио ссар. 
Фæстагмæ ныл нал æххæст нывæдз — алкæй дæр хъазын 
фæндыд æмæ уæд æмбæлттæй хъазын æрæмысыдыстæм. Дыууæ 
дихы-иу фестæм, дыууæрдыгæй-иу æрлæууыдыстæм. Иутæ фар- 
стой, иннæтæ агуырдтой, уый нæ бынтон разæнгард кодта. 
Ехх, куыд æхсызгон-иу уыд — нывæдзы раз лæуу, дæ цæстытæ 
ныййирд кæн æмæ æнхъæлмæ кæс, цы фарст дæм авæрдзысты 
иннæтæ, цы дын агурын кæндзысты, æмæ куыддæр сæ дзыхæй 
схауа сæ фарста, афтæ дæхи ныццæв агурыныл. Æмæ-иу куыд 
цин кодтам, тагъд-иу æй куы ссардтам, уæд! 
Уый уыди нæуæг хъазт, уæды онг Цъоны бæсты ахæм хъазт 
никуы уыди, æмæ нæ йæхи бакодта, цы уыдыстæм, уымæй. Нæ 
разы байгом дуне — адæймаджы цæрынæй хæрынмæ йæхимæ чи 
сайы, адæймаджы бæллицтæ йæ дард фæндæгтимæ баст кæмæн 
сты, уыцы стыр дуне. Æмæ махмæ касти, махмæ æрхауди — нæ 
нывыконд фæци афтæ. Æмæ нæ йæхиуыл ныббаста. 
Иннæ хъæзтытæ нæ ферох сты. 
Æмæ фарстам: 
— Ссарут нын Дарданеллы донкъубалæг. 
Æмæ-иу амонæны фындз фæцæйцыдинывæдзы сæрты. 
— Уæдæ нын сымах та ссарут Франц-Йосифы зæхх. 
Уынг ныссабыр. Хъæлæба фенцад. Фегуыппæг и уæзæг. Æмæ 
уыцы æгуыппæг базмæлын кодта лæгты — цы хабар уа? Хъæуыл 
цыдæр æрцыд, уыййеддæмæ уанцон сабыр нæу! Æмæ æрцыдыс- 
ты нæ фæд-нæ фæд. Урок йæ астæумæ баввахс, афтæ бахæцы- 
дысты дуарыл. Разæй Баба — йæ къандзолы зæронд йе уæхсчы- 
тыл æппæрст, йæ фæстæ Сандро, уыдоны фæстæ та — Сикъо. 
Мах сыстадыстæм, фæлæ нæм сæ хъус не ’рдардтой, куыд бацы- 
дысты, афтæ нывæдзы раз æрлæууыдысты. 
— Гъа-гъа-гъа! — ныддис кодта хъæрæй Баба, — Нæ кæсут, 
нæ! 
117 

Сандро-иу лæугæ куы кодта, уæд-иу йæ цæф къах ауыгъды 
хуызæнæй аззади, æрмæст-иу дзабырæн йæ фындз хæццæ кодта 
зæхмæ. Ныр дæр афтæ лæууыд. Æмæ йæ цæстытæ рахæсс-бахæсс 
кодта нывæдзыл, цыма йыл исты агуырдта, уый хуызæн. Сикъо 
дæр-иу бакаст нывæдзмæ æмæ-иу бахудызмæл и. 
— Багъæц, дæ мæрдтыстæн, ныр ай Дзæуæджыхъæуы арæзт 
у? — нывæдзмæ йæ къух бадардта Баба. 
— Нæ, Дзæуæджыхъæуы арæзт нæу, — загъта Цоцко. — 
Мæскуыйы арæзт у. 
— Гъа-гъа-гъа! — ныддис та кодта Баба. — Ныр æй цымæ цы 
хуызы сарæзтой, змæлæг сæ мауал рацæуа! Æвæццæгæн уал исдуг 
бæстæтыл фæзылдысты, чи цы хуызæн бæстæ у, уый сбæрæг 
кодтой, нæ? 
Цоцко фыццаг йе уæхсчытыл схæцыд, стæй загъта: 
— Æвæццæгæн. 
— Æмæ сын дзы цымæ ничи ферох и? Мачи сын дзы ферох 
уæд, тæритъæд у. Акæс-ма, гъа! Æмæ се стыртæй ничи ферох 
уыдзæн, фæлæ сæ гыццылтæ. Мæгуыр у гыццыл. 
Цоцко бахудти. 
— Нæ, ничи сын дзы ферох и. 
Сандро йæ цæф къахыл йæ уæз æруагъта, бæрæг фæкъаддæр 
и. Фæлæ та уæдмæ слæууыд йæ дзæбæх къахыл. 
— Ныр ыл мах бæстæ дæр и, Иры бæстæ, уæд дын Джаджо 
амæлæд? — сывæллæттæ йæ афтæ хуыдтой, æмæ-иу йæхæдæг 
дæр иуæй-иу хатт афтæ схуыдта йæхи. 
— Ис, — цыбырæй загъта Цоцко. 
— Алæма, кæцырдыгæй ис? 
Цоцко амонæн райста йæ ауындзæнæй æмæ дзы, Ирыстон кæм 
и, уый бацамыдта. 
— Гъа-гъа-гъа! — ныддис та кодта Баба дæр. 
Уæд Сикъо базмæлыд, фыццаг бахудызмæл, стæй бафарста: 
— Ныр дзы цымæ Чъребайы уирæгты базар нæй? 
Цоцко дæр бахудт — цыдæр хинæйдзаг худт. 
— Уирæгты базар дæр дзы нæй æмæ йæ фарсмæ, Хъохъиайы 
быркуыдон чи у, ды кæдæм бауæдтытæ кæныс, уый дæр. 
Баба уæззау-уæззау раздæхт Сикъомæ. 
— Алæ, галиудзавд фæу, уый дын уирæгты базар æмæ йед. 
— Ныр æй æлхæнгæ бакодтай? — Баба æмæ Сикъойы 
ныхæстæм йæ хъус не ’рдардта Сандро. — Æниу ныхæстæ цæуы 
мæнмæ дæр: уæдæ дын лæвар чи хъуамæ радта уый хуызæн хъу- 
джы йаргъ дзуама! 
— Æлхæнгæ йæ бакодтон, фæлæ зынаргъ нæу, аслам у. 
— Гъа-гъа-гъа! — бадис та кодта Баба. — Фæлæуу, дæ дзæбæх 
фыдыстæн, æмæ йæм ныр ай бæрц хан цæмæ кæсынц адон? Ахуыр 
сын куы вæййы, уæддæр æм кæсынц, ахуыр сын куы нæуал вæййы, 
уæддæр æм кæсынц. 
118 

— Агурынц ыл. 
— Агурынц, зæгъыс? Цымæ цы? 
— Цы куы зæгьай, уæд ыл сахартæ агурынц, денджызтæ, 
фурдтæ... бирæ агуринæгтæ йыл и. 
Сандро раст лæууыд йæ дзæбæх къахыл æмæ куы иуæрдæм 
хаста йæ цæст нывæдзыл, куы — иннæрдæм, афтæмæй бадзырд- 
та Бабамæ: 
— Уадз æмæ йыл агурой. Уый æвзæр нæу. 
—Уый æвзæр нæу, фæлæ уæзæг бахорз и, уый зонут? Сывæ- 
ллоны хъæр ма дзы ссыд? Æмæ мæ фыдзæрдæйы уæзæг бахорз 
уа! 
Цоцко бахудти. 
— Уымæй ницы уыдзæн уæзæгæн. 
—- Цæмæн, цæ! — йæ ныхас фæхъæрдæр кодта Баба, — 
уæзæгæй хъуамæ сывæллоны хъæр хъуыса. Хуыцау æй уый 
тыххæй сфæлдыста. 
Уыцы ныхæстæ куы загъта, уæд дуарырдæм азылд æмæ араст 
йæ сабыр фæлмæн цыдæй. 
Йæ фæстæ араст Сикъо дæр. Фæлæ ма Сандро афæстиат. 
Лæууыд уыцы раст лæудæй æмæ йæ фæсмын гæлифейы дзæбæх 
зынд, йæ син къæдзæй куыд баззади, уый. 
Сæрæн, дам, уыди лæппуйæ тынг, йæ фырсæрæнæй, дам, йæхи 
цы фæкодтаид, уый нæ зыдта. Уыцы фыдбылыз дæр, дам, ыл 
уымæн æрцыд. Иу зымæгон бон, дам, фæрæт йæ дæларм акодта. 
— Æз Уæлвæзæй иу къæртайаг æрдавон æмæ йæ акъахон 
ацы бадгæ бонты. 
Мад æм фæлæбурдта. 
— Аба-бау, нырма зæйтæ куы нæ ’рцыдысты. Ницæмæн мæ 
хъæуы дæ къæрта. Уæртæ мæхи къæртатæ дегуыла-дыгуыла 
кæнынц афтидæй. 
Нæй, нæ басаст. Доныл бахызт æмæ фæтæссар кодта. Иудз- 
æвгар куы суади, уæд ауыдта: мигътæ комы рæбынмæ фæдисы 
дугъ фæцæйкодтой. Уый хъызты гакк уыд. Æрлæууыд, фæстæмæ 
ракаст. Нæй, алæгæрста размæ. Уайтагъд Уæлвæзы балæууыд. 
Кæронæй цы гуыбыр бæрз лæууыд, уымæ дæр схæццæ, бæстæ 
дæр ныггуыр-гуыр кодта. Сандро ницуал ауыдта, уæддæр ма 
фæрæт дард фæхаста, бæласы йæ ныссагъта æмæ йын йæ хъæдыл 
фидар ниххæцыд — уый ма бадардта йæ зæрдыл. 
Уый фæстæ, дам, фæдисæттæ дзырдтой, йæ къухтæ, дам 
фæрæтыхъæдыл ауадысты, æфтауын, дам, ын нал куымдтой. 
Уæддæр йæ амонд куыд уыди, афтæмæй йæ фæрсты æрцыди 
зæй. Æрмæст æм йæ иу уылæн баххæсти, нырриуыгъта йæ уæз- 
зау уылæн. 
Хъæуы æндæр дзырд нал уыд — нывæдз! Лæгтæ-иу бамбырд 
уыдаиккой уæзæджы сæр æмæ-иу нывæдзы кой ма ракодтаик- 
кой, уый гæнæн нæ уыд. Æппын сæ нæ хъуыдаид йæ кой ракæ- 
11? 

ныны сæр, уæддæр-иу сæ исчи ахæцыдаид йæ ныхасыл æмæ-иу 
æй суанг нывæдзмæ бахæццæ кодтаид. ЗФС сын ферох кæнын 
кодта. 
Миха та бынтон худæг уыд — кæд æй нæ хуыдта «нымæц». 
Æмæ та йæ ныр мæнæ зæгъдзæни, уæд-иу иннæ лæгтæ сæхи 
æрцæттæ кодтой — чи йæм фæраздæр уыдзæн, чи йæ бараст 
кæндзæн: 
— Нымæц нæ, фæлæ нывæдз! 
— Цы уæлдай у, — загътай-иу Миха дæр. 
Кæй-иу æй бараст кодтой, ууыл афтæ сахуыр и æмæ иугæр 
нывæдзы кой скодта, уæд æппын куы ничи ницы сдзырдтаид, 
уæддæр ма-иу бафтыдта йæ ныхасыл: «цы уæлдай у». 
Æмæ-иу дзы æппæлын райдыдтой, цыма цалынмæ уый не ’рха- 
ста Цоцко Дзæуæджыхъæуæй, уæдмæ сæ цард цард нæ уыди, 
стæй цыма ныр дæр, йе скъолайы къулыл ахæм нывæдз кæмæн 
нæй, уый цард цард нæу. 
Иу хатт Сикъо хæрздастæй рацыди уæзæгмæ, йæ къухтæ дæр- 
иу æрхаста йæ рустыл. Æмæ афтæ радзырдта — уый дæр хъæрæй, 
цыма Миккайы фæзмыдта: 
— Мæнæ мæ кæд мæ Комыхуымы хорзæх уа, æмæ мын дзы 
исты схауа, уæд мæхæдæг зонын. 
Лæгтæ йæм фæйнæрдыгæй æнæмбарæджы кæстытæ бакод- 
той. 
— Картоф акъахдзынæн, Чъребамæ йæ ныммидæг кæндзынæн, 
уырдыгæй Дзедойыл ныггæпп кæндзынæн Дзæуæджыхъæумæ — 
йед куы феста, уæддæр мын дзы иу æнæ балхæнгæ нæй. Сывæлл- 
æтты хицау дæн, къулыл сын æй бакæндзынæн, уадз æмæ йæм 
кæсой! 
— Стæй зымæджы хæргæ дæр нывæдз кæндзысты дæ 
сывæллæттæ? — йæ ныхас æм баппæрста Куыдзæг, йæ кæстæр 
æфсымæр Сикъойæн. 
— Уый мæт дæ ма уæд — исты кæндзысты хæргæ дæр. Стæй 
ды афтæ æнхъæлыс — стыр куы бахæрай, уæд хуыздæр у? Нæу, 
нæ. Фæлæ уый хуызæн нывæдз дæ къулыл бакæ! 
Лæгтæ худæндзастæй кастысты Сикъомæ. Алчидæр сæ хорз 
зыдта, Сикъо иу картоф дæр никуыдæм ныммидæг кæндзæн, иу 
Дзедойыл дæр никуыдæм ныггæпп кæндзæн. 
Устытæ дæр-иу бамбырд уыдаиккой æмæ-иу райдыдтаиккой 
Цоцкойы нывæдзы кой кæнын — уыдон æй афтæ хуыдтой: Цоц- 
койы нывæдз. 
Иу изæр скъолайæ рацыдыстæм. Уæдмæ устытæ хуртуæттæ 
систой æмæ мах хуртуангæрзтыл схуыссыдыстæм, — уымæй 
хуыздæр нæм ницы касти. Æмæ-иу куыддæр хуртуæттæ систой, 
афтæ-иу сæ ахуыссыдыстæм. Цæгъдгæ дæр-иу сæ нæма акодтой 
æмæ-иу сæ рыджы тæф улæфæнты иннæрдæм хызти, уыцы ту- 
аггонд рыджы тæф. 
120 

Фæлæ мах рыгты-йедты мæт нæ уыди. Æнгом-иу хуыссы- 
дыстæм кæрæдзимæ, стъалытæм-иу кастыстæм æмæ-иу сындæг 
ныхас кодтам. Фылдæр хатт-иу уым бафынæй стæм. Устытæ, 
Баба цы дзоныгъ арæзта, фæлæ йын арæзт чи нæма фæци, 
уый уæлдуæттыл æрбадтысты фæрсæй-фæрстæм. Дзыцца дзыр- 
дта: 
— Æрдæбон уартæ Къориаджы моймæ бауадтæн. Не стыр 
тъæпæнæгæн йæ тæлытæ ахаудысты æмæ мын ын, зæгъын, кæд 
йæ удыбæсты тыххæй саразид тæлытæ. Фæстæмæ мæ фæндаг 
скъолайыл ракодтон, алæма, æзын, кæддæра цы хуызæн у уыцы 
... цы йæ хонынц? 
— Нывæдз! — хъæрæй йæм бадзырдта Пана. 
— Гъо-гъо! Йæ разы слæууыдысты уыцы дзæбæх, цыма аху- 
ыргæнджытæ уыдысты, уый хуызæн, кæрæдзийы фарстой, 
кæрæдзийæн амыдтой, гъе! Абоныстæн, кæд цинæй нæ амардтæн. 
— Уæдæ, уæдæ! — йæ хъустыл ныххæцыд Тедеон æмæ сæ 
тынг аивæзта фæйнæрдæм. — Мæ сæрæй мæлын. Æрцардта нæ 
ацы нывæдз, æрцардта. Нæ сывæллæттæ бон изæрмæ хæдзары 
бадтысты æмæ «æри ма», «æри ма» кодтой. Ныр сæ фæйнæ 
къæбæры сæ къухты бафтæд, æндæр сыл дæ цæст нал 
æрхæцдзæн. 
— Сау бон æркæна уый саразæгыл уæвджедæр, уæд æй зонгæ 
та цæмæй кодта, кæм æи цы хуызæн ныв кæнын хъæуы, уый! 
Уæд Пана цыдæр фæкæсфæкæсгæнгæ йæхи байста Дзыццамæ. 
— Æццæй стыр у Цоцкойы нывæдз? 
— Стыр у, уæдæ цы у. Уæртæ нæ цъæх хъисынæй тынгдæр цы 
у, уыййеддæмæ дзы къаддæр нæу. 
— Æццæй, кæм сырх у, кæм цъæх у, кæм та — бур? 
— Афтæ у, афтæ — кæм сырх у, кæм цъæх у, кæм та бур, 
кæм та ноджыдæр æндæргъуызон. Æз уый куы зæгъын. 
— Æццæй, Мæскуыйыл дзы æдде сырх стъалыйы ныв и? 
— Стъалыйы ныв, зæгъыс? Æмæ йæ куы нæ ’рхъуыды код- 
тон. Уыдзæн ыл стъалыйы ныв дæр, цæмæннæ йыл уыдзæн! 
— Æццæй, Дзæуæджыхъæу дæр ыл ис? 
— Дзæуæджыхъæу? Дзæуæджыхъæу ыл уыдзæн, уæдæ йыл 
цы кæндзæн. Уырдыгæй йæ куы æрхаста Цоцко, уæд ыл цæй 
тыххæй хъуамæ ма уа. 
— Æццæй, Уæрæсе иууылдæр сых-сырхид у? 
— Афтæ у, афтæ — уыцы дзæбæх сырх-сырхид у, гъе, зæрдæ 
дзы рухс кæны. 
— Уæдæ ма расомы кæн. 
— Ацу, сомытæ дæ фæкæнæд, кæмæ фæцæуай, уыдон, уый 
дын расомы кæн, гъе! Ацу, æндæра дыл туг уары, стæй мæ мæ 
хъуыраццагмæ скæн дæ фæрстытæй. 
Пана фæстæдæр алæууыД, йæ кофтæйы æгънæг рафтыдта, 
йæ къух йæ дæларм атъыста æмæ та оафарста: 
121 

— Æццæй, Симонты куырой дæр ыл ис? 
Тедеон уæдæй нырмæ æнцад бадт, ныр æм йæ къухтæ фæхъил 
кодта: 
— Ацу, дæ сотиаг дын æрыссæд Симонты куыройыл, кæд ыл 
нæй, уæд! Уæдæ йæм бацу ’мæ йæ фен, мæлгæ дзы нæ акæн- 
дзынæ æмæ мауал «æццæй», «æццæй» кæнай! 
Пана та фæстæдæр алæууыд. Иннæ устытæ сæ цæстытæ сзыл- 
дтытæ кодтой Тедеонмæ, ома цы нынныхмæ дæ мæгуыр чызгмæ, 
нæ йæ уыныс!.. 
4. 
Баба бадти, уæзæджы сæр цы нæудзар гæппæл уыд, уым. 
Фæгæмæхтæ и нæудзар, цыма лæзæргæ акодта — иууыл уырдæм 
цæуынц лæгтæ; лæууынмæ дæр уырдæм цæуынц æмæ бадынмæ 
дæр, æмæ дурынвидар куы нæ у нæудзар дæр! Уæд нæудзарæй 
чысыл æддæдæр — дурты цæнд, урс-урсид дзæнхъа дурты цæнд, 
галгуыфæй сæ куыд ракалдæуыд, афтæ хъентæ-ментæ лæууы- 
дысты кæрæдзийы æнцæйтты. Уыдон хуыздæр нæ уыдысты ба- 
дынæн, уыцы урс-урсид дзæнхъа дуртæ! 
Баба та-иу хуысгæ дæр акодта нæудзарыл. Афтæ, йæ быны 
дæр-иу ницы бакодта, йæ уæлæ дæр-иу ницы бамбæрзта, йæ иу 
фарсыл-иу æрхуыссыд, йæ цонг-иу йæ сæры бын бакодта, йæ 
уæрджытыл-иу йæхимæ æрбахæцыд, афтæмæй-иу фынæй дæр аци. 
Ныр йæ фазыл бадæгау кодта Баба. Афтæ йæ къæхтæ куы 
фæриссынц, уæд фæбады. Риссаг сты йæ къæхтæ. Йæ фадхъул- 
тæ барæсийынц, ныссырх ын вæййынц. Æмæ уæд, Дзауы ’рдыгæй 
кæмдæр иу лæг цæры, йæ ном — Бениа, æмæ уымæ ацæуы Баба. 
Уыцы Бениа цыдæр хос зоны бабайы къæхтæн. Харедзина, дам, 
мын сæ аласта — афтæ фæзæгъы, фæстæмæ куы æрбацæуы, уæд. 
Æппæлын дзы райдайы, арфæтæ йын фæкæны. 
— Цу-ма, цæрæнбонтæ дын фестон, иухатт ма сæм акæс. Кæм 
та ныггуыйан сты! Макуы сыл мацы знаггад æрцæуæд. 
Æз Бабайæ чысыл æддæдæр бадтæн æмæ хæдзар арæзтон. 
Мах-иу иууылдæр хæдзæрттæ арæзтам. Дур — бирæ, къæцæл — 
бирæ, сбад æмæ араз! 
Ныр мæ цалдæр хатты арвыста Баба. Гисаитæ Чъребайы уыды- 
сты. Абон се ’рбаздæхæн бон у, æмæ Баба æрхъæцмæ нал хъæцы: 
тагъддæр куы ’рбацæуиккой, исты хабæрттæ ’рбахæссикой. 
Фестадтæн, бауадтæн былмæ. Кæсын фæндагмæ — далæ Мак- 
коты дæле Къахырæй æрбазынди. Хъæуы кæрæтты æртасыд 
æрдынау æмæ быдыры астæуты æрбадаргъ и махмæ. Мæ цæст 
ыл æрхастон ардыгæй Къахырмæ, стæй Къахырæй фæстæмæ — 
нæй, бæхджын зынæг ыл нæй. Уæддæр лæууын, кæсын. Тынг мæ 
фæнды, куы ’рбацæйцæуиккой, Бабайæн уыцы æхсызгон куы 
фехъусын кæнин. 
122 

— Никуы ма ницы? — дзуры мæм Баба. Æмбары, бирæ цæмæн 
лæууын, уый. Фæстæмæ йæм ракастæн. 
— Нæма. 
— Мацы знаггад æруадзæд, — дзуры та Баба. Фæлæ уый 
йæхицæн дзырдта, мæнмæ йын нæ хауд уыцы ныхас. 
Раздæхтæн, мæ бынаты сбадтæн, фæлæ мæм хæдзар аразын 
нал цыд — тагъддæр куы ’рбацæуиккой! Чи зоны та истытæ 
’рбахæссой — кæрдотæ, чылауитæ — æмæ та нын дзы айуарой! 
Сæхæдæг дæр фæхæссынц гуырдзиæгтæ дыргътæ. Фылдæр — 
кæрдотæ æмæ сæ цыхтыл фæивынц. Цыхтæн — цыппар йе ’муæ- 
зы. Уæртæ уым æрæргъæвынц сæ уæргътæ, цæнды цур. Сæ 
къухæйсхæцгæ тæраз ацæттæ кæнынц. Уæдмæ хæдзæртты ничи- 
уал аззайы, йæ алыварс æртымбыл вæййынц, усæй-сывæллонæй. 
Æлхæнгæ дзы чи нæ фæкæны, йæ цыхт кæрдотæ-йедтæ ивынмæ 
кæмæн нæ фентысы, уый дæр рацæуы — кæсгæ сæм уæддæр 
бакæна! 
Нæхимæ ницы зади дыргъæй. Уæд кæдæм лыгъдысты, цæмæ 
схаудтой ардæм?! Уым алцы зади, кæцæй слыгъдысты, уым, нæ 
фыдæлтæ кæм цардысты, нæ мыггаг кæмæй рацыди, уый йæхæдæг 
кæм æрцард, уым! Уæд адонæн нал фаг кодта! Фосы тыххæй дам, 
сæрвæттæ, дам, дзы бирæ уыд æмæ уыгæрдæнтæ. Цыма æндæр 
ницы хъуыди лæджы, сæрвæттæ ’мæ уыгæрдæнтæ йеддæмæ! 
Лидзгæ дæр иу лыгъд не скодтой, гыццылгай. Фыццаг-иу дзы 
сæрды сæ фос дардтой, хос дзы карстой. Стæй-иу фæззæджы 
сæ фос аскъæрдтой, сæ хос-иу аластой. Фæлæ уый бæрц цъе- 
ритæ æнцон ласæн уыдаиккой дзоныгътыл уырдыгæй уырдæм! 
Æмæ уæд сфæнд кодтой: хуыскъаг фос-иу уæле ныууагътой æмæ- 
иу лæппутæй исчитæ баззад семæ. Фæлæ уымæй ницы рауад — 
дыгæрдгуытæй-иу зайынæгтæ разынд, лыстæг фосæй дæр,—афтæ 
æмæ сæ дуцын хъуыд, цыхт ахсын хъуыд. Афтæмæй бинонтæ 
уæле фылдæр кодтой, дæле — къаддæр. Уæдмæ колхозтæ ара- 
зын æрæмысыдысты. Дæле сæ зæххытæ радтой, уæле — сæ фос 
æмæ афтидæй аззадысты. 
Цыоыркъух уыдысты Цъоны, æдзух хорхъуаг. Нæхимæ кар- 
тоф æмæ хъæбæрхор йеддæмæ ницы зад, æмæ уыдон дæр фаг 
куы уыдаиккой! Хуымтæ дзы гыццыл уыд — кæмæн бонгæнд 
уыд, кæмæн уымæй дæр къаддæр. Æвæццæгæн сын Къуыдары 
кæй уыд хуымтæ, уымæ гæсгæ ам бирæ нал басастой, сæрвæтæн 
сæ ныууагътой. Æмæ бæхы рагъыл цы хор æрбахæссай, уый цас 
хъуамæ сахадыдтаид! Йæ сæрд цыбыр, хæрз цыбыр, йæ зымæг 
даргъ, сæ сæрдыгон куыстытæн сæ фылдæр кодтой зымæджы. 
Æмæ ма хос ласын, суг ласын — гъо, фæлæ хор хæссын зымæ- 
гон — уый удуæлдай куыст у. Дæ фыдгулыл схъызæд искуы иу 
æнæраны-ран, лæгæн фæстæмæ аздæхæн дæр кæцæй нал уа æмæ 
размæ ацæуæн дæр! Уæд дæ уæргътæ раппар æмæ, кæд дæ хъару 
амоны, уæд бæхы дæр кæн æмæ уæргътæ дæр радыгай де ’ккой 
123 

хæсс. Кæд нæ амоны дæ хъару, уæд уым баззадысты, цалынмæ 
хуыздæр рæстæг скæна, уæдмæ. Æмæ-иу устытæ дзырдтой: 
— Уыцы кæрдзын ма хæрынæн бæззы, уымæй ма лæг хъуамæ 
йæ сывæллæтты бафсадид! 
Баба бады гуыбырæй. Æрдæбон, Гисаитæм куы акастæн, уæд 
æрхуыссыд, куыд фæхуыссы, афтæ — йæ иу фарсыл, йæ цоиг 
йæ сæры бын бакодта, йæ уæрджытыл уæлæмæ æрбахæцыд, 
æнхъæлдтон — афынæй. Нæй, чысыл ахуыссыд æмæ рабадт. Æз 
ын фæтæригъд кодтон, сыстадтæн æмæ та мæхи былмæ байстон, 
акастæн æмæ мæ уд æрцыд — далæ Гисаитæ! Æртæ бæхыл 
кæрæдзийы фæстæ адаргъ сты, бæхтæн сæ идæттыл хæцынц æмæ 
сæ сæ фæстæ ласынц. Разæй — Гиса, уый фæстæ Сикъо, уый 
фæстæ — Микка. 
Ныззылдтæн Бабамæ. 
— Æрбацæуынц! 
— Уæд дын Баба амæлæд?! 
— Далæ Арæныдонмæ æрбахæццæ сты. 
— Сæ бæхтыл уæргътæ зыны? 
— Зыны. 
— Æммыст исты райсиккой сæ къуымыхцытæ æмæ ацы дыу- 
уæ хоры астæу сæ мæгуыр бинонтæ не стыхсиккой! 
Уæдмæ устытæ дæр рамбырд сты былмæ. Уыдон та сæ кæцæй 
ауыдтой! Æвæццæгæн, рудзгуытæй акæс-акæс кодтой. Ныр бы- 
лыл ралæууыдысты. Гисаиты Куыройыдонмæ бирæ нал хъуыд. 
— Къориаджы мой дзæбæх уæргътæ æрбахæссы, акæс-ма, 
гъа, бæх сæ быны цæуын нæ фæразы. Фæлæ та мах бæх цыдæр 
рæуæг цыд кæны. Абоныстæн, мæнæ иу сом дæр бахордта уыцы 
æхцатæй — феххæлдзынæн æм, адæмæн диссагæн куы баззайон, 
уæддæр. Уæдæ сывæллæтты хъуырыл ныххæцын, фембырд кæнын 
уыцы къуымыхцытæ, ай сæ ахæссы æмæ мæм афтидтуккæй æрба- 
мидæг вæййы. Уæд дæхиуыл æрхуд! — Тыбылоны зæрдæ æрба- 
уынгæг. 
— Дæ сæр сæ быны, далæ кæй æрбахæссы, уыдонæн! — йæ 
къухтæ йыл сцъагъта Бæзиан, йæ хистæр файнуст. — Уæдæ хъу- 
амæ бæстыл цъиу амизын кæна развæлгъау, афтæмæй ма цы 
бæркад хъуамæ фæлæууа хæдзары! 
— Мæ удыбон нал у. Сымахæй алкæмæн цы у! Нæ хистæр, 
мæ зæрдæ цы зæгъы, уымæй, иу сау капекк никуы бахардз кæны 
йæ гуыбыныл, фæлæ ай уыцы сыгъдоны ныуæзтыл бамбæлæд, 
уыййеддæмæ дзы йе ’ххормаг сывæллæттæ дæр ферох вæййынц. 
Уæддæр Бæзиан нæ саст: 
— Лæг у, лæг, лыгтæ макуы фæуай, йæ сæрыл худ дары æмæ, 
фынгмæ кæм бахауа, уым ыл хъуамæ исты æрæвæра! 
— Худ дары, цыма уый йеддæмæ ничи дары худ! 
— Ныууадз дæ дзæнгæда цæгъдын. Уый бæсты ацу æмæ исты 
фен фæллад лæгæн. 
124 

— Мæ уды тæригъæд дæ хъуыры ацæуæд, уый дын исты! 
Уæдæ нæ хæдзары мыст йæ къæдзил кæм атула, уый бæрц ссад 
нæй æмæ, дам, исты! 
Лæгтæ хъазуатæй цыдысты сæ бæхты разæй æмæ уæлæмæ, 
былмæ скæс-скæс кодтой. Сæ бæхтæн сæ бырынчъытæ размæ 
ныттынг ысты, æвæццæгæн, лæгтæ æгæр тагъд цыдысты, æгæр 
ивæзтой идæттæ. Уайтагъд фæуæле сты, уæзæгмæ æрбаздæхты- 
сты. Сæ бæхтæ æрурæдтой, Бабамæ бараст сты. 
— Абадтаиккат ма дзы, мæ уд, — йæхиуыл схæцыд Баба, 
фæлæ стгæ не скодта. 
— Дæ куыдз уый фестæд, æндæрæхсæв куы ныхæццæ стæм, 
уымæй бонмæ цы ацъынд кодтон, уыййеддæмæ йæхи зæхмæ чи 
’руагъта. Ай дын мæ бадт æмæ ме ’ндæр. — Гиса раст лæууыд 
Бабайы раз, йæ цъæх цæстытæ цыдæр хъæлдзæг æрттывд код- 
той, цыма йыл цæмæйдæр комдзог цыдысты, афтæ зынд. 
— Уæдæ цы хабæрттæ и? Йе цыхт исты исы, йе хор и, йе... 
— Цыхт исы. Æвзæр нæ исы цыхт. Фæлæ ма хор кæм и! Ай 
дыууæ хоры астæу у, æмæ бæстыл хоры азар скодта. Адон афо- 
ныл фесты уæй æмæ æлхæдтытæ кодтой, фæлæ æз афæстиат 
дæн, уæрццаг фæуæд—уæдæ мын ныр фылдæр райсдзысты, уæдæ 
мын уæд фылдæр райсдзысты, лæг рабар-бабар райдайы æмæ 
мыл баизæр. Кæсын æмæ базары — нæмыг нал. Иуырдæм ма 
фехстон мæхи, иннæрдæм ма фехстон мæхи — нæй. Мæ амонд 
куыд уыд, афтæмæй иу мæ зонгæ уирагыл амбæлдтæн æмæ, дам, 
цы агурыс, мæнæйуый. Хор агурын, æзын, афтæ-афтæ хормæ 
рацыдтæн æмæ, æзын, афтидармæй куыд аздæхон мæ бинонтæм. 
Ныр уираг, хорз уираг кæм федтай, раст ахæм, гъе! Мæ дзæбæх 
зонгæ, æмæ, дам, дæ цас хъæуы. Хъæуы мæ, æзын, иу-æхсæз путы 
бæргæ: Уый мыл ахæцыд, а уираг, уæдæ, æмæ мæ иу хæдзармæ 
бакодта. Уым мын къутуйы цæстæй равгæнын кодта æхсæз путы 
бырын-дзыйы хуызæн нартхор, се ’хца сын сæ къухы дзыхъмæ 
банымадтон æмæ рацыдтæн. 
— Уый дæ Уастырджийы хай нæ уыди уæдæ! — хъæрæй загъ- 
та Баба. 
— Уас мæ уд йæ сывæллæтты фæхъхъау фæуа уымæн, махæн 
нæ къух чи ацарæзта! — хъæрæй загъта Къориаг дæр. — Агъæц, 
мæнæ йын иннæ цыдмæ иу дзæбæх цыхт бацахсдзынæн, æмæ 
йын-иу æй комкоммæ йæ хæдзармæ бадæтт. Ахæм лæгæн афтæ 
хъæуы, гъе! 
Уæдмæ махыл йæ цæст æрхаста Гиса æмæ бадзырдта Къори- 
агмæ: 
— Уæртæ хордзены цæсты джитъритæ и æмæ дзы мæнæ 
адонæн авæр, дæхиуæттæн дæр ма дзы фæйнæ-фæйнæйы фæ- 
уадз. Æмæ акæн бæх, æз мæнæ Осебаимæ абадон. 
Къориаг хордзен æриста, йæ уæхскыл æй баппæрста, йæ цæст 
ын фыццаг æдде æрысгæрста, стæй дзы йæ къух нытътъыста 
125 

æмæ нын райдыдта джитъритæ уарын. Кæд-иу стыр джитъри 
систа, уæд-иу æй йæ астæуыл фæкъæрцц кодта. Порамæ дæр 
æрдæг джитъри бадардта, æмæ йæхи ариуыгъта Пора. 
— Алæ æмæ æрдæгæй цы аразын! 
Уæд Къориаг хордзены йæ къух фæтъыста æмæ дзы къæдз 
уылынджы дæргъæн джитъри фелвæста. 
— Уый дæр мæ нæ хъæуы. 
— Уый дæр дæ нал фæуыдзæн. 
Пора йæ цæстытæ хордзенмæ ныццавта, афтæмæй бадаргъ 
кодта йæ къух. Джитъримæ мæсты каст ныккодта, йе ’рдæг ын 
ахордта, йæ къухы ма дзы цы аззад, уый бадардта Къориагмæ, 
æвæццæгæн ыл бабустæ кæнынмæ хъавыд, ома гъа, иу хæрд дзы 
акодтон æмæ ма дзы мæнæ цы аззад, фæлæ йæ дзых йедзаг уыд, 
æмæ афтæмæй куыд бабустæ кодтаид! 
Мæнмæ дæр æрдæг æрхауд, фæлæ дзæбæх æрдæг уыд. Æвип- 
пайды йæ хæрынмæ нæ хъавыдтæн, фæлæ мыл фæйнæрдыгæй 
сæ хæмц-хæмц куы ссыд, уæд æм нал фæлæууыдтæн æз дæр. 
Устытæ бæхты фæйнæрдæм куы акодтой, уæд æрбадтысты 
Сикъо æмæ Микка дæр. Мах хæргæ-хæрын былмæ байстам нæхи. 
Порайæн фæци йæ джитъри æмæ æрлæууæрлæуугæнгæ цыди нæ 
фæрсты. Сандроты хъæмпы цур æрлæууыдыстæм. Пора мæм йæ 
къух æрбадардта. 
— Авæр ма мын дзы, дæуæн стыр уыд. 
— Уо, стыр! — фесхъиудтон æз. — Ницы мын уыд стыр. 
— Фæлæуу та, фæлæуу! — бартхъирæн мæм кодта Пора. 
Лæгтæм иу каст фæкодтон — далæ сыл цыдæр хъæлдзæг змæлд 
бафтыд. Иннæ каст сæм фæкодтон — цæуылдæр худынц, Сикъо 
йæ къандзолы тæрттыл ахæцыд фæйнæрдæм, кæцæйдæр дзы авг 
æмæ сыкъа систа. Далæ Гиса джитьри кæрды Миккайы нымæт- 
худыл. Далæ Микка гомсæрæй оады æмæ цыдæр æууилы, 
æвæццæгæн, нал фæлæууыд джитърийы кæрстытæм, иу дзы йæ 
дзыхы акодта. Æвæццæгæн сын авджы сæн уыди, Чъребайæ йæ 
æрбахастой, æвæццæгæн, ома дзы Баба дæр аназа, ома зæронд 
лæг у ’мæ, худгæ та, æвæццæгæн, ома устыты дзæбæх куы 
акуырм кодтам — æмæ ууыл кодтой. 
Далæ сæм Лади дæр фæцæуы, йæ сахатыбос ферттив-фер- 
тивв кæны далæ. Сæ цуры æрлæууыд, йæ сахат сласта, йæ сæр 
фегом и сахатæн. Мæнæ ифтыгъд къæпхæны сæр куыд уа, афтæ 
хъилæй аззад йæ сæр. 
— Хорз раджы æрбахæццæ стут, — дзуры лæгтæм. — Гъа, 
нырма цыппар сахаты дæр нæу. 
— Æмæ цыппар сахаты куы уаид, уæд цафон уаид? — уæлæмæ 
йæм кæсы Микка. 
— Ай, ничи йæм хъусы, нæ! Цыппар сахаты куы уаид, уæд 
цыпп&р сахаты уаид, æндæр ма цафон уаид! 
— Нæннæ, æз хурмæ гæсгæ зæгъын, хурмæ. 
126 

— Куыд хурмæ гæсгæ? 
— Хурмæ куы скæсын, уæд базонын, цафон у, уый — йе фос 
дуцын афон, йе аходæн афон, йе фосмæзилын афон, йе æндæр 
исты афон, бирæ афонтæ и. 
Лади йæм хинæйдзаг каст бакодта. 
— Стæй, хур куы нæ зына, уæд та?! 
— Уæд цы? Уæд дæр лæг базоны, цафон у, уый. 
— Гъомæ сахат уымæн у, цæмæй лæджы хурмæ кæсын мауал 
хъæуа. Æндæр афтæ æнхъæл дæ йедæн у. 
— Æмæ хурмæ кæсын æнцондæр куы у сахатмæ кæсынæй. 
— Гъомæ хур хур у, сахат та сахат у. Гукк! 
— Уæдæ мæн хуры цур дæ сахат ницæмæн хъæуы — бабустæ 
кодта Микка. 
Лади йæм ницыуал сдзырдта. Сахат нывæрдта йæ дзыппы, 
æгънæг ыл сæвæрдта æмæ æрбадти Гисайы фарсмæ. 
Фалейæ рахаста уыцы сахат Лади æмæ дзы тынг буц уыд — 
хъæуа-нæ хъæуа, уæддæр та-иу æй сцæйласта йæ рæхысæй. Йæ 
ифтындзын дзы куы ферох вæййы æмæ куы ныллæууы сахат, 
уæд æй далæ къæнцылармæ ахæссы. Маккоты хъæумæ. Уым, дам, 
къулысахат и æмæ йæ уымæ гæсгæ сæвæры. Куы фæцæйцæуы, 
уæд цалыл амбæлы, уалæн рахъаст кæны: 
— Мæ сахат ныллæууыди. Йæ ифтындзын мæ ферох и. Мæхи 
аххос уыди, сахаты аххос дзы ницы уыди Хуыцауы бын. 
Фæлæ ныр кæд къæнцылары сахат раст нæ цæуы æмæ Лади 
йæ сахат афтæмæй уымæ гæсгæ сæвæры, уæд ма йын цымæ раст 
цæудзæни! Ныр æй цал хатты сæвæрдта уыцы сахатмæ гæсгæ?! 
Хъазахъаджы ус ын радта уыцы сахат, йемæ милицæйы чи 
куыста æмæ æвзæргæнджытæ кæй амардтой, уый ус. Æмæ арæх 
ракæны хъазахъаджы кой. Йæ ном Кондрат хуынд — уый алчи 
дæр зоны ам. Куыд фæмард, уый фæдзуры арæх. Ибонты дæр та 
йæ дзырдта. Далæ Хъандоты хъæдыл бадтысты — Лади астæуæй 
бадт, йæ уæлæ Хъандо йæхæдæг, йæ дæле та — Къакъиан, йæ ус 
Хъандойæн. Æмæ сын æй дзырдта: 
— Ныр дын милицæйы кусын æмæ дын нæм иу изæр фæхабар 
чындæуыд, афтæ-афтæ æрыдойнæгтæ Дзæуæджыхъæуæй фæ- 
цæйцыдысты, æмæ сæ Къардоны бынмæ бастыгътой. Ныр ми- 
лицæйы — мах, æз æмæ мæ мæгуыр æмбал Кондрат, æндæр дзы 
цъиу дæр нæ. Гъæтт, мæ зынг дæ оахуысса, Кондрат, цы лæппу 
уыдтæ, цы?! Цымæ сыгъзæрин талатæ куыд нæ суадзыс, цы 
мæрдты дæ, уыцы мæрдтæй?! Абадтыстæм нæ бæхтыл æмæ 
фæцагайдтам. Уайтагъд ныххæццæ стæм. Сæ уæрдоны алыварс 
æрæмбырд сты æмæ еу-додой кæнынц. Фæзилæны хæмпæлтæй 
сæ размæ рагæппытæ кодтой дыууæйæ. Иу сæм ливор ныддар- 
дта, иннæ сын сæ дзыппытæ сфæлдæхта, сæ тæрттæ сын акъах- 
та, сæ голджытæ сын æрцагъта, дзæбæхæй дзы цы уыд, уыдон 
иу голлагмæ авгæдта, стæй бæх феуæгъд кодтой, абадтысты 
127 

йыл, æмæ сæм кæцæй рахызтысты, уыцы хæмпæлы амидæг сты. 
Ныр Къардонæй иу дзæвгар куы ныууайай, уæд дзы иу 
къаннæг цæугæдон и, æз-иу дзы мæнæ нæхи Къæдз-мæдзытыдо- 
ны цинтæ истон. Уый былмæ ныххæццæ стæм уыцы скъæрдæй, 
афтæ мын дæнг мæ хъустæ куы ахгæнид. 
— Дæнг а? — цыма фыццаг хатт хъуыста уыцы хабар, уыйау 
базмæлыд Хъандо. 
— Дæнг, уæдæ! Саргъæй мæхи бæргæ фехстон, фæлæ мын а 
Кондрат гоппыл ма фæдыдагъ уа. Мæхи йæм баппæрстон, зæхмæ 
йæ æристон, базыдтон ме ’намонд — амæй лæг пайда нал и. 
Гъæтт, мæ мад мын цы дзидзийы хъуыртт адардта, уый мын туг 
куыд фестади, гъе! Ныр мæнæ ам æрнæг куы уаид, уæртæ Сикъ- 
оты мусы æдде та нартхоры хуым куы адаргъ уаид, ахæм хуым 
æмæ йыл цæст не ’ххæсти. Дыууæты ’хсæн æнæкондæй аззад 
æмæ йæ чидæр ракарста. Уырдæм фæкастæн æмæ дын уартæ иу 
бæхджын хуымы смидæг и. Цы базонын ма мын æй хъуыд. Фæллой 
фæхæссы, йе ’мбал та ам кæмдæр æрæмбæхст, ома нæ фæсте 
сурдзысты æмæ... Бæхæй-лæгæй сæ уым фæуагътон, мæхæдæг 
топпæргъæвдæй смидæг дæн хæмпæлты. Ныр згъорын размæ, 
згъорын æмæ... 
— Фæлæуу, дæ мæрдтыстæн, — йæ цонгмæ йын бавнæлдта 
Хъандо. — Æмæ дæ ныр, зæгъæм, искуыцæй æрбакъæрцц кодта, 
уæд туг нæ уарыд дæ мæгуыр хæдзарыл! 
Лади йæм æмбаргæ лæджы каст бакодта. 
— Уый афтæ у, фæлæ мæ мæ маст схаста æмæ лæджы йæ 
маст куы схæсса, уæд ма уыдæттыл хъуыды кæны! Иу лæнкаумæ 
ныггæпп ластон, кæсын фæйнæрдæм æмæ уартæ бындзæфхады 
фæстæ ныггуыбыр, йæ ливор — размæ, ома куыддæр фæзыной, 
афтæ сыл æй банымайон. Мæн, мæ амонд куыд уыд, афтæ бын- 
дзæфхадæй нæ федта. Ныр æм разæй цæуæн нæй. 
— Цæй цæуæн æм и разæй! — йæ къухтæ фæхъил кодта 
Хъандо. 
— Æддæдæрты алæстæн мæ фазыл, алæстæн æмæ йæм бав- 
вахс дæн. 
— Багъæц ныр! — бацин кодта Хъандо. 
— Ныхъхъавыдтæн æм, ныхъхъавыдтæн æм æмæ йыл æй уыцы 
тæккæ ранмæ ныххуырстон. 
— Гъæи, фæрнæй фæдар уыцы дыууæ къухы! 
— Иу ахъаззаджы схъиуд ма фæкодта хæрдмæ, цыдæр хъæртæ 
дæр ма дзы схауди æмæ йæ тыбыртæ бацагъта. Фæстæмæ ныз- 
зылдтæн, Кондраты кæм ныууагътон, уырдæм æмæ йæ йæ ту- 
джы мæцгæ баййæфтон. — Ладийæн фыццаг йæ футт-футт ссыд, 
стæй йæ тъæпæн æрмттæ схаста æмæ сæ йæ цæстытыл бафæл- 
дæхтэ. Иу-цасдæр æнæзмæлгæ абадт, стæй йæ гæлифейы дзыппæй 
иу хуыздзыд къухсæрфæн сласта æмæ дзы йæ цæстытæ асæрф- 
та. — Мæ хъæбысмæ ма йæ фелвæстон, ма тæрс, æзын, мæхи 
128 

æфсымæр, ныртæккæ дын дæ цæфтæ абæтдзынæн. Уый ма мæм 
иу æмбаргæ каст скодта æмæ йæ цæстытæ цары ацавта. 
Уыцы ныхæстæм Къакъиан йæ кæлмæрзæн айтыгъта, йæ къабæ- 
зтыл ын фæйнæрдæм ахæцыд æмæ æнæнхъæлæджы ныдздзынæзта: 
—Гъæ, мæгуыр дæ дзæбæх уды бон фæуа, цæй фыдбылызы 
фæндагыл рацыдтæ, цæ! 
Хъандо йæм йæ цæстытæ æрбазылдта, схъулæттæ йыл сæ 
кодта. 
Афтæ иу-цасдæр абадтысты, стæй Хъандо Ладийы ’рдæм ба- 
гуыбыр æмæ цыма фыццаг хатт фехъуыста ацы хабар, уыйау 
бафарста: 
— Амарди, мæгуыр? 
— Амарди. 
— Амардаид, гъогъ, æмæ уæд стæй а сахат?.. 
— Фæлæуу-ма, ацы лæг, ст^ей йæ суттыры кæн дæ фæрстытæй. 
Уæдæ йæ нæ уыныс — йæ цæстæй йæ туг мизы, æмæ йæ сулæ- 
фын бауадз. 
— Гæррæтт, ницы йын кæнын. Уæдæ дзурæджы ничи ницæмæй 
афæрсы, — бахъуыр-хъуыр кодта Хъандо. 
— Сахат мын йæ ус радта. Йæ дыууисæдз боны фынгæй куы 
сыстадыстæм, уæд мæм æй рахаста, йæ цæссыг ныхъуырдта, 
афтæмæй æрбалæууыд мæ разы. Володя, дам, — уым мæ афтæ 
хуыдтой — дæуæй фылдæр, дам, никæй уарзта æмæ, дам, ын йæ 
сахат йæ номыл фæдар. Райстон æй, уæдæ йын цы гæнæн уыд 
æндæр. Ныр мæм æрбадзурынц — рауæй мын æй кæн, хъуг дын 
ратдзынæн. Æниу мын дæс хъуджы куы дæттид исчи! 
Афтæ йæм бахауд уыцы сахат, гъе! Æмæ йæ дзырдта Лади 
æмæ йæм хъуыстой хъæубæстæ, иуæй-иутæ-иу цæссыг дæр 
æрæппæрстой. Æмæ сномдзыд и сахат, афтæ сномдзыд и, æмæ 
дзы Лади йæхæдæг фæсте аззади. Ницуал ахадыдта йæхæдæг. 
— Ныр дæ цæмæй афæрсон, — йæ бынаты та базмæлыд Хъан- 
до. — Ныр а хъазахъхъ кæй хоныс, уыдон уырысæй не сты? 
Лади йæ къухсæрфæн сцæйхаста йæ фындзмæ, æрдæгвæнда- 
гыл æй фæурæдта, Хъандомæ бакаст. 
— Уырысæй та куыд нæ сты, уæдæ кæмæй сты. 
— Гæр, æмæ кæд уырысæй сты, уæд ма сæ хъазахъхъ цæмæн 
хонынц. Уырысы номыл æввæрсгæ нæ кæнынц? 
— Æввæрсгæ та йыл куыд нæ кæнынц, фæлæ нæ, ома афтæ 
хонут. Æмæ сæ афтæ хонынц. 
Хъандо йæм иу-дзæвгар æнæдзургæйæ фæкаст, стæй та загъ- 
та: 
— Ныр ма дæ цæмæй афæрсон ноджыдæр: уый хуызæн дын 
дзы куыст куы уыд, уый хуызæн дзы цæргæ куы кодтай, уæд ма 
цæмæ лыгътæ фæстæмæ? 
— Йæ уæлдæф мын нæ бæззыди. Уыййеддæмæ дзы цæргæ 
æвзæр бæргæ нæ кодтон. Амау дын Чъребайæ куынæ хастои 
5 Урс изæртæ 
12? 

нартхор. Дæ цæхæрадоны расæтт æрмæрины дæргъæн нартхор 
æмæ йæ дæ къутуйы бавгæн. 
— Æмæ йæ стæй хæр! — дис ныккодта, æви цин бакодта 
Хъандо, уый зын базонæн уыд. 
— Хæр æй! — загъта Лади дæр. 
— Уæлдæф. — Йе стыр сау къухтæ фæхъил кодта Хъандо. — 
Куыдзы хъуыды дæр дын не ’ркæнин дæ уæлдæф, бæргæ. 
— Нæ, уæлдæф хорз у. Уæлдæф тыхджын хорз у. Гъей, лæппу, 
уæлдæф... — Уыцы ныхæстимæ Лади йæ сахат сласта, йæ сæр ын 
фегом кодта. 
— Æз ныр ацæуон æмæ нæ рæуæдтæн искуы кæрдæг ракæр- 
дон. 
— Ацæудзынæ, цæлы фынгтыл нæм куы нæ бадыс, — йæхи 
йæм бамæгуырхуыз кодта Къакъиан. 
Хъæд афтидæй аззад, дæргъæй-дæргъмæ хъæд æмæ йæм æз 
æнкъардæй кастæн... 
Нæ джитъритæ раджы фесты хæрд, афтид ’ралæуу-балæуу 
кодтам хъæмпы цур, нæ къухтæ цы фæкодтаиккам, уый нæ зыд- 
там. 
— Далæ иу бæхджын æрбатæры! — Хъырым йæ къух дæлæмæ 
адардта, стæй каумæ схызт. — Гъа-гъа, гъа, куыд тæры, куы! 
Бæх цыппæрвадæй æрбацæйтахти. Уайтагъд базмæлыдыстæм, 
кауы сæрмæ схызтыстæм. 
— Цы тахт кæны, нæ фæлæ! 
— Окейы баййафид? 
— Окейы бындз куы нæ баййафдзæн! 
Уæдмæ бæх Арæныдоны æрбатъыбар-тъыбур ласта, Куы- 
ройызæнгмæ стахт, йæ мидбынат иу зылд æркодта, стæй йæ 
фæстаг къæхтыл алæууыд æмæ хъæрæй, тынг хъæрæй ныммыр- 
мыр кодта. Мыр-мыр нæргæ ацыд Габейы хуымы ададжы æмæ 
йæ азæлд фæстæмæ æрбаздæхт. Мах гуыбырæй баззадыстæм 
кауы уæлæ. Фæлæ æз бирæ нæ бафæрæзтон афтæ гуыбырæй: 
æмæ уый Иса куы у, мах Иса! Æмæ далæ Чъребайы куы ахуыр 
кæны, уæд цæмæ æрбахæццæ?! Стæй кæд æрбацыди, уæд 
уырдæм цæмæн стардта йæ бæх, куыройызæнгмæ? Ардæм æй 
цæмæннæ тардта, хъæумæ?! Мæ зæрдæ къултыл йæхи ныххос- 
та. 
— Алæма, кæддæра мах Иса нæу æмæ кæддæра цæмæ æрба- 
цыд, кæд мах Иса у, уæд, — цыдæртæ дзургæ-дзурын кауæн 
уыцы фарсмæ ныххызтæн æмæ уырдыджы фæцæуыныл дæн. 
Уайтагъд кау афтидæй аззад, ома кæд æцæг Иса у, уæд ма нæ цы 
хъæуы! 
Стырбон-иу нын уыд, Иса-иу Чъребайæ куы ’рбацыд, уæд, 
йæ размæ-иу агуылф кодтам, уæзæг-иу афтидæй аззад. Æмæ-иу 
нæм уый дæр сæрбихъуырæйттæгæнгæ æрбацæйтахт быдыры 
цъæхх нæууыл. Куы иу нæм æрбахæццæ, уæд-иу нæ кæй йæ алы- 
130 

варс зилгæ скъæфта, кæй-иу нæ хæрдмæ æппæрста. Бæстæ-иу 
нæ цины хъыллистытæй байдзаг и. 
Лæгтæ дæр-иу дзы æппæлгæ æрбацыдысты Чъребайæ, 
æвæццæгæн-иу сæм истæмæты фæкаст базары. Арфæтæ-иу код- 
той Бабайæн. Хъандо та афтæ дзырдта, иухатт — уæзæджы сæр 
лæууыд, йæ лæдзæг тылдта, цыма дзы искæмæ æртхъирæнтæ 
кодта, уый хуызæн æмæ хъæрæй дзырдта: 
— Уæд уыцы Хуыцауæн цы загъдæуа, кæд æм рæстытæ нæй, 
уæд! Уæдæ кæмæй лæгдæр у Тъыба! — Хъандо дæр афтæ хуыдта 
Бабайы. — Æмæ махты хæдзæрттæй цæмæннæ рацæуы ахæм 
кæстæртæ? Фæлæ банцайут, уæ сыбыртт уын куыд нæ хъусон, 
афтæ бакæнут! 
Хъæбысæй хæцынмæ цыд, тæхджыты скъоламæ цыд. Сæ аху- 
ыргæнæгимæ-иу тæхгæ дæр кодта. Йæ фарсмæ-иу бадт аху- 
ыргæнæг, куыд арæхсы, уымæ каст. Скъæргæ та йæхæдæг кодта 
Иса. Нæхи сæрты дæр, дам, æрбатахти кæддæр. Æрзылди дзы, 
стæй атахти фæстæмæ. Æмæ йын цы хуызæн цæнгтæ и æниу! 
Исты куы фæархайы, уæд хъыбылы хуызæттæ абадынц йæ цæнгты 
хæцъæфтæ. 
Ныр лæууы. Дугъ дæр нæ кæны нæ размæ æмæ æндæр дæр. 
Стæй йæм мах дæр дугъ нæ кæнæм — кæдæм æм хъуамæ дугъ 
кæнæм, уалæ лæугæйæ куы баззади, уæд?! Чи-иу æм схæццæ, 
уый-иу йæ разы æрлæууыд æмæ-иу æм кæсгæйæ баззад — цы 
кæны Иса?! Æз ын йæ цæсгоммæ кæсын нæ бафæрæзтон — мæ 
цæстæнгас æрхауд. Уæртæ йæ къухы йæ рон — цалдæр дагъы йæ 
бакодта æмæ йыл фидар хæцы. 
— Гъæуый кæй бæх уыд? — ронмæ мæ къух бадардтон, куы 
ницы мæм сдзура, уымæй тарстæн, æндæр ма рон та цы бар 
дардта бæхмæ. 
— Нæ зонын, — сдзырдта Иса æмæ йæм кæсынтыл 
фæдæн: уый Исайы хъæлæс нæ уыд. Уый æндæр кæйдæр 
хъæлæс уыд, æз æппындæр кæй никуы федтон, ахæм 
кæйдæр хъæлæс. 
— Æвæццæгæн æй кæмдæр æрцахстай, ома нæхимæ йыл ба- 
уайон, æмæ йын дæ рон йæ дзыхы акодтай, — загътон æз. Фæрсгæ 
йæ нæ кодтон, уыцы хъæлæс ма фехъуыстаин, уый мæ нал 
фæндыд. Æмæ мæм уый дæр ницуал сдзырдта, æрмæст йæ сæр 
иу цыбыр риуыгъд фæкодта хæрдмæ. 
Лæууыдыстæм æмæ ныл æдзæм бадт, уазал изæр бæлæстыл 
чырс куыд фæбады, афтæ. Æрæджиау ауыдтон: уартæ кауыдуар 
фегом æмæ Дзыцца былыл фæуырдыг кодта, куыройвæндагыл 
æруайы. Йæ фæстæ — иу-цалдæрæй иннæ устытæ. Се ’ппæты 
фæстæ — Пана, Бидырты Пана. Хъуамæ ам цæф-уым цæф 
ныхæстæ кæна. Афтæмæй йын цы сау æрфгуытæ и æмæ йыл 
куыд хорз фидауынц! Чызджытимæ дын ма æрлæууа, фæлæ хъу- 
амæ устыты фæдыл бафта. 
131 

Уæдмæ фæхæрд кодтой. Дзыцца—разæй. Йæ развæндагмæ 
нæ кæсы, фæлæ — уæлæмæ, махмæ. Нæма нæм схæццæ, афтæмæй 
райдыдта: 
— Гъæ, кæд ды цыдæр кæныс, уыййеддæмæ ды куы ницы 
кæнис, уæд ам нæ лæууыс, уæд дæ мадуд схауа! 
Иса базмæлыд, сæ размæ ныццыд. Фыццаг Дзыццайыл атыхст, 
стæй иннæтыл тыхсгæ ацыд. Панайыл дæр куы атыхст, уæд 
æрлæууыд. 
— Цы кæныс, цы, цард дын феста дæ Дзыццайы сæр, исты дæ 
риссы? 
— Рисгæ мæ ницы кæны, хæст райдыдта, — загъта та æрдæбо- 
ны кæйдæр хъæлæсæй Иса. 
Устытæ кæрæдзимæ бакæстытæ кодтой. 
— Цы райдыдта, зæгъыс, цы? — цыма йæ цæстытæ лæугæ нæ 
кодтой Исамæ, уыйау сæ æрцъынд-æрцъыид кодта Хуыбылон. 
— Хæст. Герман ныл схæцыд. 
— Чи ныл схæцыд, зæгъыс? — ногæй та бафарста Хуыбылои. 
— Герман. 
— Цæй Герман у, цæ?! 
— Гъæ йæ туджы фæтула æмæ йæ буррондз йæ хъæлæсы 
хуынкъæй фæкала, кæд ын цы кодтам, уæд! — хъæрæй ралгъы- 
ста Къакъиан: æвæццæгæн, Германы лæг фенхъæлдта, паддзах. 
— Фæлæуу-ма, Къакъиан, — ныззылд æм Хуыбылон, стæй та 
фездæхт Исамæ. — Куыд ныл схæцыд, цæмæн ныл схæцыд? 
— Цæмæй нын нæ зæхх байса, нæхи нын цагъайраг скæна, 
гъæуымæн. 
Устытæ та кæрæдзимæ базылдтой сæ цæсгæмттæ. 
—- Ме’нæуынон уæ Хуыцау фæкæнæд, кæд уæ хъустæ хи- 
зынмæ не сты. Уæдæ сын уый афтæ зæгъы — хæст райдыдта, 
адон къуырмайы ракæс-бакæс кæнынц сæ кæрæдзимæ. Æмæ нæ 
уæд Хуыцауы дудгæ æлгъыст куы баййæфта! — йæ сæр дыу- 
уæрдæм ныттылдта Сохион æмæ йæ дыууæ уæраджы æмтъæпп 
æркодта йæ дыууæ армæй. 
— Гъæ, сау туджы зæй мæ куыд фæласта! —- æвиппайды ныцъ- 
цъæхахст кодта Бæзиан. — Уæдæ мыл знон бонмæ ме ’рфгуытæ 
судзгæ цъæхарт уымæн уагътой, уымæн! 
Пана кæронæй лæууыди, Исайы цонгмæ бавнæлдта. 
— Гъей, Иса, исчи амарди? Чи амарди, чи? 
Иса йæм ницы сдзырдта, азылд æмæ араст дæлæмæ. Устытæ 
йæ фæдыл адаргъ сты, уыдоиы фæдыл та мах адаргъ стæм. 
Куыройы сæрмæ, донмарæныл цы фæйнæг æвæрд уыд, ууыл 
куы бахызтысты устытæ, уæд Хуыбылон ныдздзынæзта: 
— Гъæ, туг куыд ныууарыд нæ мæгуыр сæртыл, кæд бæстыл 
лæг нал баззайа æмæ нæ мæгуыр хæдзæрттæ уазал смаг скæной! 
Сохион æм фæстæмæ ныззылд æмæ йыл йæхи сцагъта. 
— Ацу, мæ уды цыдæриддæр тæригъæд и, уый дæ хъуыры 
132 

алæдæрсæд, уый дын уазал смаг æмæ хъарм смаг! Уæдæ уыдон 
уым сæ риутæ нæмыгмæ дардзысты, æмæ йæ уыдоны мæт нæй, 
фæлæ, дам, уазал смаг! 
Стæй ауыдтон лæгты—уалæ рарæгъ сты былыл, уыдон Чъре- 
байы куы вæййынц æмæ куы æрбацæйцæуынц, уæд ыл мах куыд 
рарæгъ вæййæм, афтæ. Фæлæ сæ лæуд æндæргъуызон уыд уыдонæн 
— цыдæр æдзæм-æдзард уыди сæ лæуд: нæ змæлгæ кодтой, нæ 
кæрæдзимæ кастысты, цыма лæгтæ нæ уыдысты, фæлæ цыма 
цæджындзтæ уыдысты æмæ сæ садзгæ ныччындæуыди иу рæгъыл, 
каумихтæ куыд ныссадзынц, афтæ. Устытæ цыдысты, куы-иу сæ чи 
ныдздзынæзта, куы — чи, мах лæгтæм кæсгæйæ баззадыстæм. 
5. 
Чидæр нын нæ рудзынг бахоста. Хохаг хъæуты куыд фæхой- 
ынц, афтæ — тыхджын. Авгыл йæ тъæпæн къухæй тъæпп-тъæпп 
ралæууыд. Фæлæ æз уымæй раздæр райхъал дæн, бирæ раздæр 
нæ, чысыл раздæр, хæрз чысыл, уыцы тъæпæн къух авгмæ куы 
нæма бахæццæ, уыцы цæстфæныкъуылд. Æмæ йæ диссаг уый 
мидæг и — цæмæн фехъал дæн, хойгæ куы нæма æрбакодта, 
авджы хъæр куы нæма фæцыди, уæд?! Иухатт ма, Бесæ куы 
амарди, мæ фыдыфсымæр, уæддæр афтæ фехъал дæн. Уый 
фæстæдæр уыди, бирæ фæстæдæр, хæсты рæстæджы. Бесæ 
уæд далæ Æхсæрджыны царди, Къуыдары, уым хынцæгæй 
куыста Æхсæрджыны колхозы. Цыдæр ыл сæмбæлди, йæ рын- 
чын ын нæ фехъуыстам. Æмæ нæм йæ зианы хабар схæццæ. 
Зымæгон уыд, Цъоны мит ныууарыд, куыд-иу дзы ныууарыд, 
афтæ. Хъæргæнджытæ Бубмæ бæргæ дзæбæх ссыдысты, фæлæ 
уырдыгæй астæумæ миты фæлæгæрстой æмæ æрдæгæхсæв уыда- 
ид, куы рахæццæ сты, уæд. Комкоммæ нæм куыд æрбацыдаик- 
кой æмæ Сандротæм баздæхтысты. Махмæ Никъала ссыд, йæ 
лæппуйы лæппу Сандройæн. Нæ дуар нын бакодта, нæ дуар 
ричъийæ æхгæд уыд, æдде ноджы æнцондæр уыд йе ’рбакæ- 
нын. Æмæ уæд дæр афтæ фехъал дæн — иу сыбыртт дæр нæма 
ссыд йæ дзыхæй, фæлæ мæнæ ныр сдзурдзæн, афтæ. Диссаг у: 
мадæр миты хъыс-хъысмæ райхъал у, мадæр — дуары хъинцмæ, 
уæд ма мæм уыцы уысм цы бахъардта, цæмæй фехъал дæн?! 
Æмæ нæргæ ацыдысты мæ мидæг уыцы цалдæр дзырды, арф 
комы топпы гæрæхтæ куыд ацæуой нæргæ, афтæ: « Фесæфтыстæм, 
Бесæ нын нал и». Цыдæр и æрдзы, адæймаджы зонд кæмæ нæ 
хæццæ кæны, ахæм цыдæр , цыдæр сусæг бæстытæ сты æрдзы 
хъуыддæгтæ кæрæдзийыл. Æндæр цæмæ фехъал дæн уыцы 
æрдæгæхсæв? Цы мын фескъуыдта мæ фын уыцы боныцъæхтыл? 
Дзыцца йæ дæллаггуыр йæ уæлæ æртъыста, афтæмæй ру- 
дзынджы размæ æрбауад. 
— Кæцы дæ, кæ? 
133 

— Ме ’нæуынон дæ Хуыцау фæкæнæд, уый дын кæцы дæ! 
Æддæмæ ракæс, Къæбысон бакуырм и! 
Кæд ма исты зонын, уæд Нетæйы хъæр у. Уартæ Дзæхты 
Нетæйы. 
— Цы кодта, зæгъыс? 
— Бакуырм и, саугуырм баци. 
— О, Хуыцау мæ куыд федта! Гæр æмæ ма дысон дæр дзæбæх 
куы уыди. 
— Мæ уды тæригъæд — дæ хай, уый дын дысон æмæ 
æндæрæхсæв! Уæдæ цæстырухс уыди æмæ ахуыссыд, галтæ иф- 
тындзын ыл нæ хъуыд. 
Тæрсгæ дæр ницæмæй кæны ацы Нетæ, æндæр кæдæм рахæццæ 
и, уартæ мидæггаг хъæуæй, нырма æхсæв куы у, уæд! 
— Цы, дам, кодта, цы, Къæбысон, цытæ ралæхурдта уыцы 
сæнтуай? — бафарста уатæй Зыбе, Дзыцца рудзынджы разæй 
иуварс куы алæууыд, уæд. 
— Бакуырм, дам, и, — хъæрæй дзуры мад, фæлæ цы дзуры, 
ууыл дзæбæх не ’ууæнды — йæ ныхасыл зыны. — Куыд бакуырм 
и, чердæм бакуырм и — уо Хуыцау, ды мын мацы кæн! 
— Гæр æмæ, дам, куыд бакуырм и! Знон дæр ма уартæ цъы- 
хырыйы къона куы рацæйхаста комæй. Намæ ай кæдæм рахæццæ, 
нырма куы нæ сбон и! 
— Æвæццæгæн ын куыройыл исты æвгæд и æмæ уый 
бæрæггæнæг рацыд. Уый ма ныууадз æмæ дæхиуыл схæц ды дæр. 
Куыд бакуырм уыдаид, чердæм бакуырм уыдаид?! 
— Стын, стын, — базмæлыди йæ уаты фыд. 
Дзыцца ахызт дуарыл, йæ фæстæ ацыд Зыбе дæр. 
Æз мæ сæр хъæццулы бын ныннуæрстон, тæрсгæ кодтон — 
уæдæ, дам, Къæбысон бакуырм. Æмæ афтæ æнцонæй куырм 
кæны лæг! Уæд гæнæн и æмæ алчи дæр бакуырм уа! Æхсæв 
дзæбæхæй схуысса æмæ райсом мауал суына. Æмæ-иу уæнгтæ 
барызтысты. Æмæ та-иу мæ цæстыты раз февзæрди Къæбысон 
— куы-иу гуымбыл ахста, йæ къухтæ-иу арф ауагъта се стыр 
гуымбылахсæн къæртайы, дзуарса уагъд, йæ цæсгомыл-иу цыдæр 
æхцон æнгас бадт — æвæццæгæн ын æхсызгон уыд, гуымбыл 
кæй ахста, уый. Куы та-иу цъыхырытæ æрбацæйласта, уартæ сæ 
комы хуымы астæуты цы фæндаг уыд, ууыл. Сæ сæртæ сын æрбад- 
æларм кодта æмæ сыл фидар хæцы, сæ къудитæ лæсынц фæнда- 
гыл, адæджы куыд фæлæсынц конд хуымыл, афтæ æмæ, фæнда- 
джы рыг сæ сæрмæ сыстад. Куы та-иу, сæ къулгæрон цы хъæд 
уыд, ууыл бадт æмæ-иу æлвыста, йæ даргъ цонг-иу дард фæхас- 
та æмæ-иу пирæнгомы бырынкъæй ивæзта ’мæ ивæзта тæбын. 
Æнæнцой бон уыди уыцы бон — даргъ æмæ æнад. Уæзæгыл 
æмбырдтæ кодтой усæй-лæгæй. Сæ фылдæр Маккоты хъæуæй 
æмæ Битеты хъæуæй. Нæ цыдысты нæ уæзæгыл — афтæ мæм 
зынд. Чидæртæ кæдæмдæр цæуыныл архайдтой — ницы сын 
134 

æнтыст. Æмæ чидæртæ, куы ацæуиккой, ууыл тыхстысты. 
Чидæртæ бакъордтæ сты къулгæрæтты, æнкъард ныхæстæ код- 
той æмæ се ’нкъард цæсгæмттæ кæрæдзимæ дардтой. Иннæтæй 
чи гуыбырæй лæууыд, чи — растæй, чи сæ йæ даргъ цæнгтæ 
уырдыгмæ ауагъта сæхи бар, чи сæ фæстæмæ айста йæ синтæм. 
Сæхæдæг дæр уым уыдысты Сикъоитæ лæгæй-лæппуйæ. Ничи 
сæ ницæмæй фарста, ничи сæ никæмæ дзырдта. Æрмæст Цоцко 
семæ нæ уыд, Цоцко уæд Дзæуæджыхъæуы ахуыр кодта. Æмæ 
кæд йе ’фсымæртæ иумæ нæ лæууыдысты, уæддæр Цоцко семæ 
кæй нæ уыд, йæ бынат афтид кæй уыд уæзæгыл, уый цæстытæ 
ахстой, зæрдæ йæ хатыдта æмæ тыхст зæрдæ. 
Фæссихæртты йæм иу даргъкъаба ус æрбакодтой кæцæйдæр. 
Йæ сæрыл æртæ кæлмæрзæны æддæгуæлæ баст, йæ къухы урс- 
къадзони лæдзæг. Фæлæ æнцайгæ нæ кодта лæдзæгыл, йæхи 
уæзæй-иу æй цы æруагъта зæхмæ æндæр. Мидæмæ куы ахызт, 
уæд хъус-хъус ацыд, дæсны, дам, у. 
Лади Сикъоты къулыл йæхи бауагъта, йæ сахатмæ бирæ 
фæкаст, стæй загъта: 
— Мæ нымадæй бакуырм и, растæндæр æртæ сахаты куы 
сæххæст и, уæд. Нæдæр иу минут раздæр, нæдæр иу минут 
фæстæдæр. 
Хъандо сахатмæ йæ къух баивæзта, цыма йæм æвналгæ код- 
та, уый хуызæн. 
— Амона йæ а сахат? Ома цафон бакуырм и, уый. 
— Сахат та уый кæм амоны, фæлæ йæ чындзытæ куыд дзу- 
рынц, афтæмæй уыди растæндæр æртæ сахаты. 
Хъандойы тæккæ фарсмæ лæууыди Дано — гыццыл æмæ 
фыдцъылыз лæг. Хонгæ дæр æй афтæ кодтой — гыццыл Дано. 
Йæ лæдзæг-иу хъуамæ йæ фæсонтыл цæхгæрмæ сæвæрдтаид, 
æдде нæ — йæ уæлæ цы стыр къандзолгонд дардта, уый мидæг, 
стæй-иу ыл йæ мæллæг цæнгтæ æрцауындзæгау кодта æмæ 
цæхæрадоны быдыргъмæ дæр бакæс æмæ — уымæ дæр. 
— Суындзæн, æнæ суынгæ йын нæй, — дзуры Лади. — Ай 
дын мæ Хуыцауы къух. Де ’дде йæ цæстытыл цыдæр хæрв абад- 
ти æмæ, куыддæр йæхи сиса уыцы хæрв, афтæ йын æнæ суынгæ 
нæй. Мæнæ райсом доныбыл сылæг мигъ куыд абады, афтæ абад- 
ти, æндæр æй йед æнхъæлут. 
Хъандо йæм, æвæццæгæн, дзæбæх нæ байхъуыста. Ныр куы 
фæлæууыд йæ ныхасæй, уæд йæ хæдоны фæдджитæ æривæз- 
тытæ кодта. 
— Æмæ куыд зæгъыс — суына ма? 
— Сыбыртт дæ нæ хъæуы. Уартæ Дзæуæджыхъæуы куы 
цардтæн, Къардоны, уæд мын уым сыхæгтæ уыд, хъазахъæгтæ. 
Ныр сын чызг уыди, чызг, æмæ йæ лæг донимæ анызтаид. Уымæй 
ноджы — зараг. Изæры-иу сæ рахизæны асинтыл бадтаиккой 
йæхи цахъхъæн лæппутæ æмæ чызджытимæ æмæ-иу зарынтæ 
135 

систой, æмæ-иу лæг загътаид, дæттæй, сымахмæ хъусынæй 
бафсæд! 
— Фæлæуу, æмæ иумæ зарыдысты лæппутæ æмæ чызджытæ? 
— йæ цæстытæ фæтынг сты Хъандойæн. 
— Иумæ, уæдæ! Уым ахæм æгъдау и — иумæ зарынц. 
Лæппуйæ-чызгæй æрæмбырд вæййынц æмæ — заргæ, — Лади 
йæ иу дзыппæй армы тъæпæны йас гæххæтты гæппæл систа, иннæ 
дзыппæй хæдзары карст тамако æмæ бапъероз аразын райдыд- 
та. 
Хъандо-иу куы йæ иу къухыл схæцыд, куы йе ’ннæ къухыл. 
— Иумæ и?! Багъæц, æмæ ныр кæнæ æууæндгæ куыд кæнынц 
сæ чызджытыл лæппуты æхсæнмæ, кæнæ чызджытæ сæхæдæг 
куыд сæ ныфс хæссынц? Афтæ уый тыххæй зæгъын, æмæ туг 
куы сызмæла, уæд ма уымæн уромæнтæ и! Æмæ кæй туг нæ 
сызмæлдзæн, уый хуызæн чызг, куынæ дæ мадæй уа, куынæ дæ 
фыдæй, афтæмæй дыл йæ комы тæф куы сæмбæла, кæнæ дыл 
искуыцæй куы ’рбаныдзæва, уæд! Туг йæ бон калы. 
Уæдмæ Лади йæ тамако сдымдта, Хъандойы фæстаг ныхæстæм 
йæ хъус не ’рдардта. 
— Афтæмæй дын иу бон, Кусейты чызг, дам, бакуырм и. Куыд 
бакуырм, цы ’гъдауæй бакуырм? Мæ цæстытыл ныххæцыдтæн. 
Бацыдтæн сæм, ныфсытæ йын авæрдтон йæ мад æмæ йæ фыдæн. 
Æндæр цы мæ бон уыд! Иу къуыри рацыдаид, гыццыл фылдæр 
рацыдаид æмæ нын нæ дуар бахостæуыд. Цы хабар у, æмæ, дам, 
Кусейты чызг суыдта æмæ, дам, куывд кæнынц. 
— Хонæг и? — йæ тæнæг былтæ фæзыхъхъыр сты Данойæн 
æмæ та фæстæмæ уыцы æнгом абадтысты. 
— Хонæг! —- хъæрæй загъта Лади. — Мæн уым тынг хуыдтой. 
Хъазахъ дæр мæ тынг хуыдтой, ирæттæ дæр. Æрбарвыстой-иу 
мæм æмæ — хонгæ! 
— Багъæц, — загъта та уæдмæ Хъандо. — Ныр а чызг чын- 
дздзон кары бацыд æви нæма бацыд, æви?.. 
— Чызгæй зæгъыс? Чызг йæ тæккæ чындздзоныл уыди, ай, 
æмæ-иу куы рацæйцыд, уæд-иу дзы лæппуты цæстытæ баззады- 
сты. 
— Стæй куывдмæ ацыдтæ? Ацыдаис, уæдæ цы кодтаис, — 
Дано хæстæгдæр балæууыд Ладимæ. 
Лади йæ сæр банкъуста, фæлæ дзурын ницы сфæрæзта, уымæн 
æмæ та уæдмæ Хъандо дæр загъта: 
— Æмæ, цымæ, ныр уыцы лæппутæ... Уоу, туг ныууара мæгу- 
ыр лæджы хæдзарыл, уæвджедæр. 
Лади фыццаг Даномæ бакаст, стæй Хъандомæ. 
— Фæлæуу-ма, Хъандо, мæнæ мæ Дано куывдæй фæрсы. 
— Куывды мæт дæр нæ цæмæннæ и, фæлæ уыцы лæппутæ 
æмæ чызджытæ. Иуæй æвзæр нæу, иумæ кæй зарыдысты, уый, 
фæлæ иннæмæй куы ахъуыды кæнæм, уæд, нæ зонын, фæлæ... 
136 

Уæд Дано дæр баздæхт Хъандомæ. 
— Дæ мæрдтыстæн, цы бафтыдтæ уыцы лæппутæ æмæ чыз- 
джытыл?! Уæдæ нын куывды кой кæны — бауадз æй æмæ уа! 
Богъи гыццыл æддæдæр лæууыд — йæ дыууæ къухы дæр йæ 
лæдзæджы къадзонийыл æрæвæрдта, афтæмæй хæбæццæй хыр- 
хæйфадæджы лæуд кодта. Абондæргъы сæм ницы сдзырдта, ныр 
бафарста Ладийы: 
— Фæлæуу, æмæ цы хуызы суыдтаид фæстæмæ? Йе йæм дох- 
тыр æркодтой искуыцæй, йе йын дæсны бафарстой — ницы æрцыд 
дæ хъустыл? 
Лади йæ сæр батылдта. 
— Нæгъ! Ахæмæй ницы фехъуыстон. 
— Гъомæ куыд никæй афæрсгæ фæдæ?! — бабустæ кодта 
Ладийыл Богъи. «— Куывдмæ дæр куы ацыдтæ, æнхъæлдæн, уæд 
уым та куыд никæй афарстай? 
— Фæлæуу, æмæ ацыдтæ куывдмæ? — ногæй та бафарста Дано. 
—- Ацыдтæн, — загъта Лади. —- Ацыдтæн, фæлæ куыддæр 
фыццаг рæгъ рауагътой æмæ мæ агуывзæ систон, æзын, аназон 
æй, афтæ дын мæм куы æрбахæццæ уаиккой, уалæ, дам, пæли- 
гойнæгтæ сугмæ уыдысты Джызæлы комы æмæ, дам, сын сæ 
бæхтæ байстæуыд. 
— Æмæ, дам? 
— Æмæ, дам, — фæдисмæ! Мæ куыст ахæм уыд мæнæн, æмæ 
иугæр фæдис фæцыд, уæд хъуамæ мæ бынаты балæууыдаин. 
Нæхимæ батахтæн, мæ хъримаг не ’фцæджы афтыдтои, мæ бæхыл 
мæхи баппæрстон. 
— Стæй? — йæ тæнæг былтæ цыдæр тæргайы стъæлфт фæкод- 
той Данойæн. 
— Стæй цы? 
— Гæр дæ къухы цы нуазæн уыд, уый дæр нал анызтай? 
— Кæм ма йæ анызтон. 
— Гæр æмæ ма йæ кæдæм æвæрдтай фæстæмæ?! Дæ къухы 
уыд, ахуыпп æй кæн æмæ уа! Цъысс! 
— Фæдисы цыдтæн æмæ. 
— Фæдисы цыдтæ! Фæдисы бирæ дæр фæцæуы, фæлæ ма 
исчи йæ цæттæ нуазæн фæстæмæ фынгыл æвæры! Дæ гуыбыны 
хъыджы афтæ бацу! Гуыбын скъæт хонынц, фæлæ уæд скъæт 
дæр макуы фенæд æмæ хæдзар дæр уыдæттæ дзурджытæ! Скъæт 
— уæдæ! 
Уыцы рæстæджы тыргъы дуар фегом æмæ дзы фыццаг Пана 
рахызт, стæй — устытæ иу-цалдæрæй — сæ хæцъил дзабыртæ 
уыцы лæгъз-лæгъзы æрхызтысты дурын асины къæпхæнтыл. Сæ 
цæсгæмттыл цыдæр тыхст бадт æмæ сын фæлмæстгъуыз 
лæвæрдта, цыма хуыссæгхъæлдзæг уыдысты, афтæ зынд. 
Уайтагъд хъус-хъусы ацыд — аххосаг, дам, ын у. Афтæ, дам, 
загъта дæсны. Лæгтæ базмæлыдысты, кæрæдзимæ æввахсдæр 
137 

балæудтытæ кодтой. Æрмæст Богьи куыд лæууыд, афтæ лæугæйæ 
баззад, æцæг йæ цæстытæ сдыууæрдæм сты уымæн дæр. Данойы 
тæнæг былтæ дæр ма иу змæлд бакодтой. Æвæццæгæн ма Ла- 
дийы куывды хабæрттæй афæрсынмæ хъавыд. Фæлæ йæ фæрсгæ 
нал бакодта. 
Æз ныссабыр дæн. Къæбысонæн аххосаг кæй уыди, уый мыл 
цыдæр тас æфтыдта æмæ уыцы тас æбæрæг кæй уыди — цæмæй 
дзы тарстæн, уый кæй нæ зыдтон, уымæй ноджы фылдæр кодта 
мæ тас æмæ ма атæлфон, уый мæ бон нал уыд. Æндæр мын мæ 
хæдон мæ фæсонтæм уазал дарын байдыдта. Мæ къубал фæлла- 
ди мæ сæры уæзæй. 
Пора мæм хæстæг æрбацыд, уынгæ йæ нæ фæкодтон, йæ сым- 
сымæй йæ базыдтон. 
— Къæбысон цæмæй бакуырм, уый зоныс? 
Æз æм мæ сæр азылдтон, дзургæ йæм ницы скодтон. 
— Зæгъон дын æй? Фæнды дæ? 
Цæмæн мæ бахъуыди! Æз кæй бакуырм и, уымæй дæр тæрсгæ 
куы кæнын, аххосаг ын кæй у, уымæй дæр, уæд цæмæй бакуырм, 
уый мæ цæмæн бахъуыд?! 
— Зæгъон дын æй? Дæ хъус æрбадар æмæ дын æй зæгъон. 
Мæхиуыл æддæдæр ахæцыдтæн, дзурын ницы сфæрæзтон. 
— Фæлæ йæ макæмæн зæгъ. Куыддæр æй искæмæн зæгъай! 
Афæнд кодтон — алидзон. Далæ доны ’рдæм алидзон. Фæлæ 
мæ куы асура æмæ мыл фæсте исты куы фехса. Æниу мæ æййафгæ 
нæ акæндзæн — уый цалынмæ схæц-схæц кæна, уæдмæ æз доны 
фаллаг фарс балæудзынæн. Фæлæ æнауæрдон у æмæ, йæ къухы 
цыдæриддæр бафта — ныздухдзæн мыл æй. 
— Цæмæн, цæ, — йæ цъупп былтæ мын мæ хъусмæ æрбахас- 
та Пора, — царв бацагъта æмæ йæ, уый размæ хуыйы сой кæм 
уыд, уыцы къæртайы ныккодта. Стæй чъиритæ куы скодта, — 
Пора йæ ныхас фæурæдта, йæ комыкъулты дон нынныхъуырд- 
та, — куы скодта чъиритæ, уæд сæ уыцы царвæй байсæрста. 
Æмæ уымæн бакуырм и, гъе, æндæра нæ бакуырм уыдаид. — 
Пора-иу йæ иу къахыл алæууыд æмæ-иу сгæпгæнæгау кодта. 
— Чи мын æй загъта, уый дын зæгъон? 
Æз æм фæзылдтæн — нал мæ ныууадзай? Уый дын царв уыди 
’мæ сой уыди! Уый та афтæ фенхъæлдта, æвæццæгæн, тынг мæ 
фæнды, чи йын æй загъта, уый базонын, æмæ та мын йæ былтæ 
æрбацъупп кодта мæ хъусмæ. 
— Пана мын æй загъта, Билырты Пана, фæлæ йæ макæмæн 
зæгъ. Ай, искæмæн æй загътай... 
Пана йын æй кæй загъта, уымæй фæкъаддæр мæ тас. Пана 
цы! Пана дарддæр уыд æрдзы сусæг хъуыддæгтæм иннæтæй æмæ 
сæм мæн дæр цыма дарддæр кодта. 
Порамæ бакастæн. 
— Панайæн æй чи загъта, уый дæр дын зæгъон? — бынтон 
138 

нал лæууыд Пора. — Панайæн та йæ гыццыл чындз загъта. Куыд 
ын æй загъта, уый зоныс? Куыд, куы, къæбицы ныхас кодта стыр 
чындзимæ, къæртамæ кастысты æмæ сæм Пана та дуарæй хъуы- 
ста, къæбицы дуарæй сæм хъуыста. — Пора ма иу гæпп скодта, 
стæй азылд, Богъийы размæ бацыд, уым дæр та сгæпп кодта, 
стæй æрлæууыд, йæ къухтæ йæ. синтæм айста. 
— Цы гæпп-гæпп кæныс, Бæпъайы фырт, цы хъал балхæдтай! 
— уыцы æнæнкъуыса лæудæй йыл бабустæ кодта Богъи. Пора 
та йæ иу къахыл слæууыд, Богъимæ хæрдмæ скаст, æвæццæгæн 
та йæ зæрды сгæпп кæнын уыд, фæлæ нал сгæпп кодта. 
Лæууыдтæн, Порамæ кастæн æмæ лыстæг рызтæй рызтæн, 
адæймаг ихæн куы свæййы, уæд куыд фæризы, афтæ. Фæлæ уал 
лæууыдаин, Пора мæм куы æрбацæуа æмæ та мын истытæ куы 
дзура, уымæй куы нæ тарстаин, уæд. Æрбацæудзæн мæм, уæдæ 
Богъийы раз цас хъуамæ фæлæууа, стæй куы лæууа, уæддæр æй 
уадзы Богъи! 
Нæ хæдзары фæздæгæй бацæуæн нæ уыд. Æрмæст ма нæ 
рудзынг æнæбары фæлурс дардта. Куыд ницæуыл фæкæлон, афтæ 
сындæггай бацыдтæн æмæ тæрхæгыл сбадтæн. 
— Гъа, рувæсты æмбисонд ныл нæ цæуы! — рæбинаг къуымæй 
фæцыд Дзыццайы мæсты хъæр, нæ арынг кæм уыд, уырдыгæй. — 
Нал фæразын ацы пецæй, цæст нæ никæуылуал ныууагъта! 
Зыбе дæр мидæгæй разынд — пецы раз дзуццæджы бадт æмæ 
æндзарæны гом дуарæй мидæмæ фу кодта артыл. 
Арты мынæг рухсмæ зынд, йæ рустæ-иу куыд адымстысты, 
стæй-иу куыд атæбæкк сты, уыи. Йæ сау сæрыхил уыд зулмæ 
фаст йæ ныхы сæрмæ æмæ-иу уый лæгъз дæр ферттывта арты 
мынæг рухсмæ. 
— Ныртæккæ кæд аулæфид, æмæ иугæр куы аулæфа, уæд... 
— дымдæй-дымды ’хсæн дзырдта фыд. Бæрæг уыд: пец тагъддæр 
куы аулæфид, уый йæ тынг фæндыд. Фæлæ пец нæ улæфыд. 
— Уæд ыл сыгъд ссæуа, кæд уый улæфынæн дæр нал у æмæ 
судзынæн дæр. Кæсæд-ма-иу исчи, кæддæра йæ а чызг иу 
мæстыйæ далæ дуармæ нæ балæууын кæна. Астæуарт скæндзынæн 
æмæ-иу уым сфыцдзынæн мæ кæрдзынтæ. Никуы ницы æрцыди! 
Мады ныхасмæ фыд бынтондæр æрлæууыд йæ дымынæй. 
— Де гæр кал, уый дын — дуармæ, гъе! Уæдæ ма исчи йæ 
пецæй афтæтæ дзуры, йæ кувинæгтæ кæм фыца, уымæй. Мæнæ 
ацы тæккæ аулæфдзæн, æмæ иугæр аулæфыд, уæд та йæ гуыр- 
гуыр бæстæ хæсдзæн, ма тæрс. 
Æмæ, æцæг, гыццыл фæстæдæр йæ гуыр-гуыр райхъуыст, 
хæдзары цы фæздæг уыд, уый дуарырдæм аивылд, афæскъæуттæ. 
Цары фæйнæджытæ сзындысты ранæй-рæтты. Зыбе æхсызгон 
улæфт ныккодта. 
— Ай, нæ дын дзырдтон!' Амæн йæ зын — йæ аулæфын, 
æндæр нырма... 
139 

Дзыцца дæр разынд — уартæ арынгмæ ныххаста йæ дыууæ 
цонджы, хъазуат змæлд ын кæнынц. 
Æз гуыбыр-гуыбыр бацыдтæн æмæ пецы фарсмæ ныллæг 
бандоныл мæхи æруагътон. Пец гъæйттæй гуыр-гуыр кодта, 
уæддæр ма, йæ сæр æмæ йæ фæрстæ кæм баиу сты, уыцы рæттæй 
фæздæг хъарыд æмæ уæлæмæ царырдæм зивæггæнгæ цыд. 
Зыбе слæууыд, йæ къух пецмæ бадардта. 
— Йæ аулæфыны сахаты йеддæмæ ай нырма æвзæр пец нæу. 
Амæй æвзæрдæр пецтæ цалæн и, уал амонды мæ куы уаид. 
Дзыцца йæм ницуал сдзырдта, æндзарæны дуар бакодта, 
æхсидæвтыл иуварс ахæцыд æмæ йын йæ фæсдуар зырнæйзыл- 
ды хуызæн æмдымбыл нартхорыкæрдзын бахъил кодта. Уайтагъд 
мын кæрдзыны хусысмаг ме ’мбудæнтæ бацагайдта æмæ бамбæ- 
рстон — тынг стонджы мын уыд. Сыстадтæн, кæрдзындон гай- 
ламæ сивæзтон мæ къубал. Гайла уыд афтид æмæ мæ скæуынмæ 
бирæ нал хъуыд — уæдæ ныр адон кæд сфыцдзысты! 
Уæдмæ Дзыцца, артгæнæны цы кæрдзын бахъил кодта, уый 
райста, фыцæны йæ бавæрдта, стæй арынгæй нæуæг æрхаста 
æмæ та йæ æндзарæны фæсдуар бахъил кодта. Кæрдзынты æхсыз- 
гон тæф мæ иу ран нал уагъта. Пецы иннæ фарсмæ бацыдтæн, 
уырдыгæй дæр та бакастæн гайламæ æмæ мæхи нал баурæдтон: 
— Гъа, ныр уыдон кæд сфыцдзысты! 
— Артæй тагъддæр нæ дæн, — нырма йæ маст не ’рцыд Дзыц- 
цайæн, йæ рæтъувæн ныхасыл бæрæг уыд. Арынгмæ та бацыд 
æмæ ма мæм уырдыгæй æрбадзырдта: — Царæхджы уыдон афы- 
цой, уарæхджы фæкæуæд не знаг. 
Зыбе уæззау къахдзæфтæй тæрхæгмæ бацыд æмæ йыл æрху- 
ыссыд. Баба уæзæгыл куыд фæхуыссы, афтæ, йæ цонг йæ сæры 
бын бакодта æмæ, цыма йæхицæн дзырдта, уыйау загъта: 
— Ныр цымæ нæ фæйнæ къæбæры цæимæ бахæрдзыстæм? 
Дзыцца йæ сæр бакъултæ кодта. 
— Нæ зонын, кæд уын æхсыры цымгæ акæнон. 
— Гъе-гъе, — базмæлыд Зыбе. — Къæбæрласæн уæд æмæ цы 
фæнды уæд. 
— Гъе, бецау Къæбысон, цы фыдбылыз дæм касти! 
— Уæдæ! 
— Йæхимæ куы фæлæбуры. Уымæ, дам, куы цин кодтон, мæнæ 
мæ хъæбул æрцæудзæн æмæ йæм бирæ фæкæсдзынæн, кæсынæй 
йæм куыд бафсæдон, уæд, дам, дын уыйас цы кодтон, Хуыцау?! 
Йæ тæригъæдæй зæрдæ скъуыди ’мæ хæлди. — Уым Дзыцца гыц- 
цыл фæлæууыд, стæй йæ къух фæхъил кодта æмæ хъæрæй загъта: 
— Уæдæ ’мæ Хуыцаумæ дæр рæстытæ нæй, æндæр лæг рауæ- 
лдай и, уæд ын йæ уд аскъуын æмæ уа. Кæдæм ын йæ цæстырухс 
исыс?! 
140 

6. 
Мах донæй ссыдыстæм, стыр лæппутæ дур кæм феппарынц, 
уым рыгыл схуыссыдыстæм — уым хъармдæр у, рыгыл, уæддæр 
иæ гæв-гæв цæуы. Уазал у дон. Нуазгæ дæр уымæй кæнæм, нæхи 
дæр уым найæм. Æрмæст сусæны мæйы фæсæтты йæ уазал гыц- 
цыл, хæрз гыццыл, æмæ уæд суадонæй райдайæм хæссын. Фæлæ 
Баба уæддæр цæугæдонæй фæхæссын кæны йæхицæн. Ай ху- 
ызæн дон, дам, арв йæ къабæзтæ кæм ауагъта, уым нæй, цæгъдгæ, 
дам, цæуы, йæхи цæгъдгæ æмæ, дам, тайæн у. 
Баба уæзæгыл бады гуыбырæй, йæ æрмттæ радыгай схæссы 
йæ цæсгоммæ. Æвæццæгæн та кæугæ кæны. Хæст куы райдыдта, 
уæдæй фæстæмæ, ахæм бон нæма уыд, æмæ йæ кæугæ ма фенон. 
Стыртæй æмбæхсы, кæугæ кæны, уый, фæлæ йæ махæй цы 
’мбæхса! 
Мах хуыссæм дæлгоммæ, нæ сæртæ — кæрæдзимæ, нæ къæхтæ 
— фæйнæрдæм. Сывæллæттæ ма хуры ныв фæкæнынц афтæ: 
астæуæй зиллакк æмæ йæ тынтæ алырдæм нырраст вæййынц. 
— Уæд та мах йæсты дæр куы кæниккой, — загъта Тасол. 
Мах æм бакастыстæм — цы кæсын æм хъуыд уырдыгæй 
уырдæм! 
— Кæдæм? — бафарста йæ Хъырым. 
— Хæстмæ, æндæр кæдæм. 
— Цæмæ? 
— Ай, цæмæ, дам. Хæцынмæ, ’ндæр цæмæ! Уæдæ — хæрынмæ?! 
Тасол уæлгоммæ æрзылд, йæ цонг йæ цæстытыл æрфæлдæхта, 
хур ын сæм куыд нæ кæса, афтæ — мæллæг æмæ даргъ цонг. Йæ 
хæлафы уæрджытæй хуылыдз рахъарыд æмæ сыл рыг ныххæцыд. 
— Ныр æцæг куы кæниккой мах йæсты дæр. Сталии дæр 
ракæнæд, Гитрел дæр. — Мæнмæ дæр хорз фæкаст Тасолы фæнд. 
— Ракæнæд, ракæнæд Гитрел сæ лæппуты. 
Уæд, хæст куы райдыдта, уæд иууылдæр афтæ дзырдтой 
махмæ — Гитрел. Æвæццæгæн нæм фыццаг чи æрбахаста уыцы 
ном, уый æвзаг æй афтæ скарста æмæ афтæмæй ацыд дзыхæй- 
дзыхмæ. 
— Æмæ нæ, ныр, зæгъæм, акодтой, уæд стыртимæ хæциккам 
æви хицæнæй? 
— Алæ, уый дын хицæнæй æмæ йед! — фесхъиудта Биба, 
уартæ Михаты Биба. Дзургæ-дзурын йæ дæндæгты къæрцц-къæцц 
цæуы. Уыдон хицæнæй фæнайынц, мидæггаг хъæуы лæппутæ, 
сæ куыройы фале иу ран бацауæзтой æмæ уым. Фæлæ йæ абон 
махмæ цы рахаста! — Стæй дыл зарбазаны нæмыг куы сæмбæла 
æмæ дæ куы фæхæсса! 
— Æмæ, стыртимæ куы хæцай, уæд дæ нæ фæхæсдзæн зар- 
базаны нæмыг?! — мæ сæрыл схæцыдтæн æмæ комкоммæ ба- 
кастæн Бибамæ. 
141 

— Уæддæр мæ фæхæсдзæн, фæлæ нын стыртæ амониккой: 
гъеныр уым амбæхс, гъеныр фехс, гъеныр дæлгоммæ ахуысс. 
Æмæ зарбазаны нæмыг уæлæты атæхид. 
Хъырым йæ фазыл рабадт, йæ цæстытæ Бибамæ фæцарæзта. 
— Ныр ай афтæ ’нхъæл у, хæсты дæр, уалæ дзуары куыд 
вæййы, афтæ вæййы — ныр дон сдавут, ныр суг бандзарут, гъе- 
ныр сбадут æмæ уын фынг æрæвæрæм. 
Фынджы коймæ Пора йæ былтæ асдæрдта. 
— Цымæ ныр хæсты та куыд фæхæрынц? 
— Сæ дзыхтæй, æндæр куыд! — йæ зыхъыр дæндæгтæй ба- 
худти Хъандоты Бури. Афтæ зынди, цыма йæ дæндæгтæ зыхъ- 
хъыр кæй сты, ууыл худы. 
— Сæ дзыхтæй фæхæрынц, уый æз дæр зонын, фæлæ... 
Æвæццæгæн уал фыццаг сæ иутæ фæхæрынц, иннæтæ та уал 
хæцгæ фæкæнынц. Стæй та уыдон райдайынц хæрын. Цымæ сын 
ныр уаргæ та чи фæкæны? Цымæ сын чъиритæ дæр фæуарынц 
æмæ дзидзатæ дæр? — Порайы фарстытæ кæрæдзийы фæдыл 
адаргъ сты. 
Гела ныронг хуыссыд дæлгоммæ, чи-иу дзырдта, уымæ та-иу 
бакаст. Гела—не ’ппæтæй стырдæр æмæ æмбаргæдæр. Иуæй-иу 
хатт-иу хистæр лæппутимæ дæр анадта йæхи. Æнæуи дæр-иу 
алæууыд семæ. Ныр йе уæнгтæ аивæзта, лæгтæ куыд аивазынц 
се уæнгтæ, афтæ. 
— Ныр дæр афтæ куы кæниккой, раздæр куыд кодтой, афтæ. 
— Æмæ куыд кодтой раздæр? 
— Цоцко куы дзырдта. 
Гелайæн дæр Цоцко йæ фыдыфсымæр уыд æмæ Хъырымæн 
дæр, фæлæ цæргæ Гелатимæ кодта, æмæ йæм Гела йæ номæй 
дзырдта, иннæ бинонтæ йæм куыд дзырдтой, афтæ. Хъырым та 
йæм афтæ дæр дзырдта æмæ афтæ дæр. Не ’ннæтæ йæ иууылдæр 
ахуыргæнæг хуыдтам. 
— Цы дзырдта Цоцко? 
— Цы, цы, дыууæ бæстæйы-иу куы схæцыдысты, уæд-иу сæ 
паддзæхтæ сæхæдæг бацыдысты хæсты. Се ’фсæдты нæ хæцын 
кодтой. Нал æй хъуыды кæнут? 
— Кæнæм. 
— Ныр дæр афтæ куы уаид. 
Уыцы ныхасмæ базмæлыдысты иууылдæр — чи йæ къух ра- 
дардта размæ, чи йæ къубал сивæзта, чи та уæлдæр сбырыд, 
æмæ нæ сæртæ кæм баввахс сты, уым цы тымбыл зиллакк уыд, 
уый фехæлд. 
— Сталин æмæ Гитрел куы рахæциккой — гъа-гъа-гъа! 
— Сталин æй зæххыл ныздухид æмæ хæрзаг йæ лыхъхъ 
фæцæуид Гитрелæн. 
— Сталин ыл йæ къах куы атухид!.. 
Мæнæн мæ цæстытыл уад: Сеуа—иуæрдыгæй Сталины ра- 
142 

кодта, иннæрдыгæй — Гитрелы, мах куы фæхæцын кæны, уæд 
мах куыд ракæны фæйнæрдыгæй, афтæ, дæларм-уæларм сæ ных- 
хæцын кодта, стæй йе ’взаг кæфойы хуызæг фæкъуырф и æмæ 
йе ’хситт фæцыд, æмæ февнæлдтой кæрæдзимæ Сталин æмæ 
Гитрел. Стæй Сталин фæгуыбыр кодта, йæхи фæстæмæ аппæр- 
ста, къахæй-къухæй ариуыгъта æмæ Гитрел йæ сæрты атахт, 
уырмæ ахаста йæ цæсгом æмæ йæ былты туг акалди уырыл. 
Сæрты фехсын — уымæй кадджындæр бырст нæ уыд махмæ. 
А уалдзæджы Сеуа йæхæдæг далæ Маккоты Уарданы куы абыр- 
ста, уæддæр-иу афтæ афарстой лæгтæ кæрæдзийы, куыд, дам, 
æй абырста, æнæуи, дам, æй абырста, æви, дам, æй йæ сæрты 
фехста. Æмæ йæ æцæг йæ сæрты фехста — хорз зыдта сæрты 
æхсын Сеуа. 
Уартæ Цауела сæ дуарæй рахызт. Йæ уæлæ — йæ райст- 
бавæрд хæлаф æмæ хæдон. Йæ астæуыл дæр йæ нарæг æвзаг- 
джын рон — ибонты дзуармæ бæгæны куы хаста Миккаимæ, 
уæддæр ыл уыцы дзаумæттæ уыд. Сæ разы æрлæууыд, хæдзары 
уæлкъæсæрмæ скаст, стæй Бабамæ бараст. Баба хуыссыд, кæм 
фæхуыссы, уым. Цауела йæ уæлхъус æрлæууыд. 
— Фынæй дæ, Тъыба? 
— Ницы дæн фынæй, — загъта æвæрæз лæджы хъæлæсæй 
Баба æмæ рабадт. 
Цауела махырдæм æрбакаст. Йæ цæстытæ туджы зылдысты, 
цыма хуыссæгсаст сывæллон уыд æмæ сæ æууæрдгæ фæкодта. 
— Мæнæ, дам, æртæ кæрдзынæй акувут. 
— Мæ дзуарыбон мыл куынæуал æрцыдаид, уæд бæргæ хуыз- 
дæр уыдаид. 
— Афтæ ма дзур. Дæу дæр уый нæ фæндыд, æмæ хæст рац- 
æуа. 
Баба ницы сдзырдта, æмæ та уæд Цауела загъта йæхæдæг: 
— Дæхи мауал хæр, Тъыба. Ды йæ куы нæ ракъахтай. Хæст у 
’мæ... 
— Æз æй нæ ракъахтон, фæлæ мæ дзыхæй цæмæн ссыд! — 
Баба гыцыл фæлæууыд йæ ныхасæй, стæй хъæрæй загъта: — 
Уæд æй чи ракъахта, уымæй мыггаг куы нæуал баззаид! 
Цауела цыдæр уырдыг лæуд кодта, цыма ма бæласы зæнгæй 
лæгбæрц фæуагътой, иннæ йын алыг кодтой. Æрмæст-иу 
рæстæгæй-рæстæгмæ йæ роны æвзаг ахъеллау кодта æмæ-иу йе 
’нгуылдзыл атыхта роны кæрон. Æмæ кæцæйдæр мæ зæрдыл 
æрбалæууыд уыцы райсом. Цауела мæ фыдыхо Ленкаимæ Сæрит- 
татæй æрбахæццæ и. Уырдæм хъæргæнæг ацыд, мæ фыдыфсым- 
æры гыццыл чызг амард æмæ уый хъæргæнæг. Бесæйы чызг нæ. 
Бесæйæн ус нæ уыд. Тымболы чызг. Фæстæмæ æхсæвыгон рацы- 
дысты, цæмæй дзодайыл æрбаирвæзтаиккой. Цауелайæн йæ 
тæрттыл, йæ цæсгомыл, йæ худыл — кæдæмдæриддæр йæ комы 
тæф хæццæ кодта, уым чырс ныббадт, ницуал дзы зынди чырсæй. 
143 

Ирдгæ райсом уыд æмæ хуры рухсмæ цæхæртæ калдта, сырхбын 
цæхæртæ. Цæстытæ йæм нæ лæууыдысты æмæ цыма æндæр 
бæстæй æрæфтыд, ардæм тынг дард чи у, ахæм бæстæй, афтæ 
зынд. 
— Кæд бирæ нæ ахæссид, — загъта уæдмæ Цауела. 
— Дæ фарн куы зæгъид æмæ куы нæ ахæссид бирæ. Бæргæ иу 
ахæм лæг куы фæзынид, æмæ се ’хсæн чи бацæуа. А нæхион сра- 
зы уаид фидауыныл, æмбаргæ лæг у, фæлæ фаллаг куыдзы тугæй 
æхсад у... Гитъе йæ хонынц, мæрдты гуыбынниз æй хонынц! 
Гыццыл та æнæдзургæйæ алæууыдысты, æмæ та райдыдта 
Цауела: 
— Цыдæр мыл æрцыд æмæ йын мæхæдæг дæр ницы зонын, 
мæнæ цыма фыднизæй сæйын, уымæй уæлдай мæ уæнгтæ мæ бар 
нал сты. Æмæ исчи афтæ куы зæгъа — де ’дде хæстæй фæтарст 
— худинаг æмæ мæлæт. Гæррæтт уæдæ куыд хъуамæ разындаид 
уæны мидæг хæст æрцæудзæни, уый?! Ай бæрц ыл хъуыды кæнын 
— ме ’хсæвхуыссæг фæхауди, æмæ кæд, хатырæй мын фæуæд, 
фæлæ дæ ныхас, мæнæ куырмы топпæхст кæмæй фæзæгъыиц, 
ахæм нæ рауад, уæд ацы дуне æндæр цыдæр у, мах ын цы æнхъæл 
стæм ахæм дуне нæу. 
— Мæ фыды мын ды не ’рыййæфтай, уый æрцыдмæ дæ къахы 
къухæй дæр ма схъæрз. Æмæ-иу афтæ загъта, дуне, дам, æгæндæг 
хъæд у, æмæ, дам, æм адæймаг мидæмæ йæ къах нæма бавæрдта, 
æдде, дам, ын йæ къутæрты ’хсæнты цы арауай-бауай кодта, 
æндæр. Уæдæ! Æмæ нымад лæг уыд. Ацы уæны акæсынмæ та 
йæхицæн æмбал кæм уыд! Далæ-иу æм кæцæй не ’рбарвыстой, 
рацу æмæ, дам, нын нæ уæны акæс. Фæлæ-иу нæ цыди, йæхи-иу 
рамбæхс-бамбæхс кодта. Иу хатт ын æз афтæ, ацу-иу, æзын, 
ацу, фæцæл кæндзынæ, уымæй цæмæй тæрсыс? Æмæ, дам, нæннæ, 
мæ лæппу, уæны кæсын, дам, дæм хъулæй ахъазыны хуызæн ма 
кæсæд. Цæмæйзон, цы, дам, дзы разындзæн, æмæ, дам, дзы цы 
разына, уымæн та бамбæхсæн нал и. 
Сæхи ’рдыгæй уæззау-уæззау сцæйцыди Сандро. Йæ дзæбæх 
къахыл-иу куы слæууыд, уæд-иу иннæ къах ауыгъдæй аззади— 
къæдз æмæ цыбырæй, лæг загътаид, ныртæккæ йыл куы æрлæууа, 
уæд йæ быны фæдыдагъ уыдзæн, фæлæ-иу дзæбæх æруагъта 
йæхи зæхмæ æмæ-иу ыл дзæбæх æрлæууыд Сандро. Бирæ 
фæндæгтыл фæцыди. Гуырдзы сæ куы фæсырдтой, уый размæ 
дæр большевикты партийы лæуд уыд. Мигæнæн дæр æм радтой. 
Уый фæстæ дæр йæхимæ баззад уыцы берданкæ, йæ уаты сæрмæ 
тигъмæ ауыгъдæй лæууы къулыл, йæ дзых хæдзары куыммæ 
ныккомкоммæ. Искуы искæй фос æдде куы баззайынц, уæд Сан- 
дротæм бацæуынц, фехс-ма, дам, дæ мигæнæнæй, кæд, дам, 
бирæгътæ хæстæг не ’руæндиккой æмæ, дам, фосыл ницы знаг- 
гад æрцæуид. Æмæ уæд æрисы Сандро берданкæ, сифтындзы 
йæ æмæ дзы сæ тыргъæй уалæ Хъигъырийырдæм фехсы. 
144 

Лæгтæ æмбырдæй фæцæйцыдысты, Пора сæ фæстæ каст, стæй 
аздæхт Геламæ. 
— Чъиритæ не скодтат? 
— Цæмæннæ скодтам. 
— Бирæ скодтат? Цас скодтат? — Чъириты коймæ цыма йæ 
тымбыл цæсгом ноджы фæтымбылдæр и Порайæн. 
— Цæмæйзон, цас скодтам. Чъириты хæйрæг дæн? 
— Рахæсс-ма дзы. 
— Куыд дзы рахæссон?! 
— Куыд, уый зоныс, — бацырд и Пора. — Уæхимæ бацу æмæ 
уым пецы фæстæ слæуу, цыма æнæуи слæууыдтæ, афтæ. Стæй 
дæ лæгтæй исчи фендзæн æмæ дæм бадзурдзæн: «Гъа, рауай, 
чъири дын, гъа». 
Гела уæлгоммæ хуыссыд æмæ арвмæ касти. Порайы ныхасмæ 
йæ хъус не ’рдардта. 
— Нæ цæуыс? — йæ уæлармæй йын йæ фарс бацавта Пора. 
— Кæдæм? 
— Уæхимæ. Чъири рахæссай. 
— Нæ цæуын. 
— Гъемæ хорз, — æртхъирæн бакодта æви æнæуи йемæ сра- 
зы, уый бæрæг нæ уыди. 
Иуцасдæр ничиуал ницы сдзырдта. Стæй та Пора загъта: 
— Цомут, уæд та уалæ Суарысæрмæ хъоппæджытæй нæ рæттæ 
байдзаг кæнæм. Куыройы сæр сбадæм æмæ хæрæм æмæ хæрæм. 
Цæуыс, Гела? 
— Ницы цæуын. 
— Цæмæннæ цæуыс? 
— Цауела æмæ Куыдзæгимæ цæуын. 
— Кæй онг цæуыс? 
— Кæй онг мæ ауадзой, уый онг. 
— Æмæ дæ уæд та Уырысы онг уадзынц? 
Гела ницыуал загъта. Пора Хъырыммæ аздæхт. 
— Цом, Хъылдыммыст. 
— Æз дæр Цауелаитимæ цæуын. 
— Цом, Тасол, ды. Адон уадз æмæ сæ гуыбынты хъуыр-хъу- 
ырмæ хъусой. 
— Мæнæн мæ къах риссы. Дурæфхæрд кæны мæ къах, æндæра 
æз ацæуин. 
— Цом, Биба. 
— Уогъ—цом! Калм мыл куыд фæхæца! 
— Цæй калм?! 
— Уым калм и — Суарысæрмæ. Уартæ йæ Саси нæ федта! 
Стыр калм. Фæцæй йыл хæцыди. Уым аразæнтæ кодта, Суарысæр. 
Æмæ ралыгъди. 
Лæгтæ бирæ нæ бафæстиат сты мидæгæй. Разæй рахызт Баба. 
Ронбæгъд уыд Баба æмæ йæ фæсмын хæдон æрдаргъ. Йæ 
145 

зæнгæйттæ йæ уæраджы сæртæй фæуæлæмæ сты. Уыдон дæр — 
хæдзары уæфт тынæй. Бабайы фæстæ рахызт Сандро æмæ 
фæрсæй-фæрстæм сæ сындæг цыдæй уæзæгмæ бараст сты. Иннæ 
лæгтæ æрхизæны æрлæууыдысты. Уæдмæ æрхизæны дуртыл 
æнæкъуыхцыйæ æруади Къæбысон. Йæ фæстæ æрхызтысты Ку- 
ыдзæг æмæ Цауела дæр. Къæбысон иуварс алæууыд, йæ хъуыры 
æгънæджытæ суагъта æмæ йæ цæсгом арвмæ сарæзта. 
— Уæ стыр Хуыцау, мæ уд дæ къахы бынты фæхъхъау фæуа, 
уæ Лæгтыдзуар, сыгъзæрин тæбæгътæй дын фæкуывдæуа, мæ 
бæлцæттæ — уæ фæдзæхст. Хъалы балц сын нæу, æнæбары балц 
сын у, æмæ мын мад-фыды тæригъæд бакæнут. — Уый фæстæ 
фыццаг Куыдзæгæн атыхст йе ’фцæгыл, стæй Цауелайæн æмæ 
мидæмæ цæуыныл фæци. Лæгтæ ныггуыбыр сты æмæ зæхмæ ка- 
стысты. Стæй базмæлыдысты — уый дæр афтæ гуыбырæй æмæ 
араст сты Баба æмæ Сандройы фæдыл. Уайтагъд сæ зарын ссыд. 
Уæзæгæй куы ныххызтысты, уæд фестадыстæм мах дæр. Бабайы 
куыройы доны был ныййæфтам. Йæ уадултæ гыццыл басырх 
сты, йæ цæстыты цыдæр зынджы стъæлфæн ссудз-æрмынæг код- 
та, йæ иу къухæй йæ лæдзæгыл хæцыд, иннæ къух йæ сины сæр 
сæвæрдта æмæ мæм афтæ фæзынд — уый Цауела æмæ Куыдзæ- 
джы фæстæ нæ рацыд, æнæуи æрцыд, цæмæй ам слæууа æмæ 
дзы лæууа æмæ йæм кæсгæйæ аззадтæн. Фæрсгæ дæр æй афтæ 
æнæрхъуыдыйæ акодтон: 
— Ам цæмæ лæууыс, Баба?! 
— Амæй дæлдæр нæ ауагътой мæн. Иннæтæ фæцæуынц. Сы- 
мах дæр ацæут, афтæ вæййы. Ныр лæгтæ стут. 
Æндæр хатт дзы куы фехъуыстаин уыцы ныхæстæ — ныр 
лæгтæ стут! — уæд сыл тынг бацин кодтаин, фæлæ мæм ныр 
тынг нæ бахъарыдысты. 
Уæддæр лæгты æххæст баййафæм, уымæ нæ ныфс нæ бахас- 
там, тæрсгæ кодтам, уæд та ныл сæ исчи схъæр кодта, ома сы- 
мах та ма кæдæм цæут, аздæхут фæстæмæ. Æмæ афтæ цы- 
дыстæм. Кæд-иу цæугæ-цæуын сæ зард фæци æмæ-иу æрлæу- 
уыдысты, уæд та-иу мах дæр æрлæууыдыстæм. Арæныдонмæ куы 
ахæццæ сты æмæ куы æрлæууыдысты, уæд мах дæр бацыдыстæм 
сæ цурмæ — уæддæр нæ уымæй дарддæр нæ ауадздзысты, уый 
зыдтам æмæ ма цæмæй тарстыстæм! 
Доныбыл арæгъ стæм — дугъ кæнынмæ чи æрлæууы, уыдон 
куыд арæгъ вæййынц, афтæ: уæле — лæгтæ, сæ дæле — мах, 
лæппутæ, æмæ донмæ кастыстæм. Стыр нæ уыд Арæныдон дæр, 
кæд куыройдонæй уыдаид дыууæйы йас. Фæлæ ивылгæ тынг кодта 
— æвæццæгæн, дардæй цыди ’мæ. Уæдæ-иу ам хур касти, уый-иу 
уыцы ивылдæй рацыд æмæ та-иу хид аласта. Æниу ыл хидау хид 
дæр никуы уыд — куы-иу ын йæ уынгæг ран дурæй-дурмæ иу 
фæйнæг авæрдтой, куы-иу ыл фæрвы зæнг баппæрстой былæй- 
былмæ. Æмæ цы ласын хъуыд ахæм хйдтæ! Фæлæ ам искуы иу 
146 

стæмæй фæстæмæ бæхтыл цыдысты, æмæ дзы мæнæ тынг нæ 
хъуыди хиды сæр. 
Ныр дæр ыл нæ уыди хид. 
Иуафон Куыдзæг йæ къух бадардта фаллаг фарсмæ — цонг 
айтынг, цы уыди, уымæй, фæлæ дзургæ ницы кодта Куыдзæг 
æмæ йæм лæгтæ фæйнæрдыгæй бакастысты ома уæ мæрдтыстæн, 
ай йæ цонг цы ныддаргъ кодта, цонг никуы федтам! Стæй, мæнæ 
цæугæ нæ кодта, уæд æм сæ дзургæ дæр бакодтаид исчи. Фæлæ 
цæугæ кодта ’мæ. Стæй ма дзы уый дæр уыд, æмæ дзурын дæр 
сфæрæзта уæдмæ: 
— Уæртæ уыцы дур чи у, уæртæ йыл цъæх хъуына куы рахæ- 
цыд, уый бын иу бадæн и, æмæ, бæстæ куы фесæфа, уæддæр дзы 
кæсаг ма уа, уый гæнæн нæй. Гъеныр ма йæ исчи фенæд мæ 
гæдыныхасы тыххæй. Марадз-ма, Гела. 
Гела ныххызт донмæ æмæ бараст дурмæ. Куы йæм бахæццæ 
и, уæд ыл йæ иу къухæй æрæнцой кодта, иннæ къух ын йæ дæллаг- 
хъуыр атъыста.Цонг йæ тæккæ рæбынмæ аныгъуылди доны. Афтæ 
гыццыл андзыг и Гелайы цæсгом, стæй йæ цæстытæ иу æрттывд 
фæкодтой, уый фæстæ йæ цонг раласта æмæ æрбараст фæстæмæ, 
кæм лæууыди, уырдæм. 
— Нæ дзы уыди?! — йæ цонг та адаргъ кодта Куыдзæг. 
— Уыди, — доны лæгæрдгæ-лæгæрдын загъта Гела. 
— Æмæ йæ цæмæннæ æрцахстай? Æрцахстаис æй! 
— Цы ми дзы кæнын. 
— Дзыццайæн æй ахастаис æмæ йæ зынджытыл афизонæг 
кодтаид. Кæсаг куы уарзы Дзыцца. 
— Дзыцца мархо дары. 
— Чи загъта? — цæмæйдæр фæтæрсæгау кодта Куыдзæг. — 
Цафон мархо у?! 
— Знон йæхæдæг загъта. 
— Куыд загъта? 
— Куыд, куы, цалынмæ, дам, сымахæй афтæ, уыдон æрцæу- 
ой, уæдмæ, дам, сойаг æмæ урсаг мæ хъуыры нæ ауадздзынæн, 
фæлæ, дам, æй зонут, ацы чындзытæ æмæ, дам, уæ сыбыртт 
куыд никæмæй фехъусон, афтæ, дам, бакæнут, — зæхмæ каст, 
афтæмæй радзырдта Гела. Дзырд куы фæци, уæд Куыдзæгмæ 
скасти. 
Куыдзæгæн йæ цæстытæ æрцъынд сты, цыма фынæй баци, 
уый хуызæн. Нæ фидыдта афтæмæй. Уæд та йыл лæгтæй исчи 
куы схъæр кодтаид, ома, гъе лæппу, фынæй бадæ?! Фæлæ йыл 
ничи хъæр кодта лæгтæй. Уыдон донмæ кастысты, цыма афонмæ 
хъуамæ цыдæр раластаид дон, уыдоны æхсызгон цы хъæуы, ахæм 
цыдæр, фæлæ йæ нæ ласта æмæ тыхстысты. 
Донбыл æнкъардæй-æнкъарддæр кодта. 
Уæд Хъандо йе стыр сау къухтæ фæхъил кодта. 
— Гæр æмæ барысчъи дары! 
147 

Сандро йе ’ргомыл Хъандойы ’рдæм ахæцыд, куы йæм ском- 
коммæ, уæд ыл бабустæ кодта: 
— Гъалæ-ма, уый дын барысчъи æмæ йед дæуæи дæр. Не знаг 
фæдарæд барысчъи! Уæдæ æмæ ма-иу уæ алчи йæ ныхас æуу- 
илгæ бакæнæд, æнæууылдæй-иу æй ма срæцугъæд фæлæ. 
— Гъомæ уæдæ нырма искуы дæлæмæ цæудзысты, стæй ис- 
куы хæцгæ кæндзысты, стæй искуы хæст æнцайгæ кæндзæн, стæй 
фæстæмæ здæхдзысты, уæдмæ æнæ сойы цъыртт æмæ урсаджы 
мур чердæм цæрынмæ хъавы?! 
Хъандойы ныхасмæ ничиуал ницы сдзырдта, лæууыдысты æмæ 
донмæ кастысты. Миха дæр бирæ фæкасти донмæ, стæй йæ ком 
аивæзта æмæ бафарста, цыма кæй бафарста, уый уым доны аст- 
æу лæууыди: 
— Йæ ном цы хуыйны сæ паддзахæн, Хуыцау æй ласгæ мард 
фæкæна, цы йæ схуыдта ибон Цоцко? 
— Гитлер, — хъæрæй загъта Лади, ома — иууылдæр мæ фехъу- 
сой. 
— Гъо-гъо — Гитрел, — йæ цæстыты уæлтъыфæлттæ 
фæтъæбæртт кодта Миха. — Дæттæй уый иу хибар ран æрæййаф 
æмæ йæ тугомынты фæкæн! 
— Уæдæ! Мады гуыбынæй уымæй æвзæрдæр нæма ралæсти. 
— Дæлæмæ ракасти Михамæ Хъандо. — Тугомынты нæ, фæлæ 
уæрдæхтæ фездух æмæ йæ бæласмæ ныббæтт, стæй нымæткъуы 
лæдзджытæ фæкæн æмæ йæ нæмын байдай, нæмын æй байдай. 
Уæдæ дæ ничи джиз дары, ничи æндæр, цы дæ мæрдты сæндæг 
æвдæрзыс, цæмæннæ уадзыс адæмы цæрын?! 
Тебæ — Цауела æмæ Куыдзæджы хистæр æфсымæр — лæу- 
уыд æмæ та-иу йæ былтæ базмæлыдысты, йæ сæр-иу фæкъул и 
йæ галиу уæхскыл, æвæццæгæи йæхи мидæг истытæ дзырдта. 
Ныр Хъандомæ бакаст, арф ныуулæфыд æмæ загъта: 
— Афтæ нæннæ. Хæстæг æм бацу, куыд ницы æихъæл уа, 
афтæ, æмæ йын йæ цæсгомыл бату кæн. Гъеуæд ын хъæуы^ гъе! 
— Ту зæрдæ фæуæд! Æмæ йыл ном дæр цы хуызæн и — Гит- 
рел! Пуй, змæлæг дæ ма баззайæд сыджытыл, уый дын Гитрел! 
Йе цæг ном ын ничи зыдта, цалынмæ Сандро далæ къæнцы- 
ларæй уыцы ныв не ’рбахаста, уæдмæ. Стыр уыди, не стъолыл 
æй æрæтау — йе ’рдæг ын бамбæрзтаид. Урс-урсид гæххæттыл 
сау ахорæнæй Гитлеры ныв: хæлиу лæууы, йæ фындз ныддаргъ 
æмæ ныццыргъ, йæ дæндæгтæ лæбурæг куыдзы дæндæгтау ныкъ- 
къæппкæнынæввонг æмæ йын сырхæфсæддон йæ риумæ дже- 
богъ ныддардта. Нывы бын фыст уыд: 
Гитлерæн фæцыд йæ богъ, 
Ныр цæудзæн йæ ниуын: 
Тагъд нæ советон джебогъ 
Ахиздзæн йæ риуъи 
148 

Сандро цалдæр боны фæрахъав-бахъав кодта, ныв кæм бакæ- 
на, уымæ, стæй йæ се скъæты къулыл ныххуыдта зæгæлтæй. 
Устытæ йыл уырдæм æмбырдтæ кодтой. Мах та-иу сын, йæ быны 
цы фыст уыд, уый кастыстæм хъæрæй. 
Хъандойы фæстæ та иу-цасдæр ничиуал ницы загъта лæгтæй. 
Æмæ уæд Цауела хурмæ скасти: 
— Цæуæм, Куыдзæг, баталынг нын уыдзæн. 
Куыдзæг дæр скасти хурмæ, стæй былыл æрбадт æмæ йæ 
дзабыртæ ласын райдыдта. Йæ фарсмæ æрбадти Цауела йæхæдæг 
дæр. Сæ хæцъил дзабыртæ мæ сæ фæсмын цъындатæ батыхтой, 
сæ дæлæрмтты сæ бакодтой, сыстадысты. 
— Гъа, уæдæ, мæ уд, дзæбæхæй куыд æрыздæхат æмæ ’гас 
хæдзар куыд ссарат, уыцы тæразы уæ бафтауæд фæндагсар Уас- 
тырджи! — сæ къухтæ сын райста Сандро. Сæ къухтæ сын рай- 
стой иннæтæ дæр. Стæй фæрсæй-фæрстæм бараст сты доны. 
Фаллаг былмæ ма сæ гыццыл куы хъуыд, уæд Цауела йæ дза- 
быртæ æмæ цъындатæ былмæ баппæрста, йæхæдæг цæхгæр 
фæзылд æмæ фæстæмæ æрбалæгæрста доны. Фыццаг Гелайы 
ахъæбыс кодта, уый фæстæ махыл рацыд дæлæмæ — алкæй дæр- 
иу æрбахъæбыс кодта æмæ-иу æй суагъта. Мæн куы æрбахъæ- 
быс кодта, уæд цыма йæ риуы дуар фегом, уыйау мæм æрбайхъ- 
уыст йæ зæрдæйы гуыпп-гуыпп — цыдæр сонт, цыдæр æмыр 
гуыпп-гуыпп кодта йæ зæрдæ. Куы мæ суагъта, уæд та мæм мæхи 
зæрдæйы гуыпп-гуыпп фехъуыст æмæ мæ сæрыхъуын арц сбад- 
ти — кæд Цауелайы зæрдæйы гуыпп-гуыпп бахызт мæ зæрдæмæ! 
Уæдæ мæм нырмæ цæмæннæ искуы фехъуыст мæ зæрдæйы гу- 
ыпп-гуыпп? Мæ зæрдæ гуыпп-гуыпп кæны, уый зонгæ дæр куы 
иæ кодтон. 
Лæууыдтæн æмæ хъуыстон, мæ зæрдæ куыд гуыпп-гуыпп 
кæны, уымæ. Уыцы рæстæджы Хъандо хъæрæй загъта: 
— Дыууæ каркæн къуыртт нывæрдтам, уыдон бавдæлдысты 
æмæ сæ фæлæхъуг кодтой. Ныр уыдонæн сæ къæхтыл иу дзо- 
лонкъа аскъæр, уæд сын нæ хъæуы! 
Хъандойы ныхасмæ ничи ницы загъта, æмæ хицæнæй баззад йæ 
ныхас, никæцырдыгæй баиу и иннæ ныхæстимæ — нæ дæр разæй, 
нæдæр фæсте, сакъадах былимæ куыд нæ баиу вæййы, афтæ. 
Стæй ауыдтон Куыдзæг æмæ Цауелайы — уартæ фæцæуынц 
фæрсæй-фæрстæм, сæ хæцъил дзабыртæ æмæ сæ къуымбил цъын- 
датæ тыхтæй — сæ галиу дæлæрмтты, æмæ сæ рахиз къухтæ 
гъæйтт-хъазуат тылд кæнынц. Фæлæ цымæ кæнгæ цæмæннæ скод- 
той сæ дзабыртæ? Æвæццæгæн сын кæрдæгыл бæгъæввадæй 
цæуын æхсызгон уыд, хорз сæм касти, ома фæстæмæ тагъд не 
’рыздæхдзыстæм — уартæ кæд уыдзæн æмæ, ома, бæгъæввадæй 
цы ауайæм ацы кæрдæгыл, уый — нæхи. Чи зоны та, ома далæ 
Магготы доны дæр лæгæрдгæ бакæнæм, уæддæр ласт сты нæ 
дзабыртæ ’мæ... 
149 

Сæ фæдыл кастæн æмæ мæм аргьауы лæппуты хуызæн фæзын- 
дысты — цыма сæ доны кæфхъуындар ныббадт æмæ фæцæуынц, 
цæмæй сæ кæфхъуындар аныхъуыра æмæ хъæуæн дон рауадза... 
Фæстæмæ куы здæхтыстæм, уæд апырх стæм, адаргъ стæм, 
уæлмæрдтæй куы фездæхынц, уæд куыд адаргъ вæййынц, афтæ. 
Хорз уыди, мæ бирæ нæ уыдыстæм. 
Бабайы сæййæфтон уæзæджы сæр, хуыссыд, куыд-иу хуыс- 
сыд, афтæ—йæ цонг йæ сæры бын, бакастæн æм æмæ мæм фын- 
æйы хуызæн фæзынд. Ацæуон, куыд загътон, афтæ мæм 
æнæнхъæлæджы сдзырдта: 
— Ссыдтæ? 
— Ссыдтæн, — æхсызгон мын уыд, кæй мæм сдзырдта, уый. 
Йæ разы дзуццæджы æрбадтæн. 
— Фæцæуынц, мæгуыр? 
— Гъо. 
— Доныл хид нæ уыд? 
— Нæгъ. 
— Гъей, дотъына, гъе! Дыууæ хъæуæй дыууæ стуры фаг доныл 
иу хиды къæцæл ма баппарай, —- Баба иу арф улæфт ныккодта. — 
Цу-ма, рæзæнбонтæ дын фестон, дæлæ мын дурыны дон сдав. 
Æз фестадтæн æмæ дурынмæ азгъордтон. 
Уыцы ныхæстæ Бабайы йеддæмæ никуы никæмæй фехъуыс- 
тон, æрмæст сæ уымæй хъуыстон. Уæд сæ æмбаргæ нæ кодтон, 
уæд мæм «рæзæнбон» куыддæр æгъдауæй «зæнгойы босы» ху- 
ызæн хъуыст, стæй-иу мæ цæстытыл дæр зæнгой ауади, хæдза- 
рон тынæй хуыд зæнгой. Бабайæн йæхи зæнгойы хуызæн — йæ 
уæраджы фæкъæдзгæнæн тæбынбосæй баст, йæхæдæг уæраджы 
кæхцæй фæуæлдæр и зæнгой. Уæддæр-иу мын тынг æхсызгон 
уыд уыцы ныхас, хъарм мæ кодта, цыдæр æнахуыр тафс мæм 
дзы хъарыд. 
Уæд мыл иу фондз азы цыдаид, фыццаг хатт уæд бахъуы- 
ды кодтон уыцы ныхас. Нæ пецы арт гуыр-гуырæй сыгъд, æмæ 
нын цыдæр чи бавæййыд, иу ахæм ус — йæ ном Резинка — 
уæливыхтæ кодта. Нæ хæдзар уæливыхты хусысмагæй бай- 
дзаг и. Резинкайы уадултæ сырх адардтой пецы тæвдмæ. Баба 
бадти рудзынджы бын тæрхæгыл, æз та Бабайы уæрагыл 
бæхбадт кодтон. Баба мын мæ дыууæ цонгыл хæцыд, йæ уæ- 
раг уыгъта æмæ æз, хæрдмæ фесхъиу-фесхъиу кодтон уæ- 
раджы уæлæ, згъоргæ бæхы рагъыл куыд фесхъиу-фесхъиу 
фæкæнынц, афтæ. Хорз мæм касти уыцы фесхъиу-фесхъиу 
æмæ ме ’хсызгон кæл-кæл цыд. Иу афон уæраг æрсабыр, 
æвæццæгæн, фæллайгæ бакодта. Баба мын мæ цæсгоммæ ба- 
каст æмæ мæ бафарста: 
— Фæнды ма дæ, рæзæнбонтæ дын фестон? 
Æз дзурын ницыма сфæрæзтон, афтæ Резинка æрбадзырдта 
пецы разæй: 
150 

— Цымæ дзы цы ’нхъæл дæ, Тъыба? Дæхиуæттæ дын цы нæ 
фесты, уыдон ма дын уый фæуыдзæн? 
Баба иу арф улæфт ныккодта, Резинкамæ нæ бакаст, афтæмæй 
загъта: 
— Цы кæнон уæдæ. Уас хъæбулы афтæ адджын цы фæкодта, 
уый æнæнцой куы фæуид. 
Баба дурын йæ дзыхмæ схаста, дон хæлхæлгæнгæ уад дуры- 
ны хъуырæй. Æз лæууыдтæн æмæ, Баба дон куыд нуазы, уымæ 
кастæн, афтæмæй мæ цæст æрхæцыд Сеуайыл: уартæ базынæны 
цы стыр урс дур уыд, уый дæллагхъуырæй разынд æмæ рацæуы- 
уыцы хъазуат цыдæй. Йæ къухы ехс æмæ, куыд цæуы, афтæ дзы 
йæ хæлафы уæраг æрцъыкк-æрцъыкк кæны. Хæдзæрттæм куы 
рахæццæ, уæд йæ ехс фæхъил кодта, йæ гæрз дæр ын ацахста 
æмæ дугъ рауагъта. Æз æм кæсынтыл фæдæн, фæлæ мæ цæсты 
кæронæй уыдтон Баб’айы дæр — йæ дурын æруагъта æмæ кæсгæйæ 
баззади Сеуама. 
— Гъæуый Сеуа нæу, нæ? — бафарста мæ хъæрæй. 
— Сеуа у. 
— Æмæ æрра сси?! 
Уæдмæ, былыл цы кау уыд, уымæ ахæццæ и Сеуа æмæ йæхи 
фехста кауы сæрты. 
— Гъеныр уый митæм акæс æмæ гъа! — хъæрæй та загъта 
Баба. Æз былмæ балыгътæн æмæ каумæ схызтæн. Далæ Куы- 
ройыдоны сæрты дæр басæррæтт ласта æмæ далæ фезгъоры бы- 
дыры. Куыройы зæнгæй куы фæдæле, уæд æрлæууыд йæ дугъæй, 
йе ’ргом хъæумæ раздæхта, стæй йæ рахиз къух систа æмæ йæ 
фæйнæрдæм атылдта. Мæнмæ исдуг афтæ фæзынд — мæнмæ 
тилы йæ къух, æмæ йæм æз дæр батылдтон мæ къух. Стæй азылд 
æмæ ацыд. Æз кастæн æмæ кастæн йæ фæдыл. Арæныдонмæ 
куы ахæццæ, уæддæр нæ фендæргъуызон и йæ цыд — дурты 
сæрты багæппытæ кодта æмæ дарддæр кодта йæ цыды кой. 
— Гъæ дæ мады зæрдæ аскъуыйа, кæд дын куыд фидар зæрдæ 
и! — цыдæр хъарæджы хуызæн æрцыди мæ хъустыл æмæ фес- 
тъæлфыдтæн кауы сæр. 
Уæзæгыл фæдисы цыдæй æрбацæйцыд Бестуан — бæрзонд, 
къæйцырты хуызæн сылгоймаг. Æвæццæгæн, былмæ цыди уый 
дæр, ома йæ фæдыл ма акæсон. Йæ кæлмæрзæн исдуг йæ къухы 
хаста, стæй йæм æвæццæгæн худинаг æркаст, афтид сæрбæттæны 
кæй уыди, уый æмæ архайдта сæрбæттæныл æдде кæлмæрзæн 
æркæнын, фæлæ йын цæугæ-цæуын ницы æнтыст æмæ уæд æрлæу- 
уыд. Уырдæм ыл амбырд сты устытæ — чи йыл йæ кæлмæрзæн 
æркодта, чи йе ’нцой балæууыд, чи йын дон радавта. Æрбадын 
æй кодтой Хъандоты хъæдыл. Уæдмæ мах дæр æрхъула стæм 
устыты алыварс, æмæ къулбæрзæйтæй кастыстæм Бестуанмæ. 
Æрæджиау æрсабыр, уæддæр ма-иу схæкъуырцц кодта æмæ-иу 
йæ уæхсчытæ фестъæлфыдысты. 
151 

— Абон Къæбысонты лæппуты кæнынц, уый куы фехъуыста, 
— æнхъæл ничи уыд, афтæ райдыдта дзурын Бестуан, — уæд 
ныммадзура и, мæнæ цыма йæ мадуд схауы, уый рафт-бафт 
фæкодта, гъе, нал ын æрбадт уыд, нал —- æрлæуд: хæдзары алы- 
варс зылд, фæндагмæ цыд, фæстæмæ здæхти. Мах æм нæ хъус 
дарæм йæ фыдимæ æмæ мæ зæрдæ йæхи къултыл хойы — зонын 
æй цыдæр фыдбылыз нæм кæсы. Уалынмæ дын уæлхæдзармæ 
сгæпп кодта, æрчъиаджы султъ æрæппæрста, йæ кæроныл ын 
фæнык айзæрста æмæ йæ лæгуын кæны фæрæты хъæдæй. 
— Цы ми кæныс, мæнæ лæппу? — нал æм фæлæууыдтæн. 
Æмæ, дам, мæнæ мæхицæн уæфстаг лæгуын кæнын. Гæр æмæ, 
дæ, æзын, цы уæфсты мæт бацыд, мæнæн хуыскъ баисты мæ 
къухтæ мæ уæлæ! Намæ дын уартæ нæуæг дзабыртæ æмæ сæ 
скæн, стæй та дын бахуыйдзынæн. Йæ фæрæт аппæрста, бацыд 
мидæггаг хатæнмæ, йæ дзабыртæ дæр скодта, йæ пысултæ дæр 
раивта, афтæмæй раздæхт. Фидауынц, дам, мыл? Куыд нæ дыл 
фидауынц, æзын, цард дын фестон, акæс-ма, гъа! Æцæг ыл фæтку- 
ыл фидыдтой! Уый дын мæ йæ хъæбысмæ ма фелваса, иннæ 
къухæй та йæ фыды фелвæста йæ хъæбысмæ, афтæмæй дын ма 
ныккафа æмæ дын ма ныссира! Афтæ нæ кафгæ-кафын æддæмæ 
куыд радавта, уый зонгæ дæр нæ бакодтон. Уым нын къулмæ цы 
бандон и, ууыл нæ авæрдта фæрсæй-фæрстæм. Стæй нæ разы 
æрлæууыд, бахудти нæм, иунæг худт æмæ, дам, гъеныр хорзæй 
баззайут. Афтæ нæ гъæуым бадгæ фæуагъта, йæхæдæг далæ 
фæтæхы. 
Бестуан йæ дыууæ армы нукæвæрд æркодта йæ уæрджытыл, 
йæ цæсгом сæм ныххаста æмæ ныссабыр. 
Æмæ йын ехс та кæм уыди, цымæ? Стæй йæ цымæ цæмæн 
бахъуыди ехс? Тынг мæ фæндыди, уымæй искæй бафæрсын, фæлæ 
кæй бафарстаин, уый нæ зыдтон. Ноджы ацы Пана! Устыты 
’хсæнты йæхи баласта Бестуанмæ. 
— Бестуан, уæ Бестуан, æмæ стæй цы фæци йæ уæфстаг?\ 
— Гъæуым артдзæсты лæууы æрдæглæгуынæй. 
— Æмæ ныр цы фæуыдзæн? 
— Дыууæ дзабыры йын барæтаудзынæн, дыууæ дзабыры 
йын феста йæ мады сæр æмæ скн уыцы æрчъиагæй уæфстæ 
бахуыйдзынæн. Стæй куы æрыздæха, уæд сæ йæ фæллад 
къæхтæ атъысдзæн, — æвæццæгæн æй Пана фæрсы, уый нæ 
зыдта Бестуан æмæ йын уыцы бæстон дзуаппытæ уымæн 
лæвæрдта. 
Бæзиан Панайы йæ дысæй раласта, йæ фæстæ йæ бакодта, 
фæлæ уый фаллаг фæрсты радардта йæ сæр. 
— Æмæ йын сæ рæмпæг куы бахæра йе ’рцыдмæ, уæд та? 
— Дæ уд дын бахæрæд уыцы рæмпæг, куы ма йæ ныууадзай, 
уæд! — Иуварс асхойæгау кодта Панайы Бæзиан. 
Бестуан йæ сæрыл схæцыд, Панамæ бакаст — æвæццæгæн 
152 

бафиппайдта: уыцы фæрстытæ йæ уый кодта. Цыдæр сдзурын 
дæр æм цыма хъавыд, фæлæ уæдмæ устытæй чидæр загъта 
æнкъардæй: 
— Уартæ йæхæдæг дæр рахæццæ, мæгуыр. 
Каурæбынты йæ лæдзæг зæхмæ фæбыцæу-фæбыцæугæнгæ 
рацæйцыд Бецъа. Тагъд кодта, бæрæг уыд, фæлæ йын размæ 
ницы æнтысти. Бабайæ кæстæр уыди, Гисайæ дæр, фæлæ йыл 
стæгниз уыди æмæ æнæ лæдзæг цæуын нæ фæрæзта. 
Бестуан æм бакаст, схæкъуырцц та кодта, стæй загъта: 
-— Ныр ма уый та кæдæм цыди, йæ къæхтæ йæ фæдыл ласгæ. 
Бецъа йæ ных устытырдæм сарæзта, æвæццæгæн устытæ сты, 
уый нæ федта, фæлæ йæм Баба бадзырдта: 
— Ардæм рацу, кæдæм цæуыс! 
Уæд цæхгæр азылд, Бабайы размæ бахæццæ, æрлæууыд. 
— Æрбад, бецау, — сдзырдта йæм Баба. 
Фæлæ Бецъа не ’рбадт, йæ лæдзæгыл схæцыд дыууæ къухæй, 
йæ фындз ын далæ дæлæмæ сарæзта æмæ афтæ лæууыд — хæбæцц 
æмæ гуыбырæй. Æвæццæгæн æй исты зæгъын фæндыд, фæлæ 
йæ кæуын йæ былалгъыл бадт æмæ, исты зæгъа, уый йæ бон нæ 
баци, йæ былтæ дзæгъæл змæлд цы фæкодтой, æндæр. Иу-дзæвгар 
куы фæлæууыд, афтæ, уæд та сæхирдæм адардта йæ лæдзæджы 
фындз, фæлæ та уæддæр зæгъын ницы сфæрæзта. 
— Цæй ныр гъа! — схъæр ыл кодта Баба. 
Бецъа лæдзæгмæ йæ цæнгтæ ныццарæзта æмæ зæхмæ йæхи ауагъ- 
та. Иу дисныйы бæрц ма йæ куы хъуыд, уæд æрхауд, бадгæ аззад 
нæууы гæппæлыл æмæ, цыма гом фæци йæ хъæлæс, авджы хъуыр 
куыд фегом вæййы, афтæ — улæфгæ дæр скодта æмæ дзургæ дæр. 
— Фæцæуы! Цин дын фенон, ныр мæ хæдзар уазалсмаг куыд 
скæна, мæ мæгуыр хæдзар. 
— Цыма иннæты хæдзæрттæ хусысмаг скæндзысты! Лæгыл 
цы бон уа, уымæй архайын хъæуы, уымæй! Æндæр исты гæнæн 
ын куы уаид, уæд æй адæм зониккой. 
Бецъа йæ лæдзæгыл æрæнцад, Бабамæ хæстæгдæр бабадт. 
— Уыцы фын мæ бынтон амардта. 
Баба йæм бакаст, фæлæ уайтагъд иуварс азылдта йе ’нкъард 
цæстытæ. 
— Фын а? 
— Уас мæ тæригъæд куы бахæрид, уый мын мæ цæстытыл цы 
бафтыдта! Дæлæ мын Имереты иу зонгæ куы уыд, йæ ном Гигла 
куы хуынди. Куы мын æй зыдтай. Ам-иу нæм куы уыди. Стæй 
мын куы амарди. Уый дын мæм ибоны къуыри куы ’рбамидæг 
уаид. Фыны, фыны! Æмæ дын куы ныллæууид, цуаны, дам, цæу- 
ын æмæ, дам, мын лæппуйы мемæ рауадз. Ныр æй æз мæ мид- 
вынæймæ æмбарын: ай мард у, Гигла, æмæ мардимæ цæуæн нæй 
удыгасæн, уæддæр мæ цæсгом нæ хъæцы, комкоммæ йын æй 
зæгъон, уый. Цыдæр æфсæнттæ йын фæкодтон, — нæй, нымар- 
153 

ди, нысæфти, акодта йæ. Уым нæ тыргъы сæ мигæнæнтæ се 
’фцд’жыты бафтыдтой æмæ ацыдысты. 
Баба зæхмæ каст æмæ уæззау улæфыд. 
— Кæйонг ацыдысты иумæ, сæ фæстæ нæ ракастæ? 
— Уый нæ хъуыды кæнын. Нæ йæ рахастон. Фын уыди ’мæ. 
Баба ницуал сдзырдта. Фæлæ ма Бецъа æнхъæлмæ касти — 
кæд ма йæ истæмæй бафæрсид, кæд ма исты зæгъид. Æмæ афтæ 
бадтысты — гыццыл кæрæдзимæ гуыбыр. Бецъайы цæстæнгас 
Бабамæ арæзт уыд, Бабайы цæстæнгас та — Бецъайы цæстæнга- 
сы фæрсты—зæхмæ, æнкъард бадт уыди, тынг æнкъард бадт. 
Æмæ, цæмæйзон, цас ахастаид, фæлæ уæдмæ Бестуан сæ уæл- 
хъус балæууыд: 
— Æз цæуын, уæртæ лæг. Æртæ кæрдзыны ракæнон, ныр 
фæцæуы, уый тыххæй йæ Лæгтыдзуарыл ма бафæдзæхсæм! Дæлæ- 
иу Хуыбылоны моймæ дæр бадзурут. Ма-иу базивæг кæнут, 
æрмист уæ фæуыдзынæн уе ’ппæтæй дæр, фæлæ йæ зонут. 
7. 
Сергойы куы акодтой, уæд дзы мæйæ фылдæр хабар нæ уыди 
— кæдæм æй акодтой, цы фæци, ацу мæ йæ ды базон. Сандро 
сдыууæрдæм. Райсом-иу кæс æмæ та далæ къæнцылармæ фæцæуы 
йæ даргъ лæдзæгимæ. Афтæмæй йæм уæды онг лæдзæг никуы 
ничи федта. Фæлæ фидыдта лæдзæгимæ йæ цыд, йæ цыбыр къа- 
химæ-иу æй иумæ æрцæйхаста зæхмæ уыцы дзæбæх. Арæныдо- 
ныл дæр хид авæрдта. Сæ хъæдты лыстæгдæртæй иу сыфцæй 
аласта, былæй былмæ йæ бахæр-хæр кодта æмæ — хид. Ца- 
лынмæ-иу Дзауæй пост æрбацыд, уæдмæ-иу фæбадти къæнцы- 
лары дуармæ, стæй-иу æрбаздæхт. Цæмæ-иу фæцæйцыд, уый 
иууылдæр зыдтой, фæлæ-иу æй куы æрбаздæхт, уæд фæрсгæ 
ничи ницæмæй кодта — æнæуи дæр бæрæг уыд йæ хуызыл, æмæ 
ма йæ цы фарстаиккой! 
Иу фæссихор Сандро дæр æрбаздæхт, иу бæхджын дæр 
æрбахæццæ йæ фæдыл. Уый фæстæ йæ куыд дзырдтой, афтæмæй 
уыцы бæхджын Телаумæ афтыд цæмæдæр æмæ уым Сергойыл куы 
сæмбæлид. Æрвитгæ та, дам, уый тыххæй нæ кодта хабар æмæ сын 
фысгæ чи кодта, уыимæ хыл разынд. Раздæр, хæст куы нæма рай- 
дыдта, уæд Чъребайы цыдæр фынгыл фæбыцæу сты, кæрæдзимæ 
æвзæртæ сдзырдтой æмæ йæм афтæмæй куыд бадзырдтаид — мæиæи 
дæр ныффыс Нæ, уый йæ сæрмæ не ’рхаста Серго. 
Уазæг куы ацыд — куыд нæ йыл бацин кодтаид Сандро, йæ 
бæхыл, ма, дам, тыххæй сбадти кæмдæр! — уæд йæхæдæг скъо- 
лайы куы балæууид. Уæдмæ уроктæ фесты. Цоцко сæхимæ ацыд. 
Мах-иу куыд ныттыгуыр стæм нывæдзы раз, афтæ тыгуырæй 
лæууыдыстæм. Нæ иутæ фарстой, иннæтæ агуырдтой, Сандройы 
куы ауыдтам, уæд фæсыпп стæм. 
154 

— Æмæ Цоцко йæхæдæг ам нал и, цы? — батыхсти Сандро, 
афтæмæй йæ цæстытæ цыдæр æхсызгон æрттывд кодтой. —- Уый 
мын æй ссардтаид, сымах мын куы ницы ссарат. Гъа-ма, уæдæ 
мын æй ацагурут: Телау. Чи йæ ссара, уымæн — абази! Фæлæ 
дзы, уæуу, куы нæ разына! 
Мах фæлæбурдтам агурынмæ — нæ цæстытæ сдыууæрдæм 
сты нывæдзы уæлæ, йæ разы нал цыдыстæм, кæрæдзийы уæхс- 
чытæ нæ джиз дардтой, фæйнæрдæм ахæц-ахæц кодтам, фæлæ 
— нæй, ничи хæст кодта уыцы æнахуыр горæтыл. Уæддæр агу- 
ырдтам — гъæтт, æз æй куы ссарин! Абази дæр куыд нæ у хорз, 
æнæхъæн абази! Фæлæ йæ стæй куы дзурой, ома, Сандро сын 
Телау агурын кодта, æмæ йæ никæй бон уыд ссарын, стæй йæ ай 
уайтагъд рауардта! Уый нæ цыбæл кодта. Иутæ уæле агуырдтой, 
иннæтæ астæуæй, бынæй дæр агуырдта чидæртæ — дзæбæх нæ 
арæхстысты нывæдзмæ æмæ сæ уæрджытыл æрлæууыдысты. 
Æмæ зылдысты цæстытæ уыйбæрц ставд æмæ лыстæг фыс- 
тыты ’хсæн. Ныр хъазгæ нæ кодтам иннæ хæттыты хуызæн. Ныр 
ныл бæрн æвæрд уыди, махыл дæр æмæ нывæдзыл дæр. 
— Мæнæ и! — фæцыд Хъырымы сонт хъæр, фестади, стæй 
фæстæмæ алæууыд йæ уæрджытыл æмæ хъæрæй бакасти уæнг- 
гай: «Те-ла-ви!» Нæннæ, мæ хур! — йе ’нгуылдз растæй баззади 
уыцы фыстмæ. 
Мах иууылдæр ныккастыстæм, Хъырым кæдæм амыдта, 
уырдæм. Сандро хъæрæй загъта: 
— Уæд дын Джаджо амæлæд! — тынг багуыбыр нывæдзмæ 
æмæ, Хъырым кæдæм амыдта, уырдæм йæ амонæн æнгуылдз 
нырраст кодта уый дæр. Æмæ дыууæ раст æнгуылдзы ныттынг 
сты фæрсæй-фæрстæм — тъæпæнгомау ставд æнгуылдз, йæ 
фындзыл урс тъæпæн ных æмæ лыстæг тымбыл æнгуылдз. 
— Агъæца, ныр цæргæ та кæм кæнæм? — фæрсы хъæрæй 
Сандро. 
— Цæргæ та мæнæ ам! — тынг хъазуатæй ацамыдта уый дæр 
Хъырым. 
— Ам, нæ? — загъта та хъæрæй Сандро дæр. Уырдæм та йе 
’ннæ æнгуылдз бахаста. — Афтæ дард нæу, кæд мæ исты амонд 
уа æмæ ам баззайа, уæд! Гъа, цас дард у, ардыгæй ардæм у, 
’мæ! — иу-дзæвгар фæлæууыд афтæ, стæй æддæдæр алæууыд 
æмæ уырдыгæй дæр æрбакаст, Телау ын кæм бацамыдтой, 
уырдæм, стæй йæ дзыппæй иу æрттиваг абази систа. — Чи уæ 
йæ ссардта? 
— Æз! — сонт хъæр фæкодта Хъырым. Æвæццæгæн æм хар- 
дзау æркаст, — уæдæ йæ цæмæннæ зыдта, чи йын æй ссардта, 
уый! — багæпп кодта æмæ абази раскъæфта Сандройы къухæй. 
Дыккаг бон куыддæр урочы æрбадтыстæм, афтæ дын Нетæ 
скъолайы дуарыл куы бахæцид, уартæ Дзæхты Нетæ. Дзæхы йæ 
номæй нæ хуыдта — æмæ æниу иннæ устытæ дæр нæ хуыдтой 
155 

лæгты сæ нæмттæй. Худинаг уыд. Фæлæ йæм Нетæ æнахуыр 
номæй дзырдта — Цъиусур! Рæузонд æй хуыдтой иннæ устытæ, 
фæсаууонмæ-иу æй фæзмыдтой æмæ-иу худтысты. 
Дуарбахизæны лæджы лæуд æркодта. 
— Кæм разынди, мæгуыр, Серго? 
Хъырым йæ къух фæхъил кодта, ома мæ бафæрса Цоцко æмæ 
йын æй зæгъон, фæлæ йæ нæ федта Цоцко — уый Нетæмæ каст, 
махмæ нæ каст. Уæддæр йæхи нæ баурæдта Хъырым, фестади, 
фæлæ дзы Телауы ном ферох и æмæ йæ къух, кæм æй ссардта, 
уырдæм ныццарæзта. 
—Далæ уым! 
— Кæцы ран? — нывæдзмæ æввахс балæууыд Нетæ. 
— Далæ бынæй! 
— Бынæй, а? Æмæ йæ бынмæ цæмæн акодтой, уый тæригъæд 
сын баззайа. Гъеныр Цъиусурæн дæр уымæй тæрсын, гъе — мый- 
йаг æй иу æнæраны-ранмæ куы аппарой, æнæсдзырд лæг у, ’мæ. 
Цоцко йæм зулмæ бакаст. 
— Дæ зæрдыл-иу бадар мæ ныхас, кæддæра афтæ нæ уаид. 
Дудгæ бадай, Цъиусур! 
Цоцко бахудти. 
— Цæмæннæ худай ды, исты дæ Серго кæм и, уырдæм куы 
нæ баппæрстой Цъиусурау. 
— Цæмæй зоныс, уырдæм æй баппæрстой, уый? 
— Зонын æй. Цъиусур æй ма ныййæфтаид, уый гæнæн нæй. 
— Фæлæуу, æмæ Дзæхæн йæхи раздæр куы акодтой Сер- 
гойæ, уæд æй куыд хъуамæ ныййæфтаид! 
Нетæ фæхъус, йе ’нгуылдзтыл цыдæртæ анымадта. 
— Уогъ, æцæг æй раздæр акодтой. Зæрдæ мын нал и — 
кæрчытæ бахæрæд уый дæр. 
Цоцкойæн йе ’рдæбоны бахудт байсыст йæ цæсгомыл. 
— Гъомæ, Нетæ, махæн уроктæ и. 
— Уой, бæргæ йæ зонын. Ноджы бон сцыбыр и, ницуал дзы 
аззад, мæ куыдзы туг ыл ныккæлæд ууыл дæр уас, кæд кæдæм 
скъуда и уæд! —- Нетæ араст, дуарахизæны ма фæлæууыд. — 
Дудгæ бадай, Цъиусур, кæд дæм афонмæ исчи топпы кæсæнæй 
ныккаст! 
Уыцы бон нын дыууæ урочы йеддæмæ нæ уыди. Цоцко ку- 
ыддæр ацыд, афтæ та нын ногæй ма ныттындза не скъолайы 
дуар Нетæ. Йæ ныхас йæхицæй фæраздæр: 
— Ахизут. Ахиз, Къæбысон, цы ’фсæрмытæ кæныс! Къул- 
къул сæ нæ цæуыс! Дæ хъæбул æй фæхаста уартæ Дзæуæджы- 
хъæуæй, дæ хъулон хъæбул, æмæ йыл уый бæрц дæ бар цæуы, 
уæдæ ма йыл кæй бар цæуы! — разæй Къæбысон æрбахызт, йæ 
фæстæ та — гыццыл чындз: афтæ хуыдтой Гелатæ иууылдæр сæ 
кæстæр чындзы. 
Се ’ртæ дæр нывæдзы раз æрлæууыдысты фæрсæй-фæрстæм, 
156 

мах сæ фæстæ аззадыстæм. Къæбысоны цæсгомы нуæрттæ ай- 
тынг сты — æнæуи дæр цыдæр кад æмæ рад æвдыста йæ цæсгом. 
— Никуы ма йæ федтай, уæд дын мæ уд амæлæд? — Къæбы- 
соны дысмæ февнæлдта Нетæ. 
Къæбысон уыцы æхсызгон-æдзæм лæуд кодта, дзурын æм нæ 
цыди, — бæрæг уыд. Уæддæр базмæлыдысты йæ былтæ. 
— Кæм æй федтон, кæ. 
— Уæд мæ ингæнмæ ныккæс! Гæр æмæ йæм куыд фæдæ æнæ 
æрбауайгæ. Далæ ма йæм иннæ хъæутæй дæр куы фæцыдысты. 
— Цы зонын, — æрмæст та йæ былтæ базмæлыдысты Къæбы- 
сонæн. 
— Ды дæр æй никуы федтай, гыццыл чындз? 
— Ницы йæ федтон æз дæр. 
—- Æмæ йæ æндæргъуызон æнхъæлдтай? 
— Ницы йæ æнхъæлдтон æндæргъуызон. 
— Уæдæ йæ цы хуызæн æнхъæлдтай? 
— Цы хуызæн дын зæгъон. Никуы йæ федтон æмæ йæ цы 
хуызæн æнхъæл хъуамæ уыдаин? 
Æмæ та уæд Къæбысонмæ фездæхти Нетæ. 
— Лæгъз у, лæгъз, фен-ма йæ, — йæ къухыл ын схæцыд æмæ 
йын йæ амонæн æнгуылдзы зæрдæ иу-цалдæр хатты æруагъта 
нывæдзыл. — Гъеныр лæгъз нæу? 
— Лæгъз бæргæ у. 
— Æруадз ыл уæдæ, æруадз, ноджыдæр дæ къух, цæмæй дзы 
тæрсыс! Акæс-ма, гъа, æхцайы хуызæн лæгъз. Фæсте та йыл 
фæрсудзæны хæцъил ныхæст и, фидардæр куыд уа, уый тыххæй. 
Къæбысон æцæг йе ’нгуылдз бахаста нывæдзмæ æмæ йыл æй 
иу-цалдæр хатты æруагъта, уый фæстæ фыццаг йæ хистæр æнгу- 
ылдзæй æрысгæрста й ’амонæн æнгуылдзы зæрдæ, стæй йæ йæ 
цæстытæм схаста æмæ дзы радыгай йæ цæстытæ асхъаудта æмæ 
та йæ фыццаг æдзæм-æхсызгон лæудæй слæууыди. Æз дуары 
бахизæны цы стъол уыд, ууыл бадтæн, хорз уыдтон Къæбысоны 
æмæ дис кодтон — цæмæн асхъаудтаид йæ цæстытæ, уæддæр сæ 
уынгæ куы нæ кодта? 
Нетæ нæм хылкъахæджы кæстытæ бакодта: 
— Æрдæбон Сергойы кæм хуыдтат? 
Хъырым йе ’нгуылдз фæтынг кодта æмæ гуыбыр-гуыбыр ба- 
уад нывæдзмæ. 
— Мæнæ ам. 
— Гъеныр мах Цъиусур дæр уым кæмдæр и, гъе! Ахæцыдыс- 
ты йыл, ахæцыдысты йыл æмæ йæ цæхæрыцæсты амидæг код- 
той. Æнамонд лæг у, уыйау æнамонд уæд, мæ сывæллæтты мын 
судзгæ æлгъыст кæй цæст бауадзы, уый дæр. Гæххæтт мын æм 
æнæарвитгæ нæй, мæнæ адонæй искæмæн иу инджынты къус 
ныббæтдзынæн æмæ мын æй ныффысдзæн. Исты ныфсытæ йын 
авæрон. 
157 

Гыццыл чындз æм бакæстытæ кодта. 
— Фæлæуу, æмæ дзы уыди гæххæтт? Кæдæм фыссын хъæуы, 
уый зоныс? 
— Мæнæ Серго кæм и, уыцырдыгæй ма уа, уый гæнæн нæй. 
Æмæ йæм кæд фæхæццæ уаид. 
Стæй та мах æрдæм разылд Нетæ. 
— Ныр Серго кæм и, уый ссардтат æмæ афтæ ’нхъæл стут — 
уæлвæндаг нæ фæкодтат? Уæхицæн сбадтыстут, нæ! 
Мах æнæдзургæйæ лæууыдыстæм — цы йæм сдзырдаиккам. 
— Къæбысонты лæппутæй дæр никæй ма ссардтат? — йæ 
къух нывæдзмæ баивæзта, фæлæ йæм нæ бахæццæ. 
Махæй та йæм ничи ницы сдзырдта. Æмæ та ныл уæд схъæр 
кодта: 
— Ацæут, хæрыны уæнгæлтæ! Уæдæ цыппарæй ацыдысты æмæ 
дзы бирæ нæ фæлæ иу кæм и, уый ма ссарай! Худинаг уын нæу? 
Уæдæ ма цы ривæд кæнут йæ разы бонсауизæрмæ. Æмæ фæлæу- 
ут, а чызг уын æй рафтауын кæнын кæндзæн — мæнæ уал фенон 
Цоцкойы. 
Уыцы ныхæстæм Хъырым ныззылд Нетæмæ, æвæццæгæн 
тæрсгæ фæкодта — æцæг æй куы рафтауой. 
— Уоуу мæнæ, куыд дын сæ ссарæм, кæм сты, уый куы нæ 
зонæм, уæд! 
— Æмæ сæ ссарут, ссарут æмæ сæ зонат. 
— Уоуу мæнæ, — ногæй та загъта Хъырым. — Сæ фыстæ- 
джыты нæ вæййы, кæм сты, уый! 
— Цы, дам, дзы нæ вæййы? 
— Кæм сты, уый. 
— Куыд нæ дзы вæййы? 
— Куыд, куы, нæ сын æй уадзынц фыссын. 
— Чи сын æй нæ уадзы? — фарста ’мæ фарста Нетæ. 
— Сæ командиртæ, æндæр чи! 
Хъырым нæ зыдта, цæмæннæ сын æй уадзынц фыссын, уый 
æмæ ницуал дзырдта, æмæ уæд Нетæ алæгæрста йæхи фæрсты- 
ты сæрты дæр æмæ Хъырымы дзуаппыты сæрты дæр: 
— Уæдæ ныхæстæ ма кæ, стæй ныхæстæ кæ! Дæ ныхæсты 
мæгуыр нæ дæн. Искæйты уын дзы æнæ ссаргæ нæй, йед куы 
феста, уæддæр. 
Хорз уыд æмæ гыццыл чындз не ’вварс фæци. 
— Ныууадз-ма лæппуты сæ мæгуырыл. Нæ фыссынц, нæ, кæм 
сты, уый. Нæй, дам, сын уый фыссыны бар. Ибонты дæлæ Богъи- 
ты Бехтырæй æрцыд гæххæтт, æмæ уым дæр нæ уыд, кæм и, 
уый. Гъæуым æй иу адоны йас лæппумæ радтой, бакæс, дам, нын 
æй. Уый йæ уыцы дзæбæх фæкасти. Гъеныр, дам, алæма кæм и, 
цы ран, дам, и. Лæппу иуæрдæм фæлдахы гæххæтт, иннæрдæм 
æй фæлдахы, стыхсти, скæуынмæ йæ бирæ нал хъуыд. Мæнæ, 
дам, дзы цыдæр асыччы кой и, æндæр, дам, дзы ницы и. Богъи- 
158 

иу куы фæхауди, уæдæ, дам, лæджы акодтай æмæ йын йæ би- 
нонтæн, кæм и, уый уæддæр фехъусын кæ! 
Нетæ уæддæр нæ састи. 
— Æмæ сæм цы хъусынц! Ды та йæ сусæгæй афысс, стæй ацу 
æмæ дын цæхх ныккæнæд дæ фæдыл. Агъæц, æз уал мæнæ Цъи- 
усурмæ арвитон æмæ йын зæгъон: дæ къухтæ дын рачындæуæд, 
ды кæм дæ, уый куы нæ ныффыссай, кæддæр йæ нæ ныффыссид! 
— Æмæ фыссын зоны? 
— Фыссын та кæм зоны, фыссын куы зонид, уæд мæгуыр 
уаид, — йæхи бакъултæ кодта Нетæ. 
Гыццыл чындз æм æнкъардæй каст, дзургæ йæм ницуал скодта. 
Уыдон куы ацыдысты, уæд мах дæр апырх стæм. Нетæйы 
уайдзæфтæ нын нæ зæрдæ амардтой. Уæдæ, дам, ис-нæй, уæддæр 
ссарут. Цыма афтæ ссаргæ сты! Ай сын командиртæ нæ уа- 
дзынц, кæм сты, уый фыссын, æмæ дын сæ куыд ссарæм! 
Уынджы хъæбæрыл, Сандроты хъæдты рæдзагъдæй гыццыл 
уæлдæр, фынджы æртæ къахы куыд фæлæууынц, афтæ лæууы- 
дысты æртæйæ — Баба, Сандро æмæ Сикъо. Сандро мæ куы 
ауыдта, уæд мæм Баба æмæ Сикъойы ’хсæнты æрбадзырдта: 
— Де ’дде ма Цоцкомæ бадзур, 0, кычыл! 
Цъоны зылды афтæ дзырдтой гыццыл лæппутæм. Иууыл нæ, 
хистæртæй иуæй-иутæ. Æндæр афтæ дзургæ никуы никæй фед- 
тон. Уæд æй уыдон кæцæй æрхастой?! 
Фæстæмæ фездæхтæн. Тыргъы дуарыл бахæцыдтæн. Æнæуи 
сæм нæ уæндыдтæн цæуын — æнцон цæуæн нæ уыди, ахуыргæнæг 
кæм царди, уырдæм. Фæлæ мæ ныр лæгтæ барвыстой, Бабаитæ. 
Цоцко бадти сæ тыргъы, йæ дыууæ цонджы йæ дыууæ уæ- 
рагмæ сбыцæу кодта æмæ гом рудзынгæй уалæ Сырхлæбырд- 
тырдæм каст. Йæ разы ныллæг фынгыл — уæлæнгай хъæдын 
тæбæгъ. Тæбæгъы æнæхъæн нартхоры кæрдзын æмæ цалдæр 
цыхты къæртты. 
— Далæ, дæм, ахуыргæнæг, уым лæгтæ дзурынц. 
— Цоцко фыццаг бацъынд кодта, стæй ногæй ракаст. 
-Кæм? 
— Далæ уынджы. 
— Кæрдзын дæ нæ хъæуы? — йæ къух йæ уæрагæй систа æмæ 
йæ кæрдзыныл æрæвæрдта. 
— Нæ, нæ мæ хъæуы, — ныззылдтæн æмæ дуары æдде фæдæн. 
Уæдæ ма мæ иннæ лæгтæй исчи куы бафарстаид, уæддæр — гъо! 
Фæлæ — ахуыргæнæг. Кæрдзын, уыцы бурфых нартхоры кæрдзын 
æмæ цыхты къæрттытæ мæм дыгæйттæ зындысты, æмæ мæ раз- 
вæндаг дзæбæх нæ уыдтон. Ныр уымæй дзæбæх æрсæтт, уыцы 
кæрдзынæй æмæ уыцы цыхты къæрттытæй иу фелвас тæбæгъæй!.. 
Фæлæ хæргæ цæмæннæ кодтаид Цоцко? Цæмæ ма касти? Стæй 
кæсгæ та фынгмæ цæмæннæ кодта, уалæ Сырхлæбырдтырдæм 
цы ныджджыгъгъитт и!? 
159 

— Уым и? — æрбадзырдта та мæм Сандро. 
— Гъо! — бадзырдтон æм æз дæр. 
— Загътай йын? 
— Загътон. 
Стæй ауыдтон Порайы — далæ сæ тыргъы дуарæй рахызт 
æмæ йæ уæззау схæцсхæцгæнгæ цыдæй ссæуы уæлæмæ, йæ къу- 
хы иу стыр чъирийы хай, хæргæ нæ кодта чъирийæ, æвæццæгæн, 
ома уал уалæ хъæмпы цурмæ ссæуон, стæй сбаддзынæн Цъер- 
рийы рæбын æмæ мæхицæн хæрдзынæн æмæ хæрдзынæн. Хъæмп 
тæккæ былыл амад уыди. Далæ сын бынæй, се скъæты сынæгмæ 
æхгæд æфтауц и, фæлæ сын уый хосы цъеритæй йедзаг вæййы 
æмæ хъæмп фарон фæззæджы сæ Бæхтулæнты хуымæй куыд 
æрластой, афтæ ам схъил кодтой. Мæнæ-мæнæ зæрдиæ йыл нал 
сты, æвæццæгæн, Пора сын ыл куы бандзæрста æмæ сын тули- 
наг куы фæци, уый фæстæ. 
Уый дæр фарон уыд фæззæджы. 
Æз нæ къулмæ бадтæн. Хуры хъармæй уæнгтæ нал æфсæсты- 
сты, æмæ мæхимидæг лыстæг рызт кодтон. Нæхимæ ацæуон, 
куыд загътон, афтæ далæ Пора ссæуы, йæ иу къух йæ хæлафы 
комдæлы тъыст, иннæ фæсте, йæ синтыл æвæрд. Куы мæм схæццæ, 
уæд йæ къух сласта йæ комдæлæй. 
— Ай, цы сарæзтон! — æрбадардта мæм къæдзуылынджы 
дæргъæн æрцъыккæхсон. Æз æм кæсынтыл фæдæн. Разæй, йе 
’рцæвæн — лæгъз æмæ æрттиваг, йæ дыууæ кæроны асхъæл сты 
фæстæмæ, атасыдысты æмæ сæхи мидæг фæйнæ зылды æркод- 
той. Къухджын та куыд нæ у ацы Пора! Æцæг сæм, куырды 
дзаумæттæй дæр цы нæ уыд, ахæмæй ницы баззад. 
— Цæмæй йæ сарæзтай? 
— Цæвæджы тылæй, — йе ннæ къух дæр мæм равдыста Пора. 
Уым та йын æхсон æмæ зныгъ уыд. — Кæс-ма, кæс. — Зныгъы 
фæскъау æхсоныл æрæвæрдта æмæ сын сæ кæрон æркъуырдта 
æрцъыккæхсонæй — раст хосгæрдæны хъæндилы йас цæхæртæ 
акалди æхсонæй. Зныгъыл дæр дзы куыд нæ абадтаид — йæ 
фæздæг скалд. — Цом, уартæ нæ хъæмпæй иу дæларм раласæм 
æмæ дзы арт скæнæм. Нæ дæ фæнды? 
Æз арт бирæ уарзтон. Йæ хъарм дæр куыд нæ у, фæлæ мæ 
æнæуи дæр цæмæйдæр цыбæл* кодта йæхимæ арт. Мæнæ кувæг 
лæджы кувæндонмæ куыд фæнда, афтæ мæ фæндыди арты цурмæ. 
Фæстæмæ та мæ мæ къах нæ хаста арты цурæй. Æмæ-иу иннæтæ 
ацыдаиккой, æз ма уæддæр бадтаин æмæ арты цæст куыд 
мынæгæй мынæгдæр кæны, уымæ æнкъардæй кастæн. 
Ныр Порайы ныхасмæ базмæлыдтæн, фæлæ хъæмп куы ссу- 
дза, уымæй дæр тарстæн æмæ рафæнд-бафæнд кодтон. 
-г Нæ дæ фæнды? Уæдæ ам уазалы мæл! — йæхицæй та фæхъал 
и. Исты куы саразы, уæд фæхъал вæййы. 
Хъæмп, æз кæм бадтæн, уырдæм нæ зынди мæ фыдыфсымæ- 
160 

рты хæдзарæй, æмæ хъуыды кодтон: цымæ цы хуызæн арт 
скæндзæн Пора? Афтид хъæмпы арт — ницы, апæртт кæндзæн 
æмæ фæци. Арт хъуамæ суджы арт уа, суджы. Æмæ чи зоны, 
æхсныфтæ дæр æруидза, стæй йæм далæ сæ хъæдты рæбын цы 
сугсæттæн и, уырдыгæй сугты хъæбыс дæр æрбахæсса. Уæд æм 
æз дæр бæргæ бацæуин. Йæ хъуыр-хъуыр та цæудзæн, ома уа^д 
уым нытъæбæза и, æз ын куы дзыртон, уæд, ныр æрбабырыд. 
Фæлæ уадз æмæ дзура —- исты зивæг кæнын. Æз хъæмпæн 
тæрсын, уыййеддæмæ. 
Уыцы сахат сæ дуар фегом и, æмæ дзы Серго рагæпп ласта, 
Сергойы фæстæ — Сандро æмæ кæрæдзийы фæстæ слидзынц^ 
Фыццаг мæм афтæ фæзынд, Сергойы ссуры Сандро, æмæ 
фæтарстæн — кæдæм æй сура?! Уæдмæ мæ фындзыл ауад судзгæ 
хъæмпы тæф. Хæдзары фисынмæ бауадтæн — дæ фыдгул афтæ! 
Хъæмпыл арт сфæйлыдта æмæ уартæ йæ рагъмæ фæбырсы. Иннæ 
хæдзæрттæй дæр рагæппытæ кодтой лæгтæ, хъæмпмæ февнæлд- 
той, рафæлдæхтой йæ æмæ йæ уырдыджы ауагътой. Цъери уыцы 
тымбылæй судзгæ-судзгæ атахт æмæ доны йæ тъæпп фæцыд. 
Уый фæстæ дыууæ цæды галтæ сифтыгътой, сластой йæ æмæ 
йæ фæстæмæ йæ бынаты схъил кодтой. Зымæджы дæр ам баз- 
зад. Æвæццæгæн дзы арты ад æмæ доны ад ацыд, æмæ йæ нал 
хордтой фос. Æнæуи дæр сфыдуынд — кæм пыхцылæй баззад, 
кæм та йæ сыгъд бæрæг дардта, цыма йæ араугæ счынди, уый 
хуызæн. 
Хъæмпмæ бахæццæ, йæ къух мæм фæтылдта, æз æрлæууыдтæн. 
Бæргæ бацæуин æз дæр хъæмпы цурмæ, фæлæ мын йæ чъирийæ 
куы нæ авæра, уæд уый хæргæ кæндзæни, æз та йæм кæсгæ 
кæндзынæн! Æмæ йæм куыд кæсдзынæн! Стæй уартæ Сергойы 
куы кодтой, уæд дæр мын радта йæ чъирийæ. Æмæ та мын дзы 
ныр дæр куы радта... Æз ын иу хатт дæр нæма радтон. Не скод- 
там, æмæ йын куыд радтаин! 
— Ардæм рацу! — йæ хъæр мæм фæцыд, хъæры хуызæн ын 
нæ рауад. Йæ дзых йедзаг уыд æмæ, цыма уасгæ æрбакодта ме 
’рдæм, рæуæд куыд бауасы хæдзарырдæм, афтæ. 
Бацыдтæн æм. Иу комдзаг ма ныккодта чъирийæ æмæ йæ йæ 
астæуыл æрсаста, æууилгæ-æууилын йæ къухтæм æркаст, æмæ 
мæм сæ иу æрбадардта. 
— Хæр! — йе ’взаг та кæмдæр комдзаджы бын фæтымбыл 
æмæ та йæ дзырд дзырды хуызæн нæ рауад. 
Райстон æй æмæ, йæ цыхт куыд нæ акæла, афтæ йæ мæ дзыхмæ 
схастон. Куыд хорз уыди, куы! Уымæй æнæхъæн чъири, кæнæ та 
æрдæг! Æмæ дæ дзы, цæйас фæнда, уыйас комдзæгтæ кæн æмæ 
сæ фæд-фæдыл ныхъуыр! Фæлæ амæй афтæ гæнæн нæ уыд — 
уайтагъд мын фæуыдаид æмæ ма мын кæм уыдаид! 
Уæдмæ Пора ахордта йæ чъири, йæ къухтæ асдæрдта. 
— Тагъддæр æй ахæр,— дзуры мæм, — æмæ хъæмæ цом. 
6 Урс изæртх 
161 

— Цæмæ! 
— Цæмæ, цæ, уым пецы фæстæ слæудзыстæм æмæ лæу- 
дзыстæм, стæй нæм лæгтæй исчи фæдзурдзæн æмæ нын фæйнæ 
хайы ратдзæн, æмæ та хæргæ рацæудзыстæм ардæм. 
Пецы фæсте слæуу æмæ лæуу — уæд æнхъæлмæ кæсыс 
лæгтæм. Мæн нæ фæндыд æнхъæлмæ кæсын — уый æвзæр уыд. 
Æмæ мæ фæлтау чъири дæр нæ хъуыд. Фæстæмæ дæр ын æй 
радтаин, фæлæ ма йын цы радтон — иу дзыхыдзаг дæр дзы нал 
уыди мæ къухы. 
— Худинаг у пецы фæстæ лæууын, — загътон æз, — хæрзаг " 
ма зæгъой — æнхъæлмæ кæсæм. 
— Уæд та куыд, уый зоныс? Тыргъмæ цом æмæ уым лæууæм, 
стæй лæгтæ куы рацæуой, уæд балидздзыстæм фынгмæ, фæйнæ 
хайы дзы раскъæфдзыстæм æмæ уыдзæн. 
— Алæ, базондзысты нæ. 
— Гъа, уæдæ! — фæстæдæр алæууыд Пора æмæ уырдыгæй 
каст, мæ чъирийæ ма цы аззад, уый куыд хордтон, уымæ. Мæ 
къухтæ куы асдæрдтон, уæд ма мæм иу каст æрбакодта æмæ 
йæхиуыл ахæцыд сæхирдæм. Æз дæр нæхимæ ацыдтæн. Кæрдзынт 
дон гайламæ скастæн — уалæ дзы иу нартхоры кæрдзыны æрдæг, 
йæ фарсыл æрфæлдæхт æмæ уазал дары, æндæр хатт дзы раса- 
стаин, сылыйы йæ æрыссæстаин, фæлæ ныр уыцы чъирийы фæстæ 
мæ дзыхы куы сахада. Мæ бынаты иу-цасдæр алæууыдтæн, стæй 
разылдтæн æмæ фæстæмæ рацыдтæн уынгмæ. Нæ къулрæбын 
цы бадæн дуртæ и, уыдонæй иуыл æрбадтæн æмæ фæйнæрдæм 
ракæс-бакæс кодтон. Уæдмæ байгом и Сандроты дуар æмæ дзы 
фæд-фæдыл рахызтысты лæгтæ. Æрдæбон кæм лæууыдысты, 
уырдæм æххæст нæма схæццæ сты, афтæ Къæбысон дæр рахызт 
сæ дуарæй, æрхизæны цы тъæпæн урс дур уыд, ууыл слæууыд, 
йæ сæрыл бæрзонд схæцыд æмæ радзырдта, цыма уæзæгмæ нæ, 
фæлæ дард кæдæмдæр дзырдта: 
— Уым нæ дæ, нæ, Цоцко? 
— Мæнæ дæн, Дзыцца, — йæ цæуынæй фæлæууыд Цоцко. 
— Ардæм-ма рацу. 
— Фæцæуын. 
Æмæ фæцæйцыд уæзæгыл, цыма зæххы къорийыл фæцæйцыд. 
— Исты дæ риссы, мæнæ лæппу? — нырма йæм дард уыд, 
афтæмæй та йæм уыцы бæрзонд лæугæйæ радзырдта Къæбысон. 
— Ницы мæ риссы, цы мæ хъуамæ рисса! 
— Уæдæ дæ хъуыры хор-дон куы нæуал ауагътай! Ныр уынгæ 
нал кæнын, уæд мæ зæрдæйыл дæр хъустæ нал и! 
— Куыд нæ ауагътон! Дæлæ Сандротæм æнæхъæн хæбиз- 
джын куы фæдæле кодтон. 
— Ныр фæдæле кæн, цæмæй исты фæдæле кæнай, уый дын 
фестæд мæ сæр, фæлæ райсом та? Фæлæ дысон та? 
— Дысон, зæгъыс? Æмæ дысон куы бахордтон. Бахордтон, Дзыц- 
162 

ца, дысон, — Цоцкойы аггаг ныхæстæ нæ уыдысты, — бæрæг уыд. 
— Гъæ, тæхуды уæ фыды къона фæуа, ацы дудгæ-судзгæ бонтæ 
чи нæ ’рæййæфта! — æнæнхъæлæджы ныдздзынæзта хъæрæй 
Къæбысон, æмæ мæм афтæ фæзынд, цыма уæзæджы сæрты 
кæдæмдæр адзырдта æмæ цыма ныртæккæ йæ азæлд æрбайхъу- 
ысдзæн. Æмæ ныггуыбыр дæн, афтæмæй хъуыстон азæлдмæ. 
фæлæ азæлд нæ хуыст. Уæд бакастæн Къæбысонмæ — уый 
æмырæй лæууыд къæйыл, йæ сæрыл бæрзонд хæцыд, йæ урс 
дадалитæ æрзындысты йæ игæргъуыз кæлмæрзæны бынæй, æмæ 
мæм афтæ фæзынд, цыма уый дæр, йæ ныхасы азæлд кæд æрбай- 
хъуысдзæни, уымæ æнхъæлмæ каст. 
Цоцко дæр тыхст, æвæццæгæн, Къæбысоны æдзæм лæудæй 
æмæ йæм бадзырдта: 
— Цы кæныс, цы, Дзыцца? 
Мæнмæ афтæ фæзынд — нæ фехъуыста ныхас Къæбысон, 
фæлæ ма иу-цасдæр куы алæууыд, уæд та ногæй ныдздзынæзта 
— æрдæбонæй ноджы хъæрдæрæй. 
— Цы фыддæр фæуæд, мæ удыл фидар цы ныххæцыди, уый! 
Цыма æдде дæлвазыр нæ бадтæн, фæлæ кæмдæр мидæгæй 
уыдтæн, æмæ мыл цар æркалди, мæнæ хъайванæй хъайванмæ цы 
æндзæлмттæ æвæрд вæййы, уыдон æртыдтой æмæ мæ алыварс 
ныггуыбар-гыбур кодтой, афтæ фæдæн уыцы ныхæстæй. Мæ бы- 
натæй куыд фестадтæн — ницы йын базыдтон, фæлæ ацыдтæн, 
ацыдтæн æмæ Цоцкойæ Къæбысоны æхсæн слæууыдтæн, мæ сæр 
мæ уæхсчыты нытътъыстон, афтæмæй. Уым лæууын не ’мбæлд, 
уый æмбарынхъом уыдтæн, фæлæ мæ уыдæтты мæт нал уыди. 
— Кæд де ’фсымæртæй искæмæй исты фехъуыстай?! — иугай 
загъта уыцы дзырдтæ Къæбысон, стæй фæцудæгау кодта, дуары 
тарваз æрысгæрста, æрхæцыд ыл. 
— Цы фехъуыстон, цы хъуамæ фехъуыстаин?! — йæ ныхæстæ 
цыма уæгъдызмæлд скодтой сæхи мидæг, уымæй уæлдай 
кæрæдзийыл нæ хæцыдысты. Цалдæр къахдзæфы бакодта æмæ 
та æрлæууыд. 
— Уæдæ дын дæхимæ сидынц? 
Цоцко йæ сæр зæхмæ æруагъта. 
-0. 
— Уæ, туг ныууара мæ сæрыл! Хæдзарыдзаг сывæллæттæ 
схъомыл кæнай æмæ дын дзы, дæ сынтыл чи схæца, уый мауал 
ныууадзой! 
Афтæ куы загъта, уæд базмæлыд Къæбысон. Фыццаг йæ цæсты 
уæлтъыфæлттæ ризгæ æруагътой сæхи цæстытыл. Æмæ уæзæ- 
джы сæрты дард кæдæмдæр арæзт нал уыди йæ цæстæнгас, стæй 
йæ кæлмæрзæнмæ сæвнæлдта, дзыккутæй æддæмæ чи æрзынд, 
уыдон ын йæ мидæг акодта, фыццаг иуырдыгæй, стæй — иннæ- 
рдыгæй, æмæ та радзырдта уæзæгмæ: 
— Уым никуы дæ, Сикъо? 
163 

— Мæнæ дæн, Дзыцца. 
— Рацу-ма. 
— Цæуын. 
Цоцкойы цурмæ куы бахæццæ, уæд æм бакаст, стæй йæ цуры 
æрлæууыд. 
— Ацы лæппуйы кæнгæ кæнынц, уый зоныс? 
— Куы нæ, — цыма ныры онг нæ федта Цоцкойы, уыйау æм 
кæсгæйæ баззад Сикъо. — Кæд æй кæнынц? 
— Йæхи йын бафæрс. 
— Кæд дæ кæнынц? 
— Райсом. 
— Гъеныр дæумæ баздæх æмæ дæ куыдзы къахæй фæнæм, 
уæд дын нæ хъæуы?! 
— Дзыцца та куы тыхса, уый тыххæй йæ нæ фæрæзтон зæгъын. 
— Куы тыхса! Хорз æй фервæзын кодтай йæ тыхстæй! 
— Цæуæтмæ искæй арвит, — йæ ныхас фæфæлмæндæр и 
Къæбысонæн. — Раггуырддæр сæныччытæй иу æрцахсæд, ца- 
лынмæ ма рухс у, уæдмæ йæ куыд бауæларт кæнат. Æз арвыду- 
ар гомæй федтон, æвæццæгæн, — стæй йæ цæсты уæлтъыфæлт- 
тыл не схæцыд, афтæмæй азылд æмæ мидæмæ бахызт. 
Æмæ сулæфыди уæзæг. Йæ иугæндзон змæлд æм раздæхт. 
Куыройы-дон цыма ауазгæ ныччынди æмæ йæ ныр фæстæмæ 
уадзгæ ачындæуыд, уыйау йæ сæртæг цæх-цæх ссыд. Хъандо 
æмæ Къакъиан сæ хъæды къудийæ лыг кодтой хырхæй, æмæ 
хырхы хъæр дæр æрбайхъуыст. Кæйдæр рæуæд æнкъардæй ны- 
ууас-ныууас кодта, уый дæр райхъуыст уæзæгмæ. Стæй Сандро- 
ты хъæмпыл иу стыр халон абадт æмæ хъæрæй ныхъуахъ кодта. 
Пана йæм кæцæйдæр рауад æмæ йыл дуртæ æхста, фæлæ 
æвæццæгæн æгæр дард лæуд фæци — йæ дуртæ хъæмпы онг нæ 
хаудтой æмæ нæ тахти халон. 
Цоцко Бабаитæм æрбаздæхт, цыма сæ гыццыл чъыдзых фæци, 
уыйау æддæдæр æрлæууыд. Уæдмæ байгом и Сандроты тыргъы 
дуар æмæ дзы фæд-фæдыл рахызтысты Микъала, Пора æмæ сæ 
куыдз Фиткæ. Микъалайы фæсонтыл сæ кæттаг дзæкъул. Чъре- 
байы куы ахуыр кодта æмæ-иу уырдæм куы цыд, уæддæр-иу 
уыцы дзæкъулы хаста хæринæгтæ. Исайæн та-иу хъæдын чыры- 
ны æвæрдта йæ хæринæгтæ Дзыцца. 
Микъала Бабаитæм бараст. 
— Гъа, уæдæ, хорзæй баззайут! 
— Цæмæй дзæбæх фæндæгтыл фæцæуай, уый дын фестæд 
мæ зæронд сæр. — Баба æрбахъæбыс кодта Микъалайы. — 
Хъаггæнæг Хуыцау у, фæлæ дæхи хъаггæн, уæхи хъаггæнут, æнæ 
ныгæнæг нæ ма фæкæнут. — Сандро дæр ахъæбыс кодта Микъ- 
алайы. Дзургæ ницы скодта, æвæццæгæн, ницы сфæрæзта дзу- 
рын. Цоцко йын йæ къух райста, бахудти йæм. 
— Æз дæр дæ феййафын. 
164 

Æмæ аздæхт Микъала æмæ фæцæйцыд уæзæджы сæрты. Йæ 
дзæкъулы бынæй гыццыл цыдæр, йæ къубал фидар баст. Нæ 
фидыдта, афтæмæй Микъалайы чъылдымыл уыцы кæттаг 
дзæкъул. 
Пора мæ цуры æрлæууыд, йæ чъирийы тæф мыл æрбакалд. 
Æвæццæгæн ма йæм дзы æрхауд. Фиткæ нæм йе ’мбаргæ 
цæстытæй иу каст æрбакодта æмæ Микъалайы фæстæ араст. Мах 
былмæ бацыдыстæм, кауыл банцой кодтам æмæ дæлæмæ кас- 
тыстæм. Уайтагъд азындысты скъæты фисынæй Микъала æмæ 
Фиткæ. Сæ аууæттæ дæр нæм дзæбæх зындысты — уыдон дæр 
сæ фæрсты фæцæйцыдысты семæ. Куыройыдонæй куы ахызты- 
сты, уæд Микъала æрлæууыд. Æрлæууыди Фиткæ дæр. Микъала 
йæм æргуыбыр кодта æмæ йын цыдæртæ дзырдта, йæ къух 
уæлæмæ хæдзæрттырдæм дардта, афтæмæй. Фиткæ йæ бынатæй 
не змæлд. Стæй Микъала ацыд, Фиткæ ма иу-гыццыл абадт æмæ 
йæ фæстæ асыллынк-сыллынк кодта, баййæфта йæ æмæ йæхи 
йемæ цæуæг скодта. Иу цасдæр ацыдысты, æмæ та Микъала 
æрлæууыд. Æрлæууыди та Фиткæ дæр. Микъала йæ разы дзуц- 
цæджы æрбадт, йæ цонг та уæлæмæ ныттынг кодта æмæ та йын 
цыдæртæ дзырдта, фæлæ та Фиткæ йæ бынатæй нæ фезмæлыди. 
Стæй та ацыди Микъала æмæ та ацыди Фиткæ дæр. Арæны- 
донмæ куы ахæццæ сты, уæд Микъала цæхгæр фæзылд, йæ къух 
Хъигъырийырдæм фæцарæзта, сæ картофы хуымтæ-иу кæм уыды- 
сты, уыцы ’рдæм æмæ ныхъхъæр кодта: «Ссы, Фиткæ, ссы!» — 
йæ хъæр махмæ дæр æрбахæццæ азæлды хуызæн. 
Æмæ ныззылди Фиткæ, иу нуар фестади, æлвæст нуар, 
афтæмæй фæцæйтахти Хъигъыримæ уыцы тæссæртты, æмæ 
фæмæсты дæн Микъаламæ: уæдæ ныр куы схæццæ уа картоф- 
донмæ æмæ дзы куы никæй хуытæ сæййафа, уæд тæригъæд нæу?! 
Уайтагъд схæццæ и Фиткæ хуыммæ, ныррæйдта, хуытæ-иу 
дзы куы сæййæфта, уæд-иу куыд ныррæйдта, афтæ, иуæрдæм 
фехста йæхи, иннæрдæм аппæрста йæхи — уым дæр ницы. 
Уæддæр ма арауай-бауай кодта картофдоны, стæй ауæдзыл 
æрбадт æмæ дæлæмæ кæсгæйæ баззад. Рæстæгæй-рæстæгмæ-иу 
сниудта, цымя-иу кæугæ скодта, уый хуызæн. 
Мæн скæуынмæ бирæ нал хъуыд — уæдæ йæ кæдæм ацар- 
дыдта, куы нæ дзы хуы уыди, куы нæ æндæр, уæд?! Ныр йæ 
фæдыл цыди, уый тыххæй йæ сайын хъуыди?! 
Микъала Къахыры фæуырдыг кодта — фыццаг дзы йæ уæр- 
джытæм аныгъуылд, уый фæстæ йæ уæхсчытæм, йæ сæр ма зын- 
ди, зынди, стæй фæаууон и йæ сæр дæр. Фæндаг афтидæй баз- 
зад былæй суанг Къахырмæ. Иу змæлæг ыл нæ уыд. Зæрдæ дзы 
æнкъард кодта. 
Мах каумæ нæ чъылдымтæ сыздæхтам. Æз лæгтæм кастæн— 
уæдæ æндæр кæдæм кастаин! Уæртæ лæууынц — Баба æмæ Сан- 
дро кæрæдзимæ æввахсдæр, Цоцко — æддæдæр. 
165 

— Ныр де скъолайæн та цы ми бакæндзынæ? — бафарста 
хъæрæй Сандро Цоцкойы, стæй ма бафтыдта йæ ныхасмæ: — 
æхгæнгæ дын æй ма скæнæд, æз — дæ мæрдты уазæг. Сахуыр ыл 
стæм æмæ ницуал бакæндзыстæм æнæ скъола. 
— Мæнæ уал дзы Исайы ныууадздзынæн, — хъæрæй дзуры 
Цоцко дæр. 
— А Исайы? Мæнæ нæхи Исайы? 
— Гъо, сымах Исайы. 
Мæн бирæ нал бахъуыд — атæхон нæхимæ æмæ дуарæй 
хъæргæнгæ базгъорон: Исайы ахуыргæнæгæй баурæдтой Цоц- 
койы бæсты. Цоцкойы хæстмæ кæнынц æмæ ! 
Фæлæ мын мæ бынатæй сызмæлын нæ бантыст, афтæ та ба- 
фарста Сандро: 
— Æмæ ай афæстиат уа, а Иса? 
— Бирæ — нæ. Чи зоны, — мæй, чи зоны — гыццыл фылдæр. 
Уæдмæ кæд искæй ссариккой. — Цоцко йæ ныхасæй æрлæууыд, 
фæлæ йын Баба æмæ Сандро комкоммæ йæ дзыхмæ кæсынц, 
уый куы бафиппайдта, уæд ма загъта: — Ай, айриплантыл чи 
баддзæн, уыдонимæ фыст у, Исай. Кæмдæр сын скъола аразынц, 
æмæ сын нæма фæци арæзт. Хъуамæ тæхой айриплантыл, хъу- 
амæ айриплантæй хæцой. 
— Гæр æмæ Исайыл банцадысты, кæд айрипланæй хæцын 
хъæуы, уæд! Æнцон у айрипланæй хæцын — уалæ йедæй! 
Æмæ та уæд Цоцко дæр загъта: 
— Айрипланæй дæр хъуамæ исчи хæца, уæдæ куыд, Исайæн 
та йæ хъуыддаг афтæ у æмæ ма цыди уыцы скъоламæ, ахуыр ма 
кодта айрипланыл бадын. 
— Гæр æмæ йæм кæдæм хауди, йæ къухтæ йæ хордтой! Гъе- 
ныр йæхи фыдбылызы нæ нытътъыста! 
— Кæм ахуыр кодта, уырдыгæй йæм цыди, ахуыргæнджыты 
скъолайæ. Канд уый нæ уыди, иу-цалдæр уыдысты, сæ 
сæрæндæртæ лæппутæн. 
— Мæнæ Хуыцауы диссаг, мæнæ! — йæ æрмтттæ кæрæдзи- 
йыл æртъæпп кодта Сандро. 
Уæд æм Баба йе ’ргом аздæхта. 
— Фæлæуу æмæ йæ а хъæуæн йæ цъиутæ дæр куы уасыдыс- 
ты, Иса айрипланыл бады, Иса афтæ кæны, уæд дæуæн дæ хъустæ 
хизынмæ уыдысты. 
Сандро йæ армыл схæцыд, адæлгом-уæлгом æй кодта. 
— Нагъ! Фæлæуут, уæ мæрдтыстæн, æмæ-иу æй скъæргæ дæр 
кодта? 
— Скъæргæ дæр æй кодта, кодта. 
— Мæнæ царциаты диссæгтæ! 
Баба йæ худы счъилмæ сæвнæлдта, тамакойы æууылд дзы 
систа æмæ йæ йæ дзыхы акодта, æрæууылдта йæ. 
— Уæд мæ тæригъæд куы бахæрид чындз, уымæн йæ айрип- 
166 

лан чи ныууадзын кодта, æндæр афонмæ куыд скъæрид, уый 
зоныс! Хуыздæр нæ хъæуы, афтæ скъæрид. Фæлæ арвы сыдзы 
æхсидæвтæ тъыста, æмæ йæ уый дæр ныууагъта. Æндæр гъеныр 
æххæст лæгæй нæ ацæуид! Уым айрипланыл бадджытæн коман- 
дирæй ныллæууид, æмæ мæгуыр уаин! 
Дзыцца æцæг нæ уагъта айрипланыл бадын Исайы. Тæрсгæ 
йын кодта. Æнæуи дæр нæ уарзта айриплан. Искуыдæй-иску- 
ыдмæ-иу нæ сæрты куы æрбацæйтахт æмæ-иу ыл йæ цæст куы 
схæцыд, уæд-иу æм кæсгæйæ баззад, стæй-иу ныдздзынæзта: 
«Гъæ, цы уды фидар и, уырдæм йæ хъæбулмæ чи скæсы, уыцы 
мадыл!..» 
Фæлæ лæппутæ куыд фæдзурынц, махæй хистæр чи у, Исаитæй 
кæстæр, уыцы лæппутæ, афтæмæй Дзыццайы тыххæй нæ ныууагъ- 
та айриплан Иса. Цыдæр лæппуйы кой фæкæнынц, Иса кæимæ 
фæхыл и, уыцы лæппуйы кой. Уый дæр уым ахуыр кодта, айрипла- 
ныл бадын сæ кæм ахуыр кодтой, уыцы скъолайы. Йæ тыхы цæсты 
акасти, кæмдæр донмæ скъæрдта æгас скъолайы лæппуты æмæ сæ 
фæстæмæ æнæ донæй здæхта. Уæлдайдæр хæрæндоны — цы бонты 
дзы ахуыр кодтой, уыцы бонты сын сихор лæвар хæрын кодтой. 
Кæмæн-иу сæ йæ хъæрмхуыппыл цайы агуывзæ ауагъта, кæмæн-иу 
ыл цæхх аскъæрдта, кæмæн-иу йæ уидыг амбæхста. Æмæ йæм уый 
æппæт лæппутæй фæстæмæ фæкæсын ничи уæндыд — тыхджындæр 
уыд æмæ тыхыдон хæрдмæ ласы! 
Уæд, дам, дын иухатт йæ хæринæгтæ райста, стъолмæ сæ 
æрбафтауц кодта, уæдæ ныр æрбадон æмæ райдайон хæрын 
куыд загъта, афтæ йын Иса йæ бандон йæ бынæй куы аскъæ- 
фид. Лæппуйæн йæ бын афтид куы разынд æмæ куы фæуæзгæ, 
уæд стъолмæ фæлæбурдта, фæлæ йæ стъол кæм баурæдтаид, 
æмæ йæ уæлæ рафæлдæхта стъол дæр. Хъæрмхуыппы къус йæ 
тæккæ риуыл фæдæлгом. Фестади, фæлæ йæ цæстыты туг абадти 
фырмæстæй æмæ, исдуг ницуал ауыдта, стæй йæхи бауагъта 
Исайыл. Исай йын йæ бæрзæй рацахста, йæ къахыл ын йæ къах 
атыхта, стæй йæ йæ сины сæрты райста æмæ йæ йæ быны ануæ- 
рста. Лæппу уый æнхъæл кæм уыд! Фестади. Йæ лæхъир пы- 
султæм февнæлдта, кæй сæ æлвасгæ фæкодта, кæй сæ скъу- 
ынгæ æркодта йæ уæлæ æмæ та йæхи аздыхта Исайыл. 
Фæхъæбысæй-хъæбысмæ сты, иуæрдæм ахастой кæрæдзийы, 
иннæрдæм ахастой кæрæдзийы, хæрыны мæт ма кæй уыди! 
Æнæуи дæр стъолæй-бандонæй афæлдæхтытæ сты. Афтæмæй 
дын скъолайы хицау уым куы балæууид! Уыцы бон систа сæ 
дыууæйы дæр. 
Афтæ-иу кодтой Исайы хабæрттæ лæппутæ, гъе! Кæрæдзийæн- 
иу сæ кодтой — иу сæ абон куы кæнид, иннæ — сом. Æмæ-иу 
хъуыстой кæрæдзимæ, цыма фыццаг хатт хъуыстой уыцы 
хабæрттæ, уый хуызæн. Мæнæ-иу, аргъæуттæ куыд кодтой 
кæрæдзийæн æмæ-иу аргъæуттæм куыд хъуыстой, афтæ. 
167 

Æппæлыдысты-иу Исайæ, уый, дам, ын, иннæты хуызæттæ нæ 
фæци. Уый, дам, ын фенын кодта. 
Баба йæ къухыл, уартæ кæм фæбады, уыцырдæм ахæцыд. 
— А уалдзæджы уартæ уым бадтæн, ай мæм уырдæм бацыд 
æмæ мын æй уым дзырдта. Ныр дын скусын кодта йæ айриплан, 
сбадти йыл æмæ ам нæхирдæм рафардæг, нæхи сæрты ’рбазылд. 
Ныр, дам, цыма, мæнæ уæлхæдзарæй кастæн, афтæ хорз, дам, 
мæм зынди нæ хъæу, гъе, дон чи сцæйхаста, телыл пысултæ чи 
ауыгъта, хуым чи кодта — иууылдæр сæ базыдта. Уартæ, дам, 
Саулæджы ус Осиан хъуццытæ дыгъта æмæ, дам, ын сæ хъулон 
хъуг йе ’хсыр акалдта. Сабыр æй скъæрдта, æвæццæгæн, æмæ сæ 
иууыл федта, иууыл. 
Сандро йæ сæр аранкъус-банкъус кодта, бæрæг уыд — цæуыл- 
дæр гуырысхо кæны, стæй бафарста: 
— Фæлæуу, æмæ цымæ а Осиан райсомы дыгъд кодта йæ 
хъуыццыты, æви изæры дыгъд? 
Фæлæ Баба цыма Сандройы ныхас нæ фехъуыста — исдуг йæ 
тамако æрдзæм-æрдзæм кодта, стæй æнæнхъæлæджы ныууынæ- 
ргъыдта: 
— Дæдæдæй, мыййаг ныл зынæрвитæн зымæг куы скæна! 
Сандро йæ дзых схæлиу кодта, йæ рус аныхта. 
-— Хуыцау æй хорз зымæг фæкæнæд, фæлæ а Осиан... цымæ 
йæ хъуыццыты... 
— Ныууадз-ма Осианы! Райсом дæр сæ дыгътаид, изæры 
дæр сæ дыгътаид. Хъуыццытæ сты ’мæ. 
— Уый хъуыццытæ сты, фæлæ... Райсом уа раджы куыд 
æрбахæццæ уыдаид, изæры та ма уыцы æнафоны куыд ратахтаид? 
— Ай ничи йæм хъусы! Айриплан дын йед нæу, нæ, йæ бон у 
— ныггуыр-гуыр кæна æмæ ам æрбалæууа, стæй та ныггуыр- 
гуыр кæна æмæ та уым феста. 
— Гуыр-гуыр ныккæны, фæлæ... — йæ арм та арауæлгом- 
арадæлгом кодта Сандро — бæрæг уыд: цыдæр гуырысхо ма 
баззади уæддæр йæ зæрдæйы. 
Лæгтæ ацыдысты. Æз ма ралæуу-балæуу кодтон, мæ къах мæ 
нæ хаста нæхимæ, тарстæн, мыййаг куы нæ бауромон, лæгтæй 
цы фехъуыстон уый — Исайы айрапланæй чи хæцдзæн, уыдо- 
нимæ ныффыстой — куы йæ схъæр кæнон Дзыццайæн æмæ ад- 
æмы йæхимæ куы æрæхъусын кæна. Стæй мæ зæрдыл æрбалæу- 
уыдысты нæ бындзытæ. Хъæддаг мыдыбындзыты бардз не скъæты 
фисыныл æрбынат кодта, цыма сын дзы мыдыцъар æвæрд уыди. 
Ибонты сæм Сандроты даргъ асин сæвæрдтам æмæ сæм схыз- 
тыстæм. Куыддæр сын сæ мыдыкъусчытæ расыгъдæг кодтам, цы 
хъæмп æмæ зыгуымы бын уыдысты, уыдонæй, æмæ сæм 
æрæвнæлдтам, афтæ ныл æрбакалдысты бындзытæ гуывгу- 
ывгæнгæ. Цалынмæ дæлæмæ хызтыстæм, уæдмæ нæхи хуызæттæ 
нал уыдыстæм — кæмæн нæ йе ’рфыджы сæр акъокъоса, кæмæн— 
т 

йæ уадул, кæмæн—йе ’фсæры къæдз. Тасолмæ дзы цалдæр къус- 
чы бафтыд, кæмæн нæ дзы йе ’нгуылдзмæ ралæмæрста мыд, 
кæмæн — йæ армы дзыхъмæ. Кæрæдзийыл пыррыччытæ кодтам 
æмæ нæ къухтæ сдæрдтам. 
Ныр уымæй иунæг сдæрд! 
Уæлæмæ кастæн фисынмæ — бындз зынæг нæ уыд, æмæ сфæнд 
кодтон: фисыныл сбырон, иунæг къуск дзы æрисдзынæн, æндæр 
нæ. Кæннæуæд уыдон дæр тæригъæд сты. Иу-æртæ фæйнæджы 
ма мæ хъуыд, афтæ мæ хъустыл æрцыд кæйдæр ныхас, æнахуыр 
уæззау ныхас, стæй афтид ныхас нæ — хъарæгхæццæ ныхас, 
æмæ ма сызмæлон, уый мæ бон нал баци, афтæ мыл ныууæз 
кодта уыцы ныхас. Хæлуарæг йæ тыны кæрон куыд бандзыг уа, 
афтæ бандзыг дæн фисыныл æмæ дыууæ сахъари амад фæйнæджы 
зыхъхъырæй ауыдтон Бабайы: бынæй скъæты кæвдæсыл бадт, 
йæ къух йæ боцъойы арф стъыста æмæ йæ сæр дыууæрдæм ракъ- 
ул-бакъул кодта, хъарæггæнæг ус куыд фæкæны, афтæ. 
— Æмæ ныр арвы риуыл уæд та исты кодта дæ айриплан, мæ 
хъæбул, уæд ма йын цы ми бакæндзынæ, куы нæ йын бауромæн 
и уыцы ран, куы нæ — æрлæууæн. Уæ туг ныууара мæ мæгуыр 
сæрыл, кæд цытæ æрæййæфтон æмæ цытæ бавзæрстон! — хъуы- 
сти мæм къулы зыхъхъырæй æмæ мæ уæнгтæ мæ мидæг куыд 
згъæлдысты, уый дзæбæх хатыдтон, бамбæрстон — хаудзынæн, 
фæлæ хауыны тас зæрдæмæ нæ бахæццæ, уымæн æмæ Бабайы 
ныхæсты тас стырдæр уыд æмæ зæрдæйы бацæуæнтæ бацахста. 
Фæстæдæр бамбæрстон: мæ къухтæ æмæ мæ къæхтæ бадон сты, 
базмæлон ма, уый хъару сæ нал уыд æмæ афтæ æндæгъдæй лæу- 
уыдтæн фисыныл. Баба ма кæд исты дзырдта, уæддæр æй нал 
хъуыстон. Мæхи иувæрсты ма зæхмæ иу-цалдæр касты фæкод- 
тон æмæ феуæгъд дæн фисынæй. 
«Исчи ма акæсæд Бабамæ дæр! Æрдæбон Сандро æмæ Цоц- 
коимæ цы хъазуат ныхас кодта. Ныр уым кæвдæсыл та цытæ 
дзуры! Æмæ ма сæ искæмæн дæр куы дзурид — йæхицæн! 
Æмæ ма сæ æнæуи дæр куы дзурид, фæлæ — хъарæджы ху- 
ызæн. Гъеныр уым куы нæ бадтаид, кæвдæсыл, æмæ афтæтæ 
куы нæ дзырдтаид, уæд афонмæ уыцы адджын мыд не 
сдæрин?!» — зæххæй скъæты фисынмæ кастæн, афтæмæй хъу- 
ыды кодтон æз. 
8. 
Зыбе Дзауы уыди. Сæрдарæй йæ куы равзæрстой, уæд æй 
уайтагъд акодтой: колхозты ног сæрдартæ бирæ равзæрстой, 
хæстмæ кæй акодтой, уыдоны бæсты, æвзæрстой хистæрты, 
хæстмæ йæ азтæ кæмæн нал амыдтой, ахæмты. Зыбейы дæр уымæн 
равзæрстой — йæ азтæ дæс æмæ дыууиссæдзæй фæфылдæр сты. 
Стæй, дам, æнæуи дæр раст лæг у, æрхъуыдымæ, фæцарæхсынмæ 
Ш 

бæргæ сæрæндæр хъуыд, фæлæ комæй кургæ сæрдартæ стыр 
колхозтæн куы нæ уыд! Мах колхоз та дæлæмæ дæр уæлæмæ 
дæр — æхсæрдæс хæдзары. 
Ахуырæй дæр ницы уыд Зыбемæ. Æмæ æниу уый карæнтæй 
кæмæ цы уыд ахуырæй! Ликбезмæ цыдысты, чи сæ йæ къухæвæ- 
рын базыдта, чи — нæ. Ахуырæн дæр рæстæг и. Зыбе дæр-иу, йæ 
къух æрæвæрын æй бахъуыд искуы, уæд хъуамæ кърандасы бы- 
рынкъ фыццаг йæ дзыхы акодтаид — хими кърандас кæй хуыд- 
той, уый уыдаид, хуымæтæг кърандас уыдаид, уæддæр, уæлдай 
йын нæ уыд, стæй-иу гæххæттыл æрæнцадысты къухæй-къран- 
дасæй æмæ-иу æрæджиау йæ къух куы систа, уæд гæххæттыл 
баззади дыууæ дамгъæйы: «X. 3», кæрæдзийыл-иу бакъул 
сты, афтæмæй. Мæнмæ-иу ноггуырд рæуæдты хуызæттæ ка- 
стысты Зыбейы дамгъæтæ, йæ къахыл нырма фыццаг хатт чи 
слæууыд æмæ ахауынæй тас кæмæн у, ахæм рæуæдты ху- 
ызæттæ. 
Дзаумæ цы бон цыд, уыцы бон раджы сыстад, йæхи ныддас- 
та, йæ райст-бавæрд фæсмын галифе скодта, йæ хъусджын ре- 
зин дзабыртæ, уыцы сæрд Чъребайы цы сау цинел балхæдта, 
уый. Кæд ма цинел кæнынæн раджы уыд, уæддæр Зыбейæн æндæр 
ницы уыд, æмæ афтид хæдоны куыд ацыдаид. Æмæ йæхи куы 
рацарæзта, уæд цыма стырдæр фæци, стырдæр æмæ лæппудæр. 
Дзыцца йæ худын нал баурæдта. 
— Кæс-ма-иу, кæддæра дыл нæ фæхæцой æмæ дæ нæ фæдæле 
кæной. Стæй балвасдзынæ дæхи. 
Зыбейæн æхсызгон уыди мады ныхас, йæ мидбылты бахудти, 
йæхимæ æркаст æмæ ныхас иннæрдæм аивта: 
— Ды хъазгæ кæныс, фæлæ ацы цинел мæ къухы кæй баф- 
тыд, æндæра цы уыдаин. Ныр зымæг нæ къæсæрыл и. Ай та кæд 
адаргæ у, уæддæр фидар и нырма. Стæй — хъарм. 
Афтæмæй æртыккаг изæр нæхимæ куы ’рбалæууид! Дзыцца 
йæ куы ауыдта, уæд йæ уæрджытæ ныххоста. 
— Хуыцау мæ ма ралгъита æмæ мæ ныхас ма ’рцæуа! 
Фыд бахудт, фæлæ кæм уыди худт! — йæ былтæ кæрæдзийæ 
гыццыл фæиртæстысты. 
— Уæдæ! Раст цыма де уæны кастæ. 
Дзыцца лæугæйæ баззад, стæй йæ къухтæ фæхъил кодта. 
— Ацæуæд, мæ сывæллæтты тæригъæд баззайæд, дæу уым чи 
фæтъыста, уыдонæн, кæд сын сæрдары куыстыл нæ куыдтам, 
уæд! — гыццыл алæууыд, стæй фыдмæ фездæхт. — Гъомæ кæдæм 
сæ дзыхы хаудтай! Уæдæ алчи йæхи фæфæсвæд кæнын дæр куы 
зоны, уæд мах цæмæннæ исты базыдтам гыццылæй-стырæй, куыд 
туг мыл ныууарыди! 
Фыд куыд æрбахызти, афтæ лæууыди къæсæрæй иу-дыууæ 
къахдзæфы мидæгдæр. 
— Никæй дзыхы бахаудтæн, гъæуым нæм иу æфсæддон дар- 
170 

æсджын смидæг и, нæ тæккæ ахуырыл уыдыстæм, афтæмæй, 
фестын нæ кодта, цалдæрæй нæ йемæ аскъæфта æмæ нын нæ 
къухты гæххæттытæ фæсагъта. 
— Æмæ сæм мæнæ ды нæ ацыдтæ, уæд цы ми кодтаиккой? 
Науæд дын кæд дæ азтæ амыдтой, уæд дæм ардæм цæмæннæ 
æрвыстой, æфсæрмы дæ кодтой?! 
Фыд ницы загъта æмæ та уæд мад нал фæлæууыди: 
— Уæдæмæ дæхи фæндыди де ’дде! Æндæр Дзауы хицауæй 
фылдæр цы и. Иуæн сæ афтæ загътаис: гъеуал æмæ мыл гъеуал 
азы цæуы, афтæ æмæ мæ афтæ ахуырмæ рарвыстой, уал æмæ 
мын уал сывæллæттæ ис — гъæуымæй дæ син фелвæстаид! 
Зыбе йæ сæр ныттылдта уыцы ныхæстæм. 
— Загътаис! Цы йын загътаин! Мæнæ адоны акæнут, фæлæ 
мæн ныууадзут, нæ?! 
— Мæнмæ уыдоны кой нæ уыди! — чысыл фæсасти Дзыц- 
цайы хъæлæс. 
— Уыдоны кой! — ногæй та хъæрæй загъта Зыбе. — Æмæ 
уыдоны дæр куы нæ акæной, мæн дæр куы нæ акæной, уæд зна- 
джимæ та мæ мæрдтæ схæцдзысты! 
Дзыцца йæм ницуал сдзырдта. Иннæрдæм азылд, йæ галиу 
къух йæ дæларм бакодта, йæ рахиз къухæй йæ роцъомæ 
сæвнæлдта æмæ иу-цасдæр æдзæмæй фæлæууыд. Стæй йæхицæн 
дзурæгау загъта, хъæрæй: 
— Æмæ лæджы хæдзар гыццыл истæмæй æххæст уыдзæн, 
уæд цы нæ вæййы! Фæлæ никуы суг конд, никуы хос ласт, никуы 
хор хаст. Нæ амбары иу цæст дæр æххæст нæ байдзаг и нæ хуымы 
хилæй. Æмæ цы ахады хъæбæрхор æнæ нартхор ахуыйæнæй! 
Стæй сæ ничиуал ницы дзырдта æмæ афтæ лæууыдысты — се 
’ргæмттыл кæрæдзийæ иуварс ахæцыдысты. Æз лæууыдтæн пецы 
фарсмæ — пецы арт нæ уыд, фæлæ хæдзары пецы фарсмæ куы 
нæ æрлæууай, уæд кæм хъуамæ æрлæууай! — æмæ тыхстæн Дзыц- 
ца æмæ Зыбе афтæ кæй лæууыдысты, уымæй: тынг æнкъард лæуд 
кодтой. Хорз уыд, æмæ Баба æрбацыд, æмæ сын бирæ нæ ахас- 
та уыцы лæуд. Фыццаг дуарыл тынг æрбахæцыд Баба, æмæ дуар 
чиныджы хъæбæрцъарау бынтондæр куы байгом, уæд æрбахызт 
мидæмæ æмæ, кæдæм æрбахызт, уым æрлæууыд. 
— Уæддæр мæ бинонты хуызæн чи федта искуы мæнæрдыгæй, 
уымæн Иры куыйтæ йæ мæрдтæ бахæрæд! — Баба тынг мæсты 
уыд — æдде бакæсгæйæ дæр ыл зынди . — Чи фæнды сын цы 
фæнды зæгъæд — æгомыг фосау йæ фæстæ фæраст вæййынц. 
Уæд афтæ ма зæгъай, мæ азтæ нæ амонынц æмæ мæ ныууадзут 
мæ мæгуырыл! 
Дзыцца фезмæлыд йæ бынатæй. Пецы цурæй æртыкъахыг 
бандон айста, рудзынджы рухсмæ йæ æрæвæрдта лæгтырдыгæй. 
— Хуыцау цы зæгъа, уый уыдзæн. Æрбахиз, нæ хицау, æмæ 
бадгæ æркæн. 
171 

— Дунейы адæм цы кæной, æз дæр — уый, — загъта Зыбе 
дæр. — Мæхи уæлгоммæ куыд аппæрстаин! 
— Де ’дде дæ дзы чидæр кæйдæр бæсты фæмидæг кодта, 
бецау, æндæр дзы иу дæр нæй æмæ иннæ дæр. Æмæ дын гъæуым 
дæр дæ фæлмæнвад куы базоной, уæд дæ цумайы лæдзæг сараз- 
дзысты сæхицæн, æндæр цы æнхъæл дæ. —- Баба дзургæ-дзурын 
бандонмæ бацыд, фыццаг æм йæ къухæй æрæвнæлдта, стæй йыл 
æруагъта йæхи. — Гъа, ныр уыцы лæппуйы дæр акæндзысты, 
стæй уынгæджы нæ фæци мæ хæдзар! 
Исайы коймæ Дзыцца фестъæлфыд, йæ сæр ныттылдта 
фæйнæрдæм, бакаст Бабайы ’рдæм, бакъахдзæф æм кодта. 
— Аба-бау! Лæппуйы мацы акæнæд! Кæдæм æй акæндзысты, 
кæ?! Уанцон конд нæу! Уымæн нырма... Æмæ уый нырма... — Дзыц- 
ца цы дзырдта, уый дæр нал зыдта æмæ, цы зæгъа, уый дæр, 
уæддæр дзырдта, йæ зæрдæ цы тасæй айдзаг, уый йæ нæ уагъта 
æнæ дзургæ. — Уый та сын — уый! Кой дæр сæ йæ мачи скæнæд, 
искæй раз сæ мæхиуыл арт бафтаудзынæн. Кæсæд ма сæм исчи! 
Баба йæ цæсты уæлтъыфалтæ уæззаугай æруагъта йæ цæсты- 
тыл æмæ ныссабыр, цыма фынæй баци. 
— Нæ, уый хъуамæ мауал акæной, — йæ сæр батылдта Зыбе 
дæр. — Иугæр æз цæуын, уæд ма уый та кæдæм кæнынц! Уæдæ 
аллай-аллай æрцыди! Уый нал акæндзысты, æвæдза, — йæ ныхас 
фæци, фæлæ йæ сæр нал сабыр кодта — батылдта та-иу æй. Йæ 
ныхæстæ цыдæр хъуыдыйыл æфтыдтой лæджы — кæд уымæн 
уайтагъд фæраст и, ома мæн куы акæной, уæд кæд уый ныууа- 
дзиккой, Исайы. — Æмæ уый ам куы уа, уæд мæ зæрдæ фæстæмæ 
не ’хсайдзæн, æмæ лæгæн йæ зæрдæ фæстæмæ куы нæ ’хсайа 
уæд ын ницы у, уæд фæразгæ дæр кæны. Ай та арæхсы, куыс- 
тытæй йын иу æнæ зынд нæу. Æмæ ам куы уа... 
Баба цъындæй бадт æмæ мæм афтæ зынд, куыддæр гыццыл 
дæр ракæса, афтæ базондзысты Дзыцца æмæ Зыбе Исайы, ай- 
рипланыл чи баддзæн æмæ уырдыгæй чи хæцдзæн, уыдонимæ 
кæй ныффыстой, æмæ ма иу мæй рацæудзæн æви гыццыл фылдæр, 
афтæ йæм фæсиддзысты. Æмæ куы ракæса Баба, уæд базондзы- 
сты Дзыцца æмæ Зыбе уыцы хъуыддаг. Æмæ цъындæй бадти 
Баба. Стæй цъындæй загъта: 
— Хæдзарæн лæгæй куы уаид, уæд бæргæ. Фæлæ уæд Хъæвды- 
ны фыртты фондзæй нæ акодтаиккой. 
Зыбе цæхгæр фæзылд Бабамæ. 
—- Уый Хъæвдыны фырттæ æфсымæртæ сты, æмæ сæ акод- 
той. Фæлæ мах дæр исты æфсымæртæ стæм! Нæ, мах æфсымæртæ 
не стæм. Мах... — Зыбейыл дызæрдыг стых, уый бæрæг уыд. Ру- 
дзынджы размæ дæр уымæн бауад, æддæмæ дæр уымæн акаст, 
кæм лæууыд, фæстæмæ дæр уырдæм уымæн æрбаздæхт, стæй ма 
зæгъгæ дæр уымæн кодта: — Æмæ уый ам куы уа, уæд мæ зæрдæ 
фæстæмæ не ’хсайдзæн. 
172 

Æмæ-иу æцæг цы куыст нæ бакодта, сæрды-иу нæхимæ куы 
æрбацыд, уæд! Искуы нæ кау фæкъæртт и, сывæллæтты-иу рам- 
бырд кодта, куыройы комы-иу уистæ рацагъта æмæ-иу сæ уыдон 
ласыныл бафтыдта, йæхæдæг-иу кау афтæ рæсугъд бампъызта 
æмæ-иу æм лæгтæ уынынмæ цыдысты. Уæдæ хос куыд дзæбæх 
карста. Гиса, дам, дзы афтæ загъта кæмдæр: «Цæвæг расæрфгæ 
куыд нæ федтон, фæлæ ай расæрфт никæй расæрфтимæ схæццæ 
уыдзæн. Заргæ ’мæ кафгæ кæны цæвæг йæ къухты.» Æмæ дæ 
Гиса афтæ раппæлæд! Адæм ын йæхи расæрфтыл дис кодтой. 
Фарон Зыбеимæ суг кæнынмæ уыдысты — уалæ Цæгаты 
æнæхъæн цагъд самадтой. Зыбе нæхимæ уыцы хъæлдзæгæй æрцы- 
ди. Хæдзары йæ цин нал баурæдта —- Иса йæхæдæг æдде æрлæу- 
уыд кæимæдæр. Æмæ афтæ бакодта: 
— Тæхуды, иу ахæм кусæгимæ чи æрлæууы йæ куысты уæл- 
хъус! Цæй ахуыр мæ хъуыди, цæ! 
Дзыцца пецы раз цыдæр архайдта. Уырдыгæй фесхъиудта. 
— Ацу, цæмæй мын æххæст ахуыр суа, уый мын ын фестæд 
дæ куыстытæ дæр æмæ дæ муртæ дæр! 
Зыбе ма йæхæдæг дæр фездæхт йæ ныхæстæм — æгæр ын 
рауадысты, уый бамбæрста. 
— Гъо, гъо, æз æнæуи загътон, уыййеддæмæ уый тыххæй нæ 
загътон. 
Кæнæ-иу Фæлвæрайы Хуыцаубоны æгас хъæуы лæппутæ æмæ 
чызджытæ дисимæ куы амбырд кодта! 
Диси нæхи хуссæртты дæр зади, фæлæ уый цæй диси уыд?! 
Диси æрмæрины дæргъæн уæддæр куы нæ уа! Уым та, уалæ Гу- 
ырдзыйы арæнмæ хæстæг зади диси æмæ каумих ницы уыд йæ 
цуры. Фæлæ — дард. Райсом-иу талынгæй ацыдысты æмæ-иу 
изæры талынгмæ не ’рыздæхтысты. Æмæ алчи йæ ныфс нæ хас- 
та, йæ тæккæ тыхы чи уыди, уыдонæй дæр — уыцы дард фæнда- 
гыл уыцы æргъомимæ! Хæсгæ æргъомбастæй кодтой диси, ус- 
тытæ-иу суг куыд æргъомбастæй хастой, афтæ — стыртæ уыды- 
сты æмæ сын хуыздæр хæссæн нæ уыд. 
Фарон Фæлвæрайы куы ацыдысты, уæд ма ме ’фсымæр æмæ 
мæ хойы дæр акодта Иса — йæ хæд кæстæрты. Се ’ргъæмттæ 
куы сæккой кодтой æмæ иу цъус куы рауадысты, уæд сыл тæрк- 
къæвда ныккалдта. Уым кæмдæр рæздарæны зæронд халагъуд 
разынд, уырдæм балыгъдысты. Халагъуд гыццыл уыд æмæ дзы 
нæ цыдысты — уæддæр сæ куыддæртæй бацæуын кодта, йæхи 
дзы бынат нал фæци, æмæ æдде уарынмæ лæууыд. Стæй, дам, 
къæвда куы банцад, уæд, йæ хуылыдз хæдонæй йæ хъарм буары 
тæф æддæмæ бырста, цыма, дам, судзгæ скодта йæ хуылыдз 
хæдон. 
Æмæ нæм цас диси уыд, цас! Нæ къæбицы сæр сæ сардзена- 
мад скодтам æмæ сæ цас фæхордтам! Æмæ цы! Дыууæ дисийы- 
иу куы æристон — иууылдæр-иу мæн æрвыстой къæбицы сæрмæ 
173 

— уæд-иу бинонты фаг уыдысты. Кæд-иу цæхгæр разынд диси- 
тимæ — уый бынтон диссаг уыд. Цæхгæр дисийы къутæры аст- 
æу арзайы, сæнк — кæнæ хъæндæлы куыд æрзайы, афтæ. 
Æвæццæгæн, диситæ сæхæдæг фæйнæрдæм кæй ацæуынц, уый 
та хæрдмæ æмраст кæй ссæуы, цæхгæр дæр уый тыххæй хуый- 
ны. Æмæ диссаг уый у: алы къутæрыл нæ зайы цæхгæр, кæд 
дæс-фынддæс къутæрæй иуыл æрзайа, уæд хорз. 
Лæгтæ дæр æй зыдтой — мах бирæ æрхастам диситæ, æмæ- 
иу уæзæгыл бамбырд уыдаиккой, æндæр-иу нæм хъуамæ æрбар- 
выстаиккрй иу-дыууæ дисийы ма, дам, рарвитут, нæ фæйнæ 
комы, дам, асатæг кæнæм. 
Æмæ-иу цы æхсызгон уддзæф хаста комарынгтæм, лæг-иу 
дзы куы ахордта, уæд! 
Нæй, æвæццæгæн, дисийæ хуыздæр Хуыцау зайæг хал не 
сфæлдыста зæххыл. 
Дыккаг бон фæсахрдæн срæвдз и фæндагмæ Зыбе. Йæ уæлæ 
йæ цинел нæ уыд, фæлæ йын цинел куы нæма уыд, уæд-иу цы 
фябырдым къандзол дардта, уый. Къандзолæн йæ тæрттæ алæз- 
æрдысты, сæ мидæггаг разынд æмæ-иу сыл Зыбе йæ тъæпæн арм 
куы иу ран æрæвæрдта, куы иннæ ран. 
— Мæ цинел нæ хæссын. 
— Цæмæннæ, дам, æй хæссын! — Баба бадт, знон кæм бадт, 
уыцы ран, уыцы æртыкъахаг бандоныл. Зыбемæ йæ сырх цæстытæй 
хæрдмæ скаст — æвæццæгæн, æгъуыссæг æхсæв арвыста. 
— Цæмæн æй ахæссон æмæ дзæгъæлы сæфт цæмæн фæкæна? 
Хъуджы йаргъ цинел! 
— Уæдæ, дам, гом æмæ стыгъдæй цæуынмæ хъавын уый æппæт 
адæмы æхсæнмæ! — Бабайæн йæ зноны маст нæма æрцыд æмæ 
бустæ кодта Зыбейыл. 
Зыбе йæ сæр батылдта, йæ къандзолы тæрттæм æркаст. 
— Ай мын фаг у. Мæ зын — бынатмæ ныйирвæзын, стæй мын 
цинел дæр ратдзысты æмæ алцы дæр. Мæхион дæуæн уадзын. 
Даргъ дын уыдзæн, фæлæ дзы лыг кæнын ма сфæнд кæн. Уадз 
æмæ дын дæ мæгуыр зæнгтæ хъарм дара. 
Баба та йæ цæстытæ бацъынд кодта æмæ афтæмæй загъта: 
— Мæн цинел нал хъæуы. Мæрдтæм мæ æнæ цинел дæр ба- 
уадздзысты. 
Зыбейæн хъыг уыдысты уыцы ныхæстæ, йæ зæрды цыма ба- 
бустæ кæнын дæр уыд, фæлæ нæ бабустæ кодта. Æнæуи загъта: 
— Гæррæтт цы дæ хъыг дары! Скæндзынæ йæ æмæ дæ хъарм 
дардзæн, пецæй уæлдай нæу. 
Уыцы ныхасмæ Баба йæ цæстытæ байгом кодта, йæ бандоныл 
æрзылд æмæ цинелмæ бакаст — уый фæсдуар ауыгъдæй лæууыд 
рагъæныл, æрдаргъ и, зæхмæ ма йæ гыццыл хъуыд. 
— Скæндзынæ йæ, æмæ дæ хъарм дардзæн, — ногæй та загъ- 
та Зыбе. 
174 

Баба ницуал сдзырдта. Йæ цæнгтыл йæ уæрджытæм æрæнцад, 
æмæ йæ мидбынат багыццыл и. Æз ын тæрсгæ дæр фæкодтон — 
афтæ гыццыл куыд баци! 
Стæй мæм Зыбе æрбадзырдта: 
— Цу-ма, дæлæ Сандромæ ныууай, рацу, зæгъ, мæнæ, зæгъ... 
Æз азгъордтон. Мæхæдæг дæр хорз зыдтон, цы зæгъын ын 
хъæуы, уый. Æниу зæгъын дæр цы хъуыд Сандройæн! Хорз зыд- 
та, цæмæн-иу æм дзыртой, уый. 
Хур дзæбæх акъул, Бабаитæ æддæмæ куы рацыдысты, уæд. 
Разæй Баба æмæ Сандро. Сæ сабыр цыдæй уæзæджы сæрты 
фæцæйцыдысты фæндагмæ. Сандро цыдæр дзырдта — 
æвæццæгæн æй хæдзары райдыдта дзурын, æмæ йын уым нæ 
фæци — адзырдта-иу æмæ та-иу Бабамæ бакаст. Бабайæн йæ 
къандзолы зæронд йæ уæхсчытыл уæгъд æппæрст, фылдæр æй 
куыд дары, афтæ, йæ афтид дыстæ æрдаргъ сты æмæ уæгъд хъел- 
лау кодтой. Æрæджиау рахызти Зыбе дæр. Рахизæны фæлæуу- 
ыд, фæйнæрдæм аракæс-бакæс кодта, стæй, æвæццæгæн, махæй 
искæй агуырдта æмæ йыл нæ хæст кодтой йæ цæстытæ. Уæзæг 
Сандроты ’рдæм кæм фæкъул и, уый онг афтæ фæцыд 
фæйнæрдæм ракæсбакæсгæнгæ, уым размæ аздæхта йæ 
цæстæнгас æмæ йæ цыд фæтагъддæр кодта. Мах былыл ныт- 
тымбыл стæм. Бабаитæ куыройы онг афтæ фæцыдысты — разæй 
Баба æмæ Сандро, фæсте Зыбе. Уым баиу сты. Уæддæр сæм 
гыццыл дæрддзæф æрлæууыд Зыбе. Кæрæдзимæ фæйнæ дзырды 
скодтой, æмæ Зыбе ацыд. Хидыл куы бахызт, уæд донмæ фездæхт, 
йæ дыууæ армы дзы фелвæста, анызта йæ, уый фæстæ арвыл йæ 
цæст ахаста æмæ фæраст и йæ тагъд-тагъд цыдæй. Чъребамæ-иу 
цыхтытæ куы фæцæйхаста уæй кæнынмæ, уæд-иу бæхы фæрсты 
куыд фæцæйцыди, афтæ. 
Пора мæм схæцсхæцгæнгæ æрбацыд, мæ дыс мын аивæзта. 
— Чъиритæ не скодтат? 
— Ницы скодтам. 
— Цæмæннæ скодтат? 
— Зыбе нæ бауагъта. Цыхтытыл, дам, фæцауæрдут, хор, дам, 
уыдонæй куынæ балхæнат, уæд, дам, цæмæй цы ми кæндзыстут. 
— Порайæ хæсджын уыдтæн æмæ мæхи раст кæныны тыххæй 
тагъд-тагъд дзырдтон, Зыбейæ цыдæриддæр фехъуыстон, уыдон. 
Фæлæ мын, æвæццæгæн, нæ баууæндыд мæ ныхæстыл. Тигъмæ 
мæм æрбакаст. 
— Уæдæ арахъ куы нуæзтой, уæд цы хордтой? 
— Хъæбæр кæрдзынтæ æмæ скъудайы цæхджынтæ. 
Пора дæлæмæ акаст, фæлæ Зыбейыл не ’рхæцыдысты йæ 
цæстытæ, уайтагъд та мæм æрбадзырдта: 
— Исайы куы кæной, уæддæр не скæндзыстут? 
— Нæ зонын, — мæхи бамæгуырхуыз кодтон æз. 
Пора мæм æнкъардæй фæкаст, стæй загъта: 
175 

— Æмæ куы æрыздæха, Зыбе, уæддæр не скæндзыстут? 
— Уæд скæндзыстæм, — бацин кодтон æз, ардыгæй уал уæдмæ 
фервæзон Порайæ! — Уæд бирæ скæндзыстæм. 
— Гъомæ хорз. 
Зыбе Арæныдонмæ куыд фæцæйхæццæ кодта, афтæ иу чидæр 
доны уыцы фарс æрбадугь кодта æмæ доны сæрты йæхи æрбах- 
ста, 
— Тæхуды, де уæнгтæ, далæ уыцы бæлццон! — загъта ус- 
тытæй чидæр. —- Кæцæй кæдæм æрбасæррæтт ласта! 
Доны сæрты чи æрбагæпп кодта, уый æмæ Зыбе кæрæдзимæ 
бацыдысты, æрлæууыдысты кæрæдзийы раз. 
— Кæсут-ма-иу, кæддæра-иу уый Иса нæ разына, — загъта 
хъæрæй Хъырым æмæ фæйнæрдæм æнæвдæлон ракæс-бакæс 
акодта. 
— Уый йын куы фестин! — йæхи бакъултæ кодта Дзыцца. — 
Ныр кæдæй нырмæ и Чъребайы, æмæ мын мæ зæрдæ кæрчытæ 
бахордтой — фæстæмæ фездæхинаг уыд. 
Уæдмæ Зыбе, чи йыл амбæлд, уымæй фæхицæн и, фæйнæрдæм 
араст сты, фæлæ фæйнæ цалдæр къахдзæфы йеддæмæ нæ акод- 
той, фыццаг кæрæдзимæ кæсгæ ракодтой, стæй раздæхтысты. 
— Уый у, уый, Иса у! — иу ран нал лæууыд Хъырым. — Ай 
куыд та йæм раздæхти, куыд та æрлæууыди йемæ! 
Фæлæ та уайтагъд фæхицæн сты. Зыбе доны был æрлæууыд, 
æвæццæгæн, дурты сæрты багæппытæ кæнынмæ йæ ныфс нæ 
хаста æмæ доныбыл æрцæйбадт йæ дзабыртæ ласынмæ, фæлæ 
йæм уæд чи йыл амбæлд, уый фездæхт, оадугъ æм кодта, йæ 
хъæбысы йæ фелвæста æмæ йæ дурæй-дурмæ гæппытæгæнгæ 
фæллаг фарсмæ бадавта. 
— Æмæ, дам, нæу Иса! Нæу, нæ, уæдæ! Æвзæр æй куы фел- 
вæста æмæ йæ æвзæр куы баскъæфта! — куы-иу йæ иу цонг 
фæхъил кодта Хъырым, куы йе ’ннæ цонг. 
Æмæ цыдысты дыууæ бæлццоны фæйнæрдæм — сæ-иу 
дæлæмæ цыд, иннæ мидæмæ, æмæ афтæ зынд, цыма уыдон сæ 
бынæтты лæууыдысты, быдыр та сæ быны ивæзгæ кодта 
фæйнæрдæм. 
Хъырым каумæ схызти æмæ уырдыгæй хъæрæй дзырдта: 
— Мæнæй раздæр æй ничи базыдта. Æз æй, далæ Арæны- 
донмæ дæр куы нæма æрбахæццæ, уæд базыдтон. 
Ныр æй иууылдæр базыдтам — Иса уыд. Цыди йæ риуыгъгæ 
цыдæй, нæ дæр тагъд кодта, нæ дæр йæхиуыл фæстæмæ хæцыд. 
Æз сабыр æрхызтæн кауæй æмæ араст дæн йæ размæ. Гыццыл 
куы рауадтæн, уæд цæуын нал бафæрæзтон æмæ азгъордтоа Уæдмæ 
иннæтæ дæр ракалдысты былæй, раййæфтой мæ æмæ иумæ дугъ 
кодтам тымбылæй Исайы размæ. Куыройыдонæй куы ахызтыстæм, 
уæд нæ ауыдта Иса. Нæ размæ разгъордта, ранæй-ран-иу йæ къухтæ 
зæхмæ фæцарæзта æмæ-иу уæлдæфы асæрбихъуырой кодта. 
176 

9. 
Цоцкойы уроктæ æндæргъуызæттæ уыдысты. Исайы урокты 
фæстæ мæм афтæ зынын байдыдта, цыма Цоцкойæн цыппæр- 
дигъæттæ уыдысты йæ уроктæ, фæрæтæй амады хуызæттæ æмæ- 
иу чи фæци уроктæй, уый-иу фæугæ нæ фæкодта, фæлæ-иу æй 
Цоцко ахаста æмæ-иу æй кæмдæр иннæты уæлæ сæвæрдта, иухатт 
Бабаитæ Цæдтыкомы тæбæгътæ куы арæзтой, уæд-иу цыппæр- 
дигъон тæбæгъæгтæ куыд самадтой кæрæдзийы уæлæ, афтæ. 
Цоцко йе стъолыл дардта ивазны дæргъæн растхахгæнæн, — 
æвæццæгæн, уый дæр Дзæуæджыхъæуæй æрхаста, — æмæ мæнæ 
кæнæ дæ фыст фæзылын хаххæй, кæнæ дæ хынцинаджы рæдыд 
аирвæзт, уæд-иу растхахгæнæн хæрдмæ фæхъил и, æхсаргард куыд 
фæхъил уа, афтæ, æмæ де ’нгуылдзтæ кæд дæ дзыхы акодтаис, 
æндæр сын сæ рыст нал баурæдтаис Æнæуи сахат Цоцко дæр нæ 
дардта — кæцæй йæм æрцыд сахат! — фæлæ, ома, уроктæй исчи 
гыццыл фæтынг уа, кæнæ цыбырдæр рауайа, уый гæнæн нæ уыд, 
раст цыма йæ растхахгæнæнæй барст уыдысты, уымæй уæлдай. 
Исайæн та-иу ахæмтæ рауад йæ уроктæй, æмæ йæ йæ ас- 
тæуыл алыг кæн, уæд дзы дыууæ рауадаид Цоцкойы уроктæй. 
Уæлдайдæр-иу, кæсыны урок куы уыд, уæд. Афтæ-иу раст слæу- 
уыдаид нывæдзæй мах æхсæн, искæй æмдзæвгæйыл-иу бафты- 
даид æмæ йæ цалынмæ дзырд фæуыдаид, цы фæнды даргъ 
æмдзæвгæ куы уыдаид, уæддæр, уæдмæ йæ ницæй тыххæй ныу- 
уагътаид. Кæсынтыл-иу æм фестæм: урок нын цæмæннæ кæны! 
Æвæццæгæн-иу дзы, дыууæ къласæй иумæ кæй бадæм — мах, 
дыккæгтæ æмæ цыппæрæмтæ иумæ цыдыстæм, райсомæй, 
фыццæгтæ æмæ æртыккæгтæ та — иумæ, уыдон та — сихорæй—- 
уый дæр ферох, æмæ-иу дыууæ къласæй æмдзыхæй ахуыр код- 
там æмдзæвгæ иумæ. 
Цоцкойы куы акодтой, ууыл иу-æртæ къуырийы бæрц рацыдаид, 
афтæ нæ иу бон иууылдæр æрæмбырд кодта, цыппар къласы дæр. 
— Цæй æмæ абон ныййарджыты æмбырд скæнæм. Нæ уæ 
фæнды? 
— Фæнды! — нæ хъæр фæцыд махæн. 
— Уæдæ ацæут, æмæ чи йæ мады ракæнæд, чи йæ фыды, — 
уым гыццыл фæлæууыд, цыма йæ ныхас истæуыл фæхæцыд, уый 
хуызæн, —Чи йæ фыдыфыды, чи — йæ фыдымады. Кæйдæриддæр 
ссарат — иууылдæр сæ ракæнут. 
Мах уынджы балæууыдыстæм, фæйнæрдæм апырх стæм. Уай- 
тагъд дыгæйттæ-æртыгæйттæ баистæм, тагъд кодтам фæстæмæ 
скъоламæ. Æз дæр хæдзарæй Дзыццайы ракодтон, уынгæй — 
Бабайы. Баба тагъд цæуын нæ фæрæзта, æмæ-иу цас аразæй 
дæн, уый бæрц та-иу æрлæууыдтæн. 
— Ды лæууыдаис, нæ хицау, дæ къæхтыл дæ æрлæууæн куы 
нæ ис, —тæригъæдгæнæджы хъæлæсæй йæм бадзырдта Дзыцца. 
177 

— Уас сыл мæ куыдзы туг куы ныккæлид! Фæлæ нæм дзуры, 
æмæ нæм иугæр дзуры, уæд ам цыдæр и. 
Дыууæ кауы астæу нæ Хъандо æмæ Сандро дæр баййæфтой. 
— Цы нын нывæрдта, цымæ, цæмæ нæм дзуры Тъыбайы фырт? 
— куыддæр нæ баййæфтой, афтæ хъæрæй загъта Хъандо. 
— Æвæццæгæн суджы тыххæй, — загъта Сандро. — Нырма 
суджы дзоныгъ не ’рластам не скъоламæ, афтæмæй зымæг нæ 
уæлæ и. 
Фæлæ Баба, цЫма Сандройы ныхас нæ фехъуыста, уыйау иу 
тигъмæ каст бакодта Хъандомæ, стæй йын йæ лæдзæг бакъæрцц 
кодта йæхи лæдзæгæй. 
— Тъыбайы фырт нæ, уæдæ нæм Хъандойы фырт куыд нæ 
фæдзурдзæн скъоламæ! 
Хъандо æддæдæр ахæцыд йæ лæдзæгыл, æддæдæр алæууыд 
йæхæдæг дæр. Цыдæр ма дзургæ дæр æрбакодта Бабамæ, фæлæ 
йæ æз нæ фехъуыстон — атагъд кодтон, зæгъон Исайæн: Баба 
æмæ Дзыцца æрбацæуынц! 
Уайтагъд дзаг кæнын райдыдта скъола, уæддæр цыдысты æмæ 
цыдысты, цыма йæ зонгæ кодтой, Иса сæм дзурдзæн æмæ цæттæ 
уыдысты. Устытæ фæстаг бандæттыл бадтысты, лæгтæ — раз- 
зæгтыл. 
Иса, æвæццæгæн, афтæ бирæ адæм æрцæудзæн, уый æнхъæл 
нæ уыд, цыма тыхсгæ дæр кодта: куы æддæмæ хызти, куы мидæмæ 
цыд, иу-цалдæрæй фæдзырдта стырдæртæм. 
— Мæнæ стъолтæ тыргъмæ айсут. 
Стæй та махмæ фæдзырдта иу-цалдæрæй. 
— Хæдзæрттыл азилут æмæ бандæттæ рахæссут. 
Не скъола скъолайы хуызæн нал уыди: скъолайы стъолтæ 
куы нæ уа, уæд ма уымæй цæй скъола и! Бандонæй байдзаг, 
уымæй дæр алыгъуызон бандæттæ: даргъ бандæттæ, иулæджы 
бандæттæ. Хъарамантæн сæхицæн та се стыр къæлæтджын бан- 
дон æрбахастой. Хъандо йæ куыддæр ауыдта, афтæ йæ бандон 
фæуагъта, фестад æмæ йæм йæ сынæг тигъмæ-тигъмæ бахаста. 
Куы йыл æрбадт, уæд æхсызгон улæфт ныккодта. 
— Уырындыхъ, уырындыхъ! Рухсаг уай, Хъараман! Афтæ ху- 
ыдта ацы бандон. Туг ыл куы ныууарыдаид, уæддæр æндæр бан- 
доныл ницæй тыххæй сбадтаид. Нæдæр ыл иннæ бинонтæй сбад- 
таид исчи, аба-ба-бау! Афтæтæ уыди ца{эд, гъе! 
Æппæты фæстæ æрбацыди Лади. Йæ тамако-йæ дзыхы. 
Мидæмæ куы æрбахызт, уæд райста йæ тамако, дуарæй йæ 
фæцæйæппæрста, стæй йæм фездæхт æмæ ма дзы фæд-фæдыл 
цалдæр пъæртты скодта. 
— Æнхъæл дæн, байрæджы кодтон, Хуыцау мæ федта, — 
тамакойы фæздæг-иу куы йæ дзыхæй ракалд, куы-иу йæ фындзæй 
ныццавта дыууæ æмдымбыл цыхцырæгæй. 
Мах къулрæбынты арæгъытæ стæм, нæ чъылдымтæ къулмæ 
178 

сыздæхтам. Кълас ныссабыр, æмæ бадис кодтон: стыртæ дæр 
зонынц афтæ сабыр бадын! 
Иса æрмттæдæлармæй лæууыд — æвæццæгæн, тыхсти æмæ 
йæ къухтæ цы фæкодтаид, уый нæ зыдта. Амонæн йæ галиу 
дæлармæй ныхъхъил и. 
— Знон далæ стыр скъоламæ ацыдтæн æмæ фæстæмæ 
здæхгæйæ Ардзийыл амбæлдтæн, дæлæ Ардзийыл. Ныр мæ ни- 
куы бауырныдтаид, уыцы стыр лæг гыццыл сывæллонау скæуа, 
уый. Цы кæныс, æзын. Уый исдуг дзурын нал сфæрæзта, стæй 
афтæ,—ацы Герман, дам, нæ исдзæн æмæ, дам, мæ мæрдтæм 
ницуал фæхæццæ уыдзæн. Æмæ мæм уæд æрцыд, ацы æмбырд 
саразæм, уыцы фæнд. 
Иса чысыл фæлæууыд йæ ныхасæй, йæ къухтæ æриста йæ 
дæлæрмттæй, амонæнмæ æркасти. 
— Нæ бæстæ у Цæдис, сæрибар республикты бархи цæдис, 
ахæм цæдис æмæ дунейыл чи никуыма уыд, ахæм цæдис, æмæ 
басæттæн æмæ фехалæн кæмæн нæй. Гитлер сысырхта. Мæнæ 
Нарты кадджыты иу Алæф куы уыд, сохъуыр уæйыджы фырт 
æмæ, Нартæн сæ сæрæнтæ балцы куы уыдысты, уæд сæм куы 
фæцалх æмæ сæ мæстæй куы мардта. Æгæр куы кодта, уæд æм 
Цъитийы сæрæй къуыпных æмæ хъамбулуæраг Батрадз йæхи куы 
разыввытт ласта æмæ йæ уæнгсæстытæ æмæ синæлвæстытæ куы 
фæкодта. Афтæ мæм кæсынц Гитлеры хъуыддæгтæ дæр. Мах 
ын, уартæ кæй систа, уыцы паддзахæдты хуызæттæ нæ фæуы- 
дзыстæм. Æниу ын уыдоны сист дæр нырма рувасы кард ныхъ- 
уырдау у. Мах ын йæ фарсæй фæкæндзыстæм, нырмæ цы ахор- 
дта, уыдон дæр. Додой мын йæ къона кæны! 
Уыцы ныхæсты фæстæ нывæдзмæ аздæхти. 
— Герман ис мæнæ ам, æмæ у мæнæ ауылты, ай, — амонæны 
фындз æруагъта Германы арæнтыл æмæ йæ æрзылдта. - Ауыл- 
ты, ай. Уе ’ппæт дæр æй уынут? Мæнæ ауылты, гъе. Гъеныр ма 
кæсут, кæддæра нæхи бæстæ чи у, нæ Цæдис, уый та кæйас уаид, 
— амонæны кæрон ныххæцыд æмæ йæ ССР Цæдисы арæнтыл 
ауагъта, амонæн уыцы дзæбæх азылд дардыл, азылд, азылд æмæ 
кæцæй ацыд, уырдæм æрхæццæ. — Федтат æй, нæ? Гъеныр уыцы 
гыццыл бæстæ чи у, уый уыцы стыр бæстæйыл куыд хъуамæ 
фæтых уа, куыд æй хъуамæ сиса! 
Æз кастæн нывæдзмæ, цыма мæм Исайы ныхæсты фæстæ 
æввахсдæр фæци, цыма нын цыдæр хæстæг уыд æмæ йæ нырма 
ныр базыдтон, афтæ йыл цин кодтон мæхинымæр. Уартæ йыл 
нæ бæстæ сырх-сырхидæй зыны. Уый бæстæ у, бæстæ! Иннæтæ 
гыццылтæ, æгъуызтæ, кæрæдзийы балхъывтой, кæрæдзийы 
арæнтæ бакъæдзтæ кодтой, нæ цæуынц сæ бынæтты ’мæ! Мах 
Цæдис та сырх æмæ стыр. Æлхъивгæ дæр æй ничи кæны ’мæ 
æндæр дæр. Уартæ йыл стыр хъæрнывтæй йæ ном фыст. 
Кæрæдзимæ дæрддзæф сты хъæрнывтæ, фæлæ сæ цæст дзæбæх 
179 

ахсы, цыма фæрсæй-фæрстæм фыст сты, афтæ, уымæн æмæ сын 
кæрæдзийæ фæхицæнгæнæн нæй — æнгом баст сты кæрæдзимæ 
уыцы цыппар дамгъæйы — СССР. Се ’ргом кæрæдзимæ здæхт, 
цыма кæрæдзимæ кæсынц, цыма кæрæдзийы фæдыл цæугæ фæцæй 
кæнынц... 
— А нæхиуон нын раст бацамыдтай, мæ зæрдæ цы зæгъы, 
уымæй — сырх у æмæ йæ арæнæй ахизæн нæй, фæлæ уыдоны 
уон — уæд дын Джаджо амæлæд, нæ сын дзы амбæхстай? 
Иса йæ къухтæм æркаст — цæмæ сæм каст, ницы йын бамбæр- 
стон. 
— Æмæ сын дзы куыд хъуамæ амбæхстаин! Йæ арæнтæ бæрæг 
сты уымæн дæр. Мæнæ ма ракæс. 
— Алæма, дæ мæрдтыстæн, —- рабадти Сандро æмæ гуыбыр- 
гуыбыр нывæдзмæ бацыд. 
Иса йын бацамыдта Германы арæнтæ. Сандро сæм æнкъардæй 
касти. 
— Алæма, кæддæра... — йæхиуыл схæцыд Баба дæр æмæ йæ 
лæдзæгыл фенцойфенцойгæнгæ æввахс балæууыд нывæдзмæ. 
Æмæ уæд Хъандо дæр базмæлыд йæ уырындыхъ бандоныл. 
Æвæццæгæн æм хардзау æркаст, уæдæ Баба уым лæууа нывæ- 
дзы тæккæ цур, уый та ам бада! 
— Алæма, æз дæр... Æниу куыдзæн йæ арæнтæ дæр — куыдз 
æмæ йæхæдæг дæр — куыдз. Ауылты йын сты мæнæ? — йе стыр 
тъæпæн æнгуылдз нывæдзыл баныхæстæ Хъандо. 
— Мæнæ, мæнæ, — æнгуылдз нывæдзæй райста Иса æмæ та 
амонæнæй бацамыдта Германы арæнтæ. 
— Гъей, дотъына, гъе! Ехсы æвзаджы йас дæр нæу, æмæ гъæу- 
ый лæгмæ бауæндæд! 
Уæдмæ Лади дæр рахызт размæ, стæй ма иннæ лæгтæй дæр 
чидæртæ. Лади йæ даргъ æнгуылдз нырраст кодта, афтæмæй йæ 
бирæ фæрахæсс-бахæсс кодта нывæдзы сæрты. 
— Мæнæ ма Мæскуы федтон! — йæ цины хъæр фæцыд иу 
афон. — Мæнæ кæм и, мæнæ, æмæ йæ æз та кæмыты агуырдтои! 
— цин кодта Лади, лæг ма йæ хионы сывæллоныл фæцин кæны 
афтæ. 
Лæгтæ йæм фæйнæ-фæйнæ касты бакодтой. 
— Æццæй уым и Мæскуы? — йæ цæстытæ Исамæ æрбазылд- 
та Хъандо. 
— Ай, уым, дам, и, æццæй, дам! — фесхъиудта Хъандойы 
ныхасмæ Лади. — Æмæ ды уый зоныс, æмæ йын æз йæ уынгты 
дæр æрсæпп-сæпп кодтон?! 
— Кæд та дзы æрсæпп-сæпп кодтай, мæ уд? — фæрсгæ йæ 
кодта Хъандо æви йыл бустæ бакодта, уый бæрæг нæ уыд. 
— Кæд мæ фæндыди, уæд, — Ладийæн хъыг уыд, æвæццæгæн, 
Хъандойы ныхас. 
Мæскуыйы коймæ базмæлыдысты Бабаитæ дæр. 
180 

— Æцæг дзы уыдтæ? Уыдаис дзы, — йæ сæр банкъуыста 
Сандро. 
— Æцæг дзы уыдтæн, уæдæ дзы джидзæгæй уыдтæн! Уартæ 
Дзæуæджыхъæуы куы цардтæн, Къардоны, уæд дзы уыдтæн. 
— Гъа-гъа-гъа! — цæуылдæр бадис кодта Баба. 
— Гæр æмæ Къардон кæм и æмæ Мæскуы кæм и! — ныхас та 
рацахста Хъандо. 
— Æмæ дын афтæ чи зæгъы, æмæ Къардоны цур ис Мæскуы 
дæр?! Ацыдтæн, ацыдтæн, поезды сбадтæн æмæ ацыдтæн. Куыс- 
ты фæдыл мæ арвыстой, æмæ ацыдтæн. 
Уæддæр нæ разы кодта Хъандо: 
— Гъомæ дæ кæдæм æрвыстой! Уалæ арвы кæронмæ! Уæд та 
дыл искуы исты æрцыди, уæд дæ кæм агуырдтаиккам, куыд уын- 
гæджы фæци мæгуыр лæджы хæдзар! 
Лади Хъандомæ ницуал сдзырдта. Сандромæ аздæхта йе ’ргом. 
— Уым цы хæдзæрттæ и, уым цы уынгтæ и, дæттæй мæ туг 
ныккæла! 
— Хорз, и? — комкоммæ йæм бакасти Сандро дæр. 
— Хорз цы хоныс, хорз! Уыцы уынгты фæзил кæрæй-кæронмæ 
æмæ дæ зæрдæ уый ма зæгъæд æмæ дзы дæ къахыл рыг абаддзæн. 
Лæг сæ йæхи уыны, йæхи! 
— Гъа-гъа-гъа! — бадис та кодта Баба дæр. 
Фæлæ Хъандо, ныхасæй иуварс баззайа, уый йæм хардзау 
каст, æвæццæгæн, фыццаг йæ уæхскыл æрбахæцыд Ладийæн, стæй 
загъта: 
— Мæ хисты кæрон абадæд дæуæрдыгæй мын раст чи нæ 
зæгъа: уæд дзы Сталиныл дæ цæст никуы æрхæцыд æппын? 
Лади йæм йæхи фæгæмæл кодта, афтæ йæм фæзынд, хъазгæ 
дзы кæны Хъандо, исты дæрзæг ныхас зæгъынмæ йын хъавыд, 
фæлæ йæхи ныуурæдта. 
— Цæй Сталины? 
— Гъæуыцы Сталин нын и, æндæр нын цæй Сталин и! 
Уыцы ныхасмæ Лади гыццыл фæсабыр. 
— Нæй, Сталины дзы никуы федтон, лæг хъуамæ раст зæгъа. 
Æмæ та уæд Хъандо бабустæ кодта: 
— Нæ бакодтай раст. Гæр уæдæ уым уыдтæ æмæ йæм искуыцæй 
бакæс æмæ уа. Ды та искуы йæ фæндагыл æмбæхсгæ æркодтаис. 
Фæстаг ныхас та нæ фæцыд Ладийы зæрдæмæ, йæ лæдзæгæй 
дуарырдæм ацамыдта — цæмæн дзы ацамыдта дуарырдæм, ацу 
æмæ йæ базон. 
— Кæд афтæ ’нхъæл дæ, мах дæлæ Хъæндæлджынмæ куыд 
ныууайæм, афтæ рауайы Сталин дæр. Уый цы хуызæн фæндæгтыл 
фæцæуы æмæ цы хуызæн машинæтыл фæбады, уый зоныс! На- 
уæд ын цы хуызæн хъаггæнджытæ ис, уый зоныс! Ай афтæ 
’нхъæлы, гъе! — йæ цæстытæ Сандромæ базылдта Лади. Æмæ 
загъта Сандро: 
181 

— Уыдзæн ын, уыдзæн хъаггæнджытæ дæр. 
Хъандойæн цыма хъыг уыд Сандройы ныхас, афтæ зынд. Иу 
каст Сандромæ бакодта, иу каст — Ладимæ, стæй хъæрæй загъ- 
та: 
— Мæ уд йæ къуыбыр рихиты фæхъау фæуа уымæн! 
Уæдмæ лæгтæй бадгæ ничиуал кодта, нывæдзы раз сцæнд сты • 
иууылдæр, дзæбæх дзы нæ цыдысты, кæрæдзийы хъыг дардтой, 
кæрæдзийы нывæдзмæ кæсын нæ уагътой æмæ тыхстгъуыз уыды- 
сты. Афтæ зынд, цыма дард æцæгæлон зæххыл уыдысты, 
фæдзæгъæл сты æмæ нывæдзыл фæндаг агуырдтой фæстæмæ. 
Устытæ фæсте бадтысты, лæгтæй сæм нывæдз зынгæ дæр 
нал кодта, уæддæр сæ сыбыртт нæ цыд, æвæццæгæн, афтæ 
æнхъæлдтой, скъолайы кæрæдзимæ дзурыны бар нæй, æндæра 
уæдæй уæдмæ устытæ афтæ сабыр фæбадой! 
Ладийы куы ничи ницæмæйуал фарста, уæд та йæ цæстытæ 
Мæскуымæ сзылдта, бирæ йæм фæкаст, стæй хъæрæй загъта: 
— Фидар мын лæууы, Мæскуы, дæ рынтæ дын схæрон! 
Æмæ фидар лæууыд Мæскуы. Мидæгæй кæрæдзийы мидæг 
æртæ зиллаччы æмæ сыл æдде — фондзтигъон стъалы. Сырх 
дардта фæйнæрдæм æмæ йæхимæ здæхта адæймаджы цæстæнгас. 
Цас æм фылдæр кастаис, уый бæрц фылдæр ныфс уагъта уæнг- 
ты. Æмæ-иу базмæлыдысты уыцы ныфсæй уæнгтæ, адæймаг 
фæдисы хъæр куы фехъусы, уæд куыд базмæлынц йæ уæнгтæ, 
афтæ. 
— Гъеныр мын дæ уды цæрæнбон бирæ уæд! — æнхъæл куыд 
ничи уыд, афтæ хъæрæй загъта Хъандо Исайæн. — Ныфс бацыд 
лæджы, æмæ ныфс хорз у. Ныфс сымахмæ йед ма кæсæд, ма. 
— Ныфс та куыд нæ у хорз, — аздæхт Хъандомæ Сандро 
дæр. — Ныфсæй хуыздæр æппындæр ницы ис, кæд мæ фæрсут, 
уæд. 
— Æмæ мын райдайынц фæйнæрдыгæй — Герман афтæ у, 
Герман уфтæ у. Хæйрæг фестад йе ’мыйас. Уæртæ гъæуый у 
æмæ йæм уырысы æфсад куы баирвæза, уæд ын иу æссæсты фаг 
дæр нæу æххæст. 
Баба æмæ Сандро сæ сæртæ æхсызгон æнкъуыст кодтой æмæ 
уæд Лади бадзырдта Хъандомæ: 
— Ссæндгæ — бæргæ, фæлæ, дам, йæ хæцæнгарз хуыздæр у 
уымæн,йæ хæцæнгарз, æмæ мардæрцыд уый у. 
— Уоуу, йæ ингæны æвæрд фæуой йæ хæцæнгæрзтæ. Гæр 
æмæ ма йæм цы уæлдай хæцæнгарз хъуамæ уа! Зарбазан æм 
уыдзæн, æмæ мах дæр æнæ зарбазан кæм уыдзыстæм. 
Бомбæтæ йæм и, æмæ, дам, а нæхи бомбæтæ бирæ стырдæртæ 
сты уый уæттæй. Гъеныр кæд йæ зарбазан дарддæр хауы, 
уымæн нæ зонын. 
’Уым лæгтæ фæсабыр сты, æмæ уæд Иса адзырдта устытæм: 
— Рацæут, сымах дæр сæ хæстæгмæ фенут. 
182 

Лæгтæ сæ ных дуармæ сарæзтой. Се змæлд цыдæр нывджын 
змæлд уыд, цыма Нафы куывдæй растадысты. 
Устытæ бирæ фылдæр уыдысты лæгтæй, уæддæр цыдысты 
нывæдзы раз — æнгом балæууыдысты, кæрæдзийы æмбуар ба- 
цыдысты. 
Иса та уыдонæн дæр равдыста Германы арæнтæ. 
— Гæр æмæ гьæуый йеддæмæ нæу?! — цыма гыццыл кæй ра- 
зынд, уый йын тынг хъыг уыд, ахæм хъæр фæкодта Хуыбылон. 
— Нæу, æндæра... 
— Гæр æмæ ныл гъæуыцы гыццылæй рауагъта туджы зæй, . 
туджы зæй йæ фæласа! 
Иннæтæ цыма уыцы æлгъыстмæ кастысты, уыйау уыцы 
цæстфæныкъуылды цыдæр æнахуыр змæлд бакодтой, æнæуи-иу 
хæдзæртты куыд базмæлыдысты, афтæ нæ, æндæр куыддæр, цыма 
сæхæдæг не змæлыдысты, фæлæ сæ цыдæр æддагон тых арал- 
æуу-балæуу кæнын кодта æмæ се ’ргæмттæ, Иса сын Герман 
кæм бацамыдта, уыцырдæм фесты се ’ппæтæн дæр æмæ уыцы иу 
хъæлæсы уагæй, иу сæ иннæйы разæй нæ фæци, иу сæ иннæйы 
нæ бахъыгдардта, афтæмæй райдыдтой: 
— Гъæ, «мæн у» зæгъæг дæ мауал уа! 
— Гъæ, махæн нæ дарджыты куыд фæкодтой, афтæ æнæ дарæг- 
æнæ уромæгæй баззайай! 
— Гъæ, хур дыл мауал ракæса æмæ йæ арт мауал батава! 
— Гъæ, дæ ныййарæг дын дæ буррондзмæ йæ къухтæ фæда- 
ра! 
— Гъæ, хъыррт-змæлæг дæ ма ратæдза, афтæмæй адæмы 
къæхты бын æрцæуа дæ мæлæт! 
— Гъæ, донласт æмæ зæйласт фæуай, адæм дын дæ хъæдхъи- 
утæ фæйнæрдæм куыд фæхæссой! 
Æлгъыстой, æмæ тахтысты уыцы судзгæ æлгъыстытæ 
нывæдзмæ. Чи сæ Германы æлгъыста, чи — Гитлерæн йæхи. Стæй 
сын, æвæццæгæн, уæлдай нæ уыд — Герман æмæ Гитлер иу уыды- 
сты уыдонæн. 
Гæджион дæр багуыбыр и, уый дæр фæндыди, иу дзæбæх 
æлгъыст куы загътаид, фæлæ та-иу иннæтæй исчи фæразæй. 
Иухатт иннæтæ куы фæлæууыдысты, уæд йæ дзых фæхæлиу 
кодта, фæлæ цы зæгъа, ууыл нæ фæхæст æмæ иу-дзæвгар 
афтæмæй аззад. Уæддæр ма æрæджиау сфæрæзта зæгъын: 
— Гъæ, сылгоймаджы номæй дæм фæдзырдæуа! 
Æнæуи уыцы æлгъыстытæй кæй нæ фехъуыстон, ахæм дзы 
нæ уыд — æлгъитаг уыдысты нæ хъæуы устытæ, — фæлæ афтæ 
кæй багуыбыр сты нывæдзмæ æмæ сæ афтæ кæй истой кæрæдзийы 
дзыхæй, диссаг мæм уый каст, æмæ мæ сæрыхъуын арц сбадт 
уыцы диссагæй, мæ зæнгтæ та дзы дыдæгътæ райдыдтой мæ быны. 
Фарон нæ бæрæгбоны далæ стыр скъоламæ куы акодтой, ЗФС- 
мæ, уæд ма уым дæр афтæ ралæууыди размæ цалдæр лæппуйы 
183 

æмæ чызджы æмæ уыдон дæр афтæ дзырдтой кæрæдзийы фæстæ 
цыбыр æмдзæвгæтæ. Фæлæ уыдоны ахуыр скодтой, чи сæ саху- 
ыр кодта, уый дæр сæ уæлхъус лæууыд, урс хæдæттæ æмæ сыл 
сырх галстуччытæ дæр уымæн уыд. Адон та?! Кæцæй сæм æрцы- 
ди уыцы хъуыды — стæй се ’ппæтмæ иумæ куыд æрцыдаид! — 
ома, афтæ балæууæм æмæ афтæ æлгъитæм. 
.— Гъæ «дон», «дон» фæкæнай æмæ дын дæ дзыхмæ доны 
къус бадарæг ма фæуа, афтæмæй æрцæуа дæ мæлæт! 
Фæстаг æлгъыст нæма байсыст, афтæ сæ чидæр бадзырдта 
кæмæдæр — сæ хъæлæстæ дæр сæмхуызон сты уыцы æмхуызон 
лæуд æмæ æмхуызон æлгъыстæй, чи сæ цы дзырдта, уый рав- 
зарæн нал уыд; 
— Гъа-ма, дæ уды нывонд фæуон, гыццыл чи нæ бахъарæг 
кæна, мæ зæрдæ ныддæнгæл æмæ мын кæд иу цъус фæбадид. 
— Гъалæ, ме -нæуынон дæ Хуыцау фæкæнæд, куы нæ мæ 
бахъарæг кæнын кæнай, æмæ мын мæрдадз куы нæ байгом кæнын 
кæнай кæйдæр хæдзары, уæд! Уæдæ дзы ныр скъола ис, уый 
тыххæй хæдзар нал у! 
Скъолайы коймæ æрæмбæрстон мæхи. Æрæмбæрстон, устытæ 
ам цæмæн сты, уый дæр. 
Уыцы рæстæджы дуар фегом, Пана дзы йæ сæр фæцавта йæ 
уæхсчыты онг, бахудт — мидæгæй чи уыд, уыдонмæ нæ — скъо- 
ламæ æмæ дуар фæстæмæ ахгæдта. Устытæ цыма уымæ кастыс- 
ты, уыйау æддæмæ адаргъ сты, сæ кæлмæрзæнты къабæзтæй сæ 
цæсгæмттæ сæрфгæ. 
Уыдон куы ацыдысты, уæд къласмæ февнæлдтам. Мах 
бандæттæ скъæфтам, кæмæйты сæ фæхастам, уыдонмæ, 
стырдæртæ æмæ Иса йæхæдæг та стъолтæ хастой мидæмæ. Уай- 
тагъд скъола скъолайы хуызæн сси æмæ нæ алчи йæ бынаты 
сбадт. Æниу ма бадгæ цæмæн кодтам, куынæуал нæм чиныг уыд, 
куынæуал æндæр! 
Æмæ ныссабыр скъола, цыма йыл йæ фæллад æртæфсти, уый 
хуызæн. Уæд Иса нывæдзы рæзты иуæрдæм ацыд, иннæрдæм 
æрбацыд цыдæр æнахуыр уæззау къахдзæфтæй — кæцæй æрха- 
ста уыцы уæззау къахдзæфтæ, кæ! Ахæм къахдзæфтæ-йедтæ 
фидыдта Исайыл! Уæдæ ’мæ цыдæр кæны, æрдæбон дæр æм фех- 
сайдта мæ зæрдæ, лæгтæ æмæ устыты раз куы æрлæууыди, уæд. 
Стæй банцад йæ рацу-бацуйæ æмæ ныр та къулмæ сарæзта йæ 
цæстытæ, нæ фæстæ цы къуырма къул уыд, уырдæм. 
— Сом уын ахуыргæнæг æрбарвитдзысты, чызг аху- 
ыргæнæг. — Уым та фæсабыр йæ ныхас, фæлæ лæугæ не 
’ркодта. — Куыддæр уæ уагахаст нæ бæзза, йе дзæбæх нæ 
хъусат, йе уæ уроктæ нæ ахуыр кæнат, афтæ алидздзæн, æмæ 
уын уе скъола сæхгæндзысты. Мæнæ уын уæ нывæдз дæр 
ахæсдзысты. 
Нывæдзы коймæ базмæлыдысты, чидæртæ сæ къухтæ дæр 
184 

сдардтой — кæсгæ сæм нæ акодтон, æнæуи йæ æмбæрстон. Уай- 
тагъд чидæр фестад. 
— Æмæ дæу кæнгæ кæнынц? 
—0, дзурынц мæм. 
— Айрипланты скъоламæ дæ кæнынц, æццæй? 
Иса иу каст зæхмæ æркодта, иу каст фæстаг къулмæ акодта. 
— Нæ, уырдæм мæ нæ кæнынц. 
— Цæмæннæ дæ кæнынц уырдæм? Уырдæм дæ куы кодтой. 
— Нæ зонын. 
Уый сбадт æмæ иннæтæй чидæр фестад. 
— Æмæ кæцон уыдзæн нæ ахуыргæнæг? — уый чызджытæй 
чидæр уыди. 
— Дзауаг. 
— Æмæ цæргæ та кæм кæндзæн? 
— Ам кæндзæн цæргæ дæр. 
— Æмæ йын хæдзар кæм уыдзæн? 
— Искæй афтид хатæн баххуырсдзæн. 
Уый дæр та абадт æмæ та æндæр чидæр сыстад. 
— Æмæ нывæдз Цоцкойы нæу? 
— У, æмæ цы? 
— Уæдæ йæ куыд ахæсдзысты? 
— Куыд, куы, рафтаудзысты йæ, батухдзысты йæ æмæ 
йфтæмæй. 
— Гъомæ Цоцкойы нæу? 
— Гъомæ кæй фæнды фæуæд, куы йæ ахæссой, уæд. 
— Уый раст нæ уыдзæн. 
— Раст нæ уыдзæн. Æмæ сымах æвзæр кæй ахуыр кæндзыс- 
тут, уый раст уыдзæн? — бахудти Иса. 
Уый фæстæ нæ рауагъта. Иннæтæ цæуыныл фесты. Æнæуи 
урокты фæстæ-иу куыд тæрк цыд кодтой, афтæ тæрк цыд нæ 
кодтой уыдон дæр ацы хатт. Фæлæ æз бадгæйæ баззадтæн. Цы 
ми бакодтаин, уый нæ зыдтон. Ныр уый Дзыцца куы базона — 
æмæ йæ цы базонын хъæуы — ардыгæй соммæ ма цы и! — уæд 
цытæ кæндзæн! Зыбейы кæй акодтой, йæ зæрдæ ууыл дардта. 
Йæ фыды йын акодтой, йæхи та ма йын кæдæм кæнынц, уанцон 
конд нæу! — афтæ фæдзуры, исчи йæ куы афæрсы Исайы тыххæй, 
уæд. Ныр æй уромæг нал уромдзæн, йæхи загъдау. Æниу æй 
кæд айриплантæм нал кæнынц, уæд ын гыццыл æнцондæр хъу- 
амæ уа. Уæдæ айрипланæй хæцын æмæ æнæуи хæцын иу у! Фæлæ 
йæ цæмæннæуал кæнынц уырдæм та, айрипланты скъоламæ?! 
Уæдæ Цоцко афтæ куы дзырдта. Нырмæ дæр ын æмгъуыд уый 
тыххæй куы уыд. 
Иса мæ фарсмæ æрбадт, йæ цонг мын мæ уæхсчытыл æруагъ- 
та, сæрдыгон боны тæф мæм æрбаулæфыд йæ уæззау цонгæй. 
— Хъырымæн барæй афтæ загътон, цæмæй йæ Дзыцца ма 
базона. 
185 

Уæдæ уый Хъырым уыди, æрдæбон фыццаг чи фестади, уый! 
Кæсæд-ма йæм исчи, Сандройæн Телау куы ссардта, уæдæй 
фæстæмæ куыд схъырындз и! Йæ къух куы.д сдардта, куыд сыс- 
тад æмæ куыд фарста! 
— Дзыцца хæдтæхæг нæ уарзы. Тæрсгæ дзы кæны, ома зæххыл 
нæ цæуы, ома уæлиæутты тæхы ’мæ, фæлæ дзы тæссагæй 
æппындæр ницы и. Сбад æмæ дæхицæн тæх. Ма йын цъыфы куы 
ныссæдза, уымæй тæрс, ма — фæзилæны куы ахауа, уымæй. 
Фæлæуу, мæнæ хæст фæуа, æз æй ардæм куы нæ æрбаскъæрон 
æмæ йыл уе ’ппæты дæр куы нæ сæвæрон! Фæлæ ныр Дзыцца 
хъуамæ мацы базона. Мæнæ дæ былыбынæй сирвæзт — уай- 
тагъд æм хъус-хъусы бахæццæ уыдзæн. Æз цæуын фистæг 
æфсадмæ. Бамбæрстай мæ? 
Стæй сыстад Иса, йæ къухтæ кæрæдзийыл аууæрста. 
— Ныр мæн цæуын хъæуы. Къуыдармæ, Фæзыхъæумæ. Нæхи 
хъæумæ, ардæм кæцæй слыгъдыстæм, уырдæм, — цæуылдæр 
тыхсти Иса. — Уым иу лæппу и æмæ хъуамæ уыимæ ацæуæм. 
Уый дæр уыцы скъоламæ цæуы. Кæд дæ фæнды, уæд уартæ Бу- 
быдоны онг цом мемæ, стæй фæстæмæ раздæхдзынæ. Уæддæр 
нырма раджы у. 
Æз дзурын ницы сфæрæзтон, сыстадтæн æмæ рацыдыстæм. 
Къуыдары фæндагмæ ныххызтыстæм. Æз гыццыл фæсте задтæн 
— Дзыцца йæ куы базона, уыцы мæт мыл уæз кодта æмæ йæ 
быны дзæбæх цæуын нæ фæрæзтон. Ехх, ныр Дзыццайы мæт ма 
кæн — цас феппæлин Исайæ! Уымæн æмæ уыййеддæмæ уырдæм 
никæй акодтой æгас хъæуæй, айрипланты скъоламæ, уыййеддæмæ 
айрипланыл ничи хæцдзæн Германимæ. 
— Æз куынæггæнæг хæдтæхæгыл баддзынæн, гъо, айрипла- 
ныл. Уый тынг фидар у æмæ тынг уæлиæутты тæхы. Æмæ-иу 
уæлиау стæхдзынæн, немыцаг хæдтæхджыты-иу мæ разæй айс- 
дзынæн, нæмгуытæ-иу сыл аскъæрдзынæн, сæ пиллон-иу куыд 
скæла æмæ -иу зæххыл сæ тъæпп куыд фæцæуа. — Уым арвмæ 
скаст æмæ йæ тымбыл къух ныттылдта. — Фæлæуу, фриц хæрæг! 
Æз мæ риуы дзаг сулæфыдтæн, афтæ æхсызгон мын уыд 
Исайы ныхас. Æмæ мæ æрфæндыд, афтæ мæ æрфæндыд æмæ 
мæ риуы гуыпп-гуыпп ссыд — ныр æз дæр стыр куы фестин 
æмæ æз дæр куы ацæуин Исаимæ! Æмæ-иу дыууæйæ иумæ куы 
стæхиккам уыцы фидар айриплантыл æмæ-иу дыууæйæ иумæ 
куы айсиккам нæ разæй немыцаг айрипланты! 
Цыди Иса, ’мæ цыди йæ риуыгътæ тагъд цыдæй, цыма 
æрхъæцмæ нал хъæцыд, цыма йæм уæртæ уым, Бубы фæзы 
æнхъæлмæ каст йæ куынæггæнæг айриплан. 
— Ахуыр кæм кæндзынæн, уый дын зæгъон? — радзырдта 
мæм цæугæ-цæуын. 
— Зæгъ, — бадзырдтон æм æз дæр цæугæ-цæуын. 
— Стъараполы. 
186 

— Æмæ кæм и Стъарапол? 
— Уырысы. 
— Ардæм дард у? 
— Афтæ дард нæу. Къоста дæр дзы ахуыр кодта иухатт. 
Уый мын æхсызгон уыд: æгайтма дзы Къоста дæр ахуыр кодта. 
— Нæ дæ ферох уыдзæн? — фæрсы мæ Иса. 
— Нæгъ. 
— Уæдæ ма йæ зæгъ. 
Æз æй загътон. 
— Куы аздæхай, уæд-иу æй нывæдзыл ссар, æмæ дæ макуы- 
уал ферох уа. 
—- Хорз. 
Уыцы ныхас куыд кодтам, афтæ мæ зæрдæйы иу тас фæныхст, 
адæймагæн йæ къухы сындз куыд фæныхса, афтæ æмæ ма мæ 
риуы дзаг сулæфон, уый мæ бон нал уыди: ныр сæ йæ разæй исгæ 
акæндзæн — куыд нæ сæ акæндзæн исгæ та! — фæлæ йæм, зæгъæм, 
уыдон фæраздæр сты сæхæдæг æмæ йæ сæхæдæг айстой сæ разæй, 
уæд та?! Йæ айрипланыл ын зарбазан куы фæкæной æмæ йын куы 
фехæла, уæд ма цы ми бакæндзæн?! Баба дæр ын уымæй куы 
тарст, ибон кæвдæсыл куы бадт, уæд. Йæ ныхас ныхасы хуызæн 
дæр куы нæуал уыд, хъарæджы хуызæн ын куы сси, афтæ тынг 
куы тарсти ’мæ. Ныр цымæ йæхæдæг æппындæр нæ тæрсы, уыдон 
æм куы фæразæй уой, уымæй? Бафæрсин æй æмæ йæ куыд бафæ- 
рсон, мæ цæст æй нæ уарзы. Ма йæ бафæрсон æмæ уыцы тас 
мемæ куы баззайа, уæд мын æнцон уыдзæн?! Мемæ йæ рахæсс- 
бахæсс кæндзынæн, цалынмæ Иса фæстæмæ здæха, уæдмæ! 
— Æмæ дæм ныр, зæгъæм, сæхæдæг фæразæй сты, уæд та? 
— Кæмæ фæразæй уыдзысты?! — фæстæмæ мæм фæзылд Иса, 
стæй фестъæлфыд, размæ агæппытæ кодта, уым йæ къухтæ зæхмæ 
фæцарæзта, хæрдмæ фæхауд æмæ фæстæмæ йæ къæхтыл алæу- 
уыд. — Фæразæй мæм уыдзысты, уæдæ! Уæд мын сæ бинонтæ 
амæлæд! 
Мæ тарст цыдæр æрбаци — нæй, ничи йæм фæразæй уыдзæн, 
йæхæдæг-иу сæ айсдзæн йæ разæй, йæхæдæг-иу сын скалдзæн 
сæ фæздæг, йæхæдæг-иу сын фæцæуын кæндзæн сæ тъæпп 
зæххыл. 
Уæдмæ Бубыдонмæ бахæццæ стæм. Иса æрлæууыд. 
— Гъеныр ды афтæ бакæн æмæ фæстæмæ аздæх, — цыдæр 
уæзбын хъæлæсæй загъта Иса æмæ мын мæ уæхскыл йæ къух 
æрæвæрдта. Æз æм хæрдмæ скастæн æмæ йæм кæсгæйæ баз- 
задтæн: бынтон ма цæуа?! — Хъуыддаг цæй мидæг ис, уый зо- 
ныс? Хъуыддаг уый мидæг ис, æмæ мах хъуамæ райсом уæм 
Дзæуæджыхъæуы, мемæ чи цæуы, уыцы лæппутимæ. Гъеныр 
æмбарыс, цæй мидæг ис хъуыддаг, уый? 
— Уо, цæй мидæг! — Мæ кæуын нал баурæдтон æз. — Стæй 
хъуамæ иууылдæр мæн фæрсой! 
187 

— Цæмæй дæ фæрсдзысты? 
— Цæмæй, цæ, ды кæй ацыдтæ, уымæй, æндæр цæмæй! 
— Æмæ-иу сын æй зæгъ, æндæр ма дзы исты и! 
— Уо, зæгъ, цыма æнцон у! 
Иса мæм фездæхт, мæ цæнгты рæбынтыл мын фæхæцыд æмæ 
мæ хæрдмæ фелвæста, балхъывдтытæ мæ кодта. 
— Æнцон?! — загъта хъæрæй, æмæ мæм йæ дæндæгты хъыр- 
рыст æрбайхъуыст. Фæлæ цыма барæй фæхъыррыст кæнын код- 
та йæ дæндæгты, афтæ мæм фæзынд: мæнмæ тынгдæр бахъара 
йæ ныхас. — Ничи кæсы ме ’фсымæры къуындзихмæ — æнцон 
ын куыд уа, афтæ йæ æрфæндыд. Æмæ лæгау лæгæн æнцон кæд 
вæййы?! Æнцон уаллонæн вæййы, бырæтты уаллонæн, цалынмæ 
карк не сбыгъдулæг кæна бырæтты, уæдмæ. Æнцон! — загъта ма 
ноджыдæр иухатт æмæ мæ зæхмæ æруагъта. 
Цыдæр ныфс абадти мæ уæнгты, мæ цæнгтыл та нырма дæр 
Исайы къухты хæст æвзæрстон, цыма мын нырма дæр хæцгæ 
кодта мæ цæнгтыл, нæма мын сæ суагъта... 
Лæууыдыстæм ныхæй-ныхмæ Исаимæ. Уыдтон: йæ риуы гуы- 
дыр, куыд улæфыд, афтæ æддæмæ-мидæмæ куыд цыд, уый, стæй 
мæм æрæвнæлдта Иса, ме ’ргом мын хъæуырдæм фездæхта. 
— Гъеныр нæхимæ — сæпп! 
Æмæ араст дæн. Цыдтæн, цыдтæн, æмæ мыл бæстæ гуыр- 
гуыр кодта. Хъæдыдзыхмæ куы рахæццæ дæн, уæд мæ цæуынæй 
не ’рлæууыдтæн, афтæмæй фæстæмæ фæкастæн: цы фæци Иса? 
Уый Худисæныкъуыппыл фæхæрд кодта, æмæ уыцы цæстфæныкъ- 
уылды мæ сæры февзæрд — цон, æмæ ма Худисæныкъуыппæй 
акæсон йæ фæдыл. Уырдыгæй фæндаг далæ кæдæм æмæ кæдæм 
зыны æмæ, куыд цæуы, уымæ кæсдзынæн æмæ кæсдзынæн. 
Æмæ аздæхтæн. Æмæ куыддæр аздæхтæн, афтæ мæ зæрдыл 
æрбалæууыд, кæддæр Дзыцца цы дзырдта, уый. 
Уæд Иса Чъребайы ахуыр кодта. Дзыцца йæ, æвæццæгæн, 
мысыд, дзургæ дæр уый тыххæй ракодтаид ацы хабар. Иу хуым- 
гæрдæны Къуыдармæ цыд, уым сын Фæрнджынкомы цы мæнæуы 
хуымтæ уыди, уыдон фæкæрдиппæрд сты æмæ удисджыты змæлд 
кодтой хæдзары дзагæй. Ныр, дам, а Иса мæ фæдыл цæуы, йæ 
фæндзæм азы, дам, бацыд æмæ, дам, йæ тæккæ мад уарзыныл 
уыд. Раздæхын, дам, æм, фæлæгъстæ, дам, ын кæнын, уæдæ дын 
Къуыдарæй чылауитæ схæсдзынæн, кæрдотæ дын схæсдзынæн, 
уæдæ дын изæры гуыл скæндзынæн, дзаджджын гуыл — нæй: 
æз ацæуын, уый дæр та рараст вæййы узгæ-узгæ мæ фæдыл. 
Суанг, дам, ацы ранмæ фæцыди. Худисæны фæхæрдгæнæнмæ, 
ам, дам, йæ кæуын фæурæдта æмæ, дам, мæм лæгъстæгæнгæ дзу- 
ры: уæлæ ма, мæ уыцы къуыппы онг ауадз, гъо, уырдыгæй ма 
дæм акæсон. 
Бон-изæрмæ, дам, мæ цæстыбынтæ нал басур сты, афтæмæй, 
дам, фæкуыстон. 
188 

Худисæны къуыпмæ куы схæццæ дæн, уæд ма иу уынд акод- 
тон Исайы, æмæ фæаууон фæзилæны, æвæццæгæн, куы фæуыр- 
дыг кодта, уæд дугъ ауагъта, æндæр уанцон хæццæ нæ уыди 
уырдыгæй уырдæм! 
Фæаууон, æмæ афтидæй аззади дуне — ницуал дзы фæндæй 
аззад, ницуал — бæллицæй, уымæн æмæ махæн нæ фæндтæ дæр 
Исайæ цыдысты, нæ бæллицтæ дæр. Ныр далæ уыцы фæзилæны 
ахызтысты йемæ, æмæ-иу Баба æнæарт хæдзарæй куыд дзырдта, 
уыйау дуне уазал смаг скодта. Æмæ цы хъарм уыдысты уыцы 
фæндтæ æмæ бæллицтæ, цы! Куыд-иу нæ батавдтой! 
Рабадтаиккам-иу гыццылæй-стырæй нæ фæздæггæнаг пецы 
алыварс æмæ-иу райдыдтаид Иса: 
— Фыццаг мызд райсдзынæн, Зыбейы къухмæ йæ банымай- 
дзынæн æмæ далæ Оны балæудзæн Зыбе. Оны пец балхæндзæн, 
стыр пец æмæ рæсугъд пец, арт дзы гуыр-гуыр куыд кæна, — 
æмдзæвгæтæ дзурæгау-иу æнæрхæцгæйæ дзырдта Иса æмæ-иу 
хъарм пецы алыварс балæууыдыстæм. Æмæ-иу нæхи тавтам уыцы 
пецмæ. Зыбе-иу бахъæлдзæг и, лæг иу-æртæ рæгъы фæстæ куыд 
бахъæлдзæг вæййы, афтæ. 
— Уогъ, ис мын Оны пецаразæг зонгæ. Сыбыртт дæ нæ хъæуы, 
уайтагъддæр мын ацаразид пец. Ахæм пец мын саразид, æмæ 
дзы донласт суг дæр гуыпп кæнид. Æрра дæ, уый мæнæн æвзæр 
пец аразы! Мæ хорз зонгæ у ’мæ. 
Дзыццайæн та-иу йæ уадултæ сырх адардтой, цыма йын сæм 
нæ ног пецы арт бандæвта. Ныуулæфтытæ-иу кодта, лæг нызза- 
рыны размæ куыд ныуулæфтытæ кæны, афтæ. 
— Гъæ, цæмæй дæ фæндтæ дзæбæхæй æрцæуой, уый дын 
феста дæ Дзыццайы сæр! 
Фыццаг мызды фæстæ-иу Иса фæлæууыд, — уадз æмæ фæйнæ 
ныхасы зæгъой фыд æмæ мад, афтæ адджындæр уыдзæн, стæй 
та-иу ахæцыд дарддæр: 
— Дыккаг мызд райсдзынæн, Зыбейы дзыппы йæ нытътъыс- 
дзынæн, æмæ Сохты комы балæудзæн Зыбе. Уым нæзы хъуа- 
ритæ рафадын кæндзæн — цал къонайы нæ бахъæудзæн хъуа- 
ритæ? — дзургæ-дзурын-иу истæмæйты дæр афарста кæм фыды, 
кæм мады, æмæ та-иу уыдон дæр базмæлыдысты. 
— Ома, хъуари? Хъуари мах бахъæудзæн иууыл къаддæр дæс 
къонайы. Чи зоны, дыууадæс дæр. 
Æмæ-иу цæстытыл ауадысты уыцы ногфаст урс-урсид хъуа- 
рийы къонатæ нæ дуармæ кæрæдзийы сæрыл амадæй, сæ чъиуы 
тæф-иу сæмбæлди адæймагыл. 
Худæджы агъуыст уыди нæ хæдзар. Æвæццæгæн сын зæгæлтæ 
нæ уыд, куы нæ агъуыстой, уæд æмæ хъуаритæ хуыйгæ нæ нык- 
кодтой, фæлæ сыл дуртæ февæрдтой: уæллаг фæлтæр дæллаг 
фæлтæры сæрты кæм æрхизы, уым та дур æрæвæр, дыууæты 
дæр куыд æрцахста æмæ сæ куыд æрæлхъива, афтæ. Æмæ уæле 
18? 

— кæнæ Ныхæй, кæнæ Хъигъырийæ ракæс— нæ уæлхæдзарæй 
дурæй ницы зынд. Хъуаритæй чи сæтгæ кодта дурты уæзæй, 
чи — быргæ, æмæ-иу къæвдайы нæ хæдзары иудонæн æрха- 
уд—афтæ иу дзырдта Дзыцца: иудонæн. Æмæ ма-иу боныгон, 
кæм нæ тагъди, уымыты балæууыдтытæ кодтам, фæлæ дын 
æхсæвыгон дæ хуыссæнтыл куыд ныссæх-сæх’ кæна! Фæдисы 
змæлд-иу скодтам æгас бинонтæй. Махæн-иу нæ уат стъолы 
бын атъыстой, гыццылтæн. Не стъол стыр уыд, иу фæйнæгæй, 
уый бынмæ æртæдзæн нæ уыд, уæдæ дзы цæугæ дæр кодтам. 
Уырдыгæй-иу хъуыстам, нæ алыварс куыд тагъди, куыд цъыкк- 
цъыкк кодта, уымæ æмæ-иу ныссабыр стæм, цыма нæм кæй 
æртагъди, уый нын цыдæр сусæг хабар æрхаста. Къус æмæ-иу 
нæм къæрта нал баззад — кæм тагъди, уымыты-иу сæ сæвæрдта 
Дзыцца, уæддæр-иу иу-цалдæр раны ма фæхуынчъытæ уыда- 
ид нæ зæхбын æмæ-иу сæ райсом Дзыцца фæнык надта, 
лæгъзытæ-иу сæ кодта. Æз-иу æм стъолы бынæй кастæн æмæ- 
иу мæ скæуынмæ бирæ нал хъуыд — тынг тæригъæд-иу код- 
тон Дзыццайæн. 
— Æртыккаг мызд райсдзынæн, æмæ Зыбе Калачы балæудзæн. 
Иу-голлаг хуыссæны цъæрттæ балхæндзæн, иу голлаг æнæуи 
хъуымæцтæ... 
Мæ хотæ-иу сæ цин нал баурæдтой æмæ-иу æхсызгон пыр- 
рыччытæ систой. Тынг базæронд сты нæ хуыссæнты цъæрттæ. 
Дзыцца сыл алы æмæ алы’æмпъузæнтæ февæрдта, фæлæ уыдо- 
ны фаг æмпъузæнтæ кæм уыд! Æмæ-иу сæ нæ къæхтæ куы кæм 
атъыстам, куы — кæм. Искуыдæй искуыдмæ-иу нæм уазæг куы 
æрæфтыд, уæд-иу кургæ кодтам хуыссæнгæрзтæ. 
— Цыппæрæм мызд райсдзынæн, æмæ... 
Афтæ афæдзыдæргъы йæ алы мыздæн дæр йæ бынат уыди 
цæттæ, æмæ нæ ницуал хъуыд, нæ хъуæгтæ баххæст сты, æмæ- 
иу дис байдыдтон, уый фæстæ ма цы мызд иса, уый та цы 
фæкæндзыстæм, куы ницуал нæ хъæуы, уæд? 
Уый та ацы фæззæг уыд, куы фæуазалтæ кодта, уæд. Æрба- 
цыд Чъребайæ Иса, æмæ та æхсæвæр куы бахордтам, уæд 
æрæмбырд стæм нæ пецы алыварс. Нæхи æрцæттæ кодтам — 
ныртæккæ та Иса райдайдзæн дзурынтæ æмæ нымайынтæ! Фæлæ 
дын уый фыццаг мызд райсдзæни, уый куы нæ зæгъид, фæлæ 
уыцы æнкъардæй куы бакæнид: 
— Мæ хæлафы æрбадæнтæ алæзæрдысты. Рухс сæ акасти. 
Джихæй йæм баззадыстæм фæйнæрдыгæй. Фæлæ Дзыцца уай- 
тагъд фестъæлфыд: 
— Гъей, туг куыд ныууарыд, гъе! 
Зыбе исдуг æдзæмæй абадт, стæй бабустæ кодта: 
— Гæр æмæ йыл быргæ кодтай! 
Иса сæ никæмæ ницы сдзырдта, æнкъардæй касти пецы сæрты. 
— Нæ раны стæм уæдæ! — райдыдта та Дзыцца. — Нæ ны- 
190 

вонд цыхтытæ уæййаг фæуыдзысты æмæ нæ сывæллæттæ къул- 
бæрзæйæ фæбаддзысты не стырбæтты. 
— Нывонд цыхтытæн цæй уæйгæнæн и, æрра дæ! — хъæрæй 
загъта Зыбе. — Кæмæн нывонд сты, уыдон дæр афтæ зæгъынц! 
— Сыгъзæрин тæбæгътæй сæм фæкуывдæуæд, нæ нæ уынынц, 
нæ хъалæй сæ куы нæ уæй кæнæм исты. 
— Нæ, цыхтытæн уæйгæнæн нæй, — ногæй та загъта Зыбе. — 
Кæд гæнæн нал уа, уæд уал фæлтау нæ ногбойнаг ауæй 
кæндзыстæм. 
— Едау мын фæу, уый дын нæ ногбойнаг! — йæ къухтæ фæхъил 
кодта Дзыцца. — Уартæ æрдаегсæрдæй нырмæ нæ сывæллæттæ 
уымæ цин кæнынц, æмæ сын æй ныр сæ хъæлæсæй фелвасæм! 
— Стæй нæм кæд искуыцæй исты æрбахауид, уæд балхæн- 
дзыстæм иу уый хуызæн хуыгист, кæннæуæдæ нæ æнæ дзидза 
хæргæ ничи уадзы! 
Стæй ничиуал ницы сдзырдта Дзыцца æмæ Зыбейæ — уыцы 
уæззау фарстыл фескъуыди сæ ныхас, æмæ ныссабыр хæдзар, 
афтæ ныссабыр, æмæ йæ, æвæццæгæн, куы сарæзтой, уæдæй 
фæстæмæ афтæ сабыр никуыма ныцци. Нæ цæстытæ пецы сæрты 
фæйнæрдæм сарæзтам, фæлæ цыма рухсдзаст фестæм, æмæ 
дзæгъæлгаст кодтам, уымæй уæлдай ничи никæй уыдта, стæй 
кæрæдзийы фенæм, уый нæ цæугæ дæр никæмæ кодта, 
æвæццæгæн. 
Афтæ баддзыстæм Ногбон дæр. Алчи хуы æргæвддзæн, тæвд 
донæй йæ лæгуын кæндзæн, хъæмпын артыл æй араудзæн, сæ 
хъæрæй ныхас цæудзæн фæйнæрдыгæй. Мах та мидæгæй бад- 
дзыстæм. Ницы æргæвддзыстæм æмæ дзы цæмæ цæудзыстæм! 
Уый Зыбе æнæуи загъта, кæд, дам, нæм искуыцæй исты æрба- 
хауа, æндæр нæм кæцæй цы хъуамæ æрбахауа! Кæд ма нæм цы 
’рбахауди! 
— Йæхицæй æмпъузæнтæ куы уаид, æмæ кæм и! — дзуры 
йæхицæн дзурæгау Иса. 
— Гъæй, мæ уд акæнай! — фездæхт æм Дзыцца. — Афтæ 
лæгъз æмпъызт дын æй акæнин æмæ йæ зонгæ дæр ничи бакæ- 
нид,— дзургæ-дзурын йæ къух систа æмæ йæ ариуыгъта: — Гъæ, 
ацы аз ма у æмæ уый фаг куыд нал суыдзыстæм, уæдæ аллай- 
аллай æрцыди. Стæй мæ уд йæ фæхъау Хуыцауæн, уæдмæ фæу- 
ыдзынæ... 
— Уæдæ æз уый нæ зæгъын! — Дзыццайы ныхасмæ æхсызгон 
змæлд бакодта Зыбе. — Иу зымæг ма у æмæ иу зымæг лæг их- 
джын доны куы фæразы. 
Уыцы изæр не схæццæ и иннæ изæртимæ, хицæнæй баззади, 
уымæн æмæ иннæ изæрты хуызæн нæ уыди æппындæр — иннæтæ 
иуæрдæм хæцыдысты, уый—иннæрдæм. 
Афтæмæй цыди нæ зымæг — бонгай, къуыригай, зынæрвитæн 
зымæг уыд, фæлæ йын фæрæзтам — уыцы зымæг ма уыд æмæ! 
191 

Ныр фæцæуы Иса. Дзæгъæлы фесты нæ цинтæ, уый бæрц 
цинтæ! Ныр нæ зæрдæтæ равдæлон уыдзысты, уыцы цинтæй сæ 
цы хъарм æмæ рухс æвзæрд, уыдонæй, æмæ уыцы рухс æмæ 
хъармы бæсты байдзаг уыдзысты уазал æмæ талынгæй. 
Мæ къæхтæ мæ фæдыл ластон, афтæмæй цыдтæн. Нывæдзмæ 
куы нæ тагъд кодтаин, уæд искуы сбадтаин фæндаджы был æмæ, 
цæмæйзон, цас фæбадтаин. Фæлæ мæ тынг фæндыд, нывæдзыл 
Стъарапол куы ссардтаин, уый, Иса аирипланты скъолайы кæм 
ахуыр кæндзæн, уыцы горæт, кæддæра кæм и. 
Къæсæрæй куы бахызтæн, уæд ауыдтон Къæбысоны — йæ 
сæрыл бæрзонд схæцыд, афтæмæй лæууыд, йе ’ргом иууылдæр 
нывæдзмæ здæхт, æмæ мæм афтæ фæзынд, цыма уынгæ кæны, 
цыма йыл цыдæр агуырдта, ссардта йæ æмæ уымæ кæсы. Æмæ 
фæтарстæн — куыд хъуамæ уына! Фæстæмæ фездæхон — 
фæфæнд кодтон. Уадзон Къæбысоны нывæдзимæ, Цоцкойы 
нывæдз у ’мæ йæ ма баджиздарон, ма йын фехалон йæ сабыр 
лæуд — сабыр лæуд уыд бæргæ, фæлæ, цыма йæ фæдыл цыдæр 
баст и, афтæ хатыдтон æмæ тæрсгæ дæр, æвæццæгæн, уымæй 
кодтон. Фæстæмæ фездæхон — уыцы фæндыл дæр мæ, цæмæйдæр 
кæй тарстæн, уый æфтыдта. 
— Иса дæ? — æппынæрæджиау мæ бафарста Къæбысон. Зилгæ 
дæр мæм нæ ракодта, йæ цæсгомы нуæрттæ дæр уыцы æдзæмæй 
баззадысты, афтæмæй. 
— Нæгъ, — тагъд не сфæрæзтон дзурын æз. — Æз дæн. 
— Æзын ма Иса дæ. 
Æмæ та ныссабыр и. Лæууыди уыцы бæрзонд лæудæй, йе 
’ргом цыдæриддæр уыд — нывæдзмæ арæзт, цырт хурыскæсæнмæ 
арæзт куыд вæййы, афтæ, æмæ та мæм фездæхт ме ’рдæбоны 
хъуыды: ацæуон, ныууадзон æй, стæй райсом ссардзынæн Стъа- 
рапол, фæлæ уæдмæ Къæбысон загъта комкоммæ нывæдзмæ, 
цыма нывæдзæн дзырдта: 
— Уæдæ æндæр дзырд куы нæуал и -— мах бæстæ, дам, стыр 
у, уыдоны бæстæ та — гыццыл. Æмæ йæ, æзын, мæнæн дæр 
бацамона йæ удыбæсты тыххæй, кæддæра æцæг стырдæр у мах 
бæстæ æмæ йæ не ’рбаййæфтон. 
Æмæ та ныссаоыр Къæбысон æмæ та мæм афтæ фæзынд: 
æнæуи загъта уыцы ныхæстæ, уыййеддæмæ йæ Иса дæр ницæмæн 
хъæуы, паддзахадтæй чи стырдæр у, уый мæт дæр æй нæй. Уый 
лæууынмæ æрбацыди, цæмæй мæнæ ам, Цоцкойы скъолайы, Цоц- 
койы нывæдзы раз афтæ бæрзондæй фæлæууа, афтæ мадзурайæ. 
Æндæр æй иуы мæт дæр нæй æмæ иннæйы мæт дæр. 
— Ды сæ нæ зоныс? Ды ма йын сæ бацамон. Кæннæуæд 
тæригъæд у. 
—, Фæкастæн — уæртæ Пана, уæртæ астæуккаг стъолыл бады, 
йæ къæхтæ æрдаргъ сты æмæ хъеллау кæнынц. Йæ сæр йæ уæхс- 
кыл æркъул и. Куыд æй ауыдтон, афтæ йæм кæсгæйæ баззадтæн: 
192 

куыд ын сæ равдисон? Куыд мын ын сæ æвдисын кæны?! Ацы 
Пана!.. 
Намæ ныронг скъолайы тæфтыл куы никуы ацыд, нывæдзæй 
дæр-иу фæрсгæ куы кодта— æмæ-иу кæй нæ афарста! Уæд ныр 
хæйрæджджын фæци! Уоуу, бындарæй баззайай, Пана! 
ы — Гъæй, мæ уд акæнай, гъе! Уый та сæ цæмæй зондзæн. 
Иæхæдæг мæ куы уыдаид Иса, æмæ йæ не ’рбаййæфтон. 
Цыма йыл нæ фидыдтой уыцы ныхæстæ, афтæ зынд. Уæдæ 
уыцы æмуырдыг æдзæмæй фæлæуу уæдæй уæдмæ, афтæ нысса- 
быр уæд æнæхъæн скъола æмæ стæй уыцы ныхæстæ зæгъ, уыцы 
хуымæтæг ныхæстæ! Æниу ыл æндæр ныхæстæ дæр не сфидыд- 
таиккой, ницы йыл сфидыдтаид. Уыцы лæуд куы фæкæнай, уæд 
ма цæй ныхас сфидаудзæн лæгыл æмæ цæй æндæр! Стæй та мæм 
афтæ фæзынд: нæ йæ фæнды, исчи йын сæ бацамона, уый. Уыд- 
æтты мæт æй нæй, паддзахæдты арæнты-йедты мæт, уый æнæуи 
æрбацыд, цæмæй ам бирæ фæлæууа нывæдзы раз. 
Уæддæр фæтыхстæн Исайы коймæ: ныр Къæбысон афтæ 
æнхъæл у, мæнæ ам кæмдæр и Иса, уый та цæугæ фæкæны, 
афонмæ Къуыдармæ фæхæццæ кæны, сом Дзæуæджыхъæуы бал- 
æудзæн, иннæбон — Стъараполы. Фæлæ уыдæттæ ничи зыдта 
мæн йеддæмæ æмæ, æвæццæгæн, уый тыххæй гыццыл нал зындтæн 
мæхимæ — уыдæттæ чи зоны, уый ма цæй гыццыл у, æмæ ма 
чердæм гыццыл у уый! 
— Зонгæ сæ кæнын, фæлæ...-— хъæрæй загътон æз, кæд 
Къæбысон куырм кæй уыд, уымæн загътон афтæ хъæрæй — нæ 
зонын. 
Пана мæм йæ цæстытæ фæдзагъыр кодта æмæ мæм йæ сæр 
разæнгардгæнæджы тылд бакодта, ома равдис ын сæ, равдис. 
Амонæн æристон йæ ауындзæнæй, Къæбысоны ’рдæм иу аф- 
тид хуыфт бакодтон æмæ амонæны фындз Германы арæнмæ ба- 
хастон. 
— Мæнæ ауылты сты йæ арæнтæ, гъе, — амонæны фындз 
арæнæй куыд нæ ахиза, афтæ йыл æй арæхстгай æрхастон. 
— Кæуылты? — йæ мидбынат базмæлыд Къæбысон. 
— Мæнæ ауылты, — ногæй та æруагътон амонæны фындз 
арæнтыл, стæй йæ мæхæдæг дæр нæ базыдтон, уыцы хъуыды 
мæм кæцæй æрцыд — йæ къухмæ йын бавнæлдтон æмæ фыссын 
кæмæн фæамонынц, уый куыд ныххæцын кæнынц кърандасыл, 
афтæ йæ ныххæцын кодтон амонæныл, æмæ афтæмæй, дыууæ 
къухæй хæцгæйæ æруагътон амонæн Германы арæнтыл. 
— Уыдон йæ арæнтæ сты, гъе, гъеныр уыцы арæнты мидæг чи 
фæци, уый у Германы зæхх. 
— Æндæр нæу? — зæрдиагæй бадис кодта Къæбысон. 
— Кæм у æндæр. 
— Уæдæ гыццыл куы у, æцæг, хæрз гыццыл. 
— Гъеныр та нæхи бæстæ. Кæддæра уый та кæй ас уаид, — 
7 Урс изæртæ 
193 

мæнæ ма ам хæц, — амонæн бадардтон Къæбысонмæ æмæ йыл 
уый æрмифицаугæйæ куы æрæвæрдта йæ къух, уæд ахастон амон- 
æны фындз нæ бæстæйы арæнтыл. — Германы хуызæттæ дæс 
æмæ ссæдз куы рацæуой, уæддæр йæ рыджы дæр нæ фæзындзы- 
сты, æмæ уыцы гыццыл бæстæ цы хъуамæ кæна уыцы стыр 
бæстæйæн, куыд æй хъуамæ сиса, чердæм æй хъуамæ сиса?! — 
цыдæргъуызон мын фæфидар кодтой мæхи дæр уыцы ныхæстæ, 
цыдæргъуызон нæргæ ацыдысты ме уæнгты, æмæ йæ уайтагъд 
бамбæрстон: уый Исайы ныхæстæ загътон, æмæ мæм уыдонимæ 
æрцыд уыцы тых, Исайы ныхæстимæ, абон устытæ æмæ лæгтæн 
кæй загъта, уыцы ныхæстæ. Ноджыдæр ма истытæ куы сдзырд- 
таин, уый мæ æрфæндыд, стыртæ кæй фæдзурынц, ахæм ис- 
тытæ. — Сымах та афтæ æнхъæл стут... 
Амонæн иу хатт азылди арæнтыл, дыккаг хатт сыл азылди 
æмæ æрлæууыд. Æмæ куы æрлæууыд, уæд базмæлыд Къæбысо- 
ны къух, стæй йæ амонæн æнгуылдз фæхицæн иннæтæй. 
— Гъа-ма, уый мын мæнæ мæ къухæй бацамон, къухы зæрдæ 
куыд ацæуа арæнтыл, уæддæр къухы ныдзæвд куыд бахъара 
лæгмæ, афтæ йæм лæдзæджы æвнæлд кæм хъары, кæ! 
Æмæ йын ныххæцыдтæн йе ’нгуылдзыл, арæны сырх тæлммæ 
йын æй бахастон, æмæ ацыди къухы зæрдæ арæныл. Фæлæ 
уайтагъд мæ къух уæлæмæ ивæзтæй баззад, уæлдæр нал 
æххæстæн. Пана фæцырд и, стъолæй æргæпп кодта æмæ мæм 
даргъ бандæттæй иу бахæр-хæр кодта. Бандоныл алæууыдтæн, 
фæлæ уæддæр кæдæмыты сæххæстаин! Стæй Къæбысон 
йæхæдæг дæр нал æххæст уæлдæр — уалæ кæм уыди йæ уæл- 
лаг арæн! 
— Нæ йын æххæссæм йæ уæллаг арæнмæ, — хъæрæй та загъ- 
тон æз. 
— Афтæ стыр у? 
— Уæдæ циу, акæс-ма, гъа! 
— Уæд ын ницы у, нæ, кæд афтæ стыр у, уæд, —- йæ амонæн- 
æнгуылдзы зæрдæ йæ хистæр æнгуылдзæй æрысгæрста Къæбы- 
сон. 
Æз æнхъæлдтон: ныр ацæудзысты — Къæбысон дæр ац- 
æудзæн, Пана дæр. Цы ма сæ хъæуы! Æмæ æз Стъарапол баца- 
гурдзынæн, Иса айрипланты скъолайы кæм ахуыр кæндзæн, уыцы 
горæт, ссардзынæн æй æмæ йыл бæрджытæ бакæндзынæн, уый 
фæстæ-иу æй æвиппайды куы рауарон, сусæгæй дæр-иу æм куыд 
бакæсон — мæн йеддæмæ йæ ничи зондзæни ’мæ. Адоны цур ын 
агурæн нæй — Къæбысон ма гъа, фæлæ дæ Пана афтæмæйты 
уадзы: уайтагъд мæ уæлхъус фестид, цы агурыс, цы, мæнæн дæр 
ма йæ бацамон! Цыма афтæ æнцон амонæн у!.. Къæбысон лæуу- 
ыди. Пана бадти. 
— Уæд та мын иумæ куы уаиккат,— æнæнхъæлæджы загъта 
Къæбысон, æмæ йæм кæсгæйæ баззадтæн — афтæ мæм фæзынд: 
194 

уынгæ кæны. Æмæ та фæтарстæн, цыдæр та дыздызгæнгæ ацыд 
мæ уæнгты. Уæдæ дзы афтæ æдзынæг цæмæ кæсы, кæд дзы уынгæ 
ницы кæны, уæд! Стæй йæ лæудæй нæ базмæлыд — æмæ цæй 
базмæлæн уыд уыцы лæудæй! — афтæмæй бафарста: — Ам ма 
дæ цы, Пана? 
— Мæнæ дæн, мæнæ, Къæбысон, — цæуылдæр бацин кодта 
Пана. 
— Æмæ уæдæ дæ сыбыртт куы нæ ссыд абондæргъы. 
«Куыд нæ ссыд йæ сыбыртт: — хъуыды кодтон мæхинымæр. 
— Уæдæ æрдæбон мæнмæ афтæ чи сдзырдта: «Ды сæ нæ зоныс? 
Ды ма йын сæ бацамон, кæннæуæд тæригъæд у». Йæхæдæг дæр 
æм цыдæр куы сдзырдта Къæбысон. Стæй мæм бандон 
хæрхæргæнгæ кæй баласта, уый та?!» 
— Хъуыды кодтон, — сцæйхудт Пана, фæлæ не схудт. Цымæ 
цæмæннæ схудт? 
— Хъуыды а? 
— Гъо-гъо, хъуыды. 
— Цæуыл хъуыды кодтай, мæ уд? 
— Цæуыл, цæ, афтæ нæ дзырдтой Мæскуыйыл, дам, æдде 
стъалыйы ныв и æмæ йыл, æзын, цымæ æцæг и. Æццæй, æцæг ыл 
и, Сæги? 
— Ис ыл, уæдæ йыл нæй. 
— Алæма уæдæ, — зæхмæ æргæпп кодта Пана. 
Æз ын равдыстон Мæскуы. 
— Уæртæ йыл цы дзæбæх стъалы ис! — тынг зæрдийæ ныц- 
цин кодта Пана. Лæууыд æмæ каст Мæскуымæ йæ уæлæнгай 
цæстытæй дæр, йæ цъупп былтæй дæр, йæ сырх уадултæй дæр, 
йæ сау æрфгуытæй дæр. Æрæджиау мæм æрбадзырдта: — Гъе, 
Сæги, æмæ Дзæуæджыхъæуыл нæй стъалы? 
— Кæм ыл и. 
— Алæма уæдæ. 
Æз ын равдыстон Дзуæуæджыхъæу. 
— Æцæг ыл нæй, — загъта цыбырæй Пана, йæ цин цыдæр 
æрбаци, афтæмæй. 
Лæууыдтæн æмæ æнхъæлмæ кастæн — гъа ныр разилдзæн 
Къæбысон нывæдзæй, гъа - уæд. Разилдзæн æмæ бадзурдзæн 
Панамæ: «Гъа, уæдæ Пана, ныр мах цом». Афтæ йæм бадзурдзæн, 
уæдæ йæм æндæр куыд хъуамæ бадзура! Æмæ ацæудзысты æмæ 
æз Стъарапол ссардзынæн, кæннæуæд мæ ахсæв куы ферох уа! 
Фæлæ Къæбысон лæууыд æмæ лæууыд, дзургæ нæ, фæлæ цыма 
улæфгæ дæр нæ кодта. Бахъавыдтæн: сдзурон æм исты, афæр- 
сон æй истæмæй, мæнæ ахæм истæмæй: цы ма дын бацамонон, 
Къæбысон, цы ма дæ фæнды? Фæлæ дын уæд йæхæдæг ма сдзу- 
ра: 
— Хуыздæр фæу, Сæги. 
Уый та дын — уый! Ома, æрбауадтæ, мæ къух мын сарæзтай, 
1?5 

гъеныр дæ Хуыцау саразæд. Мæхи бар мæ ныууадз, ома. Иу 
каст ма йæм бакодтон, тæргайгæнæджы каст, æмæ гом дуарыл 
ахызтæн. Бырæнхъæдыл хæцгæ æрцыдтæн асинтыл уæззаугай, 
уæззаугай рахызтæн æддæмæ дæр. Сом раздæр æрбацæудзынæн 
æмæ йæ уæд ссардзынæн, рох мæ нæ фæуыдзæн, куыд мæ ферох 
уыдзæн, Стъарапол йеддæмæ ма исты у! 
Цъыфджынмæ куы фæуырдыг кодтон, уæд мыл фæцыд Па- 
найы ныхас: 
— Сæги, уæ Сæги, æмæ ныр иннæ горæттæй дæр никæуыл и 
стъалыйы ныв? 
— Ай та уыцы стъалыйыл цы бафтыди! — бахъуыр-хъуыр 
кодтон, фæстæмæ йæм фæкастæн. — Никæуыл дзы ис æмæ цы! 
— Уартæ Америкы горæттыл дæр нæй? 
— Кæм сыл и! 
Пана батыхст. 
— Гъомæ сыл цæмæннæ аразынц? Цæмæй сын тæрсынц стъа- 
лыйæ! 
— Уымæй та сын сæхи бафæрс! 
Пана мæм йе ’нкъард цæстытæ фæцарæзта — ныры йеддæмæ 
йын никуы федтон æнкъардæй йæ цæстытæ — æмæ йын 
фæтæригъæд кодтон, цыма Пана стырдæр нæ уыд мæнæй, фæлæ 
— гыццылдæр, цыма дзы æз та стырдæр уыдтæн. 
— Пана, æмæ ныр куы фæцæуыс, уæд ма Къæбысон та чемæ 
рацæудзæн? 
Пана йæ цæуынæй фæлæууыд. 
— Æмæ исты мæхæдæг рацыдтæн, исты мын йæхæдæг нæ 
загъта! 
— Цы дын загъта йæхæдæг? 
—- Цы, цы, гъа, ныр, дам, ды ацу Пана, изæры зылдтыты 
афон, дам, у, æмæ, дам, дæ агурдзысты. Мæстæй йæм мæ дæнда- 
джы къæрттытæ хауынц. Уæдæ та йын, æзын, йæ цонгыл 
хæцдзынæн æмæ та, æзын, афтæмæй цæудзыстæм дыууæйæ иумæ. 
Æз абондæргъы уымæ кæсын, уый та! Æз, дам, нæма цæуын, æз, 
дам, уый фæстæ ацæудзынæн. Куыд ацæудзынæ, æзын? Уый ма 
мæм кæд дзургæ дæр скодта. Цы ссардта уыцы лæуды! — Пана 
фæстæмæ акаст скъолайырдæм æмæ лæугæйæ аззад. — Цыма 
йын исчи йед у! 
Æмæ та цыдæр дыздызгæнаг тас атымбыл и мæ риуы — цæмæн 
ма ныллæууыдаид Къæбысон скъолайы? Кæд мыййаг иунæгæй 
куы баззайы нывæдзы раз æмæ йæм бирæ куы фæкæсы, уыцы 
æдзæм кастæй, уæд ыл истытæ суыны? Цæстæй нæ — æнæуи, 
буарæй, удæй? Æниу ыл уæддæр цы хъуамæ федтаид, куы суыд- 
таид уæддæр? Цоцкоитæй чи кæм уыд, уый куы нæ зыдта, æндæр 
куы нæ кодта! Уæдæ ма цæмæ ныллæууыдаид скъолайы? Фæстæмæ 
фæкастæн — Пана та цы фæци, уый та цы аззай-аззай кæны 
фæсте?! Панайы нал ауыдтон, уымæн æмæ фæндаджы астæуты 
1% 

фæрсæй-фæрстæм рацæйцыдысты Гиса æмæ Бецъа. Æмæ ма 
Бецъа—гъо! Уый æнæуи дæр гуыбырæй цæуы, йæ лæдзæг зæхмæ 
фæбыцæуфæбыцæугæнгæ, фæлæ ныр Гиса дæр уыд гуыбыр — 
йæ сæр æрхауд йæ риуыл æмæ æппындæр йæхи хуызæн нал зын- 
ди. Мæ цæстытæ сыл куы æрхæцыдысты, уæд афтæ фенхъæлд- 
тон — заргæ кæнынц. Фæлæ уæд, хъуысгæ цæмæннæ кæны сæ 
зард, раздæр-иу сын уалæ Саукъæдзæхтæм куы хъуысти! Стæй 
сын ауыдтон сæ цæсгæмттæ æмæ сæ фæтарстæн — заргæ-иу 
куы кодтой, уæд-иу бынтон æндæргъуызон куы уыдысты сæ 
цæсгæмттæ! Æмæ сыдз-мыдзы цæуын райдыдтон, мæ къæхтæ 
æнахуыр дзуарса истытæгæнгæ. Уæдмæ мæ рæзты ахызтысты, 
æмæ мæ дзых къæппæй аззад: кæд нæ кодтой кæугæ! Цыдысты 
æмæ куыдтой — раздæр-иу цыдысты æмæ зарыдысты, ныр цы- 
дысты æмæ куыдтой, куыдтой иугъæдон куыдæй — ничи дæр сæ 
дзургæ исты кодта йæ кæуыны, ничи дæр сæ уæлдай хъæрдæрæй 
куыдта. Сæ куыд дæр иугъæдон æмæ сæ цыд дæр. 
Мæнæ диссагæй куыд байдзаг и бæстæ абон! 
Стæй ауыдтон устыты — нындзыг сты æмæ бацæйцыдысты 
— цæуын та ма куыд фæрæзтой уыцы æндзыгæй! Разæй—Бесту- 
ан, уый фæстæ — Нетæ, иннæтæ сæ фæстæ ахал сты. Сæ къухтæ 
сæ сау кæлмæрзæнты бын бакодтой æмæ сын, цыма къухтæ 
æппындæр нæ уыд, афтæ зынд. Кæсгæйæ сæм баззадтæн, фæлæ 
ма-иу сæ куы ауыдтон, куы — нал. Мæ рæзты куыд ахызтысты, 
уый дæр нæ федтон. Пана дæр уыдонимæ баиу и, æвæццæгæн — 
уæдæ цы фæци! 
Базилæнæй куы ахызтысты, уæд мæм æрбайхъуыст кæцæйдæр: 
— Гъæ, мæгуыр дæ дзæбæх удыбон куыд фæци, Цауела, гъе! 
Æвæццæгæн, устытæй исчи загъта афтæ æрдæбон, æмæ мæнмæ 
нырма ныр æрбайхъуыст. Зыланггæнгæ ацыд мæ хъусты, мæ 
зæрдæйыл сæмбæлд æмæ ныггуыпп-гуыпп кодта мæ зæрдæ, а 
сæрды хæстмæ куы цыди Цауела, æмæ мæ далæ Арæндоны был 
куы ахъæбыс кодта, уæд куыд ныггуыпп-гуыпп кодта, афтæ. 
Лæууыдтæн æмæ мæ цæстытыл уади Цауела: чырс схæцыд 
йæ тæрттыл, йæ цæстыхаутыл, йе ’рфгуытыл, йæ худы ныхыл. 
Райсомы ирдгæ хурмæ ссудзы чырс, æмæ сырхбын æрттывдтытæ 
акалы æгасæй фæйнæрдæм. 
Уый, иухатт Сæриттаты куы уыди хъæргæнæг æмæ уырдыгæй 
куы æрбаздæхт мæ фыдыхоимæ, уæд калдта афтæ сырхбын 
æрттывдтытæ уæзæгыл. 
1996 аз 
197 

<ш> 
УРСДОНЫ БЫЛЫЛ САУ ФÆРДЫГ 
Гал ма мын авæр, хуымы гал, 
Мæ кæсгон гал, дам, нал хæцы. 
Ба ма мын акæ, дзыхы ба, 
Мæ цæсгом дæр дæм нал хъæцы. 
(Адæмон зарæгæй) 
I. 
Тæга йæ худ систа æмæ дзы хурмæ скасти, йæ хызбыд тегла 
худ, уалæ-иу горæты сæр цæхæрадоны кæй дардта, уыцы худ, 
гье. Хур, цыма гуыдзиццытæй хъазыд, уыйау худы гопмæ фæцар- 
æзта йæ цæсгом, æмæ лæджы цæстытæ айдзаг сты уыцы тыр- 
рыкк рухсæй. Æмæ æхсызгон уыд Тæгайæн, цыма йæ йæ цæстытæ 
хæргæ кодтой æмæ йын сæ ныхгæ акодта уыцы рухс. 
Зæрæмæджы федта афтæ кæсгæ хурмæ Тæга, йе ’мбал 
Зæрæмæджы, дæлæ колхозы кæрты дуаргæсæй кæимæ кусы, 
кæрæдзийы кæимæ раивынц, уыцы Зæрæмæджы. Бæрзонд лæг, 
уымæй дæр уыцы раст схаста, гъе, зæнгæй, зæгъай, фæсонтæй, 
зæгъай... Ноджы йæм ахæм æгъдау уыд, æмæ дын уæлдай 
къахдзæф нæ акодтаид. Уæдæ рихитæ не сты, æмæ сæм бирæ 
уысмæн æвнæлд кæндзæни, хъæуа-нæхъæуа, уæддæр. Ай сæм 
бон иу хатт ма схæссæд йæ къух, æндæр дзы, æвæццæгæн, рох 
дæр фæвæййы, рихитæ дары, уый. Æмæ уыцы растæй фæлæууы 
кæрты рахизæны, дурдзæджындз куыддæриддæр лæууа, афтæ. 
Æмæ йæ иу хатт куы федтаид йæ худы кæсгæ — бирæ хæттыты. 
Æрмæст хуры цæст фенæд æмæ йæ хъыг мачи дарæд, уый 
йеддæмæ хъуамæ йæ дыууæ къухы сцæйхæсса йæ худмæ, хъу- 
амæ йе ставд цонджыхъултæ федде уой йæ хæдоны дысæлгътæй, 
æмæ схæца йæ худыл. Йæ худ уымæн дæр афтæ хызбыд у, 
Зæрæмæгæн, æцæг ын йæ базырты æмыдынг фехæлд. Разæй ма 
йын ницы у, фæлæ йын фæсте бынтон ныссучын-мучынтæ и. 
Уæддæр диссагæн дзуринаг у адæймаджы хъуыддаг — цас 
цæры, уыйас рæдийы. Æндæр ма кæд Тæга нæ фæбарста 
иуырдæм-иннæрдæм, кæд ма уый нæ фæнымадта — нæй, уæддæр 
фæрæдыд. А Зæрæмæг ын куы бакой кодта, ома афтæ-афтæ 
мæнæн хæдзары бирæ куыст и, ома ды та æрцæуæг лæг дæ, æмæ 
афтæ куы баныхас кæниккам æмæ æз æхсæв куы кусин, ды — 
198 

бон, уæд цинæй амарди Тæга — алы бон уый æппæт адæмы 
’хсæн! Æхсæв та-иу бæстон бакæндзæн, бон йæ хъус цæуыл 
æрхæца, уыдон. Комæй кургæ фæндон! 
— Стуртæ дæр мæм и, лыстæгкъах фос дæр ныр иу-цалдæр 
баисты, зæхкъахджыты кой дын нæ кæнын, уæдæ лæг хъæуы 
куы цæра, уæд дзы йе фос куы нæ дара, йе дзы цæхæрадоны куы 
иæ æрлæууа, уæд дзы цæй хынцмæ цæры, агъæца, — дзырдта 
Зæрæмæг, Тæга разы кæны, уый куы бамбæрста, уæд, дзæбæх 
зæрдæ йæм æрцыд æмæ йæ дзурын фæндыд. —- А мах та афтæ 
куыстам — бон æмæ æхсæв нæ иу, бон æмæ æхсæв — не ’ннæ. 
Æмæ дæхæдæг ахъуыды кæн — æхсæв дын хуыссыны фаг дæр 
нæу, стæй ма дын дзы уыцы бон аззади æмæ иу-мæгуыр лæджы 
кæрцау нæ иуырдæм аххæссыд, нæ — иннæрдæм. 
Уæд куыд нæ æрхъуыды кодта Тæга — фылдæр адæм кæм уа, 
уым фылдæр ныхас и! Уый та ныхасы фæдыл рацыд, дзырды 
фæдыл. Æмæ ноджы цы! Бон-изæрмæ — уым, сау изæрмæ кæй 
хонынц, уæдмæ, къах авæрæн дæр дын никуыдæм и — дыууæрдæм 
кæнынц машинæйæ, уæрдонæй, æмæ дуармæ къæппæввонгæй куы 
нæ лæууай, уæд дзы куы кæй хуытæ фæмидæг вæййынц, куы 
кæй, æмæ стæй ацу, æмæ Микадойы загъд-заманамæ хъус! 
Афтæмæй иуæй-иу бон йæ ралæуу-балæуу æмæ йæ райхъус-бай- 
хъус доныкъусы сæфт фæкæнынц. Ницуал сæ бахæццæ вæййы 
бынатмæ. Уыдон хъуамæ, куыд сæ фехъусай, афтæ æнæ æрмы- 
дулæй фыст æрцæуой. Æмæ иу дзырд, иу-цалдæр дзырды дæр 
зын бахъуыдыгæнæн не сты, фæлæ уый цы фехъусы, цæуыл ба- 
цин кæны, мæнæ та ссардтон, цæмæй фæзæгъы, уыдон иууыл 
хæссынмæ фæхъавы, æмæ йын ныссуйтæ вæййынц. Суйтæ нæ 
ныввæййынц — уый йæхицæн фæдзуры афтæтæ, фæлæ се ’рттывд 
фесæфы, сæ фыццаджы æрттывд, сæ хъæууон æрттывд. Цыма 
сæ куы фехъусы, уæд ыл сæ цы ад сæмбæлы, уый сæ æххæстæй 
нал бавзары. 
Æхсæв æмæ бонгай куы куыстаиккой, уæд дыккаг бон — 
сæрибар, исты змæлд кæм уа хъæуы, уырдæм дæр ацу, стæй 
бонрæфты Бутиан хæдзары нæ вæййы фылдæр, æмæ ма уымæй 
хуыздæр цы уа! Фæлæ ма ныр цы! Сæгъы сыкъайы батъыста 
йæхи зонгæ-зонын, æмæ ма ныр уырдыгæй фæнды хæр дæ бы- 
лыцъæрттæ æддæмæ, фæнды — ма. 
Ныр цыди уынджы дæлæмæ, колхозы кæрты ’рдæм, йæ 
къæхтæ ныллæг иста, йæ уæнтæ гыццыл гуыбыр дардта, гыццыл 
нæ — цæй бæрц ын куымдтой гуыбыр кæнын, уый бæрц. Æмæ 
фæллади — дæ фыдзæрдæ ма алы къахдзæфмæ хъавгæ кæнæд! 
Фæлæ Тæгайæн æндæр гæнæн нæ уыди, — уый хъуамæ уа, куы- 
стдзагъд, куыствæллад лæг цы вæййы, уый, сæрдыгон сæрвæтты 
æмæ зымæгон хизæнты бирæ чи фæрафт-бафт кодта фосы 
фæдыл, ахæм, мæгуырæй чи схъомыл, хион-хæстæг чи нæ зоны, 
ахæм, гъе. 
199 

Дысон ссыди куыстæй æмæ Бутиан хæдзары—нæ. Уæд дуар 
æнгом ахгæдта, йæ тетрад æмæ йæ кърандас фелвæста. Ахæм 
хæзнатыл бамбæлд ахæм диссæгтæ фехъуыста, æмæ Али-баба 
афтæ нæ цин кодта, æвæццæгæн, дыууиссæдз абырæджы æфта- 
уцмæ куы бафтыд, уæд. Тагъддæр сæ куы афыссид, фыстæй сæ 
куы фенид, куы сæ бакæсид! Кæннод не ’ууæнды йæ хъуыдыйыл, 
не ’ууæнд’ы йæхиуыл, йæ зæрдæйыл — исты дзы куы айрох уа. 
Къамоды сæрмæ багуыбыр, хорз у, æмæ бæрзонд къамод нæ 
уыд. Стæй сынтæгыл æрбадт æмæ сæ касти — дзырдтæ нæ, дзыр- 
дбæстытæ нæ — мыды фæзгъæртæ! Касти сæ æмæ йæ буарыл 
æхсызгон хъыдзы рацу-бацу кодта, йæ сæрыхъуын-иу арц сбад- 
ти. Касти сæ æмæ цыма сæрæнæй сæрæндæр кодта, цыма йæ 
цæнгтæ æмæ йæ уæхсчытæ фидардæр кодтой. Касти сæ æмæ-иу 
кæмдæр æндæр дунейы балæууыд, зæронд дунейы, фидар ду- 
нейы, дзырд дзырд кæм уыди, ныхас — ныхас, ахæм дунейы. 
Касти уыцы дзырдтæ æмæ уыдта фыдæлты уæзæг. Кард рацæгъ- 
дын æмæ уарт рацæгъдын сæ ахъаззагдæр куыстыл кæм нымад- 
той. Æфсæйнаджы зыланг цыд фыдæлты уæзæгæй æмæ ноджы 
фæздæг, цыдæр уæззау фæздæг, æмæ йæм адæм нæ зындысты 
уыцы фæздæгæй. Уæддæр йæ ныфс нæ саст — ныртæккæ сыл 
æрхæцдзысты йæ цæстытæ, ныртæккæ фендзæн, кард куыд 
цæгъдынц, æмæ йæ цæхæр куыд кæлы, уый. Стæй канд кæрдтæ 
нæ цагътой, кæрдтимæ дзырдтæ дæр цагътой. Цагъд сты фыдæ- 
лты дзырдтæ. Дзæбуг æмæ хъæсдарæгæй цагъд æмæ сæрыд ысты 
— сæ кæрдтæ куыд сæрыдтой, афтæ сæрыдтой сæ дзырдтæ дæр. 
-— Бирæгъты холы дæ Хуыцау фæкæнæд, кæд кæдæм мæрдты 
’рдæм хауыс! — гом рудзынгæй йæм æрбатахт Бутианы хъæр — 
цъæхснаг æмæ сæртæг, уæнгты иннæрдæм хызт. Тæга рудзынгæй 
акаст. 
Уæртæ Бутианы хъуг — ныллæг æмæ хытъынджын, йæ къæдз 
сыкъа дуары зыхъыры батъыста æмæ йыл схæц-схæц кæны. 
Æвæццæгæн æй, дуар куы бакодтаид æмæ кæртмæ куы бацыда- 
ид, афтæ фæндыди. Бутиан йæ къабайы фæдджитæ æрбамбырд 
кодта æмæ сыл йæ къухæй хæцы, афтæмæй æрбадугъ кæны 
хъугмæ уынджы иннæ фарсæй — лыстæг, сиргæ дугъ. Йæ хъу- 
сыл ныххæцыд хъугæн æмæ йæ ракодта, уартæ хæдзары фæстаг 
къулыл цы гыццыл скъæтгонд ныхæст и, уырдæм. Тæгайы размæ 
куы æрбахæццæ Бутиан йæ хъугимæ, уæд загъта: 
— Акæсæд ма йæм исчи, кæддæра йæ тæнтæ нæ бахаудтой! 
Æвыййау дæ фæуой, кæд сæ бон-изæрмæ уым уырыл цы дарыс, 
уæд! Уæдæ фос сты, фос дæр макуы фенай æмæ цард дæр, æмæ 
сæ суадз, æмæ уыцы дзæбæх хизæнты рахизой. Ай сæ, куы йын 
дзы фесæфайы адæргæй, уым дары, æмæ сæ зæрдæйы дон уа- 
дзынц бонсауизæрмæ. 
Бутиан акодта хъуджы, æмæ та раздæхт йæ гæххæтмæ Тæга. 
Иунæг хатт сæмбæдд уыцы дзырдыл. Цалдæр азы размæ федта, 
200 

зæронд зæппадзы кæй ссардæуыд, ахæм ныв. Уым табæты фарсмæ, 
уæрдоны хъæдын цалх тулынæввонг куыд лæууа, афтæ лæууыд 
стыр кæрдзын. Уый уыди марды фæндаггаг — соти. Ныр ыл 
дыккаг хатт сæмбæлд. Ацæргæ сылгоймаг æмæ иу бæгъæмзæнг 
чызг куыройы цыдæр ралæхурдтой, арахъаг уыдаид. Голлаг 
æддæмæ куы рахастой, уæд сын йæ ком феуæгъд æмæ ссадæй 
иу-дыууæ къусы дзаг акалд зæхмæ. Уæд ралгъыста ус, чызджы 
ралгъыста: 
— Ацу, дæ сотиаг фæуæд! 
Соти цы у, уый нæ зыдта, æвæццæгæн, фæлæ ралгъыста. 
Афтæ æлгъитгæ хъуыста æмæ афтæ ралгъыста уый дæр. Тæгайæн 
та зыланггæнгæ ацыд йæ уæнгты уыцы дзырд — цыбыр æмæ 
уæззау дзырд — ацыд, ацыд æмæ уыцы нывы, уыцы табæты 
фарсмæ, хъæдын уæрдоны цалхы хуызæн атулынæввонг цы стыр 
кæрдзын лæууыд, уыимæ баиу и. 
— Гъа, мæнæ уал хом æхсыр ахуыппытæ кæн, цалынмæ хæри- 
наг кæнон, уæдмæ, — йæ хæцæн кæмæн ахауд, ахæм цъæх кружкæ 
йæ къухы, афтæмæй лæууы дуаргæрон Бутиан. 
Тæга фестъæлфыд, тетрад дæларм фæцавта, фæлæ хърандас 
йæ къухы аззад. 
— Алæма, алæма, æхсырыл æз ахуыр дæн. Тыхджын ахуыр 
дæн æхсырыл. Фæлæ цымæ бурцилозæй куыд у дæ хъуг? 
— Æндæр фыд дын куы нæ фенин, мæ хъугмæ бурцилозæй 
дæр куыд ницы и æмæ æндæр истæмæй дæр. Фæлæ дæм уый та 
цы ми кæны, уыцы кърандас?! — Кърандасмæ йæ къух тынг ба- 
даргъ кодта Бутиан, йæ цæстыты цыдæр тас абадти. — Афтæ нæ 
загътай, нæ, чиныджы нæ зоныс?! 
— Загътон, загътон, куыд нæ загътон, фæлæ кърандас бирæ 
уарзын, раст мæ уды йас уарзын кърандас. Акæс-ма, гыццылæй 
мæм не ’фтыди, цæй кърандас мæм æфтыди гыццылæй, æмæ дзы 
ныр уæды мондæгтæ исын. Уæдæ куыд æнхъæл дæ! Афтæ вæййы, 
афтæ. 
Бутиан ма уæддæр цыдæр зæрдæхсайгæ каст кодта къран- 
дасмæ. 
— Фæлæуу-ма, æмæ ныр дæ карæнтæй алчи стыр ахуыр куы 
сси, уæд ды искуы мæнджы аирвæзтæ? 
— Цы зонын, — йæхи бамæгуыргъуыз кодта Тæга, æмæ йæм 
афтæ фæзынд — æгæр мæгуыргъуыз ын фæци, — сидзæр уыдтæн 
æмæ, — уый та ма кæцæй абадти йе ’взагыл, йæ фæсонæрхæджы 
дæр куы нæ уыд афтæ зæгъын, уæд?! 
— У-у-у! — йæ былтæ тынг рацъупп кодта Бутиан. — Æз ма 
дис кæнын. Гæр æмæ кæд сидзæр уыдтæ, уæд дыл нырмæ дзых 
нæ уыди! Тæригъæд-иу дын уæддæр бакодтаин. Æмæ гыццылæй 
баззадтæ сидзæр? 
— Гыццылæй, уæдæ! 
— Дыууæрдыгæй дæр? 
201 

— Уæдæ! 
— Нал мад, нал фыд? 
— Аба-ба-бау! 
Бутиан куыд лæууыд, афтæ баззад лæугæ, æрмæст астæуæй 
уæлæмæ йæхи бакъултæ кодта. 
:— Стæй? 
— Стæй ницы. 
— Куыд ницы?! 
— Ницы, ома, цардтæн, куыстон. Уый тыххæй афтæ зæгъын, 
уыййеддæмæ... 
— Кæм цардтæ, куыд цардтæ? 
— Цардтæн. Гъæуым мæ фыдыфсымæртæм цардтæн. 
— Гæр æмæ дын кæд фыдыфсымæр уыди, фыдæбойнаг фæуа 
йæ сæр æмæ тæфæбойнаг, уæд дын афтæ цæмæннæ искуы загъ- 
та: уæртæ скъоламæ бацу æмæ дæхицæн дыууæ дамгъæйы ба- 
зон. Гъæуи бын ын фæуыдаис! Йæ туг-йе стæг уыдтæ, искæйон 
ын нæ уыдтæ. 
— Ныууадз ма йæ йæ мæгуырыл. 
— Цæмæй мæгуыр уыд?! 
— Хæсты уыди, хæстæй цæфтæй æрцыд, — кæд æй ныууа- 
дзид, кæд æй дзы ницæмæйуал бафæрсид. Фæлæ Бутиан бырста 
æмæ бырста фыдыфсымæры ’рдæм. 
— Стыр цæф уыд? 
— Уæдæ! Йæ къах хауд уыд. 
— Уæлиæутты? 
— Йæ рæбыныл, — гъæ-гъа, уæдæ! Кæд хауд, уæд хауды 
хуызæн. 
— Æгас нал у? 
— Кæм ма у гас?! — ныр дæр æй нал ныууадза! 
Бутиан æнкъардæй алæууыд, йæ къух йæ раздарæны дзыппы 
æртъыста, цыма сывæллон уыд Тæга æмæ йæ истæмæй арæвдау- 
ынмæ хъавыд. 
— Хæрзаг дæ цъæхæй бафтыдтой куыстыл, и? 
— Цъæхæй? 
— Цъæхæй, цъæхæй, лæгæн йæ уæнг куы нæма фæфидар 
вæййы, уæд цъæх хуыйны. 
— Нæ зонын, чи зоны, хуыйны цъæх дæр, — уым æрлæууыди 
Тæга, кæд Бутиан дæр æрлæууид уым, ныууадзид æй. 
— Æмæ-иу ныр уæддæр цы куыстытæ кодтай, дæ мадуд схауа? 
Тæга йæм скасти, фæлæ каст цы у! Дзурын хъуыд, дзуапп 
дæттын хъуыд фарстæн, æмæ кæцæйдæр йæ зæрдыл æрбалæу- 
уыд, Къостайы «Чи дæ?»-йы цы сидзæр лæппу уыд, уый. 
. — Фыццаг уæлыгæс цыдтæн, уый фæстæ та — фыййау. 
Бутиан та астæуæй уæлæмæ бадзой-дзой кодта, хъарæггæнаг 
ус куыд бадзой-дзой кæны, афтæ, æмæ дуармæ араст. Дуаргæ- 
рон фæлæууыд. 
202 

— Ахуыппытæ йæ кæн æмæ ма дын дзы авæрон, кæд фыййау 
цыдтæ, уæд æхсырмæ æмхиц уыдзынæ. 
Тæга кæсгæйæ баззади æхсырмæ. Ныр ма дзы ноджы куы 
’рбантъуха! Цæмæй зоны Бутиан, æмæ уый, Тæга, цæргæ- 
цæрæнбонты дæр хом æхсыр йæ дзыхмæ никуы схаста. 
Æндæрæхсæв æй калгæ акодта. Уæдæ йын цы кодтаин! Бирæ 
йæм фæкасти, стæй йæ акалдта, рудзынгæй йæ ацъыкк ласта. 
Кæдæм акалд, уырдæм дæр та бирæ фæкаст, стæй загъта: 
— Дæ азарæй мын мацы уæд. 
Фæлæ йын дысон гæнæн нал уыд, бахуыппытæ йæ кодта. Бу- 
тиан уым æрбадт. 
— Гъа, авдæлон кæн кружкæ, хъæугæ мæ кæны. 
Æмæ йæ цай цымæгау бацымдта. Цымгæ йæ бæргæ бакодта, 
фæлæ йæ гуыбын æхсæв-бонмæ йæ хъуыр-хъуыр æмæ йæ еу- 
додойæ нал банцад. Æмæ куыд банцадаид — æнахуырæй хом 
æхсыр, уымæй дæр æнæхъæн кружкæ! 
Зæрæмæг уыцы растæй лæууыди бахизæны. Тæга йæ размæ 
куы бахæццæ, æрмæст уæд базмæлыд. 
—- Гъо, Хуыцау дæ сараза, гъо! Гъеныр æз ацæудзынæн æмæ 
мæ куыстытæй истæмæты февналдзынæн. 
Зæрæмæг уайтагъд ацыд. Тæга сисыл банцой кодта æмæ зæхмæ 
æнкъардæй касти. Фæрæдыд æмæ уый зæгъа, хъуыды кодта йæхи- 
нымæр. Ныр та æнæхъæн бон — ам. Афтæмæй уæлæ æртыккаг 
уынджы куывд и. Кæмæндæр йæ лæппу рынчын уыд, сдзæбæх и 
æмæ йын куывд кæнынц. Уым цас адæм уыдзæни! Фылдæр адæм 
— фылдæр ныхас, фылдæр диссæгтæ. Раджы ссыдаид уый, Тæга 
— мæгуыр лæг у æмæ ссыди, кæй цы хъæуы! Уым артгæнджытæ- 
йедтимæ истытæ змæлыдаид. Уым цы алыхуызон ныхас вæййы, 
ахæм змæлды! Йæ бон у æмæ та-иу дæлæмæ дæр æруадаид, Бу- 
тиантæм. Йæхæдæг Бутиан æгас бон уым уыдзæн, æфсинтимæ 
вæййы, хъæуы ахæм исты уæд, æндæр. Æмæ-иу фысгæ дæр акод- 
таид. Тынг суадзынц лæппутæ се ’взæгтæ ахæм рæстæджы. Æмæ 
цы нæ схаудзæни сæ дзыхтæй! 
Уæдмæ базмæлыд уынг. Машинæтæй иу-цалдæр федде. 
Уынгæн йæ иннæ фарс бамбырд сты колхозонтæ сæ къæпитимæ, 
нартхор рувынмæ цæуынц, дæллаг быдыр кæй хонынц, уырдæм. 
Хистæртæй кæмæдæрты — рæстæ, цыдæр агъудты сæ æртъыс- 
той, дауæн куыд æртъыссынц, афтæ æмæ сæ сæ рæттыл æрцауы- 
гътой. 
Иу ацæргæ лæг, йæ къæпи йе ’ккой — къæпийы ком зылд, 
туркаг карды комы хуызæн — лæгтæй иуварс лæууыд æмæ фæй- 
нæрдæм ракæс-бакæс кодта. Иу афон хъæрæй загъта: 
— Арв уæ ныццæва, нæ колхозы шофыртæ, иу ма уæ иу хатт 
афоныл сыстæд æмæ афоныл рацæуæд йæ куыстмæ! 
— Уæдæ æз уый нæ зæгъын! — йæ нымæтхуды фæдджи йæ 
сæры фахсыл фæхъил кодта иу тæнтъихæгарæзт ронбæгъд лæг 
203 

æмæ, æлхуыйаразæг æлхуыймæ куыд акæса йæ иу цæстæй, афтæ 
акаст йæ къæпийы хъæдмæ. — Мæ къæпи цыдæр кæны æмæ, цы 
кæны, цы фыл ыл æрцыд — ницы мæ сæрæн зонын. Гъа-ма, дæ 
дзæбæх фыдыстæн, Аппе, чи нæ йæм æркæса. 
Аппе кæй схуыдта тæнтъихæг, уый йæхи къæпи йæ дæларммæ 
сбыцæу кодта, райста къæпи, æркæстытæ йæм кодта, стæй йæ 
йæ хъæд-йæ хъæд йæхимæ æрбайста. 
— Ай мæнæ иуырдæм уæзгæ куы у, уæд кæй дыууæ къухы 
ахаудтой, чи фехæлдта фысыйаргъ къæпиаг! 
— Куыд уæзгæ? — къæпимæ бавнæлдта тæнтъихæг, цыма йын 
истæмæй фæтарст, уый хуызæн. 
— Куыд уæзгæ, куы, куыд вæййы, афтæ. Ай, мæнæ ма æркæс, 
кæддæра куыд бæзджындæр ахаста ацырдæм, æмæ фæуæзгæ. 
Къæпи у, йед мыййаг нæу. Йæ хъæды аххос дзы ницы и. 
— Нæ кæсыс, нæ Брискъайы митæм! Æз ын мæ уд 
фæфæдзæхстон — дзæбæх мын æй рацæгъд, уый бамидæг æмæ 
мын мæ артыл дон ауагъта. Гъеныр уый зæрдæхудт ма фæуа! 
Лæууыдысты дыууæ лæджы. Къæпийы хъæдыл хæцыдысты 
сæ фæйнæ дыууæ къухæй æмæ-иу куы сæ иу загъта исты, куы се 
’ннæ. Стæй къæпийы хицау райста къæпи, тæргайгæнæджы 
æппæрст æй акодта зæхмæ, йæ хъæды кæрон йæ къухы куыд 
аззадаид, афтæ. Æмæ йыл Аппе бабустæ кодта: 
— Гæр æмæ Брискъа похцийы дæндаг аразын куы нæ зоны, 
уæд ын кæдæм йæ фыццаг кодтай уый хуызæн къæпиаг! — æмæ 
Тæгамæ сарæзта йæ цæстытæ уынджы фаллаг фарсмæ — афтæ 
фæзынд Тæгайæн йæхимæ. Æмæ йæ къухтæ йæ чъылдыммæ ай- 
ста Тæга, уым, фæсте кæрæдзийыл куы фæхæцыдысты къухтæ, 
уæд дуары рæзты фалæмæ бацыд, фæстæмæ æрбаздæхт, цыма 
гуыбыргомау лæг куыд хъуамæ ацæуа дуары рæзты æмæ куыд 
хъуамæ æрбаздæха, уый æвдыста, Аппе кæй хуыдтой, уыцы 
лæгæн, уый хуызæн. Куы раздæхт, уæд, раздæр кæм лæууыд, 
уым нал æрлæууыд — фалдæр бацыд, лæгтæм куыд фæхæстæгдæр 
уа, афтæ. 
Лæгтæй чысыл фалдæр та устытæ æмбырд кодтой иу ранмæ. 
Уыдон лæгтау сæ къæпийы хъæдты æнцой нæ лæууыдысты — чи 
сæ куыд цыд, афтæ сисын хъил кодта йæ къæпи. 
Мидæгæй кæрт дæр æмызмæлд сси. Чидæр йæ машинæ ску- 
сын кодта. Чидæр цыдæр тæнæг æфсæйнаг хоста, æмæ йæ 
цъæхснаг хъæр уæнгты иннæрдæм хызт. 
—Куыннæ маст кæнон, куыннæ!—фæхицæн лæгты ныхасæй кæй- 
дæр мæсты хъæр. — Хæдзарваг нартхор, æмæ йæ ададта! Афтæмæй 
йæ куы ауыдтон, уæд кæд мæ цæстытæ цæхæртæ нæ акалдтой, 
уæд мæ зынджыхай ахуыссæд. Ныддадæг æй кодта, æрмæрины 
дæргъæн æфсиртæ, æмæ сыл гага нал аззади. Дысон Иналдыхъ- 
ойы дыууæхстон арсмарæнтæй сифтыгътон, æрæмбæхстæн къу- 
туйы æдде мæкъуылы фæстæ. Йæ амонд бахордта, — нал фæзынди. 
204 

Ныллæггомау бурхил лæг, йæ къæхтыл — йæ уæраджы 
фæтасæнтæй чи фæуæлдæр, ахæм резин цырыхъытæ. Тамако 
дымдта æмæ, тамакойыл цы къухæй хæцыд, уый нæ, фæлæ иннæ 
ахъаззаджы тылд кодта. Лæппутæй йæм иу хæстæг балæууыд — 
йæ нарæг рихитæ йæ былты кæрæтты уырдыгмæ фæкъæдз сты, 
йæ былтыл цыдæр хинæйдзаг мидбылхудт арамбæхс-бамбæхс 
кодта. 
— Хæрзаг дæм искуыцæй хуынкъæй каст æмæ дыл пыррыч- 
чытæ кодта. Ехх, Салман, Салман! 
— Кæуыл пыррыччытæ кодта, мæныл?! — цæхгæр ныззылди 
лæппумæ цырыхъджын лæг. — Мæнмæ хъазын нæ цæуы. Мæнæн 
мæнæ мæ дыууæ фарсы æмрæмыгъд кæнынц мæстæй, уый зо- 
ныс?! Стæй мæм скъæу-къæу кæн далæ дæле уæлæмæ. 
— Уæдæмæ дзы мæнæ нæхимæ къæппæг сæвæр. Уымæй ху- 
ыздæр дын æй ницы æрцахсдзæн. — Ныхас йæхимæ айста Аппе. 
Нæ дæр дæ, йæ разы бабадай, уый сæр хъæуы, нæдæр — гæрæхтæ 
сисай, уый сæр. Къæппæг ын сæвæр, кæуылты схизы, уыцы ран, 
стæй йын уый йæхæдæг хос кæндзæни. 
— Бауадз æй, йæ ус мæ скæнæд, кæд уый афтæ фæхиза! — 
йæ къух та тынг ныттылдта Салман. 
Тæга нырма ныр бамбæрста, Салман кæй хонынц, уымæн йæ 
къутумæ уыры кæй сагъуыд, уый. 
— Сæвæрдзынæ йæ, йе ’ргъæвæныл ын исты хæринаг фæхæцын 
кæндзынæ, стæй йæ уый бар уадз. 
Салман йæ тамако иуварс аппæрста, йæ фæдыл ын ату кодта. 
— Ай хорз фæнд у, ацы къæппæг. Фæлæ йын цы авæрдзынæн 
йе ’ргъæвæныл, цы уарзы цымæ хæринæгтæй уыры? 
— Цы уарзы, уый тыххæй дын ницы зæгъдзынæн, фæлæ æнæуи 
алцыдæр ахæрдзæни. Уыры у, æмæ... Цыты уазæг куы нæ у, мыйй- 
аг. Де ’дде йын нартхоры ссад азмæнт сæкæримæ. Сæкæр хæры, 
а уыры чи у, уый. 
— Уыры фыдызгъæл уарзы, цæхджын куыд уа æмæ фæздæгмæ 
стад, афтæмæй, гъе! — лæгты рæзты йæхи фæцæуæг кодта æмæ 
сæм иуварсмæ бадзырдта рихиджын лæппу. 
Аппе бахудти. 
— Ды ма йын дурыны дзаг дæр æрæвæрын. кæндзынæ. Уоуу, 
галиудзавд макуы фæуай, Бугъи, уый дын стад фыдызгъæл! 
Салман лæппумæ йæ цæстытæ ныццарæзта æмæ йын сæ йæ 
фæдыл зылдта, куыд цыди лæппу, афтæ. Уый фæстæ йæ сæр 
ныттылдта. 
— Ма кæн, Бугъи, дæ рын бахæрон, фыдбылыз хæдзæй ма 
лас. Мæнæй ахъазынвæнд куы скæнай, уæд дæ тъанг аскъуыйдзæн. 
Æз, мæхæдæг кæмæй ахъазон, ахæмтæ агурын. 
— Æмæ? — къæйных каст æм æрбакодта лæппу. 
— Цы—æмæ? 
— Нæ арыс? 
205 

— Цы нæ арын? — бауырдыг æм Салман дæр. 
— Кæмæй ахъазай, ахæмтæ? 
— Куы мæ бафæнда, уæд ма æгæр дæр ссардзынæн. 
— Æмæ агургæ куы кæныс, уæд дæ фæндгæ цæуылнæ кæны? 
— Цæуылнæ мæ фæнды, уый та дæумæ нæ хауы æмæ дæ кас- 
хæрæн дæхимæ дар. Бамбæрстай? — Салман тамако ссыгъта, 
дзæбæх дзы сулæфтытæ кодта. — Кæннæуæд æз уадул 
ныкъкъæрцц кæнын дæр зонын. Æз, мæ хур, ирон лæг дæн. 
— Æмæ ды кæй агурыс, уый дæр ирон лæг куы разына, уæд 
та? 
— Уæд цы? — тынг хъæрæй бафарста Салман. 
— Уæд цы, цы, уый дæр йæхицæй хъазын нæ уадздзæни, æмæ 
ма кæмæй ахъаздзынæ? — хъæрæй йын загъта лæппу дæр. 
Салман та йæ сæр ныттылдта фæйнæрдæм. 
— Гъеныр дæуæн, Афаназийæ ма æфсæрмы кæн, æмæ дын 
дæ уæрх æмæ дæ дæргъ иу скæ, уæд дын нæ хъæуы! Уæдæ мæм 
цæуыл куыдзы рæйд кæныс абондæргъы! Æз мæнæ мæхи ма- 
рынмæ куы æрцыдтæн мæ мæстæй! — лæбурæджы лæуд акодта 
Салман. 
Дæле устытæ базмæлыдысты, стæй иу цалдæрæй лæгты ’рдæм 
фæцæуыныл сты. Сæ разæй цыдæр хъазуатон цыд кодта ныллæг- 
гомау халассæр сылгоймаг, йæ урс сæрбæттæн — йæ къухы, æмæ 
йæ цыдæр бæрзонд дардта, цыма дыууæ хæцæг æфсады ’хсæн 
балæууыд æмæ урс тырыса фæцæйхаста. Лæгтæм æххæст нæ 
бахæццæ, афтæ фæлæууыди сæрбæттæнджын. Фæлæууыдысты 
иннæтæ дæр. 
— Æхсысты цæф бахæрай, цы лæг дæ, кæд æй фæзонын, 
уыцы дурыныл дæхи куы ныццæвыс, уæд! Гъеныр адæмы дæхимæ 
не ’ркæсын кодтай?! 
— Уый та дын уый! — цæхгæр ныззылд сылгоймæгты ’рдæм 
Салман.—Табуафси, мидæмæ! 
Лæгтæй чидæртæ бахудти. 
— Цы у ай, Къоблон, цæмæ мæм æрбафсæрстай де ’фсадимæ?! 
Сылгоймаг йæ тъæпæн къухтæ йæ былты кæрæтты авæрдта 
æмæ, цыма сусæгæй исты дзырдта, уыйау мынæг хъæлæсæй загъта: 
— Адæм дæм æрыхъуыстой, адæмы сæрыл хаст фæуай?! 
Аппе та ныхасы бацыд. 
— Уыцы нартхоры маст æй и. Мæсты лæг та йæхи дæр нæ 
уарзы. Цы бакæна. 
— Цæй нартхоры маст? — лæгтыл йæ цæстытæ æрзылдысты 
Къоблонæн. — Рувинаджы маст? 
—Рувинаджы маст цæмæн, цæ? Уæлæ уын уæ къутуйы нарт- 
хор уыры нæ бахордта, æмæ уый маст, гъе. 
—Уæдæ! Мæрдтæм мæ ауырдыг кодта уыцы маст!— йæ сæр 
та ныттылдта Салман. 
—Цæй нартхор æмæ цæй уырыйы кой кæнут, цæ! Махæн нæ 
206 

къутумæ иу уыры дæр куы никуы схызт, схизæн дæр æм куы нæ и. 
—Нæ зонын, ницыуал дзы ныууагъта, зæгъы, ныддадæг æй 
кодта, зæгъы. 
—Уæдæ, хæрз дадæг, хæрз! 
—Ма йæм хъусут, алæ,—сæрбæттæн ын цы къухы уыд, уый 
бæрзонд фæхъил кодта Къоблон.— Знон мæ не ’вдæлди, æмæ 
дзы цалдæр æфсиры æнæ згъæлдæй баппæрстон хъыбылтæн къу- 
туйы бынмæ. Æвæццæгæн уыцы хъузджытыл йæ цæст æрхæцыд. 
Къæдзрихи лæппу йæхи байста Къоблоны ’рдæм. 
—Гъемæ йæ уæд дысон бонмæ кæдæм бадын кодтай мæкъуы- 
лы фæстæ æд берданкæ æмæ æд хъатаратæ? Тæригъæд нæу? 
— Дысон бонмæ хуыррыттæй хуыссыди йæ уаты, афтæ хуыр- 
рытт кодта, æмæ нæм куы уыдаид уырытæ, уæддæр фæлыгъда- 
иккой. 
Лæгтæ базмæлыдысты, уæдæ нæ, ома ай, æхсæвы дзæгæрæгæй 
апп-уппы цы систа, фæлæ уæдмæ иу уæлæнгайгуыффæ машинæ 
ратахт хидырдыгæй, лæгты раз йæ цæлхытæ хыррытгæнгæ абы- 
рыдысты хуырджын зæххыл, æмæ сæ фæздæг скалд. Лæгтæ 
фæлæбурдтой сæ къæпитæм, фæйнæрдыгæй сæ скалдтой 
гуыффæмæ, стæй уæлæмæ хизынмæ фесты. 
Тæга гуыбырæй касти змæлдмæ, — бæргæ бирæ нæ, фæлæ ма 
гыццыл куы афæстиат уыдаид уыцы машинæ! 
Уынг афтидæй аззад, æмæ мидæмæ айста йæхи, йæ зæрды 
уыд Зæрæмæджы бынатмæ бахизын, йæ гæххæтт æмæ къран- 
дасмæ нывналын, фæлæ кæрты æгæр бирæ адæм уыд æмæ йæ 
ныфс нæ бахаста. Фæстæмæ та уынгмæ рахызт. «Æхсыст» уый, 
æвæццæгæн, фыднизтæй кæцыдæры рагон ирон ном у. Сыгъдæг 
ирон дзырд, куыд фæзæгъынц, удæй-зæрдæйæ. Фæлæ кæцы низы 
ном уа, уый чи зондзæн ацы дунейы? Кæй дзы бафæрса, куыд æй 
бафæрса? Ирайнаг дзырд уыдзæн, уæдæ кæцон? Цымæ дзыр- 
дуæтты никуы уа? Æвæццæгæн—нæ. Нæ вæййынц ацы рагон 
дзырдтæ дзырдуæтты. Фæлæ иннæ дзырдтæ, мæнæ нырыккон 
дзырдтæ — æгæр дæр сæ вæййынц уыдон: уыимæ цы иу æвза- 
гыл, цы иннæ æвзагыл: революция — революци, конституция — 
конституци, федерация — федераци. Уыйас дæр дæ хъæуæд! 
Ныр ардæм куы нæ рацыдаид, уæд ын кæм уыдаид уыцы дзырд, 
кæм ыл сæмбæлдаид: æмæ дзырд дæр дзырды хуызæн, цыбыр, 
фæлæ йе ’хситт цæуы, кард ыл сысдзынæ, раст ахæм дзырд у, 
гъе! 
Кæрты машинæ нал аззад. Æрмæст ма уартæ рæбынæй сис- 
гæрон, къæбыла искæй каумæ йæ фæстаг къах куыд фæхъил 
кæна, афтæ хъилæй лæууы иу стыргуыффæджын машинæ. Кæрт 
куы сафтид вæййы, уæд æм иу къæбæлдзыгсæр лæппу æрцæуы, 
йæ чырынтæ къухсæрфæны цыппар кæроны цыппар æлхынцъы 
бакæны, афтæмæй йæ арæхстгай йæ сæрыл ныккæны, стæй ба’- 
быры машинæйы бын æмæ суанг изæрмæ йæ къупп-къуппæй нал 
207 

банцайы. Æмæ ноджы уыцы трактор, уæртæ мæллæг лæг кæуыл 
кусы, уый — мæллæг дæр куы у æмæ къаннæг дæр. Афтæмæй йæ 
ном кæд нæ хуыйны Бола! Йæ трактор дæр — къаннæг, ноджы 
йæ гуыффæ йæ фæстæ нæй, æцæг трактортæн куыд вæййы, афтæ, 
фæлæ — йæ разæй. Къаннæг, цыппæрдигъон гуыффæ. Куы рац- 
æйцæуы, уæд фæуыргъуыйау вæййы Тæга — цымæ фæстæмæ 
ратылди, цыма ирвæзгæ ракодта, афтæ йæм фæзыны. Куы йыл 
цыдæр асыкгæндтæ рацæйласдзæн, куы йыл исты згъæлæитæ 
кæнæ бырæттæ авгæндзæн. Уымæй йæ архайд æмæ йæ митæ — 
цыма гыццыл дæр нæу æмæ мæллæг дæр. Хъуамæ йæ къухтæ йæ 
синты сæр авæра, кæнæ æрмттæдæлармæй балæууа лæгты 
фарсмæ. 
— Бола, о Бола, — дзулфыцæнырдыгæй тагъд-тагъд æрбац- 
æйуади Микадо, кæрты хицау. — Уартæ къуымы цы згъæлд нар- 
тхор и, уый авгæн æмæ йæ хуыты фермæмæ сдав. Де ’дде Тæгамæ 
адзур æмæ дæм æвгæнынмæ фæкæса. 
— Тæга та чи у? — фæрсы Бола хъæрæй, цыма гыццыл нæу, 
цыма стыр у, уый хуызæн. 
Микадо йæм ницуал сдзырдта. Æвæццæгæн ын йæ ныхас нæ 
фехъуыста. 
— Æз дæн Тæга, æз, — дзургæ-дзурыи Болайы ’рдæм бараст 
и Тæга. 
Бола йыл йæ цæст æрхаста, йæ уæллаг был йæхиуыл уæлæмæ 
схæцыд, йæ къахыр дæндаг разынд. 
— Æмæ уæд афтæ загътаид, æндæр, — Микадойы фæстæ ма 
иу каст акодта Бола, стæй трактор баскъæрдта нартхормæ, æмæ 
йæм багуыбыр сты дыууæрдыгæй. Æвгæдтой йæ сæ къуырф 
белтæй, æмæ Тæгайы сæры фæзын-фæзын кодта иу фарсп цымæ 
куыд зæгъын кодта Микадойæн Бола? 
2. 
Поли æмæ Катинæ пецæй дзултæ ракалдтой, пецы раз сæ 
тæрхæджытыл рæгъ-рæгъ равæрдтой, æмæ бæстæ хъарм дзулы 
тæфæй байдзаг и. Æмæ уыны Тæга: бæгъæмсар, бæгъæмзæнг 
лæппутæ адаргъ сты кæрæдзийы фæдыл, сæ хъæбысты дзулы 
джиппытæ, афтæмæй. Ныр æнцонæй бакæсы Тæга уыцы ивгъу- 
ыд бонмæ, фæлæ уæд, фыццаг бон куы куыста ам, æмæ уыцы 
фыццаг бон куы ракалдтой пецæй дзултæ! Уыцы хъарм дзулты 
тæф æй иу ран нал уагъта, æмæ рафт-бафт кодта кæрты къуым- 
ты, цыма дзы исты ахауди, уый хуызæн. Стæй æрæджиау фегом 
и уыцы дуне, дард æмæ гыццыл дуне, æмæ ауыдта уыцы гыццыл 
лæппуты, сæ сæрмæ дзулы тæф сыстади... 
Дзулгæнæн сæ уæллаг сыхы уыди, колхозы уынаффæдои — сæ 
дæллаг сыхы. Æмæ-иу райсом, дзулгæнæн ма-иу æхгæд уы& афтæ 
æрæмбырд сты дзулгæнæнмæ хæстæг чи царди æмæ дзулгæнæг Пуха 
208 

цæстæй-цæстмæ кæй зыдта, кæуыл æууæндыд, уыцы лæппутæ. Дæ 
цæнгтæ радаргъ кæ, Пуха дын сыл дыууæ цыппæрдигъон дæргъæццон 
дзулы æрæвæрдзæн, стæй дæ риумæ æрбалхъив дзулты æмæ цæугæ. 
Æмæ-иу цин кодтой, дзултæ кæй хæссынц, ууыл. Æмæ хъарм дзулы 
тæф кæй улæфынц, ууыл. Æмæ-иу, иннæ лæппутæ, æввахс чи нæ 
цард, æмæ, Пуха кæй нæ зыдта, уыдон дзулгæнæны дуармæ иуварс 
лæууыдысты æмæ сæ фæстæ хæлæггæнгæ кастысты. Уыдон та сæ 
развæндаг дзæбæх нæ уыдтой дзултæй, афтæмæй тындзыдтой, 
цæмæй тагъддæр ныххæццæ уой æмæ фæстæмæ тагъддæр фездæхой. 
Уымæн æмæ дзултæ дыккаг хæстæн се ’ппæты фаг нал кодтой. 
Куыд адард сты уыцы фæсхæсты бонтæ æмæ йæм куыд 
æввахсæй æрбандæвта сæ хъарм — уддзæбæхгæнæн хъарм, удæ- 
ндидзынгæнæн. 
— Тæга, уæ Тæга, — чидæр æм дзуры, фæлæ уыцы дзулхæс- 
джытæй фæхицæн уа, уый йæм нæ цæуы, нæ йæ фæнды уый. 
— Кæд афтæ нæ хуыйны, кæд æндæр исты хуыйны йæ ном, 
— хъуысы йæм ноджы. 
— Гæррæтт, афтæ йæм фæдзурынц, кæд мæн æндæр исты 
номæй дзурын кæны йæхимæ, уымæн нæ зонын. 
— Уæд дæм афонмæ исты сдзырдтаид. 
— Уæ Тæга! Къуырма дæ бакæнæд нæ бæсты дзуæрттæ, кæд 
къуырма нæ бадæ! — лæгау хъæрæй ралгъыста Поли, æмæ куыд 
лæууыд, афтæ азылд Тæга сылгоймæгты ’рдæм. 
— Циу, уæдæ, мæ уд? 
Уыцы ныхас Зæрæмæгæй фехъуыста ибон. Шофыртæй йæм 
чидæр фæд-фæдыл цалдæр хъæры бакодта, æмæ йæм афтæ ба- 
дзырдта уæд Зæрæмæг. Чи зоны, сылгоймагмæ афтæ дзурын не 
’мбæлди, фæлæ ныхас джиппывæрды хуызæн баззади æвæрдæй, 
æмæ йæм куы бавнæлдта, уæд æнæхъæнæй базмæлыд. 
—Рауай-ма, — йæ къух æм тилы Поли. 
Тæга куыд лæууыд — гыццыл гуыбыр, гыццыл уæнгуагъд — 
афтæ бараст дзулгæнджытæм. Куы сæм бахæццæ, уæд Поли дзул- 
фыцæнæй иу стыр картофджын райста — йæ фиуы тæф йæ разæй 
фæци картофджынæн — фæйнæгыл æй авæрдта æмæ йæ иу стыр 
кардæй йæ тæккæ астæуыл — хепп! 
— Уый — дæу, — загъта Поли æмæ картофджыны æрдæг 
фæйнæгыл фæбырын кодта. 
— Гъомæ мын дзы цæййас дæттыс, уанцон лæвæрд нæу, — 
уæззаугомау бакодта Тæга. 
— Бирæ ма дзур, фæлæ цæугæ ’мæ хæргæ! 
Тæга ма исты куы загътаид, уый йæ фæндыд, фæлæ ницыуал 
загъта. Систа, картофджын цы тымбыл зылд фæйнæгыл уыд, 
уый, æмæ араст. Тæвд картофджыны фиуы тæф улæфæнтæм 
бырста. 
— Фæйнæг-иу фæстæмæ рахæсс, кæннæуæд фесæфдзæн æмæ 
ма нæ къухмæ цы райсдзыстæм, — хъуысы Полийы хъæрæй дзу- 
20? 

рын йæ фæстæ. Иууыл та хъæрæй дзуры ацы Поли, Нырма йæ 
сабыр дзургæ никуы федта. Ницы йæм адзырдта фæстæмæ Тæга. 
Ныртæккæ картофджын, уæртæ, Зæрæмæг кæм вæййы æхсæв, 
уым æрæвæрдзæн æмæ уал сын сæ фæйнæг ахæсдзæн. Уæддæр 
нырма тæвд у картофджын. Куыддæр уыцы хъуыды кæронмæ 
ахæццæ, афтæ тæразы дуарыл бахызтысты дыууæйæ — сæ иу 
Бола, мæнæ гыццыл тракторыл чи кусы, уый. — Иннæ Дзудзи, 
стыр æмæ хæрзхуыз лæппулæг, йæ гуыбын хæдоны тæрттыл 
æддæмæ ранцади, йæ гæлифейы питыртæ ныттынг сты, суæнгтæ 
сбадтысты уæлæмæ. Æнтыдласæныл кусы, уый дæр зоны Тæга, 
— стыр машинæ æмæ йыл уæле стыр, тымбыл нæ, фæлæ цыппæ- 
рдигъон боцкъагонд. Гуыффæ йын æппындæр нæй. 
— Уый та дын циу? — йæ разы æрлæууыд Дзудзи, уæззаугай 
йæ дзыпмæ нывнæлдта æмæ дзы иу сау хæрынкъа систа. — Æмæ 
уый æнæхъæн бригады фаг куы у, уæд ды дæ царыхъæдтæ ба- 
хордтай иунæгæй! — дзургæ-дзурын хæрынкъа картофджыны 
астæуты æрбауагъта. Хæрынкъа алмаси разынд — картофджын 
уыцы лæгъз лыгæй фæдыууæ и. Иу лыг дзы йе стыр сау армы 
æрæвæрдта. — Тæга йæм кæсгæйæ баззад: судзгæ та йæ куыд 
нæ кæны?! Æмæ уартæ къутуты рæбынмæ сарæзтой сæ ных. 
— Кæдæм фæхæссут, кæ, лæджы картофджын? — сæ фæстæ 
ма ахъæр кодта Поли. 
— Хæрынмæ, хæрынмæ, Поли! — хъæрæй йæм радзырдта 
фæстæмæ Дзудзи. 
— Хæлæрсытæ уæ Хуыцау фæкæнæд, кæд сымах цы ахæрат, 
уый мæтæй нæ мардтæн, уæд! 
Тæга ныззылди Полийы ’рдæм, йæ къухы картофджын уыд, 
уый дæр дзы айрох и: хæлæрсытæ, дам! Гæххæтмæ йæхи чи нæма 
æруагъта, ахæм дзырд! Диссаг нæу?! Ацыд, ацыд, фæйнæг æд 
картофджын тæрхæгыл æрæвæрдта, кърандас æмæ тетрад систа 
йæ мидæггаг дзыппæй, афыста йæ, уырдыг слæууыд æмæ йæм 
уырдыгмæ мидбылхудгæ каст: тынг фидыдта фыстæй — афтæ 
йæм зынд. 
Поли йæ фарсмæ куыд æрлæууыд, уый нæ федта. 
— Гъа, макуы мацæмæй бафсæдæд, — картофджыны 
цыппæрæм хайыл ма иу цыппæрæм хай æрæвæрдта Поли. — 
Сбад æмæ бахæр, адонмæ ма кæс, адонæн сæ гуыбынты 
цæрджытæ и. 
Тæга ма уымæ фæцарæхст — æрбадти, тетрад йæ быны куыд 
фæуа, афтæ. Фæлæ кърандас йæ къухы аззад. Полимæ скаст, фæлæ 
уый кърандас нæ федта, стæй йæ хъæугæ дæр иицæмæн кодта, — 
афтæ йæ бамбæрста Тæга, — картофджыны кæрстытæ тæрхæгыл 
æрæвæрдта кæрæдзийы уæлæ. Фæйнæг йæ дæларм бакодта. 
— Цы нычъчъырццæ дæ, дæ размæ æрæвнал, кæннæуæд та 
дæм сæ исчи æрбауайдзæн æмæ дын сæ аныхъуырдзæн. Адон 
гуыбын æмæ хуылф сты. 
210 

Поли ахызт. Тæга кърандасмæ ныккаст, йæ цыргъ бырынкъмæ 
йын йæ уырзæй бавнæлдта. Нæй, афтæ сæ куы фелвас-фелвас 
кæна, уæд хорз нæу. Хорз нæу, фæлæ сæм лæугæ дæр куыд 
фæкæна! Ахæмтæ дзы рахауы! Мæнæ згъæркъахæджы размæ 
сыгъдæг сыгъзæрины фарк куыд рахауа! Марадз æмæ сæм дæхи 
ныууром, ма сæм æрæвнал, ма сæ æрысгар, ма сæ сис дæ 
хъæбысмæ! Фæлæ æндæр исты амал æрхъуыды хъæуы. Кæннæуæд 
æй хицæуттæй исчи куы æрбаййафа кърандас æмæ тетрадимæ, 
уæд райгонд у, цы хъуыддаджы фæдыл рацыдтæ, уымæй — ныц- 
цитт-цитт дын кæндзысты дæ митæ хæдзари-хæдзар æмæ хъæуи- 
хъæу. Хæрзаг Арысхан йæ бурхил тæнгъуын сæр тилынæй нал 
банцаид! Йæ былтæ уайдзæфы зыхъхъырæй баззаиккой, æмæ 
сæ йе ставд сызгъæрин дæндæгтæ разыниккой. 
Афтæ хъуыдытæгæнгæ кæрты дуарæй рахызт, иуырдæм акаст, 
иннæрдæм акаст — уынг кæрæй-кæронмæ уыди афтид. Цæуа, 
уыцы картофджынæй ахæра, куыд загъта, афтæ йæ цæст æрхæцыд 
сæрдары кæттагсæр машинæйыл. Тæга йæ мидбынат куыд 
æрцæйзылд, афтæмæй баззад. Уæдмæ машинæ рæбынмæ йæхи 
æрбайста æмæ йæ тæккæ раз æрлæууыд Тæгайæн. Шофыры бына- 
ты — Газанте йæхæдæг. Ахæм æгъдау æм уыд: хъæуæй йæ æддæмæ 
цæуын куы нæ хъуыдаид, уæд-иу шофыры сæхимæ ауагъта. 
— Цы фæдæ, ме ’мбал? — дзуры Газанте хъæрæй, машинæйы 
дуар бакодта æмæ йæ тъæпæн къух радаргъ кодта Тæгамæ. — 
Дæ къух мæм авæр. 
Тæга йæм ныллæвæрдта йæ къух, дыууæ къухы кæрæдзийы 
балхъывтой æмæ фæхицæн сты. 
— Бирæ мын цæр, — загъта та Газанте. — Тыхсыс, æвæццæгæн, 
нæ? Тыхсдзынæ, уæдæ цы кæндзынæ! Ам тæккæ змæлæны, лæг 
дымгæ-фыцæны куыд лæууа... Æмæ дын бæргæ дзырдтон. Уым, 
хуытæдарæн фермæйы, бирæ нæ фæлæ иу хъыбыл уæддæр сха- 
стаис дæхицæн. Иугай хъыбылтыл-иу мын куы баззаиккой, чи 
дзы кусы, уыдон. Уæдæ дзы æргæвдгæ дæр куыд нæ фæкæнынц 
æмæ, æндæр ницы, фæлæ иу дын сæ сæртæ ’мæ сæ къæхтæ та 
кæдæм ивæзтаиккой! Ныссыгъдæг-иу сæ кодтаис æмæ Хуыцау 
кастаид æмæ — дæумæ. Фæлæ дæ нæ бафæндыд, æмæ... — Га- 
занте йæм цыдæр зæрдæхсайгæ каст скодта. — Фæлæуу-ма, пы- 
сылмон ма уай? 
— Нæ дæн. Цæй пысылмон дæн, — бахудынмæ хъавыд Тæга, 
фæлæ йын цыма байрæджы и, афтæ йæм фæкасти æмæ нал ба- 
худти. 
— Нæ уыдзынæ, нæ, — сразы и Газанте. — Гъомæ дæ уæд та 
тракторты бригадмæ сæрвитон, бон дзы иу хатт хъарм хæринаг 
уæддæр хæрдзынæ. Ам ацы шофыры цъах-цъахмæ дур нæ баф- 
æраздзæн, дойнагдур, афаддзæни йæ астæуыл. 
— Нæ, — йæ сæр батылдта Тæга. — Мæн ницы хъыгдарынц, 
уадз æмæ цъах-цъах кæной. 
211 

— Æз Хæмыцæй аргъуц кæнын. Афтæ мын куы зæгъа, гьæуый 
дын бафæдзæхстон æмæ йæ уæзæджы къæйыл ныууагътай. Ам 
уæзæджы къæй у, уæдæ циу! — уыцы ныхæстæ куыддæр загъта 
Газанте, афтæ йæ риуы дзыппæй цыбыргомау хæдфысгæ ручкæ 
систа, иннæ дзыппыты цыдæр ацагуырдта. — Ай дын мæ Хуы- 
цауы къух, кæд мæм гæххæтты гæбаз ис. — Стæй машинæйы ав- 
джы рæбынæй иу тæнæгцъар чиныг райста, кæцæйдæр дзы иу 
æнæфыст гæбаз раскъуыдта. Чиныджы æддаг цъарыл æй фæдæлгом 
кодта. — Æз æмæ йæ ды ам дæр афысдзыстæм. — Æмæ йыл 
цыдæр афыста Тæга йæм нæ касти. — Уартæ йæ Джиуæрмæ радт, 
гъæуым дзы стуры фыд и æмæ дзы дæхицæн иу-дыууæ хæринад- 
жы фаг райс. Гъеныр æм бауай, æндæра искуыдæм ацæудзæн. 
Тæга ацыд, каугæрæтты цы къахвæндаг уыд, ууылты. Газанте 
æнкъардæй йæ фæстæ каст. Ай тæригъæд та ма йæ цæмæн хъуы- 
ди! Цыма йын йæхи мæгуыртæ фаг нæ уыдысты! Æнæуи 
удыгъæдæй æвзæр нæу, цыма. Æниу мæгуыр алыхатт дæр афтæ 
вæййы, удыгъæдæй хуыздæр вæййы иннæтæй, сыгъдæгдæр. Ай 
та — мæгуыр нæ, фæлæ хæрз мæгуыр. Хъæды халон дæр нæу, 
æвæццæгæн, амæй мæгуырдæр. Фæкæсын æм хъæуы истæмæйты, 
уымæ фæкæсын удыбæстæ у. Æмæ та акаст йæ фæстæ. Тæга 
фæцæйцыд йæ иугæндзон цыбыргомау къахдзæфтæй. Æвæццæгæн 
ын йæ цырыхъытæ стыртæ сты æмæ йын фелвæс-фелвæс кæнынц. 
Тæригъæд у. Дыууæ цырыхъæн ын исты амал хъæуы, — хъуыды 
кодта Газанте. Тæга тигъыл дæлæмæ куы фæзылд, уæд йæ къах 
мидæмæ байста, æмæ машинæ уынджы фалæмæ ацыди. 
Мæнæ уыцы дуар. Райсомæй бригæдты хæринаггæнджытæ 
йæ разы æрæмбырд вæййынц. Дзидза фæисынц, макъаронтæ- 
йедтæ. Дзидза алы бон кæм вæййы, æмæ сын уæд Джиуæр сæ 
æвгты хъуыры сойæдзаг хъуырдзæвæн фæцæвы æмæ сын сæ 
æхсынæнты зети аскъæры. 
Тæга дуары раз æрлæууыд. Бынæй йæм зæххæй, æртæ 
къæпхæны кæмæн ис, ахæм фæтæнгомау асин арæзт. Чысыл ал- 
æууыди Тæга, æмæ байгом и дуар, стæй дзы сыдз-мыдзы рацыди 
Джиуæр— йæ ронбастыл размæ фæкъæдз и, мæнæ зæгæл куыд 
фæкъæдз вæййы, афтæ. Тæгайы бафиппайдта, йæ уæхсчы сæрты 
йæм ракаст. 
— Цы, дам? 
— Дзидза, дам, — бахудти Тæга. 
— Цæй дзидза? 
— Стуры дзидза. 
Дзидзайы коймæ лæг йæ мидбынат æрзылд, йæ дæларм тæнæг 
гæххæтхæссæн, йæ къухы æфсæйнаг гуыдыр. 
— Æмæ чи дæ? 
— Тæга дæн. 
— Тæга дæ, Мæга дæ — æз дæ уымæй нæ фæрсын. Цы гæнæг 
дæ? 
212 

— Дуаргæнæг, — бахудти та Тæга. Сæ ныхас йæ зæрдæмæ 
цыди. 
— Дуаргæнæг, зæгъыс? Æмæ дæ а нæ сæрдар баххуырста, 
Газанте? 
— Куыд мæ баххуырста, ома? — хæбæцц лæууы асины рæбын, 
афтæмæй уæлæмæ дзуры Тæга. 
— Афтæ нæ зæгъыс, дуаргæнæг дæ, дуараразæг? 
— Ницы дæн дуараразæг. Цæй дуараразæг дæн! Дуаргæс дæн. 
Дуаргæсæй кусын уæртæ кæрты. 
—Уæд афтæ зæгъ, уыййеддæмæ. Дæ зæрдæ-мæ зæрдæйы ду- 
араразæг у æмæ йын уæд, зæгъын, иу-дыууæ дуары саразын, 
кæндзынæн æз дæн, — бабустæ кодта Джиуæр. — Æмæ дæ мæнмæ 
исты хъуыддаг и? 
— Кæд ма исты зонын, уæд мæнæ ацы гæххæтт дæумæ фыст 
у, — сдардта йæм гæххæтт Тæга. 
Джиуæр Тæгайы къухмæ иу-цасдæр æнкъардæй фæкасти, стæй 
йæм æрæвнæлдта. Айста гæххæтт æмæ, уæззау улæфыд, афтæмæй 
йæм каст, стæй йæ иннæрдæм æрфæлдæхта. Иннæрдыгæй йыл 
ницы фыст уыд, уæддæр æм уыцырдыгæй дæр бирæ æнкъардæй 
фæкаст. 
— Хæрæг йæ мæрдтæ, ай хуызæн лæг искуы чи федта! — 
загъта æрæджиау йæхицæн дзурæгау Джиуæр. — Дзидзайы 
кæрдих базонæд, уыййеддæмæ йыл бæстæ гуыр-гуыр кæнын бай- 
дайы, цалынмæ йæ адæмы хъæлæсы атъыссы, уæдмæ. Махмæ 
дзидза куы уаид, уæд нæ колхозонтæ уартæ сæ къæбæртæ сæ 
туимæ хæрынц. 
— Цæимæ хæрынц, зæгъыс, сæ туимæ? — йæ сæрыхил базмæ- 
лыд Тæгайæн, йæ худмæ сæвнæлдта, систа йæ, хурмæ дзы скаст 
æмæ йæ фæстæмæ æркодта йæ сæрыл. 
— Сæ туимæ, зæгъын, сæ туимæ, лæгæн, цæимæ бахæра, уый 
куы нæ вæййы æмæ йæ къæбæр нынныхъуыр-нынныхъуыр куы 
райдайы, уæд уый йæ туимæ хæрд хуыйны. 
— Йæ туимæ, и?— загъта та Тæга дæр. 
Джиуæр ма Тæгамæ иу каст æркодта, стæй та гæххæтмæ аз- 
дæхта йæ цæстытæ. 
— Науæд фыссыс æмæ дзы гыццылдæр рафысс, кæдæм дзы 
дæлармыдзаг фыссыс, хъæмп нæу, дзидза у! Æз æнæхъæн бри- 
гадæн цыппар килæйы йеддæмæ нæ радтын, ай сæ иу лæгæн — 
хыррытт. 
— Цыппар килæйы мын рафыста? — бафарста уыцы сабыр 
хъæлæсы уагæй Тæга. 
— Нæ йæ зоныс, нæ?! — Джиуæрæн йæ былтæ зыхъхъырæй 
аззадысты, цыма бахудынмæ хъавыд, уый хуызæн. 
— Ницы йын зонын, стыр Хуыцауыстæн. 
Уыцы ныхас абон фехъуыста. Иу зæронд лæг уартæ уынджы 
астæу лæууыд стыр къадзони лæдзæджы æнцой. Мæнæ цыма 
213 

стур уыд æмæ сынæр цагъта, афтæ сабыр лæууыди, гъе. Æмæ 
йæм Микадо бадзырдта: 
— Æццæй, Хъара, Цыргъыдзуар кæдмæ куры? 
Æмæ уæд загъта уыцы ныхас уыцы лæг. Нæ, уайтагъд æй нæ 
загъта, афæстиат, цыма йæ йе ’вæрæнæй иста, уый хуызæн, стæй 
йæм бадзырдта: 
— Ницы йын зонын, стыр Хуыцауыстæн. 
— Ныр ай дæр мæн сайынмæ хъавы, стæй бæстæ ма фесæфа! 
— Рамæсты и Джиуæр. — Афтæ цард дæ дыууæ цæсты, ды уымæ 
æнæркæсгæ цы фæдæ! 
— Цæмæ, ома, гæххæтмæ! 
— Гæххæтмæ, уæдæ йедмæ! 
— Æмæ æз гæххæтты куы нæ зонын. Цæмæ йæм кастаин? 
Джиуæр дуары хæцæн суагъта æмæ ноджы фæкъæдздæр и. 
— Æмæ уæдæ кæм базæронд дæ! Адæмæн ма сæ мыстытæ 
дæр куы зонынц гæххæтты. 
— Мæхицæй фылдæр никæй фæнды, фæлæ цард фæндонæй 
нæу. Кæм и ахæм цард! 
Джиуæр цæуылдæр ахъуыды кодта. Æвæццæгæн, ома иугæр 
кæсын нæ зоны, уæд ын, цас рафыста дзидза, уый хъæр кæнын 
нæ хъуыд, — афтæ йæ бамбæрста Тæга. 
— Дæ ном цы схуыдтай? — бафарста Джиуæр. 
— Тæга. 
— Уæдæ афтæ бакæнæм, Тæга-Мæга, æз æмæ ды: ныр уал 
дын ратдзынæн дыууæ килæйы, стæй та мæнæ аргæвддзыстæм 
æмæ та дын ратдзынæн. Хорз? 
— Хорз. 
— Гъемæ хуыздæр фæу. Кæд ам кусыс, уæд-иу ам нæ уы- 
дзынæ, — дзургæ-дзурын Джиуæр мидæмæ ахызт. Иу-цасдæр 
дзы афæстиат æмæ та дзургæ-дзурын рахызт фæстæмæ дæр: — 
Йæ тæккæ мурзæг фæрсчытæ дæумæ æрхаудтой, фæлæ йæ зон. 
Акæс-ма гъа, — равдыста йæм дзидза æмæ та йæ фæстæмæ ба- 
тыхта, цы æлхæнтæ гæххæтты йæ рахаста, уым. Тæгамæ афтæ 
фæкаст, æмæ Джиуæр мидæгæй куы уыд, уæддæр нæ банцад йæ 
ныхасæй. Æмæ цымæ мидæгæй та цытæ дзырдта? 
3. 
Тæга рацу-бацу кодта — дуарæй рудзынгмæ æмæ фæстæмæ 
дуармæ. Цы цæуын æй хъуыди! Ноджы хатæны нæ стъол уыди, 
нæ — æндæр. Стъол дзы куы уыдаид, уæд дзы цæй æмраст 
цæуæн уыд! Уæд хъуамæ стъолы алыварс азилай, чи зоны йыл 
дæхи дæр бакъуырай, æмæ ма уый рацу-бацу у! Ныр та-иу дуар- 
гæрон разылд йæ фæлмæн мидæгдарæн дзабырты æмæ та-иу 
бараст рудзынгмæ, къамодмæ дæр-иу бакæстытæ кодта, ру- 
дзынгæй-иу æддæмæ дæр адардта йæ цæст. Ам ма уæддæр ацæуа 
214 

йæхи цыдæй! Æдде иууыл хъавгæ: цæугæ— хъавгæ, лæугæ— 
хъавгæ, дзургæ дæр — хъавгæ. Æмæ кæй бон у! Сгарæджы ку- 
ыстæй кус, сгарæджы цардæй цæр — æмæ йæхи бирæ чи фæцæттæ 
кæны сгарæджы цардмæ, уыдоны бон куы нæ вæййы, уæд уый 
хæйрæг фестади, Тæга! 
Æмæ дын ма скъæрцц кæна уæд уыцы бон! Ам æй Микадо иу 
лæппуйæн æрбарвыста. Лæппу йын йæ чырын зæххыл æрæвæрдта 
æмæ йæ машинæ уынг йæ хъæлæсы ахаста. Бутиан æм уырдæм 
ацыд, уынгмæ. Æргом, цъæхснаг цинтæ — Тæга-иу æм кæсгæйæ 
аззад. Уæдæ лæджы макуы уынгæ фæкæнай, макуы æндæр, æмæ 
йыл афтæ къæрццытæ кæнай ныхæстæ?! 
Æрбацыдысты, йæ чырын йæ фæстæ ласæгау æрбакодта, 
къуымты йæ цæст ахаста, стæй дын Бутианмæ куы азилид уæз- 
зау-уæззау. 
— Æмæ дзы стъол куы нæ и. — Зилгæ йæм куыд уæззау 
акодта, йæ ныхас афтæ уæззау нæ рауад. 
— Стъол а? — ныззылд æм Бутиан. — Æмæ дæ фыссинæгтæ 
æнæфыст баззадысты? 
Тæга фæтыхст. Рудзгуытырдæм балæгæрста йæ уæззау цы- 
рыхъхъытæй, астæрды фæйнæджытыл нынцæйттытæ кодта. 
— Æмæ ныр фыссинæгтæ кæмæн нæй, уый æппын ницуал 
хъæуы! Уый дын мæ фыссинæгтæ. — Цыма йæм хардзау æркаст 
Бутианы ныхас, уыйау хъуыр-хъуыр кодта Тæга. 
. Æмæ йæм уæд йæ цъæх цæстытæ фæцарæзта Бутиан. 
— Гæррæтт, стъолы тыххæй нын ницы аирвæздзæн. Æз та 
Хуыцауы хæсы бацæудзынæн æмæ æлхæнгæ бакæндзынæн иу 
стъол. 
— Ницæмæн мæ хъæуьГ, цæмæн мæ хъæуы: æз æнæуи загъ- 
тон, уыййеддæмæ йед нæ кæнын стъолæй! 
Рæстæгæй-рæстæгмæ тыргъæй æрбайхъуысы Бутианы ныхас, 
йе ’мбалæн йæ сыбыртт нæма сыхъуыст нырма, уыцы урс-хъу- 
лонкъаба сылгоймагæн. Ибон дæр ма ам уыд, уæддæр афтæ ма- 
дзурайæ фæцархайдта. Бутиан кæцæйдæр бедрайы дзаг садзи- 
наг къабускатæ æрбахаста. Уый сæм февнæлдта æмæ сæ уыцы 
рæгъытæй асагъта, цæст сæм кæсынæй не ’фсæст. Бутиан йæ 
мидбылты худт, афтæмæй сæм бирæ фæкаст, стæй загъта: 
— Акæсæд ма сæм исчи, къæддæра нæуæг чындзытау не сфи- 
дыдтой. 
— Æмæ сæ ныр нæхæдæг нæ ныссагътаиккам, дардæй куынæ 
æркодтаис къабускасадзæг, уæд? — бахъуыр-хъуыр кодта Тæга. 
— Æви уый сагъд цæхджындæр у? 
— Цæхджындæр нæу, нæ, фæлæ къух зоны, къух. Амæи та 
ахæм къух и, а Сурæтæн æмæ, гъæ дæ арты бындар фæуай, 
дæ арты бындар дæр фæдæ, фæлæ! — кæнæ каркæн къуыртт 
нывæрдта, кæнæ зæххы исты атъыста, кæнæ зад бафтыдта, 
кæнæ æндæр истæмæ бавнæлдта — мацæмæ дзы фехсайæд 
215 

иунæг мисхалы бæрц дæр дæ зæрдæ, ницы йын дзы фæмæнг 
уыдзæн. 
Ныр та æрдæбон æрцыд йæ урс-урсид хъулон къабайы, йæ 
бæрзондзæвæт дзабырты. 
— Ам нæ дæ, нæ? — дуарыл æрбахæцыд Бутиан. 
Тæга зыдта: ма йæм æрбадзура, афтæмæй йæ нæ ныууадздзæн, 
уæддæр æм æгæр æнæнхъæлæджы фæкаст, кæй йæм æрбадзыр- 
дта, уый. 
— Æмæ дыл уæдæ куыдз рæйы абондæргъы. Ныр дæм цал 
дзырды æрбакодтон! Лæг дæ, лæг, лыгтæ макуы фæуай, æмæ-иу 
æддæмæ ракæс, æмæ-иу æрбад æмæ иу исты радзур. Ай — дугъ- 
дугъ æмæ ацы хуынчъы фæмидæг вæййы. 
Цыма йæхи бинонтæй у, цыма ам схъомыл и, ацы хæдзары, 
хъуамæ йыл ахæм бустæ сиса! Æмæ Тæга сырæзы, фæлæ йæ 
æддæмæ не ’вдисы. «Лæг дæ, лæг, лыгтæ фæуай!» — загъта йæхи- 
нымæр Тæга. — Афтæ уыдзæн, афтæ равзæрдаид хъуыдыйад, 
фæлæ уæд æлгъыст у æмæ цæмæй æлгъыст ма уа, уый тыххæй 
йæ фендæргъуызон кодта. Рагон хъуыдыйад нæу, æвæццæгæн, 
иугæр æндæргъуызон кæнын комы, уæд. Стæй цыма æнæуи дæр 
ныры рæстæджы ад кæны. Фæлæ цымæ цæмæй? 
Уазæг ус иу уæлæнгай тæбæгъмæ багуыбыр æмæ цыхт æууæ- 
рста. Бутиан йæ уæлхъус лæууыд æмæ йын йæ къухтæм касти, 
йæхи къухтæ йæ раздарæны бын бакодта, афтæмæй. 
— Ахсæв цы ’хсæв у? — уыцы иугъуызон каст кæны къухтæм, 
афтæмæй фæрсы Бутиан. Уый фæрсы, Тæгайы — ’мбары йæ Тæга. 
Тæга йæ къухтыл схæцыд, йе ’нгуылдзтæм бавнæлдта, цыма 
сыл исты анымаинаг уыд, уый хуызæн. 
— Знон уыди... — йæ къухтæм тынг ныккаст Тæга. — Знон 
уыди... 
— Цы уыди знон? 
— Знон, кæд ма исты зонын, уæд уыди... Æндæрæбон йед нæ 
уыди?! 
— Цы уыди æндæрæбон? — фæрсы Бутиан. Бæрæг уыд; барæй 
йæ хынцфарст кæны — уæдæ фыййау уыййеддæмæ ничи фæцыд, 
уæдæ сидзæр уый йеддæмæ ничи баззад, уый тыххæй иууыл афтæ 
рох хъуыды сты. Хуыцауæхсæв дыл æрцæуа æмæ йæ ма зонай. Ху- 
ыцауы бын цæрай æмæ! — Цы уыди æндæрæбон? — фæрсы Бутиан. 
— Цыппæрæм нæ уыди? 
— Гъо. Гъеныр анымай. 
— Ахсæв у растæндæр Хуыцауыхсæв. 
— Хуыцауыхсæв у æмæ дæм цæмæй фæхъыза Хуыцау, уыцы 
митæ ма кæн, стæй сæ ранымай растæй-зылынæй. Намæ æз 
зæронд ус куы дæн æмæ йæ æз куы зонын, уæд æй ды цæй 
тыххæй нæ зоныс, агъæца? 
— Зæрæдтæ Хуыцаумæ хæстæгдæр сты, æмæ йын уыдон хъу- 
амæ хуыздæр зоной йæ бон дæр æмæ йе ’хсæв дæр. 
216 

— Зæрæдтæ нæ уæдæ! Сымахты æвджид куы баззаид, уæд ын 
æртæ сæбæччы не скæниккат йæ номыл, сæныччы хъусæй туг не 
суадзиккат. Фæлæ йын цалынмæ мах цæстытæ æрттивой, уæдмæ 
махæй рох нæ уыдзæн, сызгъæрин тæбæгъты йын фæкуывдæуа. 
— Бутиан чысыл фæлæууыд, йæ сæр батылдта. — Уымæй раст 
загътай — мах æм æввахсдæр стæм. Афтæ исты амонд мын куы 
уаид мæнæ сымах, уымæ мах æввахсдæр куыд стæм. 
— Мах дæр æм баввахс уыдзыстæм иу рæстæджы. 
Бутиан цæуылдæр ахъуыды кодта, Тæгамæ бакаст, стæй йæ къух 
райста йæ раздарæны бынæй æмæ дзы ацамыдта, æдде зест уæлæ- 
фтауы бын йæ лыстæг къæхтыл цы æфсæйнаг пец лæууыди, уымæ. 
— Дæлæ уыцы пецы арт бакæн, нæ уæливыхтæ кæм афыц- 
дзыстæм, сугты бын уæртæ къуымы цы къалиутæ и, уыдонæй 
авæр, цæкуыйæ уæлдай не сты, уайтагъд ныггуыпп кæндзысты. 
Сугтæ æцæг уайтагъд схæцыдысты, æмæ пецы гуыр-гуыр 
райхъуыст — хъæлдзæг, æнæмæт гуыр-гуыр. Æмæ æрбадти пецы 
фарсмæ Тæга æмæ уыдта дæргъæццон хатæн, йæ астæу цыппæ- 
рдигъон æфсæйнаг пец. Æмæ къæсхуыртæ лæппу бады пецы раз 
— пец æгасæй уымæн баззад — бинонтæ схуыссыдысты, æмæ 
йæ чиныг пецы дуарыл цы æртæкъуымон рудзынггонд уыд, уымæ 
скомкоммæ кодта — талынг хæдзары цыма дзæбæх зынд пецы 
рухсмæ чиныджы сыф. Æмæ бандзыг сты пецы раз лæппу æмæ 
чиныг. Иу афон мад базмæлыд йæ хуыссæны. 
— Нæма схуыссыдтæ, нæ, дæлæ лæппу?! Уыцы сугтæ куы 
апæртт кæной, уæд ма райсом æртдзых цæмæй бакæндзыстæм? 
Афтæ алы ’хсæв дæр — уыцы иу ныхæстæ, уыцы иу афоныл. 
Æмæ-иу æрæхгæдтой рухс уыцы уæззау ныхæстæ æмæ-иу бацъ- 
ынд дуне, уыцы стыр дуне, уыцы гыццыл æртæкъуымон рухсыл 
иу цы стыр дунемæ бафтыд, уый. 
Хорз у, тынг хорз æфсæйнаг пец. Дзæбæх хус сугтæ дзы 
бандзар æмæ йæм хъус æмæ дын зарджытæ кæна, рухс æмæ 
хъарм зарджытæ! 
— Уым цы ныххаудтæ, дæ мæрдтыстæн, дæ рæуæд дæ гуыбыны 
амарди?! — дзуры йæм Бутиан тыргъæй, йæ къухы сæ дурын, йæхæдæг 
къаннæг, афтæмæй йæ къубал даргъ, хъазы къубалы хуызæн. 
Тæга сыстад, бараст и тыргъмæ. 
— Уартæ мидæгæй стъол рахæсс. 
Тæга бацыд, Бутиан йæхæдæг цы хатæны вæййы, уырдæм æмæ 
стъол рахаста — къаннæг цыппæрдигъон стъол, цыбыр зырнæй- 
зылд къæхтæ йын. 
— Кæм æй æрæвæрон? 
— Куыройы къæркъæраджы астæу, æндæр кæм! Уæдæ стъол 
кæм февæрынц, уый нæ зоныс. Мæнæ йæ ам æрæвæр, — тыргъы 
астæумæ ацамыдта Бутиан. 
Сурæт ыл цыдæр урс хæцъил айтыгъта, стæй йыл Бутиан ду- 
рын æрæвæрдта, Сурæт — уæливыхты тæбæгъ. 
217 

— Æрбадут, æмæ Хуыцауæгас зæгъæм, — йæ раздарæныл йæ 
къухтæ æруагъта Бутиан. 
Тæга æрбадт, дурынмæ каст æмæ хъуыды кодта: ныр æй ку- 
вын хъæудзæн æмæ цы кувдзæн? Бæргæ зоны кувын дæр, сид- 
тытæ уадзын дæр, фæлæ уыдон ам не сфидаудзысты, ам æндæр 
куывдтытæ æмæ сидтытæ хъæуы. Æмæ кæм ссара, кæцæй æрхæсса 
мæнæ ацы гыццыл фынджы аккаг куывдтытæ! 
Уæдмæ Сурæт агуывзæ æрыдзаг кодта. Тæга бадзырдта Бу- 
тианмæ: 
— Уæдæмæ ма дæхæдæг ракув, ды хистæр дæ. 
Бутиан цыма уыцы ныхæстæм каст — йæ цæсгом æмæ йæ 
тъæпæн æрмттæ цармæ фæцарæзта. 
— Ус кувæгæй нæ бахъаггæ, лæг кувæгæй нын бахай кæ, уæ 
сыгъдæг Хуыцау, мæ уд дæ къахы бынты фæхъхъау фæуа. 
Тæга фырæхсызгонæй ныууынæргъыдта — æмдзæвгæ нæу, 
æмдзæвгæ, дыууæрæнхъон! Ус кувæгæй нæ бахъаггæ, лæг кувæгæй 
нын бахай кæ! Цыма зайгæ æркодтой фæрсæй фæрстæм, афтæ 
нæ фидауынц иумæ уыцы дыууæ рæнхъы! 
Райста агуывзæ, иннæ къухæй дæр æм бавнæлдта æмæ раст 
уыцы сахат йæ зæрдыл æрбалæууыди йæ фыдыхойы лæг. Далæ 
фарныхъæуы царди. Уый дæр-иу афтæ бавнæлдта сыкъамæ йе 
’ннæ къухæй дæр. 
— Хуыцау, табу дæуæн, Хуыцау! Хуыцау, иу бон дæ ном куы 
арæм — сæдæ боны не ’ххуысгæнæг у, — куывта фыдыхойы лæг, 
æмæ йæм Тæга хъуыста. — Хуыцау, ахсæв де ’хсæв у, райсом — 
дæ бон, æмæ ныл дæ бонтæ мæ де ’хсæвтæ дзæбæхæй куыд цæу- 
ой, уыцы тæразы нæ бафтау. Хуыцау, йæ сыгъдæг уды фæллойæ 
дæм чи бакувы, уымæн-иу ахъаз бакæн, давæггаг, стигъæггагæй 
бакувынмæ дæм йæ гæрзтæ чи рабæтты, уымæн-иу йæ фæндтæ 
фæцыбыр кæн, афтæмæй дын нæ мæгуыр кувинаг барст уæд, уæ 
нæ дарæг, нæ уромæг, не сфæлдисæг стыр Хуыцау! — Тæга сул- 
æфыд, уæливыхтæм нывнæлдта. Бæргæ нæ фæци зæронд сиахс 
куывд, фæлæ йæ дарддæр нал бадардта йæ зæрдыл. Йæхицæй 
йыл истытæ афтауид, фæлæ йыл цыма нæ баныхæсдзысты, афтæ 
йæм зынд æмæ æрсабыр. Бахудт. — Кувæггаг уæ кæмæ авæрон? 
Бутиан йæ сæр бауыгъта, йæ тæнæг фыидзы фæрстæ фæпака 
сты — тыхулæфт скодта, бæрæг уыд, цыдæр зæгъынмæ хъавы. 
Фæлæ Сурæт фæразæй: 
— Гъеныр нын уыцы дзæбæх куывд хæлæг кодтай? 
Тæга агуывзæ анызта. Сурæт уæливыхтыл кард рауагъта — 
иуæрдæм, иннæрдæм. 
Ногæй та бауыгъта йæ сæр Бутиан. 
— Уæддæр ма йыл фæсте цъæмæлтæ куы нæ бакала, уæд ын 
ад нæ кæны! 
Тæга йæ къæбæр æрæвæрдта, цыма йæм тынг бахъарыд Бути- 
аны фæстаг ныхас, йæ ных æрбалхъывта, дыууæ æрфыджы аст- 
218 

æу куыд анхъырдтæ уа, афтæ, йæ къухтæ кæрæдзийыл асæрфта. 
— Мæнæй уый бæрц бирæтæ ма агурут, ма. Æз мæ царды бонтæ 
сæрвæттæ æмæ уæтæрты арвыстон. Æз ма адæмы хъæр кæй æмба- 
рын, ууыл дæр хъуамæ цин кæниккат. Адон та — афтæ дæр нæ 
бакодтай, уфтæ дæр нæ бакодтай! Сымах уый зонут, æмæ-иу æз 
мæйгæйтты сылгоймагмæ дардмæ дæр никуы акастæн. Уæд æй 
цæмæй хъуамæ зонон, фæдæттынц сылгоймагмæ кувæггаг æви нæ 
фæдæттынц, уый?! Адоны зæрдæхтæй... 
Сурæт йе ’нкъард цæстытæ Бутианмæ базылдта, йæ къæбæр 
йæ къухы æндзыгæй аззад. 
— Де ’гæр калай, Хуыцау, кæд дæм уый бæрц хъулон митæ 
цæмæн и! — ныуулæфыд Бутиан. — Уæдæ иутæ сæ цард сæ 
къæхтæй ассон-ассон кæнынц, иннæтæ та хурæй хæдон кæнынц, 
зæххæй — дзабыр, — стæй йæ цъæх цæстытæ бацырд сты, 
афтæмæй сæ фездæхта Тæгамæ. — Дæ фыдбылызтæ уым баз- 
зайæд, уыцы уæтæртæ ’мæ уыцы сæрвæтты, дæ уды фыдбылызтæ. 
Гъеныр дæр ма дын исты хъом сты!.. Ныр мæнæ дæ царды кой 
бакæн. Нырма æрдæг лæг дæр нæ дæ æмæ æрдæг лæг царда- 
разæг æмæ цардбарæг у. 
Тæга бамбæрста: фегæр и. Уæдæ дзы цæмæн хъуыд уыцы 
æрхæндæг раныхас! Цыма йæ сценæйæ дзырдта. Сæ хæрын дæр 
ма ныууагътой уый тæригъæдæй ацы дыууæ мæгуыр сылгойма- 
джы. Истæмæй сæ куы бацырын кæнид, хæргæ дæр куыд акæ- 
ной, ныхас дæр куыд акæной. Фæлæ цæмæй? Ацагуырдта йæ 
мидзæрды æмæ загъта: 
— Нырма мын ницы у, нæ, нырма дзæбæх цардæй иу-фынддэес 
азываг дæн. — Изæрæй фехъуыста уыцы ныхæстæ, хæрз изæрæй. 
Зæрæмæг схæццæ и, уый та сæхимæ рацæйцыди, Тæга. Уæд 
загъта уыцы ныхæстæ уым, сисрæбын дуртыл цы дыууæ лæджы 
бадт, уыдонæй сæ иу — йæ фæныкгъуыз нымæтхуд йæ уæраджы 
къоппайыл чи æркодта, уый. Цæй фæдыл æй загъта, уый нæ 
базыдта Тæга. Æнæуи сын йæ хъус дардта сæ ныхасмæ, фæлæ 
уый нæ рахатыдта. Уымæй цасдæр раздæр та иннæ лæджы ны- 
хас æрцыд йæ хъустыл: «Мæнæн æвзæр не сты, мæнæн хорз 
сты, сæ тæригъæд мæ нæ хъæуы,» куыд æй бамбæрста, афтæмæй 
йæ чындз æмæ йæ лæппуйы кой кодта... 
Фыццаг лæг ма афтæ дæр загъта, нымæтхудджын лæг: «Лæг 
мастæй куыд ихсыйы, афтæ ницæмæй ихсыйы, аба-ба-бау!» 
— Фынддæс азываг дæр дæ æмæ фылдæрваг дæр, — скъæрцц 
кодта Бутиан. — Æвæрæз æмæ æнæбон лæджы цæрдтытæн 
æгъгъæд фæуæд. Ныр дæ царды кой бакæн æмæ-иу адæмы ’хсæн 
адæмы хуызæнæй æрлæууай. Мæ фыдзæрдæ та æнæрæгъыдзыд 
уа! 
Тæга ма ноджыдæр цыдæр зæгъинаг уыд, ахæм исты, ома 
æнæниз уæм, уыййеддæмæ исты амæлттæ кæндзыстæм, фæлæ та 
Бутиан райдыдта: 
219 

— Æниу мæнмæ дæр ныхæстæ цæуы! Лæгæн йæ нывы фыст 
цы ’рцæуа, уымæй йын судзгæ-судзины бæрц фæиппæрд нæй. 
Уас судзгæ сау бон ныккæнæд сæ фыссæгыл. Гæр уæдæ фыссыс 
æмæ иннæйы дæр былæй кæдæм æппарыс, уымæн дæр дзы ныф- 
фысс иу-дыууæ хур боны. Иууыл сæ бонджыны хъæлæсы кæдæм 
тъыссыс! — дзургæ-дзурын фынгмæ æрæвнæлдта Бутиан, уæли- 
выхы карст систа, иу адджын комдзаг дзы акодта æмæ та загъ- 
та: — Диссагæн хæссинаджы уæливыхтæ скодтай, Сурæт. Сыл- 
гоймаг армыкондæй у, армыкондæй. Гъеныр ма исчи акæсæд, 
гъа! Тæга дæр фæфæнд кодта, æрдæбон цы дзурынмæ хъавыд, 
уый ныууадза, æмæ уый дæр уæливыхтæй раппæла. Фæлæ та 
Бутиан фæразæй: 
— Цыхтæн ныгусæй тарстæн, фæлæ йæ тæккæ дзæбæхыл уыди. 
— Цæмæй йын тарстæ? — йæ былтæ æрæнгом кæнын дæр 
айрох и Тæгайæ. 
— Ныгусæй, æндæр цæмæй. Никуы фехъуыстай — ныгус цыхт? 
Тæга йæхиуыл фæхæцыд: иугæр ис ахæм цыхт, уæд æй фыййау 
лæг куыд никуы фехъуыстаид! 
— Фехъуыстон, куыд никуы фехъуыстон. Уый дын дæ ныхас 
нæ фехъуыстон æмæ дæ уый тыххæй афарстон, уыййеддæмæ 
ныгус цыхт... 
— Ныр-иу цыхт дæр ахстат уæхæдæг, нæлгоймæгтæ? 
— Ахстам-иу, уæдæ калгæ дæр куыд кодтаиккам не ’хсыр?! 
— загъта Тæга æмæ ахъаззаджы комдзаг ныккодта уæливыхы 
карстæй, кæд æй ницæмæйуал бафæрсид: хæргæ кæны æмæ 
йæ хæрын бауадза! Æууылдта йæ комдзаг æмæ хъуыды кодта 
— куыд раппæла уый та уæливыхтæй, цы сæ зæгъа? Агуырдта 
æмæ иу афон иу хъуыдыйыл бамбæлд: ныр цымæ ацы дыууæ 
мæгуыр сылгоймаджы кæй сайы, уымæй сæ тæригъæды нæ 
цæуы? 
— Ныр-иу кæрдзынтæ дæр кодтат? — фæрсы та Бутиан. Нæй, 
афтæмæйты йæ нал ныууадздзæн. Ныр «кодтам» зæгъ æмæ дæ 
райдайа фæрсын — æмæ-иу уын ссад кæм уыди? Æмæ-иу уын 
æнхъизæн кæм уыди? Æмæ уын арынг кæм уыди? «Нæ кодтам» 
зæгъ, æмæ-иу уæдæ цы хордтат? Хæрзаг-иу æххормагæй азза- 
дыстут иу баластæй иннæ баластмæ! Гъæ, уæ тæригъæд уын бах- 
æрой!.. 
— Куыд нæ-иу кодтам, уæдæ йед хордтам уым хохы фахсыл, 
— йæ ныхас бустæйы хуызæн рауад, фæлæ йын ницы у. Кæд 
гыццыл фæчъыдзых уаид Бутиан дæр. 
— Нæ, нæ, æз ссывдтытæ зæгъын, уæливыхтæ-йедтæ? 
— Ссывдтытæ дæр кодтам æмæ алцы дæр. 
— Хæрзаг хорз ссывдтытæ-иу уын рауадысты, мæ сæр амæ- 
ла! Æмæ-иу сæ фыцгæ та кæм кодтат? Пец уæм уыди æви сæ 
фæнычы фыхтат? 
— Пец нæм уыди. — Йæ къух фæхъил кодта Тæга, стæй 
220 

аздæхт Бутианы ’рдæм æмæ загъта хъæрдæрæй: — Уыди нæм 
пец. 
Бутиан æй нал бафарста, æмæ æхсызгон улæфт скодта Тæга. 
Сурæт фестад, агуывзæйы арахъ æркодта æмæ та йæ Тæгайы 
раз æрæвæрдта. 
Тæга фынгмæ каст, йæ зæрдыл æрбалæууыд — æрдæбон уæ- 
ливыхтæй раппæлынвæнд кодта уый дæр. Агуывзæмæ бавнæлд- 
та, йæ бынатæй йæ фезмæлын кодта æмæ загъта: 
— Хъæбæр хорз уæливыхтæ рауадысты, хъæбæр. — Уым та 
гыццыл ахъуыды кодта, стæй ма загъта: — нæннæ, адон уæли- 
выхтæ дæр не сты, адон хæбизджынтæ сты, кæд мæ фæрсут, 
уæд, хæбизджынтæ. 
Сурæт бахудт хъæрæй, бæрæг уыд — худæг æм каст Тæгайы 
ныхас. 
— Æхсырдиантæ сæ уæддæр мачиуал схонæд, — адзырдта 
худгæ-худын æмæ дзыхълæуд фæкодта йæ худынæй дæр æмæ 
йæ ныхасæй дæр. 
—Æхсырдиантæ! — хъæрæй сирвæзти Тæгайæ, иу каст 
Сурæтмæ бакодта, иу Бутианмæ. Никуы фехъуыста уыцы дзырд, 
фæлæ бамбæрста æхсырдиан хæбизджынæй ноджы дзадж- 
джындæр кæй у. Æмæ та ногæй загъта: — Æхсырдиантæ, уæдæ! 
— Нæ зоныс, æхсырдиан цы у, уый? — фынджы сæрты йæм 
бакаст Бутиан. — Æхсырдиан-иу фыййауæн кодтой, хъуыццытæ- 
иу кæрдæгмæ куы ауагътой æмæ-иу æфсæдын куы райдыдтой, уæд. 
— Фыййауæн, уæдæ! — йæ уæнгтыл ахæцыд Тæга. — Хъуц- 
цыты-иу кæрдæгмæ куы ауагътой æмæ-иу æфсæдын куы рай- 
дыдтой... 
— Йæ цыхт-иу лæсæнтæ кодта. 
— Лæсæнтæ, уæдæ! Æхсырдиан! — Бутианмæ бакаст Тæга, 
исты ма куы зæгъид. Фæлæ ницуал загъта Бутиан, æмæ та уæд 
загъта Тæга йæхинымæр: æхсырдиан! Цы рæсугъд æмæ цы уæз- 
дан дзырд у — дзур æй æмæ йæ дзур! Нæгъ! Хъæр æй кæн, хъæр, 
æгас дунейыл куыд фехъуыса, афтæ йæ ныхъхъæр кæн! 
— Акув та, — дзуры йæм Сурæт йæ къухæй амоны агуывзæмæ. 
Тæга райста агуывзæ. Куыд акува, цы акува? 
— Цæй, амæй та нын æфсинты цæрæнбон бирæ уæд, — Хъæуы 
сын иу сыхаг уыд — Уакка. Хуыцауы рæгъы фæстæ йæм цал 
сыкъайы лæвæрдтаис, уал хатты йын афтæ æнæ райдайгæ нæ 
уыд: «Цæй, амæй та нын»... — æфсинты цæрæнбон нын афтæ 
бирæ уыд æмæ сæ къухтæй сой куыд тæдза. Уазæгыл-иу дуар 
куыд нæ рахгæной, фæлæ-иу æм худгæбылæй куыд ракæсой. 
Иры уæзæг æфсинтæй фидауы. Æфсинтæй куыд фидауы, афтæ 
æппындæр ницæмæй фидауы. Æмæ сæ ис-сæ бæркад уæле исгæ, 
бынæй ахадгæ куыд уа, уыцы амонд сæ уæд... 
— Фарн—ам! — Хъæрæй дзуры чидæр тыргъы æрбахизæны, 
æмæ фестад Тæга æд агуывзæ. 
221 

— Æгас цу, æгас, иу цыбыр ныхасæй! Де ’мбæлæггаг! 
— Æнхъæлдæн, æвзæр цыд нæ фæдæн. Æз гуыбындзæлæй 
æнамонд нæ дæн. — Лæг æрбацыд æмæ Тæгайы фарсмæ æрлæу- 
уыд. Фестадысты Бутиан æмæ Сурæт дæр. — Æз дæ зонын, ма 
тæрс, æз дæ фендтытæ кодтон дæлæ дæ бынаты. Дæ къух дæр 
дын райстон кæддæр, гъæуым лæууыдтæ ’мæ. 
Тæга дæр æй федта, æмæ йæ бахъуыды кодта, йæ рихитæй 
йæ бахъуыды кодта, йæ рихитæ тæнæг уыдысты. Афтæ тæнæг 
уыдысты, æмæ сæ рухс касти, æмæ сæ мидæг буар зынди. Æрмæст 
сæ кæрæттæ хæрз здыхт уыдысты æмæ сæ уый гыццыл ри- 
хигъуыз кодта. Йæ ном дæр ын бадардта йæ зæрдыл. — Кимыс. 
Иу изæр уым лæууыди дæлæ уынджы иу лæдзæгджын лæгимæ, 
амæн бирæ кæстæр чи уыдаид йæхицæй, ахæмимæ. Лæдзæгджын 
кæмдæр анызта, йæ тамакойы пиллон калд, афтæмæй бауырдыг 
æмæ йын кæмæйдæр хъаст кæныныл схæцыд: 
— Мæнæн дæр мæ буд нæ мизы, Кимис, æмæ мæ 
цæрдхæрæджы бахордта, — Кимыс, дæ фæхъхъау фæуон, Ки- 
мыс. 
Чи йæ бахордта, куыд æй бахордта цæрдхæрæджы уый та 
ацу ’мæ ды базон! Фæлæ йын йæ ном афтæ арæх цæмæн дзырд- 
та, хъуыды ууыл кодта Тæга. 
— Кæцæй фæдæ? — дзуры йæм Бутиан. Йæ дзырды нæ дæр 
цин бæрæг уыд, нæ дæр дзы бустæ зынд. 
— Зæгъдзынæн дын æй, зæгъдзынæн, багъæц. Уымæн дæм 
фездæхтæн, уæдæ мæ сæр нæ хæрын æмæ мæ гуыбыны фæдыл 
нæ зилын хæдзари-хæдзар. — Кимыс йæ рихитæм сæвнæлдта, 
уырзтæй сын сæ кæрæттæ аздыхта, судзины бын фæдзæл куы 
фæкæнынц, уæд уый кæрон куыд аздухынц, афтæ. — Гъеныр 
мæм байхъус, уæд дын мæ уд амæлæд. Хъуг балхæдтон, уæлæ 
Бегаты Хымейы хъуг. Балхæдтон, æй, цъынды йæм радтон, бадгæ 
дæр акодтам. Уырдыгæй рацыдтæн æмæ мæ гуырысхо йæ быны 
скодта. Гъа-гъа-гъа, куыд мæ сбынæй кодта уыцы бындары гуы- 
рысхо, куы! Мæнæ ма мæ къах айстаин, уый бæрц тых мæ нал 
уыди. Ницуал мæ сæрæн зыдтон æмæ уæд загътон: цон æмæ 
дæуæй уый афæрсон, уый мацы зона, уый гæнæн нæй. 
— Фæлæуу, æмæ раздæр фынæй уыди уыцы гуырысхо, ца- 
лынмæ цъынды нæ радтай, уæдмæ?! 
— Уас ыл мæ куыдзы туг ныккæлæд! Гъæуыцы дзæбæх ра- 
цыдтæн, уынджы дæр ма нæ къухтæ радтам кæрæдзимæ. Ку- 
ыддæр фæхицæн стæм, афтæ цыма мæ разы бабадт, уыйау мыл 
йæхи ныццавта æмæ мын мæ хурхы хуынкъ скодта. 
— Æмæ уæддæр цæмæй гуырысхойаг фæци уыцы хъуг, цы 
кодта? 
—• Цы йын зонын! Кæнæ йе ’хсыр куы ’мбæхса, кæнæ йæ 
къæм куы хæра — æмæ чердæмыты нæ ахъуыды кодтон æмæ 
кæцырдæм нæ ахæцыдтæн! 
222 

Бутиан иу-цасдæр æнæ дзургæйæ алæууыд. 
— Гæр æмæ æрра сси Хыме? Йæ хъуджы нæ зоны? Æмæ йæ 
уæд къæсæрæй дуармæ кæдæм уæй кæны? 
— Ууыл дæр ахъуыды кодтон, фæлæ а гуырысхо фылдæр цы 
фæци, уыййеддæмæ къаддæр — нæй. Чи ма дын кæны иннæйы 
мæт? Ахæм рæстæджытæ скодта æмæ дын исчи дæ дыууæ цæсты 
астæуæй дæ фындз фелвасдзæн æмæ йæ цæст нæ фæныкъулдзæн. 
Мæ къухтæй æмхасæнтæ фæкодтон уыцы капеччытæм æмæ ныр 
— куыдзы гуыбыны хъуыр-хъуыр, нæ? 
— Аназ уыцы сыкъа æмæ йæ, кæмæй райстай, уымæ радт. 
Дæуæн дæ гуырысхотæ демæ цæуынц, уый дын мах цæф нæу. 
Кимыс агуывзæ сцæйхæста йæ дзыхмæ, былтæм ма йæ гыц- 
цыл хъуыд, уым къух æрлæууыд. 
— Иуæрдыгæй æвзæр нæу, нæ, гуырысхо дæр. Гуырысхо дæр 
хъæуы. Афтæ хъæуы гуырысхо ’мæ, гъеныр мæнæ йедзаг уæр- 
дон уырдыджы цæуы, нæ, æмæ цæмæй галты йæ разæй ма ахæ- 
сса, уый тыххæй цæлхыты хъил куы атъыссынц, куыд нал ту- 
лой, афтæ, гъæуымæй уæлдай нæу ацы гуырысхо, гъе! Уæдæ 
адæм гуырысхо куы нæ кæниккой, уæд афонмæ былæй акалда- 
иккой, æндæр сын цы ’нхъæл дæ, — хъæрæй фæци йæ ныхас 
Кимыс. 
Тæга хъуыста ныхæстæм æмæ цин кодта: цы зæд-цы дуаг 
æрбахаста ацы тæнæгрихи лæджы ацы гыццыл фынгмæ!? Ацы 
ныхас куы нæ ракъахтаид, ацы цæттæ ныхас кæмдæр царды 
згъуыды цæттæйæ чи лæууыди, мæнæ хохы згъуыды муми куыд 
фæлæууы цæттæйæ, афтæ, уæд цы фæуыдаид? Фæлæ афтæ ра- 
уад, æмæ уыцы мумийы мурыл хæтæг-цуанон куыд бамбæлы, 
уый та уыцы ныхасыл бамбæлди афтæ, Тæга. Æмæ уыцы муми 
хосæн куыд ахæссынц, афтæ ахæссинаг у ацы ныхас дæр, гъе! 
Лæууыди Тæга æмæ хъуыды кодта: ам кæй и, семæ кæй лæууы, 
уый куы нæ хатиккой ацы лæг æмæ ус, афтæмæй куы дзурик- 
кой, уæд, æвæццæгæн, ноджы хуыздæр уаид. Æмæ йæхимæ зын- 
ди гыццыл лæппуйы хуызæн, лæгтæ куы фæхыл уаиккой, уый 
кæй фæфæнды, ахæм лæппуйы хуызæн. 
— Мæ иу зæрдæ мæм сдзуры: аздæхои фæстæмæ æмæ йын 
мæ гуырысхотæ скалон йæ разы, фæлæ фыддзых лæг у, æмæ 
тæрсын, мæ мæрдты мын куы ралгъита æмæ йæм куы нæ фæлæу- 
уон æмæ йæм куы феххæлон уыцы ран. Гъеныр цы ми бакæнон, 
уымæн æппындæр ницуал зонын. 
— Цы ми бакæнай, цы, дæ сыкъа баназ æмæ сбад. Лæджы 
дæр ма хъæуы иу сыкъайы дзаг. 
— Куыд мын æй нуазын кæныс, мæ зæрдæ мын фæйнæрдыгæй 
кæрчытæ куы хæрынц, уæд? Уæуу, мæнæ туг ныууарыд мæгуыр 
лæджы къонайыл. Ныр мæ мæгуыр муртæ куы акалон, стæй уыцы 
хъуг исты сахъат куы разына, уæд ма Хымеимæ адджын 
къæбæртæ фæхæрдзынæн?! 
223 

— Сæ кæцы хъуг дын рауæй кодта, кæ? — æнхъæл куыд ничи 
уыд, афтæ хъæрæй бафарста Сурæт. Йæ хъæрæй фарстæй феф- 
сæрмы йæхæдæг дæр, йæ цæстæнгас ма кæм амбæхса, ууыл сси. 
— Гъæуым сæ сау хъуг. Йæ раззаг къæхтæ урс куы сты æмæ 
ноджы йæ къуди. 
Сурæт йæхиуыл уæлдæр схæцыд. 
— Сæ уыцы хъуг? — У-у-у! Æмæ сын уыцы хъуг цъыфдон 
куы нуазы. Æцæг-иу мæнæй мацы зæгъ, уæд дын кæм цы и, 
уыдои амæлæд, ды сын мæ кой куы скæнай. 
Лæджы цæстытæ фæхъоппæг сты æмæ йын уыцы хъоппæгæй 
аззадысты. Афтæ зынд: æхсызгон ын уыди, æгайтма сахъат ра- 
зынд уыцы хъуг. 
— Цы нуазы, цы, дæ дзæбæх фыдыстæн! 
— Цъыф дон, цъыф. Мæнæ, къæвдайы фæстæ уынгты дзыхъ- 
ыты цы цæдтæ баззайы, уыдон. Гъеныр доны сæрты æрбахиздзæн 
æмæ донмæ йæ дзых нæ фæкæндзæн. Стæй уыцы цæдтыл зилдзæн 
æмæ сæ иугай нуаздзæн, гъе! Сцъиры сæ, мæнæ сæ фæдæгъд 
чъыгъгъыттгæнæнæй куыд сцъирай, афтæ. Мах ма йыл дисæй 
дæр амæлæм: цæмæн афтæ кæна? 
— Кæсыс! Ды та, аназ, дам, дæ сыкъа. Зæрдæ йæ фæзоны, 
зæрдæ. Æмæ иугæр ахсайдта зæрдæ, уæд æй йæхи бар ауадз, йæ 
разы йын бæндæнтæ ма тындз. Гъеныр мын мæ артыл дон нæ 
фæцæйуагъта уыцы мæдæгсин! Уæдæ уыцы цъыфдон цы хъуг 
оаназа, уый ма сыгъдæг æхсыр цы хуызы хъуамæ æркæна. Цы 
бахæра æмæ цы баназа, уымæй не ’взæры йе ’хсыр? Æмæ мæнæ 
давонафон Кудиты хъылмайы тæф куы фæкæны æхсыр давоны 
тыххæй. Уоуу, мæнæ мын мæ артыл дон уагъта, мæнæ! Æмæ, 
дам, фыдбылызæй дæхи бахъаггæн! Куыд бахъаггæна, куыд, 
уæрццаг фæуа мæгуыр лæджы хæдзар! Гъеныр уымæ топп бахæсс, 
ифтыгъд топп æмæ йын йæ тæккæ астæуы рухс ауадз, уæд ын 
нæ хъæуы! 
— Уый та нын рухс, нæ бонæй уæм! Уымæй дæр йæ тæккæ 
астæуы! Уæдæ ’мæ мæ удхæссæг уынын тыфтырыкъо лæгæй. — 
Фесхъиудта Бутиан. — Фынгмæ æрбацыдтæ æмæ уал фынджы 
кой бакæн, цы дæ йæ азар басыгъта, стæй ам уыдзысты лæгæй 
дæр æмæ хъугæй дæр! 
— Нæ кæсут, аххосджын æз нæ фæдæн. Мæ сырх æхца мын 
чи фæцæйсайдта, уый нæу. аххосджын, фæлæ æз, мæгуыр мæ 
бон. 
— Уый дын сырх æхца æмæ æндæргъуызон æхца! Нæ дзых- 
тыл нын цъуттатæ бафтыдта, мæнмæ, дам, хъусут. 
Бутиан афтæ смæсты уыдзæн, уый æнхъæл нæ уыди Тæга. 
Фæлæ йæм нæ бакаст, йæ цæстытæ йæм нæ базылдта — уæд та 
ныллæууыд йæ хылæй, фембæрста йæ ’мæ! 
Кимыс иу дзæвгар сагъдау лæууыд. Тæга загъта — фæци! 
Ницуал зæгъдзæн æмæ уый хуызæн ныхас афтæ фæуæд! 
224 

— Уæдæ хæдзармæ æрбацыдтæ æмæ фынгыл æрбад! Ай 
мæрдты æлгъыст у! 
«Фынгыл æрбад!» — загъта йæхи мидæг Тæга æмæ йæ зæрдыл 
æрбалæууыдысты Самбег æмæ Сагман — сæ институты кус- 
джытæ. Ууыл тох кæнынц, газеттæм фыссынц, æмбырдты ныхас 
кæнынц, уæдæ искуы дыууæйæ аззайæд, æндæр уайтагъд 
кæрæдзийыл сæхи андзарынц. Æмæ Тæгамæ диссаг уый кæсы 
æмæ Сагман цы хъуыдыйыл лæуд у, ууыл хъуамæ Самбег лæуу- 
ыдаид, уымæн æмæ Самбег зæронд лæг у æмæ уый хуызæн зæронд 
хъуыдыйад — алы дзырд дæр æхсидгæ кæм ныккодта, ууыл 
куыд хъуамæ уæлæхох кодтаид, куыд æй хъуамæ ма истаид йæ 
зæрдæмæ! Ай йæ хæйрæджытæ уый ныхмæ скодтой! 
Æмæ йæ лæгуын сæры фахс йæ армы тъæпæнæй расæрф- 
расæрф кæндзæн, гуыдынмæрзæнæй гуыдын куыд расæрф- 
расæрф кæнай, афтæ, дзурдзæн — хорз у æмæ йæ хъæлæс тагъд 
фæсус кæны, цыдæр сахъат у йæ хъæлæс æмæ: 
— Куыд и фынгыл бадæн? Фынг табу у. Фынгæй кувгæ 
фæкæнæм, фынгыл нæ кувинæгтæ вæййынц. Намæ, кæд фынгыл 
бадгæ фæкæнæм, уæд ма бандоныл та цы ми фæкæнæм? И?! Цы 
гæс ма у бандон та уæд?! — алыхатт дæр уыцы иу ныхас. Æмæ 
ацы ранмæ куы ’рхæццæ вæййы Самбег, уæд йæ амонæн æн- 
гуылдз фæцыргъ кæны æмæ дзы йæ акомкоммæ уæлдæф ахъаз- 
заджы рæхуыст ныккæны. 
Сагман—нырма лæппу-лæг. Æнæуи — мадзура, фæлæ ацы 
ныхасы бацыд, уæд къæркъæраг фесты, йæ тъæпæн къух адаргъ 
кæны гутоны дзыргъайы хуызæн æмæ дзы уæлдæф дæргъæй- 
дæргъмæ дзуарса лыгтæ райдайы. 
— Уый ревизи у, æвзаджы æгъдæуттæ ревизи кæнын хуый- 
ны уый. Йæ уæлхъус рынчынæн фæбадынц, йæ нывæрзæн дæр 
æмæ йæ дæлфæдтæм дæр. Фæлæ фынгæн йæ уæлхъус бадæн 
нæй, йæ нывæрзæн æмæ йын йæ дæлфæдтæм бадæн куыд нæй, 
афтæ. Уый ревизи у, æвзаджы гæнæнтæ ревизи кæнын хуыйны 
уый! 
Самбег дæр — уыцы ныхæстæ, Сагман—дæр. Сæ зæрдæ та сæ 
куыд нæ цъæх кæны! 
— Æмæ фынгыл бадынæй хуыздæр цы ис, лæгæн йæ рæстæг 
куы амона, уæд. — Уым фæлæууыд Кимыс, Тæгамæ бакаст. 
Фæлæуу-ма, дæ ном цыдæр куы хуынди. 
Тæга йæм бахудт: 
— Цыма æцæг хуынди цыдæр. 
— Нæннæ, мæнæ, ома... 
— Ома, Тæга, нæ? 
— Гъо-гъо, Тæга. Æмæ, цы, уый зоныс, Тæга! Мемæ ницы 
рацæуис, бафæрсиккам Хымейы — куы ницы дзы даргæ кæнын, 
куы ницы ’ндæр, уæд мын йæ фыддагæн хæссинаг хъуджы мæ 
фыццаг цы скодта?! 
8 Урс изæртæ 
225 

— Æруадз мæгуыр лæджы, гъеныр ма уæ дыууæ Хымейы 
æхсæн нæ балæууыди. 
— Уæдæ мын мæ мад цы дзидзийы хъуырттытæ адардта, уыдон 
мын туг фæуæд, кæд уый мæнæй исты бахæра! — хъæрæй загъта 
Кимыс, стæй агуывзæ йæ хъæлæсы басæххæтт кодта æмæ цыма 
доны сæрты, кæрæдзимæ æгæр дард æвæрд чи фæци, ахæм дур- 
тыл хызти, уыйау далæ ивазгæ санчъехтæй фæцæуы. 
— Ацу, зоныгдзавд фæу! — ралгъыста Бутиан, тыргъы тæнæг 
дуары цыбыр хъинц куы фæцыд, уæд. — Мæгуыр у мæ хо, аимæ 
йæ бонтæ чи батыдта. Æмæ йын иу-цалдæр азы дæргъы æнæдзæрон 
фæкодта, хъуамæ дзы йæхи байстаид, стæй фæстæмæ ныббырыд. 
— Куыд ныббырыд? — цыма йын уæлдай нæу, куыд фæнды 
ныббырæд, афтæ йæ бафарста Тæга. 
— Куыд ныббырынц! Баззади дзы. 
Сурæт йæ дысæй урс нывæфтыд къухмæрзæн раласта, йæ 
былтæ дзы асæрфта. 
— Æмæ йын ныр нал и йæхи байсæн? 
— Ме ’нæуынон дæ Хуыцау макуы фæкæнæд дæу дæр, кæд 
ма йын куыд исын кæныс йæхи, æнæхъæн æрдонг дзы куы рас- 
къæрдта сывæллæттæ, уæд! 
— Афтæ бирæ сын сты? 
— Уæдæ сын не сты! 
Тæга сабыр бадт—афтæ зынд, фæлæ мидæгæй афтæ сабыр 
нæ уыд. Куы нæ æрлæууид Бутиан, истытæ ма куы зæгъид. 
Йæхæдæг дæр ма йæ истæмæй куы афæрсид, исты ма йæм куы 
сдзурид. 
— Сывæллон хорз у. Сывæллон, гъе-гъе! 
— Сывæллон хорз у, уый мæхи ныхас у. Сывæллон хæдзары 
дзуар у, фæлæ амæн йæхи хуызæттæ уыдзысты йæ сывæллæттæ 
дæр. 
— Мæ зæрдæ йæм æхсайы, йемæ куы ацыдаин фæлтау. Цы 
мæ къæхтæ ныццавтон, цы! Уыцы Хымейæн исты знаггад куы 
ракæна. Афтæ нæу, нæ — мæсты лæг йæхи дæр мары, — йæхи 
стыхстгъуыз кодта Тæга æмæ фæтарст: æгæр тыхстгъуз та йын 
ма фæуæд! 
— Афонмæ далæ сæ хæдзары балæууыд. 
— Алæ æмæ Хымемæ куы алæбурдта ардыгæй, уæд уанцон 
сæ хæдзары нæу. 
— Алæбурдта, цы ма йын аирвæзы! 
Сурæт фестад, агуывзæйы арахъ æркодта æмæ йæ Тæгайы 
раз æрæвæрдта. 
— Иу куывд ма ракæн. 
Фæлæ Тæгайы кувыны мæт нæ уыди. 
’Иу каст Сурæтмæ бакодта, иу — Бутианмæ. 
— Мæнæ Хуыцауы диссаг! Гæр уæдæ алæбурдтай æмæ уал 
алæбур, кæдæм алæбурдтай, уырдæм! Хæдзар дын ирвæзгæ кæны! 
226 

Цыма йæм æцæг Хуыцауы диссаг каст, афтæ ныуынæргъыдта 
Тæга æмæ йæ цæстытæ схъулæттæ кодта устытыл. 
— Алæбурдта, мæлæты маркафа! 
— Иннæ ахæм уыцы хъуг. 
— Цæй хъуг у, цæ? — йæ цæстытæ йæм базылдта Бутиан, 
цыма иу хъуджы кой дæр нæма фехъуыста æмæ иннæ хъуджы 
кой дæр. 
— Уалæ кæуыл бафидыдта, уыцы хъуг, æндæр кæцы хъуг, 
дæуæн дæр! 
— Бафидыдта, ма йын ахауæд! Уый цал нуæзты кæны, уал 
фидыды кæны — ды йæ нæма зоныс, — Бутиан фынгмæ бавнæ- 
лдта, уæливыхы кæрстытыл фæйнæрдæм ахæстытæ кодта. — Гъа, 
ныууазал сты нæ уæливыхтæ. Фыддзуйыл фæцу, кæд дæ уындмæ 
мæ былыцъæрттæ нæ хордтон, уæд. 
Тæга бадт æмæ хъуыды кодта Кимысыл — цы хуызæн æнахуыр 
лæг у! Æмæ цы хуызæн лæгыл нæ сæмбæлдзынæ адæмы æхсæн! 
Стæй, йæхæдæг дæр æй нæ бамбæрста, афтæмæй Хымемæ аздæхт 
йæ хъуыды. Цымæ цы хуызæн лæг у уый та? Цымæ йæ афтæ 
цæмæн схуыдта Кимыс — мæдæгсин? Цымæ цы хуызæн син у 
мæдæг син? Ныхас уый æрдæм куы аздахид, Хымейы ’рдæм, фæлæ 
цы ’гъдауæй? Уартæ Бутиан йæ къæбæр тагъд-тагъд æууилы, йæ 
раздарæны фæдджийыл схæцыд, ома куыддæр аныхъуырон мæ 
къæбæр, афтæ мæ былтæ асæрфон æмæ зæгъон. 
Тæга батагъд кодта: 
—Гъомæ, ныр дзургæ дæр кæнæм, фæлæ ацы Хыме дæр 
рæстытæ нæ кæны, нæ. Стæй йæ син дæр, йæ мæдæг син дæр нæ 
зонын, фæлæ... 
Сурæт бахудти. Фыццаг йæ былтæ фæхицæн сты кæрæдзийæ, 
стæй — йæ дæндæгтæ, æмæ бамбæрста Тæга: цыдæр раст нæ 
загъта, цыдæр кæм хъуыди, уым нæ загъта. 
—- Мæдæгсин у, уый тыххæй йæ рæзты рауайæд! Уый цардæй 
куы цæры! —йæ раздарæны кæрон мæсты æппæрст æркодта йæ 
уæрджытыл Бутиан. 
— Афтæ цæрæг лæг у уыцы мæдæгсин Хыме? 
— Къахдзæфтæ йæ хъæуы Хымемæ. 
Нæй, нæ дзуры Бутиан, мæдæг син цы у, уый. Сурæт æй бæргæ 
зæгъид, æмæ... йæ цæстæнгас аздæхта Сурæтмæ. 
— Гъомæ йæ къахдзæфтæ дæр хъæуæд, фæлæ сайгæ цæмæн 
кæныс? Ныр мæдæгсин дæ, уый тыххæй... 
Сурæт та бахудти. Бутиан та йæм кæсгæ æрбакодта — афтæ, 
зæрдæхсайгæ каст. 
— Гъеныр кæд мæдæгсин дæр искæй тæригъæдæй фæци, уæд 
ын афтæ нæ хъуыди?! 
Бутиан кæсгæйæ баззад Тæгамæ, ома ай дыууæрдæм чепена 
цы систа! 
— Нæ, тæригъæдæй дзы ницы и. Йæ син раджы кæддæр асаст, 
227 

гыццыл ма куы уыд, уæд, æмæ йын æвзæр бахсыст, æвзæр ыи æй 
сæвæрдтой æмæ. Къæдзæй йын баззад æмæ йæ уымæн афтæ хо- 
нынц. 
Тæга хъуыста Сурæты ныхасмæ æмæ хъуыды кодта — 
йæхæдæг ын куы ракодтаид уыцы хабар Бутиан, уæд бæргæ ху- 
ыздæр уыдаид. Сурæтæн æгæр лæгъз рауад йæ ныхас. Бутианы 
’рдæм ма бакасти æмæ ма загъта: 
— Мæдæгсин. 
Æмæ уым, уыцы гыццыл фынгыл, йæ цæстыл ауад стыр æртти- 
ваг стъол. Стæй ауыдта йæхи: бады стъолæн йæ ацы фарс. Йæ 
къæмисæнтæ куыд дæлæмæ урс æрхастой æмæ сæ сæрдасæн 
цæхгæрмæ кæм æрбалыг кодта, уым бынтондæр урс-урсид адар-. 
дтой. Йæ тыл фæгæмæх, уæле йæм æркæс, уæд йæ бын дзæбæх 
зыны. Бады æмæ хъазуатæй дзуры, уæртæ стъолæн йæ фаллаг 
фарс цы бурхил тæнгъуын лæг бады, уымæн. Лæг йæ сæр 
фæйнæрдæм æнкъусы, тынг нæ — афтæ зына-нæзына. Йæ 
цæстытæ дæр æрцъынд кæны, æмæ йæ цæстытæ куы æрцъынд 
кæны, уæд йæ сæр кæй æнкъусы, уый тынгдæр разыны. Иу 
рæстæджы йæ къухы цы хъулон-мулон кърандас уыд, уый 
стъолмæ æрæппæрста, къух афтидæй куы аззад, уæд стъолмæ 
æрхауд кърандасы фæстæ. 
— Ирыстон армытъæпæны йас йеддæмæ нæу, гукк! Нæма ныц- 
цæудзынæ, афтæмæй сæм ныххæццæ уыдзæн, чи сæм фæцæуы, 
уый дæр, цæмæ сæм фæцæуы, уый дæр. Бамбæрстай?! Стæй дзы 
цæмæн бахъуыд уыцы сусæг хъуыддæгты сæр! Скъолатæм ар- 
витдзыстæм, ирон ахуыргæнджытæм, афтæ-афтæ ахæм æмæ ахæм 
чиныг аразæм æмæ нæм фæкæсут. Æмæ нæм фæкæсдзысты. 
Нæй, нæ сæтты Тæга. Уымæн æмæ зоны: ныр басасти мæнæ 
ацы ран, уæд басасти бынтондæр. Уæд йæ къух сисæд^ ныр цалдæр 
азы цы чиныгыл хъуыды кæны, ууыл. 
—Бафæлварын æвзæр нæу, Арысхан. Худинаг уæ нæ 
фæкæндзынæн, уæдæ мын мæхи дæр æлвынгæ нæ акæндзысты. 
Ницы дзы рауайдзæн,—ссæудзынæн мæнæ мæ мæгуыр бынатмæ. 
Æмæ та йæ сæр банкъуысы лæг æмæ та йæ цæстытæ æрцъынд 
кæны. 
Тæга æмбары — афтæ хи тылифгæнгæ дзурын хъæуы йемæ. 
Комкоммæ йæм куы цæуай, ныхæй-ныхмæ — ницы дыи дзы ра- 
уайдзæн. Æмæ та йæхи фæиуварс кæны. Уымæн æмæ ацы балцæй 
аразгæ у уыцы чиныджы хъуыддаг. Уымæн æмæ зоны: уым, 
æрмæст уым агурын хъæуы цы агуры, уый, æмæ йæ хъуамæ агургæ 
дæр йæхæдæг бакæна. Æндæр ничи бакæндзæн уыцы куыст, йæхи 
йеддæмæ ничи ссардзæн, цы агуры, уый, чи йыл бамбæла, уый 
дæр æй нæ базондзæн, йæ фæрсты ахиздзæн. 
Нæй, сæ доны бын нал срæсугъд и. Цы бон цыд, уыцы бон 
дæр уазал каст ракодта уыцы стъолы сæрты, йæ къух дæр æм 
радаргъ кодта, «фæндараст» дæр æм радзырдта, фæлæ афтæ 
228 

цъар дзырд, ома ацу, нæма ныххæццæ уыдзынæ, афтæмæй 
фæстæмæ дæ тъæпп ам фæцæудзæни, ма тæрс. 
Ныффысдзыстæм, дам, æмæ, дам, нæм ныффысдзысты. Æнæ 
ныффысгæ нæ фæуыдаид Бутиан! Ныффыстаид, мæнæ æрвы- 
лизæр цы диссæгтæ дзуры, уыдон, къонверты сæ нывæрдтаид 
æмæ сæ постмæ ахастаид , уыдон, дам, сымах! Кæнæ Кимыс! 
Мæнæ ам Тæгайы фарсмæ, йæ сыкъа йæ къухы, афтæмæй цы 
фæдзырдта, уыдон. Уырдыгæй дæр æм кувæггаг куы авæрдтаик- 
кой, горæтæй, стæй йæ Бутиан та, цырвау æнхъизын куы кодта- 
ид! 
Æнæдзæрон, дам, ын кодта, хъуамæ, дам, дзы йæхи байста- 
ид! Ныффыхти, ныммæстæг и хъуыдыйад, йæ зыланг цæуы! Хъу- 
амæ дзы йæхи байстаид! Цымæ йæ искуы фехъуыста Арысхан? 
Уæд æй макуы загътаид, уый гæнæн нæй. Хъæуа-нæхъæуа, уæддæр 
æй срæцыгътаид искуы, ома мæнæ цытæ зонын, мæнæ! 
Æмæ иугæр афтæ ныммæстæг и хъуыдыйад, уæд рагон у, 
фыдæлтыккон. Æмæ уæд раджы дæр истой сæхи ирон сыл- 
гоймæгтæ. Æмæ уæд куыд дзурынц, афтæ æбар дæр нæ уыд 
хæххон сылгоймаг. Афтæмæй чингуыты афтæ куы фыссынц, 
ирон сылгоймаг, дам, революцийы агъоммæ æбар уыди. Фыццаг, 
дам, Азау сдзырдта йæ бартыл. Æмæ уæд Азауы размæ йæхи чи 
байста йæ лæгæй, уый не сдзырдта?! Æмæ куыд нæ сдзырдта?! 
Йæ лæгæй йæхи байста. Йæ усы ауагъта. Алцы дæр дзы—кардæй 
лыджы хуызæн. Сæ хъуыды сæ тыххæй цæуы раст. Ныр та: 
ахицæн, дам, сты. Ацу æмæ дзы исты бамбар! Уый æрæджы 
фæзынд, уыцы хъуыдыйад, стæй ирон уæзæгыл чи фæзынд, ахæм 
иæу, сыгъдæг ирон уæзæгыл. 
Йæ лæгæй йæхи байста — уым и, уым ирон уд, ирон хъуыды, 
уым хъуысы ирон дзырды æрдзон зыланг. 
4. 
Кæрт ныссабыр — афтæ вæййы бонрæфты. Æрмæст ма уæртæ 
машинæйы бын чи бабыры — йæ къухсæрфæны цыппар кæроны 
цыппар æлхынцъы чи бакæны æмæ йæ афтæмæй йæ сæрыл чи 
ныккæны, уый къупп-къупп райхъуысы рæстæгæй-рæстæгмæ æмæ 
та уый дæр ныссабыр вæййы. 
Тæга кæрты астæу алæууыд, стæй йæ къухтæ фæстæмæ ай- 
ста, кæрæдзийыл сæ фæхæцын кодта æмæ уартæ къутуты фæстæ, 
шофыртæ цы къуыммæ бамбырд вæййынц, уырдæм бараст, 
кæддæра дзы цы и! Къутуты дæлæты базылд æмæ мæнæ фынг, 
фæтæнгомау бæзджын фæйнæг. Кæм ыл газеты гæппæл аныхæст, 
кæм ыл кæсаджы къоппæй исты æртагъд æмæ хъулонæй аззад. 
Фæйнæг уыд асыччытыл æвæрд æмæ йæ дыууæ фарсы дæр — 
кæнæ асыччытæ, кæнæ хырхæйлыг къуыдыртæ. Тæга йæм 
æнкъардæй каст. Æнкъард уыди фынг йæхæдæг дæр, цыма уазал 
22? 

смаг кодта. Уæддæр касти фынгмæ æмæ йæ хъуыдыйы æрбал- 
лæууыд уыцы дзырд — хæлæрсытæ. Куыд арæзт уа? «Сытæ» — 
уый сыкъатæ уой? Æмæ йæхинымæр радзырдта: «Дæ къæдзæхтæ 
фыры сытау уырынгтæ». Фæлæ кæд «сыкъатæ» нæ амонынц, 
уæд та? Кæд иу дзырд у? Æмæ та йæ рафæлдах-бафæлдах кæнын 
райдыдта — кæд ын йæ сæр кæронæй авæрдтой азтæ? Иу æмæ 
дыууæ дзырды куы нæ афæлдæхтой мыййаг! Иу æмæ дыууæ 
дзырдæн куы нæ авæрдтой сæ райдиан кæронæй. 
Хъуыдытæгæнгæ йæхи байста, Зæрæмæг кæм фæхуыссы, уыцы 
къуыммæ, тæрхæгыл æрбадт, йæ мидæггаг дзыппæй гæххæтт æмæ 
кърандас систа, ныффыста йæ хицæнæй æмæ йæ фæйнæрдæм 
рабар-бабар байдыдта. Иу дуджы йæм афтæ фæзынд, цыма дзы 
«хæрын»-ы кой и, цыма дзы уыцы дзырды азæлд бады æмæ 
тынг ныссабыр æмæ хъуыста уыцы дзырды азæлдмæ, стæй айсæфт 
уыцы азæлд, кæйдæр къæхтыбын фæци. Тæга фестъæлфыд, 
гæххæтт йæ тары атъыста, кърандас йæ къухы аззад. Уайтагъд ыл 
кæйдæр тамакойы тæф æрбакалд. Йæ сæрыл схæцыд—Дзудзи. 
— Цы, дам? — фæрсы Тæга, айразмæ йын йæхи Джиуæр куыд 
бафарста, афтæ цыма кърандас йæ къухы кæй и, уый æппындæр 
уымæ нæ хауы. 
— Гъей, Тæга-Мæга! — йæ цæстытыл тыбар-тыбур бахæцыд 
Дзудзийæн. 
— Йæ Мæга йын дæхицæн уадз, — худы Тæга, йæ сæр дæр 
разыйы тылд кæны, нæннæ, ома, кæд мæгуыр лæг дæн, уæддæр 
хъазынтæ-йедтæ æз дæр зонын. 
— Йæ Мæга йын уадздзынæн, фæлæ цы ми кæныс уый? 
— Нæ мæ уыныс? Бадын, — кърандасы фындз тæрхæгмæ 
ныххаста Тæга, цыма дзы стъæлф æвæрдта, уый хуызæн. 
— Бадыс, уый уынын, фæлæ дын ай цы у? — кърандасмæ йе 
’нгуылдз дамбацайы дард ныккодта Дзудзи. — Нæ артыл нын 
дон ма ауадз. Кърандас йее бон калы. 
Тæга та бахудти, ома ахæм худæг дæ, ахæм. 
— Уæдæ мæгуыр у, зæгъынц, уæдæ фыййау фæцыди, зæгъынц, 
уæдæ гæххæтты нæ зоны, зæгъынц. Ай багуыбыр и æмæ фыссы! 
— Гъæ, уæд мæ фыст фæкæна дæ ницæмæбæллæг! — арф 
ныуулæфыди Тæга æмæ бамбæрста, сылгоймæгты æлгъыст та 
йын рауади. — Мæнæ хæххытæ кæнын. 
— Куыд хæххытæ кæныс? Кæм хæххытæ кæныс? 
— Мæнæ тæрхæгыл, мæнæ иуæрдæм ахæххытæ кæнын, 
иннæрдæм сæ æрбаиу кæнын, стæй сæ уæлæмæ цъупп ауадзын 
æмæ дзы хæдзары хуызæн рауайы æмæ йыл цинæй амæлын. Мæ 
цæрæнбонты мын хæдзар никуы уыди æмæ мын ам уæддæр уа, 
тæрхæгыл. 
Дзудзимæ ныхæстæ бахъардтой, фæлæ дзы цыма цæуылдæр 
гуырысхо кодта. Тæгамæ бакаст. 
— Болайыл дæ цæст не ’рхæцыд? 
230 

Тæга базмæлыд: кæд Хуыцауы фæнда, уæд уал амæй фервæзт. 
— Ам кæдæмдæр ацыд. 
— Раджы? 
— Афтæ раджы дæр нæ уыд. Ам мæм æрбадзырдта, дуар, 
дам, бакæн. Дуар ын бакодтон æмæ ацыд. 
— Цымæ Джиуæрмæ дзидза нæй, ницы йын зоныс? 
— Цыма йæм нæй. Райсом хæринаггæнджытæн зети лæвæрдта. 
— Уæдæ ма цы мардæрцыд бакæнæм? — Дзудзи йæ тамако 
фæд-фæдыл цалдæр пъæртты скодта, фæздæг фындзæй дыууæ 
цыхцырæгæй ныццавта. —Уæдæ æз дуканийæ иу авг æрбайс- 
дзынæн æмæ æз æмæ ды фæйнæ фесхойæм. 
— Аба-бау! Уымæй мæм ма бахат. Мæ дзыхмæ дæр дын æй не 
схæсдзынæн. 
— Уый та цы хуызæн ныхæстæ кæныс? Афтæ йæ схæсдзынæ 
æмæ æртæ æррæмудздзынæ. 
— Æртæ нæ, фæлæ иу дæр не ’ррæмудздзынæн. 
— Гъей, Тæга-Мæга, мыййаг куы сысырхай, уымæй дын тæрсын 
байдыдтон. 
— Куыд сысырхдзынæн? 
— Схъырындз уыдзынæ. 
— Не схъырындз уыдзынæн, ма тæрс, — цыма хорз зыдта 
уыцы дзырдтæ, уыйау сæ дзырдта Дзудзийы фæдыл, афтæмæй сæ 
фыццаг хатт фехъуыста, кæд ма исты зоны, уæд. Цытæ зоны, нæ 
фæлæ, Дзудзи дæр! Ноджы дæр ма куы зæгъид истытæ! — Уæдæ 
æз не схъырындз уыдзынæн, ма тæрс. Æз куыд нæ схъырындз 
уон, афтæ иннæтæ дæр куы нæ схъырындз уаиккой. Хъырындз! 
Нæй, ницуал загъта Дзудзи. Лæууыд æмæ цæуылдæр сагъæс 
кодта. 
— Æз куысты мидæг дæн, æмæ куысты лæг нуазгæтæ-йедтæ 
куы кæна, уæд уый цæмæн бæззы. Сисдзысты мæ мæ куыстæй 
æмæ уæзæджы къæйыл баззайдзынæн. 
— Цавæр уæзæджы къæй у! Мæ зæрдæйы мын тугтæ ныттæ- 
дзын кодтай. 
— Дзæбæх куыст мын у, мæ къæбæр дзы хæрын æмæ цæмæн 
хъуамæ сисын кæнон мæхи мæ гуыбыны фыдæй?! 
Дзудзи йæ тамако йæ былтæм схаста, йæ дæндæгтæй йын йæ 
кæронмæ бавнæлдта, нæй, нæ йæ сдымдта, афтæмæй йæ фæстæмæ 
æруагъта. 
— Уæддæр уыцы кърандасæй ме уæнджы цыдæр мигъ бады. 
Тæга йæм аздæхт. 
— Алæ, куыдзы туг де тары, уый дын мигъ æмæ æндæр исты. 
Тæккæ дысон иу куырæтджын лæг — кæцæй ма æрхаста уыцы 
куырæт! — ам иу лæппуимæ фæцæйцыд. Лæппуйы къæхтыл мид- 
æгдаргæ фæлмæн дзабыртæ — æвæццæгæн ам искуы хæстæг 
цæры. Тæразы размæ куы бахæццæ сты, уæд лæгмæ ныххатыд 
лæппу: 
231 

— Мæ ингæны ныккæсæд дæуырдыгæй махмæ чи нæ фездæха 
æмæ иу арахъхъ чи нæ баназа. 
Æмæ уæд загъта лæппуйæн куырæтджын: 
— Алæ, куыдзы туг де тары, кæд дæ чи карз сомыгæнæг 
кæны, уæд. 
— Ныр фыссын æппын нæ зоныс? — комкоммæ йæм кæсы 
Дзудзи. 
— Дæ хъал мыл куы нæ калис! Æндæра ма æз дæуæй 
хъалдæртæ дæр федтон. 
— Уæдæ дæм уый цы аразы? 
— Гæррæтт, кърандасы къахс йеддæмæ ницы у, цы йæ сдис- 
саг кодтай! Хæйрæджы цæстытæ мæм нæ федтай. Дæлæ йæ уым 
къæхты бын ссардтон, — йæ къухæй æрбахизæнырдæм ацамыд- 
та. — Кæд шофыртæй искæмæй ахауд, дæ хъус ма сæм æрдар. 
Æмæ йæ уæд мæнмæ сардау — ратдзынæн ын æй, цы кæнын 
искæй дзаумайæ. 
— Дæ кърандасы мæтæй мæлынц шофыртæ. 
— Цæмæн, цæ, ныр æй ссардтон, уый тыххæй йæ мæхи бакæ- 
нон. Нæ, уымæй Хуыцау бахизæд лæджы. Лæгæн йæхи цы дзау- 
ма нæ уа... 
— Шофыртæй кърандас ничи дары, гукк! 
— Уæд та иннæтæй ахауди кæмæйдæр. Уæдæ йæ хæйрæджытæ 
æрхастой дæлæ уыцы ранмæ?! 
— Гъей Тæга-Мæга, хъæр ма кæн. Æмæ, дам, не сысырх- 
дзынæн. 
— Ницы сысырхдзынæн, цæмæн сысырхдзынæн. 
Дзудзи ницуал загъта, дуарырдæм аздæхт. Дуаргæрон фæлæу- 
уыд. 
— Фæлæ мæ гуыбыны тæригъæды бацыдтæ, уый зон. 
Уайтагъд æдде йæ машинæйы хъæр ссыд. 
Тæга йæхиуыл схæцыд, иуырдæм ацыд, фæстæмæ æрбаздæхт. 
Кæцæй фæци, кæ? Цармæй фыды ’хсæн куыд алæсай... Куы 
нæ йæ машинæйы хъæр ссыд, куы нæ ’ндæр, уæд æнæзæгъинаг у! 
Дуары тарвазыл йæхи бауагъта. Гъеныр ма йæ исчи иу ахæм 
æййæфт куы ’рбакæна, уæд дур ныффæлдах дæ фæндтыл. Чы- 
сыл ма алæууыд афтæ æмæ бахудти, мæсты худт. Æртæ, дам 
æррæмудздзынæ. Æртæ нæ, фæлæ иу дæр... Уæдæ ныр мæгуыр 
лæг у, уый тыххæй... Мæгуыр лæг — афтæ йæ хонынц, уый зоны. 
Уый размæ дæр æй зыдта, ноджы уыцы дыууæ усы! 
Æндæрæхсæв ам афæстиат и. Зæрæмæг йе ’хсæвæр йемæ ра- 
хаста, æрæджы, дам, мын кодта æмæ, дам, мæ хæрынмæ нал 
равдæлд. Дзургæ афтæ кодта, фæлæ йæ хæсгæ уый тыххæй ра- 
кодта, Тæгайы тыххæй. Ома, мæгуыр лæг у, æнæхæдзар лæг æмæ 
дзы ахæра, аназа дзы. Цæхджын фыды хай дзы уыд, хъарм дзул, 
нурыйы сыфтæ, авджы дзаг. Фæбадтысты, фæныхæстæ кодтой, 
изæрдалынгты ахызтысты уынгмæ. Зæрæмæг уым баззади, ду- 
232 

арбахизæны уыцы раст лæууыд, цыма дурдзæджындз уыди. 
Тæга рацыди. Тигъыл уæлæмæ куы фæзылди, уæд йæ хъуы- 
стыл æрцыд дыууæ сылгоймаджы ныхас — йæ разæй цыды- 
сты сылгоймæгтæ æмæ хъæрæй ныхас кодтой, изæрдалынг- 
ты куыд фæныхас кæнынц хъæрæй хъæууон сылгоймæгтæ, 
афтæ. 
— Кæд ыл мæ цæст куы ’рхæцы, уæд йæ тæригъæдæй нæ 
амæлын , уæд мæ цæстытæ рахауæд. 
— Гæр æмæ йын хæдзар æххуырстай, мæ куыдз дын дæ 
кæрдзын бахæра, æмæ йын гыццыл, адæмы зæрдæмæ чи цæуа, 
ахæм хæдзар баххуырс. Кæдæм æй сæгъы сыкъайы тъыссыс! 
— Йæхæдæг, дам, сæ нæ бауагъта, иуæй, ома цъусдæр фидон, 
иннæмæй та, лæг хорз ахуыр куы нæ уа, уæд ын зын у, зын, 
искæй хорз хæдзары. 
— Гъомæ дзы куыд дзурынц, афтæ мæгуыр у? 
— Уыйау мæгуыр уæд, мæ сывæллæтты мын судзгæ æлгъыст 
кæй цæст бауарзы, уый дæр. Гъæуыцы чырын, дам, ын и, гъе! 
Хæдзарæн дæр, дам, ын гъæуый и æмæ дзуарæн дæр — гъæуый. 
Уæд уый хуызæн æрдæг лæг су æмæ дыл уымæй уæлдай хъуын- 
æрду ма æрхæцæд! 
Тæга лæугæйæ баззад — кæд нæ кодтой уый кой! 
— Бутиан дæр цы ’рсырдта! Мæн тыххæй цы фæнды кæнæд 
æмæ цæмæн кæна! Хæринаг кæнын ын уæддæр нæ хъæуы?! Æмæ 
фыййау лæджы хæрдæй цы ’фсады! 
— Æмæ цымæ бирæ хæры? Хæрдзæн, цæмæннæ хæрдзæн. 
Дæ-дæ-дæй! 
— Райсом мын иу къуымыхцы æмæ иу-дæс рæвдуаны æнæ ба- 
давгæ нæй Бутиантæм. 
Тæгайы æрфæндыд: басур уыцы дыууæ усы, сæ фæйнæ цон- 
гыл сын ныххæц æмæ сын зæгъ, хъæрæй сын зæгъ, хъæрæй — 
нæу æппындæр мæгуыр! Уартæ йын горæты банджы бирæ æхца 
æвæрд и. Фыййау куы уыди, уæд уый хуызæн мызд иста, уæдæ 
колхозы дзугимæ фыстæ дардта. Тынг хорз дардта, иууылдæр 
дарынц фыййæуттæ, æмæ сæхца кодта уыцы куысты. Тыхджын 
сæхца кодта. Стæй сын сæ къухты фæйнæ туманы фæсадз, рай- 
сом сæ уæхицæн къафеттæ балхæнут уæртæ дуканийы, сын зæгъ, 
æмæ сæ уым лæугæ фæуадз. Фæлæ уый гæнæн нæ уыд: нæ дæр 
ыл фидаугæ скодтаид уыцы хъуыддаг, нæ дæр ыл æууæндгæ 
бакодтаиккой. Стæй, цыма ныр цы бынат скодта хъæуы, ныр 
дзы цы бынаты сбадт, уырдыгæй фæхаудтаид æмæ дзы бынат 
нал ссардтаид. Уæд цыбыр ныхасæй мæгуыр лæг нал уыдаид, 
адæм йæ иувæрсты æнцонæй кæмæн ахизынц, йæ цуры сæ ныха- 
сыл фæстæмæ кæмæй нæ фæхæцынц, ахæм мæгуыр лæг, гъе! 
Æмæ та базмæлыд Тæга дæр æмæ та баввахсдæр и сыл- 
гоймæгтæм. 
— Рæвдуæттæ дæр цæмæннæ! Фæлæ мæнæ зымæг æрцæудзæн, 
233 

æмæ, дам, хъарм дарæсæй йæ уæлæ, уымæй уæлдай, куыдз цы 
атона, уый нæй. Æмæ истытæ куы бамбырд кæниккам æмæ йын 
иу хъармдарæнæн исты хос куы скæниккам. Кæннæуæд гъæуым 
ныссидзæн æмæ ныл адæм къуыппæн зарæг скæндзысты, — йæ 
ныхасы кæрон даргъ ауагъта иннæ сылгоймаг. 
— Удыбæстæ нæ нал хъæуид, бæргæ. 
Устытæ уæлæмæ ацыдысты, Тæга лæугæйæ баззад сæхимæ 
базилæны. Иу-цасдæр куы фæлæууыд, уæд йæ сæр ныттылдта 
— æгæр фæуæзгæ и уыцы ’рдæм хъуыддаг. Æмæ цæмæй хæйрæг 
уыд! Мæгуыр лæг уыдзæни, хъуыды кодта, æмæ иу æмæ дыууæ 
вæййы мæгуыр лæгтæ! Уый тыххæй æгас хъæубæстæ сысты! Ныр 
уыцы ус исты куы æрбахæсса, уæд æй иннæтæ дæр куы бафæз- 
мой — йе ’нæзонгæ куы не сты ирон адæм: мацы сын радт 
кæрæдзийы фæзмыны йеддæмæ — уæд ма цы ми бакæндзæн?! 
Науæд исчи йæхи куы фæкадуна кæна æмæ йын, сæхæдæг кæй 
нал дарынц, ахæм бæмбæджджынтæ-йедтæ куы бахæсса æмæ 
иннæтæ дæр куы ныххæррæтт кæной! 
Уыцы ран расагъæс-басагъæс куыд кодта, афтæ йæ цæстыл ауади 
Бутиан. Уый, уый — Бутиан! Уымæн зæгъа: æппындæр мæгуыр 
нæу, уæлæ йын горæты банджы æхца æвæрд и, йæ фос ауæй кодта 
æмæ сын се ’хца банджы нывæрдта, стæй сæ Бутианы бар бауадз. 
Бутиан тыргъы бадти даргъ бандоныл, йæ фарсмæ, цыма йемæ 
бадт, уыйау лæууыд иу цъæхахуырст тъæпæнбын аг, Бутиан æм 
цыдæргъуызон иуварс авнæлдта æмæ дзы гуымбыл ахста. 
— Уæртæ дын къусы — инджынтæ, кæд уыдонимæ ахæрай, 
æндæр нæм ницы æхсæвæр и, — батыхсти Бутиан. 
— Мæн ницы хъæуы. Мæн Зæрæмæг хорз федта. Мæнæ мæ 
тæнтæй улæфын. 
Уый Бола загъта ибон афтæ. Кæцæйдæр æрбацыд йæ гыццыл 
тракторыл æмæ дзы уыцы лæджы гæпп æркодта. Æмæ йæм Поли 
радзырдта дзулфыцæны цурæй: 
— Стонджы дын нæу? Мæнæ дзул æмæ цыхт ахæр. 
Уæд загъта, гъе — уыцы лæджы дзырд бакодта устытæм: 
— Цæй стонджы мын у. Мæнæ мæ тæнтæй куы улæфын. 
Æмæ бадис кодта Тæга: горæты цæмæннæуал дзурынц афтæ? 
Горæты уæзæгыл цæмæннæуал сты ацы дзырдтæ?! Стыр диссаг 
нæу?! Раст цыма дзырдтæ не сты, фæлæ удæгас буæрттæ сты æмæ 
сын уымы бынат бæзгæ нæ кæны æмæ дзы лидзгæ фæкодтой. 
Уæдмæ та йæм райхъуыст Полийы хъæрæй дзырд: 
— Чи дæм хъусы, уый хæрзаг зæгъы: кæмдæр тæнтæ и. 
Болайæн хъыг уыди уыцы ныхас, устытæм йæ чъылдым фез- 
дæхта æмæ цыдæртæ бахъуыр-хъуыр кодта, æвæццæгæн та 
æлгъитгæ ракодта. Афтæ кæны — сусæгæй æлгъиты. Ахæм лæгыл 
ма никуы сæмбæлд, сусæгæй чи æлгъита! 
Тæга æрбадти Бутианмæ хæстæг, бакаст æм — цæмæй рай- 
дайа? Уыцы устытæ! 
234 

— Æмæ цы уыди Зæрæмæгмæ? — фæразæй Бутиан. 
— Гъа-гъа-гъа, Зæрæмæг! — цы нуæзтджын уыд, уымæй цыма 
нуæзтджындæр у, йæхи афтæ æвдисы Тæга. — Цæхджын фыд 
æм уыд, нурыйы сыфтæ, дзул, арахъхъ. Гъа-гъа-гъа, ацы Зæрæмæг! 
Схаста, схаста æмæ уыцы дзæбæх фæбадтыстæм. 
— Дзæбæх бон ыл æркæнæд. Цæрæг хæдзар у, мæ уд, 
Зæрæмæг. Куыстæй дæр ын бафсис нæй, йæ дыууæ къухы дын 
иу ран ницæй тыххæй æрæвæрдзæни. Уый кæртытæ æмæ 
цæхæрадæттæ чи нæ фена, уый ма цы фендзæни! 
— Лæгæй дæр хорз лæг у. Мæ зæрдæ йыл иу судзгæ-судзины 
бæрц никуы ницæмæй бахудти. — Уыцы ныхæстæ йæхицæй фехъ- 
уыста Бутианæн. Сурæтæй загъта афтæ, мæнæ йæм урсхъулон 
къабайы чи æрцæуы, уымæй. Уый хуызæн хæрзуд сылгоймаг, 
дам, арв йæ къабæзтæ кæм ауагъта, уым не ссардзынæ, ныр- 
ма, дам, ыл иу судзгæ-судзины бæрц мæ зæрдæ ницæмæй ба- 
худти. 
Бутианы æрфгуытæ цыдæр зæрдæхсайæн змæлд бакодтой, 
бынты бакаст Тæгамæ. 
Тæга йæ æрмттæ фæуæлгоммæ кодта. 
— Иумæ кусæм æмæ! 
Бутиан гуымбыл систа, цыхтахсæн къусмæ йыл æрхæцыд, йæ 
сылы агмæ цыхцырæг ныллæууыд. 
— Ницуал кæны мæ хъуг, сау хуыскъ баци, афтæмæй тæккæ 
урсагафон у нырма. Гъеныр ай дыууæ догъæй ахст у æмæ дзæбæх 
мустучъийы йас нæу, — цыма цыхт гыццыл кæй уыд, уый тыххæй 
йын тæригъæд кодта, уыйау æм æнкъардæй каст. — Зæгъын иу- 
цалдæр дзы амбырд кæнон зымæгмæ, æмæ дын ай мæ митæ! 
— Цыхт дæр куыд нæ у хорз, куыд нæ! Фæлæ цæхджын фыд 
чи у, цæхджын фыд... Ныр мах дæр исты куы аргæвдиккам æмæ 
йæ куы сцæхджын кæниккам, уæд куыд уаид? 
Бутиан та йæм бынты бакаст: фæзынди йыл уыцы арахъхъы 
хуыпп, мæгуыр. Куыстдзагъд у æмæ уæд афтæ кæны, — абадти 
йæ хъуыдыйы кæрон Бутианæн. 
— Цы мын æргæвдын кæныс, мæ хъуджы къуыдыр?! Мæн 
истытæ æргæвдыны бон куы уаид, уæд афтæ мæгуыр нæ уаин. 
Æнкъард ныхас загъта Бутиан, Тæгамæ тынг бахъарыд, фæлæ 
йæм цыма нæ бахъарыд, йæхи афтæ скодта. Сыстад, фæстæмæ 
сбадт. 
— Уæдæ кæм алхæндзыстæм иу хуыгист? Куыд нæ дæр æгæр 
нард уа, куыд нæ дæр æгæр цола, ахæм хуыгист. Дзæбæх хæры- 
ны дзидза йын куыд уа. 
Уый ибон Микадо фæдзæхста афтæ Болайæн. Хуыгист ра- 
фыста колхозæй æмæ йын æй хъуамæ Бола æрластаид йæ трак- 
торыл æмæ уымæ дзырдта: 
— Куыд нæ дæр æгæр нард уа, куыд нæ дæр æгæр цола, 
ахæм-иу дзы равзар. Дзæбæх хæрыны дзидза йын куыд уа. 
235 

— Дæлæ Зæрæмæджы скæндзыстæм, аргæвддзæни нын æй , 
сцæхджын нын æй кæндзæни. 
Бутиан æм исдуг дзурынмæ нал хъавыд — уадз æй, анызта, 
фæуæлчъиппой и. Йæ цыбыркъух дзы байрох и. Уæддæр йæхи 
нæ баурæдта: 
— Гæр æмæ дыл гъеныр кусæртытæ кæныны бон и. Мæнæ 
зымæг куы æрцæуы æмæ дæ гом æмæ стыгъдæй куы æрæййафы! 
Фыццагæтты ныхас дæр никуы фехъуыстай — дæ гуыбынæй атон 
æмæ де рагъмæ. Гуыбын талынг скъæт у, æнæ цæхджын фыд 
дæр фæлæудзæн. Фæлæ дыл уым миты сæр иу дзæбæх дымгæ 
куы скъуыс-къуыс кæна, уæд дæ сæр дæ кой фæуыдзæн. 
Тæга иу-цасдæр æнæдзургæйæ абадт. Иуырдæм ахъуыды код- 
та, иннæрдæм ахъуыды кодта æмæ загъта: 
— Æз гом æмæ стыгъд ницы дæн. Кæрц мын ис, кæрц æмæ 
гæды у, гæды. Иниæ ахæм цырыхъхъытæ! Хъæбæртæ хъарм цы- 
рыхъхъытæ мын и. Гъа-гъа-гъа, сой никуы федтай, сой! Æмæ 
дын мæ ныхас хъыг ма уæд, фæлæ дын дæ дымгæйы къуыс- 
къуыс куыдзы хъуыды дæр иæ кæнын. Мæныл бирæ дымгæтæ скъу- 
ыс-къуыс кодта, фæлæ-иу уыдон ацыдысты, æз-иу баззадтæи. — 
Æгæр ахæцыд, уый бамбæрста æмæ йæ пыхас фæсабырдæр кодта: 
— Уæдæ мын кæрц и, цырыхъытæ мын и, цæмæй дыи тæрсыи дæ 
зымæгæй! Стæй æз мæгуыр ницы дæн. Мæнæн æхца æвæрд бирæ и. 
Уалæ мын горæты стыр баиджы сты. Æмæ мæ дзы цы бои бахъæуа, 
уыцы бон дзы райсдзынæн цасдæриддæр мæ бахъæуа, уыйас, гъе. 
Бутиан æм кæсгæйæ баззад, стæй загъта: 
— Гъомæ дын кæд кæрц и уыцы чырыны æмæ дыи дзы цырыхъ- 
ытæ и, уæд сæ уæлæмæ цæмæннæ сисыс? Фæцæсты кæиыиæй 
сын тæрсыс? Гъæуым дыи сæ уæд та рæмпæджытæ бахордтой. 
— Рæмпæджытæ, зæгъыс? Нæ, рæмпæджытæй сын иицы тас у. 
— Сæ къух дæм радтой — нæ, дам, бавиалдзыстæм? 
— Сæ къух мæм нæ радтой, фæлæ сæм сæ къух пæма 
фæкæндзысты, афтæ сæ къæхтæ фæхæрдмæ уыдзысты, уый бæрц 
рæмпæджыхос сыл аскъæрдтон. 
Тæга йæ къух йе ’нæдаст русмæ схаста, аныхта йæ, уæддæр 
ма къух афæстиат и русыл: кæрц æмæ цырыхъхъыты кой, — нал, 
æрмæст кусарты кой. — Иу-дыууиссæдз тумапыл не ссардзыстæм 
афæдздзыд хуыгист? Хъуамæ ссарæм, и? 
— Ссардзыстæм, цæмæниæ ссардзыстæм, — æрæджиау ба- 
кодта Бутиан, ома, ахсæв уал схуысс, стæй райсом фендзыстæм. 
Кæд ма дæ ныхæстыл сæтгæ дæр бакæиай. Алхæндзæп мып 
хуыгист! Йæ расыджы зæрдæ йæ схаста æмæ афтæ æпхъæлы... 
Райсом хъуг куы радыгъта Бутиаи, уæд æдде афæстиат и — 
уадз ахæра æмæ ацæуа йæ куыстмæ. Мыййаг æфсæрмы куы кæиа 
йæ дысоны ныхæстæй. Æмæ йæм Тæга йæхæдæг рахызти кæртмæ. 
— Мæнæ æхца, — йæ хæлафы фæстаг дзыппæй систа æхцайы 
гуцъула, йæ иу къухæй дзы иинæмæ иу-цалдæр аиымадта. 
236 

— Уæддæр , дам, хæсгардæй! Кусарт кæныны бон дыл нæй 
аемæ мæ ныууадз! Хæргæ та дын æй чи кæны — æнæхъæн ку- 
сарт! — Бутиан цыма тæргай фæци, бедра фелвæста æмæ мидæмæ 
фæцæуыныл. Тыргъмæ куы схызт, уæд та фездæхт фæстæмæ. — 
Мæнæ уæдмæ ног картоф фæзындзæн, цъæх хъæдур фæзындзæн 
æмæ цæй дзидза хъæуы уыдоны цур лæджы?! 
Тæга кæрты астæу хæбæцц лæуд æркодта. 
— Афтæ нæу, нæ, лæг хæринаг æрæмысын дæр зоны. Уæдæ 
фыййау лæг дæн — уæд та мысгæ æркодтон цæхджын фыд. 
Фыййау цæхджын фыдмæ æмхиц у, тынг æмхиц, æмæ уыцы ды- 
ууиссæдз туманæй бæстæ нæ фесæфдзæн. — Æхцатæ, тыргъы 
кæрон цы тъæпæн бандон уыд, уырдæм баппæрста. 
Фæссихор кæцæйдæр фæзынди Микадо, Тæразы рæбын 
аууоны æрбадт. 
— Куыдтæ дæ уæдæ? — дзуры хъæрæй Тæгамæ. — Мæнæ ма 
ам æрбад æмæ аныхæстæ кæнæм, царды мидæг. 
Тæгайы бадын нæ фæндыд, ныхæстæ кæнын дæр æй нæ 
фæндыд. Ноджы ацы Микадо! Ома, æнæуи афæрстытæ кæна 
лæджы? Куыннæ! Афæрсдзæн дæ, сдзурын дæ кæндзæн, стæй 
хъуамæ истытæ агурыныл фæуа дæ ныхæсты, мæнæ, карк бырæ- 
тты куыд фæагуры истытæ, афтæ. Ибон дæр æй афтæ æрбадын 
кодта йæ цуры, æрбад, дам, истытæ, дам, мын адзур. Йæхæдæг 
æй фыццаг уæлæнгай фæрстытæ акодта цæмæйдæрты, стæй дын 
æм комкоммæ ма ныккæса. 
— Ныр дæ цæмæй афæрсон: ныр-иу, царды мидæг, куы схъуын- 
джын стут уыцы дард уæтæрты, уæд-иу уæ йе дасæг уыд, йе 
’лвынæг? Хъуын-иу уæ нæ хордта, бецаутæ? 
Тæга баджитæнтæ кодта — ацы фыййауы куыст! Æнæ фыд- 
былызæй дзы баззайа! 
— Хордта нæ, куыд нæ нæ хордта. 
— Куыдз у хъуын, æндæр æй цы æнхъæл дæ! — загъта хъæрæй 
Микадо уыцы ныхасмæ, йæ худ систа, йæ уæраджы цъуппыл æй 
æркодта æмæ йæ сæр иу-цалдæр раны аныхта. — Ныр æлвынгæ 
дæр, дасгæ дæр — уæхæдæг и? Уæхæдæг, æвæццæгæн. Уæдæ уæ 
æндæр чи даста, чи дын кæны кусæг лæджы мæт? 
Уæд уым фæрæдыди Тæга, гъе, уыцы тæккæ ран. Мæнæ афтæ 
фæцарæхсти: «Нæ. Мах нæхæдæг нæ дастам нæхи», — уæд уыцы 
цъысымы нæ бахаудтаид. Фæлæ дын ма скъæрцц кæна: 
— Иууылдæр нæхæдæг. Дасгæ дæр æмæ æлвынгæ дæр. 
Микадойы дæр ма дын æндæр цы хъуыд! Йæ сæрмæ та 
сæвнæлдта, аныхтытæ та йæ кодта. 
— Куыдз дыл амæлæд, цы сæр дæ, куы ма мæ ныууадзай, 
уæд. Афтæ кæны, гъе, йæ дасыны афонæй ахызт — хъуамæ мæ 
аныхъуыра, æндæр гæнæн ын нæй, — дзургæ-дзурын йæ дзыппæй 
сæрдасæн сласта, фыццагон сæрдасæнтæй, куы йæ батухай, уæд 
’йæ хъæды мидæг куы амбæхсы. — Мемæ йæ рахастон, кæд, 
237 

зæгъын, исчи фæзынид. Ды зондзынæ, уый мæ хъуыдыйы не 
’рыфтыди. Фæлæ иугæр афтæ у æмæ-иу дастат кæрæдзийы, уæд 
мæнмæ дæр ма базивæг кæн. 
Уый цы хъизæмар баййæфта уæд! Хъуамæ хорз арæхстаид, 
хъуамæ рæвдз дастаид, уымæн æмæ уым, уæтæрты бирæ фæдас- 
та йе ’мбал фыййæутты. Афтæмæй-иу фыййауы дæр никуы ада- 
ста. Нымадæй цалдæр хатты йæ фыдыфыды адаста æмæ уымæн 
дæр йæ сæр нæ даста, æнæуи-иу æй даста. Æмæ иуæй хъавгæ 
архайдта, иннæмæй тагъд кодта. 
Уæддæр ын цы æнæ ’рбадгæ уыд! Æмæ хъæуккаг фæллад лæг 
куыд æрбады, афтæ йæ сынæг бахаста бадæнмæ æмæ йæ цыма 
рагæй фæндыд æрбадын, уыйау æхсызгон улæфт ныккодта: 
— Гъæ-гъа, уæдæ! 
— Афтæ гъе, — дзуры хъæрæй Микадо. — Бадæг æмæ лæу- 
уæгæн иу мызд и, царды мидæг. Æмæ лæджы йæхи аныхынмæ 
дæр не ’вдæлы. Æндæра-иу цæуылнæ хъуамæ абадиккам! Фæлæ 
бон у æмæ дзы фæстæмæ фæкастмæ ницуал аззайы. Уæд бон 
дæ, царды мидæг , æмæ... 
«Кæмдæр анызта», — загъта йæхинымæр йæхицæн Тæга, 
фæлæ цыма ницы загъта, афтæ бадти. 
Бадти Микадо дæр. Йæ былтыл-иу йе ’взаг æрбауагъта æмæ 
та-иу амбæхсти æвзаг, былтæ-иу гыццыл уымæлæй аззадысты, 
фæлæ, та-иу сыл уайтагъд асур уыцы уымæл. 
— Ныр дæм мæ фарст хардзау ма фæкæсæд, фæлæ дын амæй 
уæлдай, йе хæдзары къуым никуы и, царды мидæг, йе — зæххы 
гæппæл? Цæмæн дæ фæрсын, уый æмбардзынæ — æмбаргæ лæг 
дæ. Цæмæн, цæ, уæд зæгъон, куырдиат бахæссон нæ сæрдармæ 
æмæ дын искуы иу зæххы гæппæл радих кæной. Ныффысдзынæн 
сæм, курæг дæн афтæ æмæ афтæ, ацы æмæ ацы лæгæн, царды 
мидæг, искуы цæрæнуат ралыг кæнут. 
Тæга хъуыды кодта — цы зæгъа? Дуарырдæм акаст. Æммыст 
байгом уаид уыцы дуар æмæ дзы исчи æрбахизид, Микадо кæй 
хъæуы, ахæм исчи. Фæлæ — нæй, ныффидар и йæ фæлгæты дуар. 
Уæддæр исты зæгъын хъуыд æмæ загъта: 
— Уæхи ма тыхсын кæнут, ныр æз хъуæгтæ дæн, уый 
тыххæй... — æрцæйлæууыд йæ ныхасæй — нæй! Куыддæр 
æрлæууа, афтæ та йæ афæрсдзæн æмæ йæ цæмæй афæрсдзæн, 
чи зоны! Фæлтау — дзургæ! —Æмæ мын сымах аххос у! Нæ, 
мæнæн сымах аххос нæу. Ай бæрц дæр мын сымах аххос нæу, 
ай, — йæ хистæр æнгуылдзы ныхæй йæ уæллаг дæндæгтæ 
ракъæрцц кодта æддæмæ, дзæбæх сæ ракъæрцц кодта, дзæбæх, 
сæ къæрцц Микадомæ куыд фехъуыстаид, афтæ. — Æз мæхæдæг 
аххосджын дæн, мæхæдæг бакодтон мæхицæн, цы кодтон, уый. 
Мæнæ, иу хæйрæг афтæ куы хъæр кодта, амардта, дам, мæ. 
Æмæ йæ стæй куы бафарстой, чи, дам, дæ амардта, æмæ, дам, 
Мæхи-мæхæдæг. Уæд йæхи йæхæдæг кæм мардта, фæлæ йын 
2Ъ& 

афтæ схуыдта йæхи уыцы бындары лæппу æмæ уый дæр афтæ 
хъæр кодта. — Дзургæ-дзурын бакасти Микадомæ — уæртæ йæ 
дзых зыхъхъыр, йæ уæллаг дæндæгты æрдджытæ зынынц, ку- 
ыддæр æрлæууа Тæга, афтæ йæ куыд афæрса. Æмæ не ’рлæууыд 
Тæга. — Диссаг та куыд не сты ацы аргъæуттæ! Уас сæ бындур 
ныззилæд, чи сæ æрхъуыды кодта, уыдонæн, кæд адæмæн уыдон 
куы нæ уыдаиккой, уыцы уæззау царды, уыцы хæхты цъассыты, 
уæд сæ хъыртт-змæлæг нал баззадаид! — Ам бафиппайдта — 
æгæр фæци. Уæдæ уанцон хъыртт-змæлæг нæу! Стæй дæр уыдон 
сылгоймаджы ныхæстæ сты. Кæцы хуызæнæн нæлгоймаджы 
федта афтæтæ дзургæ! Уæддæр не ’рлæууыд: — Хæрзаг-иу 
зынгмæ цæуæгау, хормæ цæуæгау цыдысты аргъæуттæм æмæ-иу 
хæрзаг куывдтæ кодтой нæуæг аргъæуттæн, хъæугуывдтæ! 
Микадойæн йæ былтæ зыхъырæй-зыхъырдæр кодтой, 
кæрæдзийæ дзæвгар ахицæн сты, дæндæгтыл дæр ахæцыдысты. 
Йæ хъуынджын æрфгуытæ уæлæфтау æппæрст æркодтой сæхи 
цæстытыл æмæ бындзыдты касти Тæгамæ. Ома, ай Тæга нæ дæ?! 
Æмæ кæд Тæга дæ, уæд дын уыдон кæцырдыгон ныхæстæ сты?! 
Раст уыцы рæстæджы куы фæхицæн уаид дуар йæ фæлгæтæй, 
фæстæмæ-фæстæмæ куы рацæуид дуар, æмæ дзы иу лæдзæгджын 
лæппу куы ’рбазынид. Дуаргæрон схъæлæй алæууыд лæппу, лæгты 
куы суыдта, уæд сæм комкоммæ бауад, сæ къухтæ сын райста. 
Тæга æхсызгон улæфт ныккодта. Микадойæн та йæ былтæ зыхъ- 
хъырæй баззадысты — цæмæйдæрты фæрсинаг уыди Тæгайы. 
Ныр æм уартæ кæдæй бахъав-бахъав кæны. 
Лæппу Тæгайы раз лæугæйæ аззад, фыццаг æм худгæ сцæйкод- 
та, йæ дæндæгтæ дæр æм равдыста, стæй амбæхста йæ дæндæгтæ 
æмæ йæм цыдæр сцæйдзырдта, хиуæттæ хъазгæмхасæн кæй 
фæдзурынц кæрæдзимæ, ахæм цыдæр, фæлæ йæхиуыл фæхæцыд 
уымæй дæр. Æрмæст ма, цалынмæ Микадомæ нæ аздæхт, уæдмæ 
бафарста: 
— Дзæбæхтæ дæ? 
Тæга йæм кæсгæ не скодта, афтæмæй йæ уæхсчытыл схæцыд 
æмæ сæ фæстæмæ æруагъта. 
— Дзæбæхæй дæ Хуыцау бафæрсæд. 
Уый фæстæ лæппу азылд Микадомæ. 
— Ам мæ мадмæ иу-гыццыл нартхор цæуы. 
— Цæуы йæм гыццыл, цыма. 
— Æмæ мын æй куы абарис, уæд æй аласин. 
— Цæмæннæ дын æй абардзынæн. 
— Цал хатты цæуын, уал хатты мын уый дзуры, гъе — уыцы 
нартхоры къæрмæг истæуыл сдав. 
— Æмæ дæм исты и? 
— Къамбец. 
— Уæдæ уæд цом æмæ йæ абарæм æцæг. — Сыстад Микадо 
æмæ йæ хæлафы æрбадæн ацæгъдацæгъдгæнгæ бараст и, уартæ 
23? 

йын мæнгагъуысты рæбын цы бынат уыд, уырдæм. Лæппу йæ 
даргъ лæдзæг йæ къухы афтæмæй цыд йæ фæрсты. 
Тæга бадгæ баззад: макуы йæ фена! Æвæццæгæн горæты ис- 
куы кусы æмæ йыл кæмдæр йæ цæст æрхæцыд. Цы хуызæттæ 
кодта йæхи! Хуыцау ма зæгъæд, йæ худ систа, иу каст дзы хурмæ 
скодта, иу каст дзы Микадо æмæ лæппумæ бакодта æмæ йæ йæ 
сæрмæ схаста. Стæй сыстад æмæ æддæмæ араст — æнæуи куыд 
фæцæуы, уымæй ноджы гуыбырдæр, æвæрæздæр лæджы цыдæй. 
Иу-цалдæр къахдзæфы куы акодта, уæд æрлæууыд, йæ къухтæ 
фæстæмæ айста, уым сæ кæрæдзийыл фæхæцын кодта æмæ гом 
дуармæ сарæзта йæ ных. 
5. 
Микадо ссуцца и, сдзырд æм нал уыд. Гыццыл истæй тыххæй 
дæр-иу йæ тугдадзинтæ афтæ адæнгæл сты æмæ лæг загътаид, афтæ 
цард дæ хæдзары, уыцы тугдадзинтæ æнæ атонгæ цы фæуой! 
Тæккæ æндæрæбон дыууæ лæджы рахызти, тæраз кæм и, уыцы 
стыр дуарыл. Æдде æрлæууыдысты, сæ иу иннæйы дысмæ бав- 
нæлдта. 
— Цы ’рцыди ацы лæгыл, ды дæр ын ницы зоныс? Уæ дуне 
сфæлдисæг иунæг кадджын Хуыцау, дæ хорзæх радт, дæ рын 
бахæрон! Мæнæ йын цыма лæг йе ’рбадæны туас фæтъыссы, уый 
схъиуд куыд фæкæны! 
— Уæдæ æз уый нæ зæгъын! — йæ цонг æхсаргарды хъил 
фæкодта иннæ. Фæрæтвæлдæхт фæци, æндæр иу дæр нал æмæ 
иннæ дæр. 
— Æмæ-иу цы дзæбæх уыди! Цæмæ йæм баулæфыдаис æмæ 
дын цы хорзы нæ бацыдаид. Ныр æм бакæс æмæ — туджы ла- 
лым! 
— Мæрдты та æлгъитгæ кæны. 
— Нæ-æ, — хъæрæй загъта фыццаг лæг. — Афтæ куы ахæс- 
са, уæд Газантейæн зæгъын хъæуы. Цы уынгæджы фестæм æмæ 
нын исчи алыбон нæ мæрдты хурмæ кала! 
Цалдæр боны размæ йæм иу ацæргæ ус æрбацыд, йæ къухы, 
кæйдæр зæронд кауæй кæй райхæлдæуыд, ахæм хус къæдз-мæдзы 
уис. Фыццаг мидæгæй хъуыст се схуыст ныхас, стæй æддæмæ 
рахызтысты. 
— Гæррæтт, уæдæ мæ сайгæ куыд акодтаиккой, æнæмард- 
æнæдзуар куы нæ сты Дзудзи дæр æмæ Бола дæр. Æмæ сын а 
чызг сæ худтæ сисдзæн сæ сæртæй сæ дыууæйæн дæр. Бауадз мæ. 
— Æз та дын афтæ зæгъын — ницы федтон, — йæ цæстытæ 
туджы разылдта, афтæмæй сæ усмæ фæцарæзта Микадо. 
— Гъомæ мæ куыд бауырна, уæдæ мæм нырмæ цæмæннæ ис- 
куы цыдысты, нырмæ мæм цæмæннæ искуы бадзырдтой, Микадо, 
дам, афтæ æртæ литыры арахъ мæ æхсызгон бахъуыди æмæ мын 
мæ къух ацараз, стæй дын голлаг нартхор нырвитдзынæн. 
240 

Микадо усмæ ныззылд, афтæ йæм ныззылд æмæ йын æгæр 
зылд фæци — ус фæстæ аззад — æмæ ралгъыста: 
— Кæд дæм искæй æрвитгæ дæр ныккодтон, кæд хъæстæ дæр 
фæдæн дæ арахъæй, уæд а хъæуы куыйтæ мæ мæрдтæ, кæннæуæд, 
мæнг чи зæгъы, уый мæрдтæ! 
— Ацу, сæхимæ дæ ма бауадзæд мæрдтæ, уый дын, гъе, кæд 
мæрдтæм кæдæм ахæццæ дæ! — Ус фездæхт æмæ уартæ йæ уис 
атилатилгæнгæ фæлæгæрды уынджы астæуты. 
Ныр ыл иу къуыри цæудзæн, уæд Газантемæ йæхи байста 
Микадо. Газанте районæй схæццæ, тæккæ дуаргæрон æрлæууыд 
йæ машинæ. 
— Ног хабарæй ницы и районы? — бафарста йæ хъæрæй, 
стæй йемæ цæуæг фæкодта йæхи мидæмæ. 
— Куы ницы. — Йæ уæлæнгай фарстæн ын уæлæнгай дзуапп 
радта Газанте дæр. 
— Ницы, нæ? 
Иу-фæйнæ цалдæр къахдзæфы акодтой, стæй Газанте къу- 
тутæм ацамыдта. 
— Адон ныссыгъдæг кæнут. Болайæн зæгъ. Дæлæ йæм Тæга 
дæр фæкæсдзæн. 
Тæгайы коймæ Микадо æрцæйлæууыд, фæлæ йæ Газанте нæ 
бафиппайдта æмæ уæд уый дæр нал æрлæууыд. 
— Тæгайæ зæгъыс? 
— Тæгайæ зæгъын. Цы кæны? — Ацы хатт та Газанте 
æрцæйлæууыд. 
Микадо сæвнæлдта æмæ йæ бæрзæй аныхта, дзæбæх æй аных- 
та, дзæбæх, раст, йæ хыртт-хыртт куыд ссыди, афтæ. 
— Куыд лæг дæм кæсы ацы Тæга? 
— Кусгæ демæ кæны, фæрсгæ та дзы мæн кæныс? — йæ 
цæстæнгас цыдæриддæр уыд Газантейæн, иууылдæр æй Мика- 
домæ сарæзта, йæ развæндаг ма куыд уыдта, уый дæр диссаг 
уыд. 
— Кусгæ та куыд нæ кæны мемæ, фæлæ... Тæрсын, Газанте, 
тæрсын, цы дын æй æмбæхсон, стыр тарст кæнын — ацы лæг 
мæгуыр лæг куы нæ разына æмæ нын нæ артыл дон куы ауадза, 
гъæуымæй тæрсын, гъе. 
Газанте æрлæууыд, æрлæууыд Микадо дæр. Кæрæдзимæ 
фæйнæ касты бакодтой, фæлæ Газанте Микадойы бæсты федта 
Хæмыцы, райкомы секретары. Абон æмбырды размæ бадзырдта 
Газантемæ йæ кусæн уатмæ. Фыццаг æй колхозы хъуыддæгтæй 
афæрстытæ кодта, стæй йæ былты кæронæй бахудти. 
— Уым уыцы мæгуыр лæг та цы фæци? 
— Ницы йын у. — Газантейæн æхсызгон уыд, Тæгайы кой 
сæм кæй æрхауд, уый. — Кусы. Йæ куыстыл хуымæтæг æнувыд 
у! Зæгъын æй æндæр ранмæ аивон, сабырдæр ын кæм уа, ахæм 
ранмæ — йæ къæхтæ ныццавта, ам, дам, мæ уадз. 
241 

— Гъемæ йæ уадз. Цастæ йæ хъæуы. Цардахуыр куы нæ у 
æмæ йæ цард куы нæ мысы, йæ гуыбын афтид ма уæд, æндæр. — 
Æмæ та уыцы мидбылхудт ахæцыд былтыл, азылын та сæ кодта 
æмæ та сæ кæрон абадт. 
Ныр Микадойы ныхæсты фæстæ йæ цæстытæй нал хицæн 
кодта уыцы мидбылхудт, цыма йæ мæстæймардта, — куы-иу æм 
иуæрдыгæй æрбазынд, куы — иннæрдыгæй. 
Кæд уымæн афтæтæ худти Хæмыц? Уæдæ йæм худын куы 
цыдаид, уæд дзæбæх нæ ныххудтаид! Фæлæ, ома, дзæбæх цæмæн 
бахудон, цы уынгæджы фæдæн, æмæ та-иу афтæ бахудт. Ца- 
лынмæ Хæмыцы бахудтыл хъуыды кодта, уæдмæ иу æнæхъæн 
зылд æркодта Микадойы алыварс. 
Микадо мусы къæбæлы хуызæн æнæзмæлгæ лæууыд. 
— Цы хуызæн-иу бахудти! 
— Чи-иу бахудти, кæмæй зæгъыс? — бакаст æм Микадо æмæ 
бафиппайдта: йе ’рфгуыты кæрæттæ уыдысты къæдз Газантейæн, 
цæвæджы бырынкъ куыд къæдз вæййы, афтæ, стæй йæм æнæуи 
дæр цæвджыты хуызæттæ фæкастысты Газантейы æрфгуытæ, 
æмæ сæм кæсгæйæ баззад Микадо. Æрæджиау та бафарста: — 
Чи-иу бахудт? Кæмæй зæгъыс? Тæга бахудтаид, ома? — Фæлæ 
йæм Газанте йæ хъус куы нæ дардта, уæд йæхæдæг дзуапп рад- 
та йæ фарстæн: — Нæ, мæн тыххæй цы фæнды кæнæд, фæлæ 
ахæм худтыты лæг нæу. 
— Чи? — багуыбыр æм Газанте. 
— Тæга. Тæга, кæд зæгъын, уымæй зæгъыс? 
— Цы дзы зæгъын, ома? 
— Мæнæ афтæ нæ загътай, бахудти, дам-иу æмæ дын уый 
тыххæй зæгъын. 
Газанте йæ худ систа æмæ йæ атылдта, цыма йын йе ’ртæх 
цагъта, уый хуызæн. 
— Кæм и, кæ? 
— Тæгайæ зæгъыс? 
— Тæгайæ зæгъын, уæдæ кæмæй зæгъын! Дæ мæрдтыстæн, 
цы хуызæн фæрстытæ мæ кæныс абондæргъы!? 
— Куы нæ. Не ’мгардзинадыстæн, мæнмæ ахæм фарстæй ницы 
уыд. 
Газанте та фæцæйзылд Микадойы алыварс. Нæй, кæронмæ 
нал азылд. 
— Цом-ма мемæ! 
— Цом! — уыцы разæнгардæй загъта Микадо. 
Афтæ разæнгард цæмæн уыдаид, кæдæм æй кæны, уымæй 
дæр æй куы нæ бафарста. Шофыры бынаты æрбадти Газанте — 
Гæбыто та сæхи раз ахызт, æвæццæгæн: ахæм æгъдау æм уыд. 
Искуы-иу куы уыдысты, районы кæнæ горæты, уæд-иу сæхи раз 
ахызт æмæ-иу Газантейы йæхи бар ауагъта. Машинæ цыдæр 
мæсты гæпп акодта йæ бынатæй, йæ фæдыл базмæлыд рыг дæр, 
242 

цыма йæ быны æмбæхст уыд æмæ, кæд фенкуысдзæн, уымæ 
æнхъæлмæ каст. Уайтагъд йæ фæстæ адаргъ, æвæццæгæн æй 
аййафынмæ хъавыд æмæ йæ, чи зоны, æййафгæ дæр акодтаид, 
фæлæ машинæ уæддæр машинæ у — цæхгæрмæ уынджы ныз- 
зылд. Рыг афтæ зилын нæ бафæрæзта æмæ комкоммæ ахаста 
йæхи уынджы хъæлæсы. Бутианы ныллæг хæдзары раз дзыхъл- 
æуд фæкодта машинæ, Микадо ма йæхи размæ дæр ахаста, гыц- 
цыл ма бахъæуа йæ сæр авгыл бакъуырцц кæна. 
Бутиан каугæрон йæ раздарæнмæ цыдæртæ уыгъта. Газанте 
бабустæ кодта: 
— Гъеныр махæн худинаг æмæ мæлæт нæу! Уæдæ ай хуызæн 
æвæгæсæг ус у, æмæ йын иу уæрдон суг макуыцæй æрлас! 
— Фæлæуу-ма, кæд æхсныфтæ нæ уидзы, кæд æндæр истытæ 
уидзы. 
— Æхсныфтæ нæ — сызгъæринтæ уидзы! —фæкъæпп кодта 
Газанте. 
—Гæррæтт цъиутæ сты, æхсныфтæ не сты, уæртæ змæлгæ 
кæнынц. Уæд ма искуы æхсныфтæ змæлгæ федтай?! 
— Сæйгæ фæу æмæ нæтгæ! — хыл кодта Бутиан. — Уæдæ цъи- 
уджын карк дæ æмæ дæ цъиуты дæ фæдыл акæн æмæ исты куы 
ссарай, уæд æй æркъуыртт-къуыртт кæн дæ бырынкъæй æмæ дæ 
цъиутæ дæ размæ бамбырд уой. Æз афтæ федтон. Ай йæхи ныхъ- 
æцциц кæндзæн æмæ куы чердæм асхъæл уыдзæн, куы — чердæм. 
Газантейæн хъыг уыд, Бутиан æхсныфтæ кæй нæ уыгъта, уый 
— бауайдзæфтæ ма кодтаид Микадойæн. Уайдзæфтæ кæнын æм 
цыди. 
Бутиан лæгты куы федта, уæд раст слæууыд, цыма исты азым- 
джын фæци сæ разы, йæ иу къухæй йæ раздарæны комыл хæцыд, 
иннæ къухæй йæ сæрбæттæнмæ сæвнæлдта, бараст æй кодта. 
— Хорз бон кæндзæни абон, кæдæй-уæдæй ацы машинæ мæ 
мæгуыр хæдзары раз дæр æрлæууыд. 
— Дæ бонтæ хорз, Бутиан, — загъта æнæмæт лæджы 
хъæлæсæй Газанте. — Мæгуырæй та Хуыцауы фæдзæхст у. 
— Уас уæ цы зæд-цы дуаг рауагъта, уымæн мæ кувинаг — 
барст. Цомут мидæмæ. 
— Цъиутæ ма уидзай. Æз та, зæгъын, кæд æхсныфтæ уи- 
дзыс, кæд сугхъуаг æййафыс. Æмæ уæд Тæгайæн бауайдзæф 
кодтаин. 
— Уайдзæф æм касти, сыбыртт дæ нæ хъæуы, — загъта хъæрæй 
Микадо, — стыр уайдзæф, стыр. Уæдæ хæдзары суг ма уа, æмæ 
афтæ ма зæгъай, алæма иу уæрдоны хæррæгъ уæддæр ракурон 
æмæ йыл искуыдæй иу суджы къæцæл æрласон. 
Газанте Микадомæ каст, цалынмæ уый дзургæ кодта, уæдмæ, 
стæй Бутианы раздарæнмæ ацамыдта, — раздарæн бынмæ 
æривæзт æрмæфтауы хуызæн æмæ йæхимидæг змæлыд. 
— Æмæ сæ мад кæм и адонæн? 
243 

— Куырм ыл бафтæд, саугуырм мæ тæригъæдæй. Ам та 
чердæмдæр асхъæл и. Кæд сæ мæ ныфсæй нæ рауагъта, уæд мын 
ныфсы хос фестæд, æвзæр хъæцциц цыдæр. Фæлæууæд, æз ын 
схос кæндзынæн, —- дзургæ-дзурын араст и мидæмæ Бутиан. Га- 
занте æмæ Микадо дæр базмæлыдысты. 
— Мæнæ ацы лæджы тыххæй фездæхтыстæм, — загъта та 
Газанте, кæртмæ куы бахызтысты, уæд. — Хæрзаг зæгъыс: æрбап- 
пæрстой мæм æй æмæ йæ тæфтыл нал ацыдысты. 
— Кæнæ кæд фыддзæрин лæг у, кæнæ хæринагæй зындард у, 
кæнæ зындзырд у — вæййы афтæ, вæййы: æдде адæмы цæстмæ 
— бæмбæг. Мидæгæй — сындз. 
— Гъæй, мæ уд акæнай, гъе! Фыддзæрин æмæ зындард: йæ 
улæфт ын нæ фехъусдзынæ, уæд мæ сулæфты бын мауал фæуæд.... 
Арв йæ къабæзтæ кæм ауагъта, уым, æвæццæгæн, дыккаг лæг ай 
хуызæн къухылтухгæ нал ссардзынæ. 
— Хуыцау æй саразæд. 
— Гъеныр дæ ныхæстæм ме ’ргъом ме ’ккойæ ахауди, ай, — 
йæ сæр æхсызгон тылд бакодта Микадо. 
— Уæдæ ды дæ цъиуты кой бакæн, мах ын йæ цæрæнбынатмæ 
дæр бакæсæм, — ныхас та йæхимæ райста Газанте. 
Микадо дæр та цыдæр зæгъинаг уыд, фæлæ уæдмæ Газанте 
араст æмæ зæгъын нал сфæрæзта, æрмæст ма йæ сæр батылдта 
æмæ уый дæр цæуыныл фæци. 
Куыддæр мидæмæ бахызтысты æмæ дуаргæрон фæрсæй 
фæрстæм æрлæууыдысты, афтæ кæсыныл фесты, уартæ, дыууæ 
рудзынджы астæу къулыл цы ныв конд уыд, уымæ: ныв уыди 
дæргъæццон урс хъуымацы уадздзагыл алыгъуызон æндæхтæй 
хуыд. Йæ уæллаг рахиз къуымæй касти хур æмæ дзы, æгæр ставд 
чи рауади, ахæм тынтæ ныхъæддых фæйнæрдæм. Нывы бинаг 
кæронæй сзынди зæххы тымбылæг æмæ йыл къуыппыл лæууæ- 
гау лæууыд йæ бæгъæввад къæхтæй, йæ чындздзон кармæ чи 
ахæццæ, ахæм чызг æмæ йæ гом цæнгтæ хурмæ ивæзта. Хур 
йæхæдæг уыд бур æндахæй, йæ тынтæ — сырх-сырхид æндахæй. 
Чызг æмæ зæхх та сæ дыууæ дæр кæрдæггъуыз æндахæй. 
Бирæ фæкастысты нывмæ, стæй, сæ улæфт сæ кæрæдзимæ 
хъуысын куы райдыдта, уæд Газанте базмæлыд. 
— Дзæбæх ныв у, тыхджын дзæбæх, фæлæ йын хур цыма 
бынтон æмдымбыл нæ рауади, афтæ мæм зыны. Дæумæ афтæ нæ 
зыны? 
— Уæдæ мæм цы кæны. Æмæ хур æмдымбыл куы нæ уа — цы 
фæндытæ йын фæкæн, нæ дын сфидаудзæн. Афтæ у хуры 
хъуыддаг, гъе. Дæхæдæг ахъуыды кæн: ныр райсом тымбыл нæ 
фæлæ тъæпæн хур куы сцæйкæсид, адæмæн диссагæн нæ базза- 
ид! 
— Чызг ын хуыздæр рауади. 
— Чызгæй цы зæгъыс, уый зæгъ. Фæлæ та уый дæр бынтон 
244 

æнаипп нæу. Уартæ йæ зæнгтæ чи сты, йæ зæнгтæ, уыдон 
рæхснæгдæрхъуаг уыдысты. Афтæ исты амонд мæн уæд. Зæнг 
хъуамæ рæхснæг æмæ æлвæст уа, зæрдæ уæд агайы, уæдæ! 
Газанте тигъмæ бакаст Микадомæ, ома, кæдæмыты ахæццæ 
дæ! Фæлæ Микадо нæ басаст. 
— Уæд мæ Хуыцау фесафæд, афтæ у. 
Æмæ ууыл дæр нæ ныллæууыдаид, фæлæ Бутиан сæ астæу 
смидæг, йæ цъæх цæстытæ сæм фæйнæ-фæйпæ арæзты фæкодта. 
— Кæм абаддзыстут? Кæрты уæ нæ фæиды? Уыцы дзæбæх 
æм æрбааууон дардта, гъе. 
— Уæд дын мæ уд амæлæд, ды дæхи куы стыхсын кæиай, — 
аздæхт æм Газанте. 
— Хуыцау мæ æндæр ма стыхсын кæнæд. 
— Уæдæ æфцæджы сæрты нæ рахызтыстæм æмæ стайгæ нæ 
бакодтам. Хиуæтты уад æрбакодтам, æидæр... 
— Æз дæр уæ цыты уазджытæ иæ хонын æмæ уæ тулгæ пæ 
фæкæндзынæн. 
Микадо бахъав-бахъав кодта, дыууæйы æхсæи йæ ныхас куыд 
фæкæна, уымæ. Ныр куыддæр Бутиан фæлæууыд, афтæ йæ афар- 
ста: 
— Ацы ныв йемæ æрхаста? 
— Алæ æрхаста йæ йемæ, кæд чындзы нæ цыд! 
Микадо бамбæрста: йæ фарст мæнджы ацыди æмæ иннæ 
фарстмæ дзæбæх бахъавыд. 
— Уæдæ йын, цымæ, кæм уыди? 
Бутиан нывмæ бакаст — нал æй ныууадза! Сурæт æй бахуыд- 
та, уый йæ æрхаста, кæнгæ дæр æй йæхæдæг бакодта — уыдæттæ 
дзура кæйдæр лæгтæн, уый йæ нæ фæндыд æмæ афтæ бакодта: 
— Мæхимæ уыди. 
— Хорз ныв у, — загъта уæдмæ Газанте. — Къухджын сыл- 
гоймаг у, чидæриддæр æй скодта. 
Микадойæн хъыг уыдысты Газантейы ныхæстæ. Уæдæ йæ 
бауагътаид, уый дæр ын йæ цæхджынтæ иæ хордта! Ам раппæл- 
баппæлыл схæцдзынæ, уымæй хъуыддаг нæ рæзы. Æмæ та аздæхт 
Бутианмæ. 
— Дæхæдæг куыд дæ æрммимæ. Арæхсдзынæ йы. Зæрæдтæй 
искуы иу ма фæуæд, уыййеддæмæ тынг дæсны уыдысты ацы ку- 
ыстытæм — уæдæ тын уафын, зæгъай, уæдæ нымæт уæрдып, 
зæгъай, уæдæ хæрдгæхуыд, зæгъай. Мæ фыдымад-иу басылыхъы 
боцкъо бахуыдтаид, æмæ йæм кæсынæй нæ бафсæстаис. 
Уыцы ныхæстæ куы загъта, уæд азылд æмæ скъаппы раз 
æрлæууыд. Скъапп уыд зæронд æмæ рагон. Къæхтæ йып нал 
уыд, æмæ йын къæхтæ кæм хъуамæ уыдаид, уыцы рæтты йын 
агуыридурты æрдджытæ бавæрдтой йæ быны. Микадо йын йæ 
дуар бакодта, афтæ парахат конд, ома ай мах кусæг у, мæгуыр 
лæг у, æмæ æркæсæм, кæддæра истæмæй цæры. Мидæгæй дыууæ 
245 

къæскуы хæдоны — сæ иу чырынтæ хъуымацæй, иннæ — фæнык- 
гъуыз — сæ къубæлттæй ауыгъд фæрсæй-фæрстæм. Скъаппæн 
йæ иннæ къулыл та хæлаф уыди ауыгъд, уый дæр хуымæтæг 
дæргъытæ хъуымацæй, йæ фарсмæ иуцъарыг дзыпджын къан- 
дзолгонд. Æндæр ницы. Микадо иу-цасдæр куыдфæндыйы 
цæстæй фæкаст скъаппы хуылфмæ, стæй æхситтæй базарыд, 
фæлæ йын бирæ нæ ахаста йе ’хситтæй зард. Бутианмæ бакасти. 
— Æмæ ныр зымæджы дæр уæртæ уыцы хæдæттæ дардзæн? 
Æви афтæ æнхъæлы, хъарм бæстæм æрбахауд? 
— Нæ, зымæгон дарæс ын и. Уæртæ йын чырыны сты. Кæрц 
дæр ын и, хъарм дзабыртæ дæр. Зымæгмæ бæргæ цæттæ у. 
Чырын уыди къамоды сæр æвæрд, йæ уæлæ, йæ кæрæттæ 
хырхы дæндæгтау хъыгъыры хуыд кæмæн уыдысты, ахæм урс 
хæцъил æмбæрзт. 
— Гæр æмæ сæ уæд æхгæд чырыны цы дары, бæстæ йыл ба- 
руади? Æви йын сæ, ды куы скæнай, уымæй сын тæрсы?! — хæрз 
мæсты сси Микадо. 
— Нæ зонын, мæ уд, æз дæр ын фæдзырдтон — нæ басаст. 
Æфснайд, дам, сты, æмæ, дам, уадз æмæ лæууой. Æфснайдæй 
уым æфснайддæр сты, лæг хъуамæ раст зæгъа. Уæд та ма йын 
дзы ноджыдæр ис истытæ, уæд къуымты ракæл-бакæл кæндзы- 
сты, уымæй цы пайда и! Гъа, мауал лæуут, — фæстæмæ ма иу 
каст фæкодта æмæ къæсæрæй ахызти Бутиан. 
Микадо ма гыццыл алæууыд æмæ къамоды размæ балæгæр- 
ста, барджын лæгæрст, ома мæнмæ сусæг митæ-йедтæ нæй, ома 
ардæм æз, лæг цæмæй цæры, уый зонынмæ ссыдтæн æмæ йæ 
хъуамæ дзæбæх базонон, дзæбæх. Æрлæууыд къамоды раз, йæ 
сынæгыл рудзынджырдæм ахæцыд, чырынæн йæ ныхмæ куыд 
æрлæууыдаид, афтæ. «Схæц!» — ацамыдта Газантемæ уырдыгæй 
йæ цæстытæй. Газанте ивазгæ тæнæг къахдзæфтæй бацыд къа- 
модмæ, йæ цыбыргомау ставд æнгуылдзтæ чырыны бын бакодта 
æмæ йыл схæцыд. Иннæрдыгæй та йыл Микадо схæцыд йæхæдæг. 
Чырын къамоды сæрæй фæхицæн, æристой йæ уырдыгæй æмæ 
йыл хæцыдысты, дыууæрдыгæй кæрæдзимæ багуыбыр сты, 
афтæмæй, æмæ кæрæдзимæ тарст каст кодтой. Иу-дзæвгар афтæ 
фæлæууыдысты, стæй Микадо йæхиуыл уæлдæр схæцыд æмæ 
асæст хъæлæсæй бадзырдта чырыны сæрты: «Фидар хæц!» — 
йæхæдæг тынг сриуыгъта чырын хæрдмæ. Чырынæй фæцыд æмыр 
гуыпп. Кæрæдзимæ бакастысты æмæ куыддæр кæрæдзийы 
цæсгæмттæ федтой, афтæ, ныр та Газанте сриуыгъта чырын. 
Фæцыди та уыцы æмыр гуыпп æмæ та йæм хъусгæйæ аззадысты. 
Афтæ хæцыдысты чырыны дыууæ ныхыл дыууæ лæджы. Сæ 
иу-иу æй сриуыгъта уæлæмæ æмæ-иу дзы цы æмыр гуыпп фæцыд, 
уымæ байхъуыстой, стæй та-иу æй иннæ сриуыгъта, æмæ та-иу 
уæддæр байхъуыстой, цы æмыр гуыпп-иу дзы фæцыд, уымæ. 
Бафæлладысты, сæ цæнгты нуæрттæ ныууæззау сты, уæддæр ри- 
246 

уыгьтой чырын æмæ йæм хъуыстой. Æрæджиау ыл уæззау схæцы- 
дысты æмæ йæ фæстæмæ къамоды сæр сæвæрдтой. 
— Кæрцæн нæ зонын, фæлæ дзы цырыхъхъытæ ис, — сæ 
гуыпп-иу куыд фæцыд. Уæззау чи у, ахæм цырыхъхъытæ, — йæ 
сæр разыйы æнкъуыст бакодта Газанте. 
— Цырыхъытæ, и? — йæ тъæпæн дæндæгтæ гомæй аззадысты 
Микадойæн, афтæмæй комкоммæ бакаст Газантемæ. 
— Цы мæм кæсыс! 
— Кæсын дæм хъæуы, æмæ дæм кæсын. 
— Уæдæ мæнмæ кæсын нæ хъæуы, æппындæр мæм нæ хъæуы 
кæсын, æппын. Мæгуыр лæг у, фатеры бадæг у æмæ йæ цырыхъ- 
хъытæ чырыны æфснайдæй дары, — уым диссагæй исты и?! 
— Кæд цырыхъхъытæ разыной, уæд æй фендзыстæм, ам нæ 
цæрдзыстæм?! 
— Уæдæ нæм бомбæтæ æрласта уыцы чырыны?! — йæхи нал 
баурæдта Газанте. Æмæ куыд баурæдтаид йæхи, баст хæрæг куы 
нæ фæлæууыдаид Микадомæ. 
— Бомбæйæ фыддæр чи у, ахæм исты дзы куы разына, уымæй 
тæ’рс, — нæ саст Микадо. 
Газанте къæсæрмæ рацыд, фæстæмæ баздæхт къамоды цурмæ, 
хъуамæ дзæбæх истытæ загътаид Микадойæн, уæдæ цыма уый 
сывæллон у, Газанте, Микадо йæхæдæг та — стыр, кæд нæ дары 
йæхи афтæ а фæстаг рæстæджы. Куы йыл бустæ бакæны, куы 
йын амонæг акæны йæхи. Фæлæ йæ Бутиан нæ бауагъта — 
къæсæрæй сæм йæ цæстытæ фæцарæзта. 
— Уæ мæрдыстæн цæрынмæ бацыдыстут уыцы къуыммæ! 
6. 
Дзудзи фыдбылызы хауди, чи ма куывта, уый — уымæн. Рай- 
сом раджы ныххæццæ и заводмæ — æнтыд цы заводæй ласта, 
уырдæм, йæ боцкъа айдзаг кодта — æниу цæй боцкъа! Цыппæр- 
дигъон æмæ стыр, ам кæй сарæзтæуыд, бынаты, ахæм. Уæле йын 
тымбыл дуар, мæнæ ма горæты уынгты и ахæм тымбыл дуæрттæ 
дондзæуæнтæм ныххизынæн. Ныддавта уыцы боцкъа Лæнчы 
хъæумæ, æрбауæй йæ кодта, фæстæмæ ныззылди, айдзаг та йæ 
кодта æмæ æнцад-æнцойæ рараст и сæхимæ. Машинæ уыцы дзæбæх 
уади, дымгæ рудзгуыты æдде уыцы дзæбæх æхситт кодта, фæнда- 
джы былтыл цы бæлæстæ и, уыдон уыцы дзæбæх згъордтой 
фæстæмæ фæйнæрдыгæй, гъе! Афтæмæй дын уыцы тæлы чи у, 
машинæйы здахæнтæ кæмæ арæзт сты, уый æвиппайды йæ къухы 
уæгъдзылд куы скæнид. Къæхтæ уромæнтæ алхъывтой— цæй урæд 
æмæ цæй цыдæр! Цыма йын цæргæ-цæрæнбонты дæр никуы уыд 
уромæнтæ, уымæй уæлдай читт дæр нæ фæкодта машинæ. Къухæй 
уромæнмæ фæлæбурдта — куыннæ стæй! Мæнæ цыма æрра фæци, 
уый тахт кæны размæ машинæ. Къухтæ тæлыйыл ныззæгæлæг сты, 
247 

иуæрдæм æй ныззилынц, иннæрдæм æй ныззилынц, кæд истæуыл 
фæхæцид, кæд бирæ нæ, фæлæ гыццыл уæддæр бакæсид йæ коммæ. 
Нæй! Фæндагæй иуварс ахæцыд, иу бæласыл йæ иу фарс бахафта, 
иннæ бæласыл йæ иннæ фарс бахафта, аннæ бæласмæ комкоммæ 
бахаста йæ ных. Цъæррæмыхст дæр нæ фæци. Тæрсгæ дæр мæнæ- 
мæнæ нæ фæкодта. Уый — уæд. Фæлæ машинæ сыфцæй куы сла- 
стой æмæ йæ цалцæггæнæн æрмадзы размæ куы схæр-хæр кодтой, 
æмæ йæм уырдæм мад куы схæццæ, йæхи йæм куы баппæрста, йæ 
кæуын йæ былылгъыл, афтæмæй, уæд цыдæр тас абадти йæ уæи- 
джы, цыма цы ’рцыди, уый нæма æрцыд, цыма ныр æрцæудзæи. 
Стæй мад куы æрсабыр æмæ афтæ куы ныккодта: «Гъомæ ныр 
Хуыцау хорз уыд, мæ уд йæ къахы бынты фæхъау фæуа, æмæ дын 
лæгъз быдыры фæци афтæ, æндæр мæнæ коммæ æрбахæццæ дæ, 
æмæ дæ уым æрцахстой уыцы уромæнтæ сты, цы сты, уæд не 
’мбисонд нæ хъæр кодта?!» 
Уыцы ран бынтон фæтарсти Дзудзи. Уым машинæйы гом ду- 
арыл хæцыд, афтæмæй йæ сæрыхъуын арц сбадти: æцæг-æцæг, 
ныр фæндаг, дæлæ доны сæрты цы нарæг рæтты базилы, уым 
куы атыдтаиккой йæ уромæнтæ, уым, уыцы ран афтæ уæгъд зылд 
куы скодтаид йæ къухты рулы тæлы, уæд ма цы ми бакодтаид?! 
Ноджы иунæг уыди Дзудзи. Нæ дæр ын хо уыди, нæ дæр 
æфсымæр. Гуымецон дæр-иу йæ хъуыры æгънæджытæ уымæн 
суагъта æмæ-иу афтæмæй уымæн ныдздзынæзта? 
— Уæ Лæгтыдзуар, сызгъæрин тæбæгъты дын фæкуывдæуа, 
мæ хъæбул де уазæг. Татайы цъиуау мын уыцы иунæг у æмæ... 
Тата чи уыди, иунæг цъиу йеддæмæ йын цæмæннæ уыди, цы 
хуызæн цъиу ын уыди — уыдæттæ та ацу æмæ ды базон! 
Ныр йæ машинæ цалцæг кодта Дзудзи. Йæ капот ын хæрдмæ 
ныхъхъил кодта, ифтыгъд къæппæджы сæр куыд ныхъхъил вæййы, 
афтæ, йæхæдæг буферыл хæлиу слæууыд æмæ дзы йæхи ауагъта. 
Архайдта æмæ йын æнтысгæ дæр дзæбæх кодта — кæд ма Дзудзи нæ 
зыдта, кæм дзы цы куыд аразын хъуыд, уыдæттæ! Фæлæ йыл иу 
дзæгъæлзад хъуыды бафтыд æмæ йæ нал иуæрдæм уадзы, нал — 
иннæрдæм: ныр, зæгъæм, фæндаг далæ доны сæрты кæм базилы, уым 
атыдтой йæ уромæнтæ æмæ уыцы бæрзонд былæй фæдæле и ма- 
шинæ, уæд ма цы ми бакодтаид? Сау пырх нæ ныууыдаиккой лæгæй- 
машинæйæ! Æмæ куы ныппырх уыдаиккой, уæд цымæ йед цы ми 
кодтаид, мæнæ мæгуыр лæг? Æрцыдаид сæм, цымæ? Æмæ стæй цы 
ми кодтаид, куы æрцыдаид, уæдр Лæууыдаид, æвæццæгæн, йæ къухтæ 
йæ дзыппыты нытътъыстаид æмæ лæууыдаид, Æмæ, цымæ, искæимæ 
лæууыдаид æви иунæгæй лæууыдаид? Зæрæмæгимæ лæууыдаид, 
æвæццæгæн. Æмæ цымæ бадтмæ дæр баззадаид? Чи зоны, баззадаид 
бадтмæ дæр. Рухс дæр загътаид, чи зоны. Стæй ма рухсы фæстæ дæр 
анызтаид, чи зоны. Æмæ та кæсгæйæ баззайы мæгуыр лæгмæ Дзу- 
дзи — каугæрæтты гуыбырæй фæцæуы Бутиантæм. 
Сфæлмæцы уыцы хъуыдытæй, афтæ куыддæр ныууæззау 
248 

вæййы йæ сæр, æмæ йæ къæмисæнты дзæхст-дзæхст суанг йæ 
зæрдæйыл æмбæлын байдайы. Æмæ уæд йæхиуыл схæцы, йæ 
астæу сраст кæны, тамако адымы, йæхи æндæр истæуылты хъу- 
ыдыгæнæг скæны. Фæлæ — нæй! Зонгæ дæр æй нæ бакæны, 
афтæмæй та Тæгайыл æрхæцынц йæ цæстытæ. 
Сихорафонæй гыццыл ахызт, афтæ йæм Микадо фæзынди 
кæцæйдæр. Афæрстытæ йæ кодта — кæм хæдзарæй, кæм ма- 
шинæйæ, стæй дын йæ мидæггаг дзыппæй иу уырыссаг арахъхъы 
авг куы сисид, йе ’ддаг дзыппæй дыууæ хус кæсаджы куы сласид! 
— Дæ къухтæ ма асæрф истæмæй æмæ фæйнæ баназæм, куы- 
стытæ никуы фæуыдзысты, — загъта оарджын хъæлæсæй. 
Кæсæгты кæрæдзийыл ныххоста, цыма хъаматæ уыдысты æмæ 
цыма цæхæртæ куыд акалдзысты, уый равдисынмæ хъавыд Дзу- 
дзийæн. 
Дзудзи дыууæ нал загъта. Йæ къухтæ ахсадта, йæ иувазыг 
къандзолгонды тæрттыл сæ асæрфта. 
— Исты хæцъил дар дæ машинæйы, уыййеддæмæ уыцы къух- 
ты фаг тæрттæ кæм и! — дзуры та хионы, барджыны хъæлæсæй 
Микадо, гыццыл бахудти, афтæ уæлæпгай худт, дзырдæй 
æиæдзырды æхсæн кæй бакæнынц, ахæм худт. 
Фæйнæ анызтой, цыдæртæ ратыдтой сæ хус кæсæгты фæрстæй, 
аууылдтой сæ, Микадо та ногæй афæрстытæ кодта Дзудзийы 
кæм бинонтæй, кæм сыхæгтæй, стæй йæм йе ’ргом аздæхта. 
— Ацы лæджы диссаг дæм диссаг нæ кæсы?! 
— Кæцы лæджы? — йæ фарстæй йын фæтарсти Дзудзи. 
— Дæлæ нæ дуаргæсы, дæлæ! — йæ галиу къух цыдæр 
æнарæхст тылд акодта дæлæмæ Микадо. 
Дзудзи исдуг фæтыхст, стæй йæ цæстыл ауад Тæга — сыста- 
ди фынгæй, хæрнæджы фынгæй, уый хæрнæджы фынгæй, Дзу- 
дзийы æмæ фæцæуы, гуыбыргомау лæг куыд фæцæйцæуы, афтæ. 
— Куыд дæм кæсы? — фæрсы уæдмæ Микадо, йæ цæстытыл 
цыдæр знæт фæлм æрбабадт, иуæй-иу райсомты хæхты рæбын 
сылæг мигъ куыд æрбады, афтæ. 
— Куыд мæм кæсы, — загъта Дзудзи дæр, — мæгуыр лæг у. 
— Хорз. Фæуæд мæгуыр лæг. Разы дæн. Демæ чи сразы уа, 
уый мæнæ æз. Гъеныр ма мын уæдæ ноджы дæр зæгъ: царды 
мидæг, чиныджы зоны? 
Стыр диссаг куыд нæ уыди, уæдæ ма цы вæййы стыр 
диссаг! Æнæуи дзы уыцы ныхас не схаудаид, фæлæ аиызта, 
фæнды бирæ баназæд, фæнды — гыццыл, иал æмæ йæ иал 
иыууагътаид: кæм хъæуа, кæм нæ хъæуы, уым дæр — царды 
мидæг! 
— Чиныджы? Ома кæсын? 
— Гъо-гъо, кæсын. Уæдæ цы? 
— Алæ, цæй кæсын зоны! Уæд гъæуым газетмæ никуы 
æркæсид. Бон-изæрмæ йæ зæрдæйы дон куы уадзы. — Дзудзи 
249 

æрлæууыд, йæ цæстытæ барызтысты, цыма хуры цæстмæ ком- 
коммæ скасти. — Фæлæуу-ма, кæддæрты кæсгæ нæ, фæлæ цыма 
фысгæ кодта, афтæ мæм фæзынди. Кърандас дæр æм... — Дзу- 
дзи цæхгæр фæлæууыди йæ ныхасæй. Цыма кърандасы кой кæй 
ракодта, уымæй комдзог цæуы мæгуыр лæгыл, афтæ ахъуыды 
кодта æмæ йæхимæ рамæсты. 
— Фысгæ?! — йæ хъæр фæцыд Микадойæн. Мæнæ искæмæн 
æнæнхъæлæджы йæ артæнтæ куы бацæвай, уæд ма уымæй сир- 
вæзы ахæм сонт хъæр. 
Дзудзи, йæ дзыхы цы кæсаджы схъис уыд, уый уæззау æрæу- 
уил-æрæууил кодта. Микадойæн æууылд фæци йæ кæсаджы мур. 
Фæлæ мын, ома, нæма фæци æууылд æмæ ма йæ уый дæр æу- 
уылдта, афтæмæй æнхъæлмæ каст, Дзудзи дарддæр кæд зæгъдзæн, 
цы сцæйдзырдта, уый. Æмæ йæ куыд нæ хъуамæ зæгъа?! 
Мæкъулæг йæ къуди искуы куыд фæуадза, афтæ йын йе ’рдæг 
кæмдæр куы фæуагъта, уæд! 
Нæй, ницы дзуры Дзудзи. Æууилы æмæ æууилы — вæййы 
ахæм куыдзы тугæй æхсад адæм, вæййы! Æмæ æрæууил-æрæуу- 
ил кодта Микадо дæр. Стæй йæм сындæггай базылдта йæ цæсгом, 
цыма уым йæ фарсмæ Дзудзи нæ лæууыд, фæлæ дзы цъиу бадти, 
сырддон цъиу æмæ куы ныппæррæст кæна, уымæй йын тарст. 
— Стæй цы бадæ? 
—- Кæд? — бакаст æм Дзудзи дæр. 
— Кæд, кæ, царды мидæг, мæнæ йæм кърандас куы баййæф- 
тай, уæд, æндæр кæд?! — бабустæ йыл кодта Микадо. 
Дзудзи та аууылдта. Микадо дæр та хъавыд аууилынмæ, 
фæлæ йæ дзыхы ницуал разынд — æвæццæгæн æй, нæ базыдта, 
афтæмæй аныхъуырдта уыцы кæсаджы мур æмæ та уæд бафар- 
ста: 
— Гъы, æмæ цы загъта, кæм, дам, мын уыди? 
— Цы йын кæм уыди, цæмæй зæгъыс? 
— Кърандасæй, æндæр цæмæй?! Афтæ нæ загътай... 
— Ссардтон, дам, æй. 
— Гъомæ йæ кæд ницæмæн хъуыд, царды мидæг, уæд æй 
цæмæн иста?! Ай стыр диссаг нæу?! 
Дзудзи та ницуал загъта. Микадо дæр фæлæууыд, ома мæнæ 
ныртæккæ райдайдзæн дзурын Дзудзи æмæ йæ ма бахъыгдарон. 
Дзудзи йæм бакаст. Уа?ртæ лæууы. Йæ фындз тæргайгъуызæй 
йæхи алхъывта, фæстæмæ ахæцыд æмæ йæ рæбыныл иу-цалдæр 
æнцъылды абадт фындзæн. 
Уæллаг был дæр йæ гаччы нæ уыд — цыдæр схъиудæй баззад, 
цыма йæ быны исты фæци. Æнæуи дæр егъау фындз уыд Мика- 
дойæн æмæ бæзджын былтæ. Кæддæрты-иу ын «Былджын» дæр 
бафидис кодтой. Тъопи чи у. Хуыдаккаты Тъопи, уый та йын иу 
хатт лæгты æхсæн афтæ загъта: «Ацу, дæ фындз Хохойы дзæкъу- 
лы хуызæн!» 
250 

Фæлæ йæхи рахаста Микадо царды. Бæрнон бынæттæм баха- 
уди æмæ уыцы фидистæ-йедтæ байрох сты адæмæй. 
— Æмæ фыста, зæгъыс, нæ? — машинæйы къахæвæрæнæй 
авг систа Микадо. 
— Æри-ма йæ, уадзгæ æз ракæндзынæн, — авгмæ бавнæлдта 
Дзудзи. 
— Фыста, зæгъыс, нæ æмæ цы фыста уагæры? — авг радта 
Микадо. — Æппын æй нæ афарстай? 
— Ницы йæ афарстон! Цы йæ фарстаин?! 
— Цы, цы, цы йæм арæзта уыцы сыгъдоны кърандас, æндæр 
цы?! Царды мидæг... 
Æмæ уæд нал баурæдта йæхи Дзудзи: 
— Уоуу, хæххытæ, дам, дзы кодтон, хæххытæ кæнын, дам, 
зонын, æмæ, дам... 
Микадо бахудт, цыбыр худт, мæсты худт. 
— Хорз хæххытæ кæны, æнхъæлдæн. Цин дын фенон уый, 
дзæбæх куыд хæххытæ кæны! Гъа-гъа-гъа, цы хæххытæ кæны, 
цы, мæ туг ныккæла! 
Цыма йæ тæрсыны æхстытæ кодта æмæ цыма нæмгуытæ йæ 
алывæрсты цъыввыттытæ кодтой, уый хуызæн фæзындысты Дзу- 
дзимæ Микадойы ныхæстæ. Уæддæр æркодта арахъхъ æмæ йæ 
Микадомæ бадардта, кæсгæ йæм нæ бакодта, афтæмæй. Микадо 
райста агуывзæ, цыдæр рæтъувæн ист. 
— Бауадзут æй, уый уыл ахæм хæххытæ ныккæндзæн, æмæ уæ 
быны арт куыд ссæуа, гуыргуыргæнаг арт. Кæсгæ ма-иу фæкæнут! 
Газанте дæр... — цыдæр сцæйдзырдта Газантейы тыххæй, ахъаззад- 
жы цыдæр — йæ сæры батылдыл бæрæг уыд— нæй, нал æй загъта. 
Уыцы бон Бутиантæй куы рацыдысты, уæд ма колхозы агьуы- 
стмæ схæццæ уой, æмæ йын уым мидæгæй зæгъа йæ зæгъинæгтæ, 
уымæ дæр нал фæкаст, æрхъæцмæ нал хъæцыд Микадо. Бауыромын 
кодта машинæ кæйдæр уынджы бæстастæу æмæ куыддæр машинæ 
æрлæууыд афтæ йæ сæр азылд, азылд æмæ йæ цæстытæ Газантейы 
цæсгомыл æрæнцадысты. Стæй бахудти, худын кæй нæ фæнды, фæлæ 
æнæ худгæ кæмæн нал вæййы, уый куыд бахуды, афтæ. 
— Гъы, куыд дæм фæкаст нæ фысым? 
— Дæумæ куыд фæкаст? — йæ фарстмæ йын фарст сбыцæу 
кода Газанте дæр. Ома, кæд фæрсгæ, уæд — фæрсгæ! Ам дæр 
дзы лæппу и! 
— Мæнмæ — хорз, — фæтасыд Микадо. — Царды мидæг... 
— Мæнмæ дæр. 
— Йæ цæхджын фыд та дæм куыд фæкаст? 
— Дзæбæх цæхджын фыд уыд. Хуыцау дзы бирæ куы раттид! 
— Мæгуыр лæджы цæхджын фыд, нæ?! 
— Мæгуыр лæджы цæхджын фыд цæмæн уыди?! 
— Уæдæ Бутиан, нырмæ цæуылнæ ауыгъта цæхджын фыдтæ, 
царды мидæг? 
251 

Газанте фæтыхсп æцæг сын кæм уыдаид уыцы цæхджын фыд? 
Æвæццæгæн æй де ’дде Бутианæн исчи бадавта йæ хæстæджытæй 
æмæ йæ йæхицæн афыцын йæ цæст нæ бауарзта. Уый зæгъынмæ 
хъавыд Газанте, ома йын æй чидæр радта æмæ йыл уазæгæн 
фæцауæрста. Уым диссагæй цы и! Фæлæ йыл уæдмæ Микадо 
иннæ фарст æрæвæрдта йæ ныхмæ. 
— Йæ чырын та дæм куыд фæкаст? 
Газанте тагъд нал февнæлдта дзуапп дæттынмæ. Иу дзæбæх 
улæфт скодта, йæ къух йæ ныхмæ схаста, йæ къæбутмæ йæ ай- 
ста æмæ загъта: 
— Чырын цы вæййы, уый у. Ныр уæззау у, уый тыххæй... 
— Æмæ цæмæн афтæ уæззау у, дæумæ гæсгæ, царды мидæг? 
— Æвæццæгæн дзы йæ зæронд дарæстæ-йедтæ дары. Йæ цæст 
сæ аппарын нæ уарзы æмæ сæ уым дары. Уым диссагæн цы и? 
— Зæронд дарæстæ-йедтæ, и? 
Газанте мæсты кæнын райдыдта — уæдæ йæ цы баурæдта 
кæйдæр уынджы æмæ йæ цы систа фæрсынтæ, йæ сывæллон у! 
Бакаст Микадомæ. 
— Уæдæ схæснаг кæнæм æмæ иу гъæуыйас чырын ссарæм 
æмæ дзы зæронд дарæстæ-йедтæ нывæрæм, стæй кæддæра афтæ 
уæззау уаид уыцы чырын. 
Газанте лæугæйæ баззад — тас у, куы нæ уа афтæ уæззау, 
уымæй. Æмæ йын дзы кæд исты хæдзары дзаумæттæ дæр ис, 
уæд та?! Чи зоны йын дзы тебæ дæр и, цæнгæт тебæ, чи зоны 
йын дзы аг дæр и цæнгæт аг — тынг хорз дзы бацæудзæн 
тъæпæнгомау аг. Фыццаг хъуыды акодта афтæ, стæй дзурыныл 
схæцыд: 
— Фæлæуу, фæлæуу, æмæ йын дзы кæд хæдзары дзаумæттæ 
дæр ис, уæд та?! Тебæтæ йын дзы, чи зоны, и, цуайнаг ын дзы, чи 
зоны, и. Фыййау лæг йæ цуайнаг никуы уадзы, уый зон. Нывæ- 
рдта сæ йæ чырыны æмæ сæ йемæ рахаста. Уыцы хъæбæр уыдон 
уыдаиккой, агтæ-йедтæ сæ гуыпп-иу куыд фæцыд! 
Микадо бахудти, стыр куыд бахуды гыццылы ныхæстыл, афтæ. 
Æмæ уыцы бахудт срæмыгъта Газантейы маст. 
— Цæуыл худыс? 
— Худын, — йе ’рмттæ фæйнæрдæм аппæрста Микадо. 
— Худ уæдæ. Фæлæ иу йæхиуыл фæхуды — уый дæ рох ма 
уæд. 
— Газанте, Газанте мæсты ма кæн, царды мидæг. 
— Мæсты ма кæн! Уæдæ мæ цы æрурæдтай ам кæйдæр уын- 
джы астæу æмæ мæ цы ракъах-бакъах кæныс! Сыгъд ссæуæд 
уыцы чырыныл дæр æмæ дæ хæдзарыл дæр, боны фæстагмæ! 
Стæй мын мæ хурхы хуынкъ скæн дæ фæрстытæй! — Газанте 
скусын кодта машинæ æмæ йæ уыцы иу тард акодта. 
Машинæ колхозы кæрты куы смидæг, уæд та загъта Микадо: 
— Гъы, æцæг мæгуыр лæджы лæуд куыд кæны! Афтæ цард 
252 

дæ хæдзары, ды мæгуыр лæг цы дæ! — æмæ та азылд Газантемæ. 
— Кæрæдзийыл нæ маст ма калæм, фæлæ йæм уæртæ бадзурæм 
æмæ йемæ баныхас кæнæм. Царды мидæг. Ныббæттæм ын исты 
æмæ нæ ныууадзæд. 
Газантейæн йæ маст нæма æрцыд. 
— Цы йын хъавыс ныббæттынмæ?! 
— Исты йын ныббæттын хъæуы. Уæдæ нæ цалынмæ иугай- 
дыгай аласой, уæдмæ хъуамæ афтæ даргъ къахæй бадæм? 
Бафæрсæм æй — цы нæ агуры, стæй æркæсдзыстæм. 
Газанте ницы дзырдта, бадт æмæ уæззау улæфыди. 
— Кæннæуæд та, царды мидæг, районмæ ныццу æмæ уыдонæй 
искæй бафæрс — ай ныл цы фыдбылыз бафтыдтой, цы сын код- 
там?! 
Районы коймæ та Газантейы цæстыл ауад Хæмыц: бакаст æм 
æмæ йæм йæ былты кæронæй бахудт, уый фæстæ сусæгæй цыдæр 
зæгъынмæ кæмæн фæхъавынц, уымæ куыд бахудынц, афтæ. 
Цæмæн-иу æм афтæ бахудтаид: уый размæ йæм куы никуы худ- 
ти афтæ... 
Дзудзи йæ фæздæгкалгæ тамако аппæрста, уый ауыдта Ми- 
кадо æмæ йæ агуывзæмæ бакаст — æгæр ыл хæцы, уый бамбæр- 
ста. Æмæ йыл куыд нæ хæца æгæр дæр! Фысæй куырмдæр у ацы 
Газанте! Бауадз æй, уымæн дын йæ цæстыдзаг бæргæ фендзæн! 
Уым ферхæцыд йæ хъуыдыйы, лæг хæргæ-хæрын куыд ферхæ- 
цы, афтæ. Нæ, уый гæнæн нæй — уæд ын уый дæр фендзæи йæ 
цæстыдзаг, Газанте, йæ цæстыдзагæй дæр ноджы фылдæр. Æмæ 
йæ сæр фæйнæрдæм ныууыгъта, цыма хуыдымæй слæст æмæ йæ 
сæрыхъуынты дон цагъта. 
— Амæн афоныл куы ницы æрхъуыды кæнæм, уæд нын нæ 
сыдзыхæссæнтæ фендзысты лæппутæ. 
Дзудзи йæм фыццаг йæ уæхсчы сæрты бакаст, стæй йæм йе 
’ргом баздæхта: 
— Дæхæдæг-иу мын æвдисæн у, кæддæра нын ай цы чъиутæ 
баууилын кæнид, царды мидæг. — Куыддæр уыцы ныхас загъта, 
афтæ арахъ йæ хъæлæсы бакалдта, кæд ын уыцы ныхæстæ куыв- 
ды бæсты бацыдысты, стæй кæсаджы рагъмæ февнæлдта йе 
стыр тъæпæн дæндæгтæй, иу нарæг уадздзаг дзы стыдта къæцæлы 
схъисы хуызæн æмæ йæ цæхъилмæхъилгæнгæ йæ дзыхы смидæг 
кодта, æрæууылдта йæ æмæ йæ къухæй авгмæ ацамыдта. — Иу 
авг ма мæ райсын хъуыд æмæ ницы бакодтон. Ам нæ уыдаид, 
кæд нæ нæ бахъуыдаид, уæд?! — стæй цæхгæр фæзылдта йæ 
ныхас: — уыцы чырын мын мæ къухы бафтау æмæ мæ цы агу- 
рыс, уый зæгъ. 
— Цæй чырын? 
— Ай чырын, ай, Тæгайæ дын зæгъын. 
— Æмæ йæм цæй чырын и? 
— Ис æм, ис, куыннæ йæм ис, царды мидæг. Гъæуым ын ды- 
253 

ууæ рудзынджы астæу къамоды сæр лæууы. Ды æддых лæппу 
дæ, рудзынгæй йæм бавнæлдзынæ æмæ йæ... Æмæ йæ дæуæн 
уымæн исын кæнын, гъе. Æндæр афтæ æнхъæл дæ, иннæтæй 
мын æй ничи райсид? Фæлæ сæ йæ ничи рафæраздзæн, уæззау у. 
Бацæудзынæ, царды мидæг, фыццаг æй рудзынгмæ æрбазил- 
дзынæ, стæй йæм дыууæ къухæй февналдзынæ... 
— Фæлæуу-ма, куыд æм февналдзынæн? Давгæ йæ ракæнон! 
— Алæ, давгæ йед æй ракæн! Афтæ йæ рахæсдзынæ. Искуы 
йæ иу хибар ран фендзыстæм, кæддæра дзы цы и, стæй йæ 
фæстæмæ сæвæрдзыстæм йæ бынаты æмæ фæци. Кæд нæ исчи 
базона — хъазгæ кодтам. Мæгуыр лæг у æмæ хъазыдыстæм. 
Кæддæра куыд кæны. Ды та дæхи дзыхæй цы зæгъай — уый. 
Æхца, зæгъай — æхца, хор, зæгъай — хор! 
Дзудзи лæугæйæ баззад. Рудзынгмæ, дам, æй разилдзынæ. 
Фенæм, дам, ын æй, кæддæра дам, ын дзы цы и. Царды мидæг, 
дам. 
— Иу авг ма мæ исын хъуыд æмæ нæ базыдтон, — дзуры та 
Микадо. — Дæ зæрдæ мæ зæрдæйы иу авг дыууæйæн хорз уыдзæн. 
Фæлæ ацы хус кæсагимæ цы ’фсады, царды мидæг, лæджы 
арахъхъæй, цы?! Сис дæ агуывзæ! 
— Агуывзæ дæр, фæлæ уыцы чырын... 
— Уыцы чырын фендзыстæм æмæ йæ фæстæмæ йæ бынаты 
сæвæрдзыстæм, куыдз дæр ныл не срæйдзæн, царды мидæг, 
куыдз. 
— Æмæ дзы цы хъуамæ уа? 
— Цырыхъхъытæ, дам, ын дзы и, нæ сæрдар афтæ, æмæ, дам, 
цуайнаг æмæ йæ куы багæды кæнин, уый мæ фæнды. 
— Цæй цуайнаг? 
— Æз уый нæ зæгъын?! Царды мидæг, цуайнаг чырыны æвæргæ 
никуы федтон. Фæлæ хивæнд у, стыр хивæнд у нæ сæрдар. 
Фыййау, дам, йæ цуайнаг никуы уадзы, тынг дзæбæх дæр æй 
уадзы. Де ’дде йæм ныхæстæ цæуы. 
Дзудзи ницуал загъта, лæууыди æмæ хъуыды кодта — цы 
хæйрæджытæ йæм схастой ацы Микадойы?! 
— Æмæ дæумæ та куыд кæСы — цы дзы и? 
Микадо, афтæ йæ бафæрсдзæн Дзудзи, уый æнхъæл нæ уыди. 
Кæсаджы хус чъылдымыстæг дыууæ къухæй йæ дзыхмæ схаста, 
цыма йын сины хай уыди, цыдæр дзы арахсын-бахсын кодта. 
— Хорзæй дзы ницы и. Хорзæй дзы афтæ ницы и æмæ ай 
сымахмæ цы лæг кæсы, уыцы лæг нæу. 
— Уæдæ кæцы лæг у? 
— Кæцы лæг, куы зæгъай, уæд фыдæбоны лæг, фыдæбон æмæ 
тæфæбоны хай фæуæд йе ’рæрвитæг. Ай нæм æрвыст макуыцæй 
разына, уый гæнæн нæй. 
Дзудзи фæтарст уыцы ныхæстæй — йæ сæрыхъуынтæ баз- 
мæлыдысты сæ бынæтты, æвæццæгæн барц сбадтаиккой, фæ- 
254 

лæ сæ Дзудзийы стыр ныхджын худ не суагъта барц сбадын. 
— Æмæ нæм æй чи хъуамæ æрæрвыстаид? 
— Æрвитджытæ — бирæ. Æрвитæгæй фылдæр цы и! Ома, 
уым дæ хъус дар, кæддæра чи цы ахæры, чи цы аназы, чи 
цы сдзура, царды мидæг. Уæдæ! Дæлæ иу бедра æнтыд кæм 
ауæй кæныс, уый дæр ын бæлвырд у, уый дæр ын нысан- 
гонд у. 
Æмæ уыцы ран ауыдта Дзудзи кърандас, йæ фылдæр фыст 
кæмæн фæци, ахæм кърандас, йæ цыргъ фындз ын тæрхæгмæ 
æрхæссы мæгуыр лæг. Уæдæ фысгæ кæны уыцы кърандасæй, 
фысгæ! Уымæн афтæ сгыццыл и — фыссы дзы ’мæ! Рагæй йæм 
и. Йæхæдæг та афтæ, шофыртæй, дам, кæмæйдæр ахауди. Цыма 
шофыртæй искæмæ кърандас куы уыдаид, уæд æй уый нæ зо- 
нид, Дзудзи! Фыссы! Фыст куы фæуа, уæд йæ фыстытæ хицау- 
адмæ бадæтдзæн æмæ ... æмæ... — уым æрлæууыд йæ хъуыды. 
Микадомæ бакаст. 
— Цы мæ агурыс? — цыма йæм кæд æрбакæсдзæн, уымæ уыд 
йæ лæуд, уыйау бафарста Микадо. Дзудзи ницы дзырдта, лæу- 
уыди, Микадомæ касти æмæ йе стыр къухы агуывзæ рызти. 
— Гъа, аназ æй, стæй цом æмæ ма дзы уым аназæм фæйнæ, 
царды мидæг. 
7. 
Рухс ма уыд, афтæмæй здæхти куыстæй Тæга. Каугæрæтты 
цы къахвæндæгтæ вæййы, уыдонæй иуыл багуыбыр, йæ алыварс, 
æхсынкъыхос кæй хонынц, уый дидинæг калдта æмæ йæ туагго- 
мау араугæ тæф æлгъæд кодта æмбудæнтæ. Цыди Тæга æмæ 
йæхæдæг куыд цыди, афтæ йæм цыдысты хъуыдытæ дæр. Арф 
хъуыдытæ кæй хонынц, ахæмтæ нæ — афтæ æнæуи хъуыдытæ 
лæджы куы февдæлы, уæд æм чи æрцæуы, уый размæ дæр ма-иу 
æм чи æрцыди, ахæм хъуыдытæ. Уым горæты уыцы куыст кæны, 
райсом сæ хæдзарæй уыцы куыст кæнынмæ ацæуы, йе стъолыл 
уыцы куыст кæнынмæ æрбады, уæддæр ын цыма рæстæг нырма 
ныр фæци, ам ын цыма фæци рæстæг ахъуыды кæнынæн дæр, 
асагъæс кæнынæн дæр. Цыма йын ацы хъуыдытæм уым æвналы- 
ны бар нæ уыд, афтæмæй сæм æвнæлдта, ам та цыма йæхи сты, 
цыма сыл йæ бар ам цæуы, æрмæст ам. Хæлынбыттыр-хæлын- 
быттыр — хъуыдыйы равæр-бавæр кодта уыцы дыууæ дзырды. 
«Хæлын» æмæ «тыбыр»-æй рауадаид, уыцы дыууæ гыццыл 
дзырдæй иу стыр дзырд. Ныр «тыбыр» арæх нал æмбæлы ныха- 
сы. Искуы ма иу хатт цы фæзыны æндæр: йæ тыбыртæ бацагъта. 
Ома йæ гæндзæхтæ бацагъта. Æниу ма «гæндзæхтæ» дæр ацы 
дзырдбасты æмбæлынц. Иууон нымæц та сæ иуæн дæр нал и 
æмæ се ’ннæмæн дæр. Уæд диссаг нæу— цæмæннæуал сын и 
иууон нымæц? Æви бирæуон нымæцы равзæрдысты? Намæ цæмæн 
255 

аззадысты иуварс, цы сыл æрцыд, цы фыдбылыз сыл сæмбæлд? 
Уымæй ма диссагдæр исты уа!.. Дзырд саразай æмæ йæ ферох 
кæнай! Кæд нæ хъуыди, уæд æй цæмæн арæзтæуыд?! Мæнæ, 
зæгъæм, къæрта сарæзтай, гуымбылахсæн къæрта. Дæ куыст дзы 
кæныс, стæй йæ къуымы баппæрстай, нал дзы ахсыс гуымбыл. 
Уæд дæм хъуамæ æндæр къæрта ма уа, уымæй хуыздæр чи уа, 
ахæм къæрта?! Кæд æвзаджы хъуыддаг дæр афтæ у, уæд кæм и 
уыцы æндæр дзырд?! Вæййы афтæ: гуымбылахсæн къæрта нал 
фæхъæуы — хæдзары хъуг нал вæййы. Фæлæ дзырд та кæд нал 
фæхъæуы? Цы цæлхъытæ хъуамæ æрцæуа адæмы царды, æмæ 
дзырдыл сæ къух сисой, мауал сæ бахъæуа царды мидæг?! Лæджы 
уырнгæ дæр нæ фæкæны, цæфхад «цæг» æмæ «фад» æй рауади, 
уый, афтæ нындæргъуызæттæ и. Фæлæ равзæрд æмæ йын никæй 
бон ницы у. Мæнæ дыууæ æфсæйнаджы гæппæлæй куырд иу 
дзаума куыд сараза, стæй йæ куыд байсæра, цæмæй йын æнусты 
дæргъы уыцы фæлтæры райс-байсы мацы уа — ма ихсийгæ бак- 
æна, ма сæтгæ акæна. Уыди «хъæнсæр». Нæй, не ’рлæууыди, не 
’рбынæттон и: афтæмæй æгæр бæгънæг уыди йæ хъуыды, æгæр 
уæлæнгай æвæрд уыд, æгæр бæгъгъæттæй зынди адæймаджы 
сахъат. Æмæ уæд сæ бынæттæ аивтой дыууæ дзырды æмæ 
æрæмбæхсти сахъат. 
Суанг цалынмæ хæдзары размæ бахæццæ и æмæ Бутианы 
ауыдта, уæдмæ йæ сæрыл не схæцыди Тæга. 
Бутиан гом дуары раз лæууыд æрмттæдæлармæй. Тæгайæн 
йæ уæнгтæ æрызгъæлдысты. 
— Гæххæтт дæм куы и, гæххæтт, уынгæджы бон акæна де 
знагыл. 
Тæга цавддурау лæугæйæ аззад: дысон йæ гæххæттытæй цыдæр 
уæле ферох, нæ йæ бафснайдта чырыны, æнæраны-ран æй авæ- 
рдта, æвæццæгæн, æмæ йыл йæ цæст не ’рхæцыд. 
— Цæй гæххæтт?! — йæ ныхас йæ хъуыры фæцæйбадт. 
— Цы йын зонын! Уырдæм дæр дæм ныууайынмæ хъавыдтæн, 
фæлæ мæ уæрджытæ сæ зыр-зырæй нал æнцадысты æмæ мæ 
ныфс нæ ахастон. 
— Кæм уыди?! — раулæфыди та Тæга. 
— Куыд кæм уыди! — йæ цъæх цæстытæ йæм фæцарæзта 
Бутиан. Æмæ йæм ныры хуызæн цъæх никуы фæкастысты Бути- 
аны цæстытæ. — Постхæссæг æй æрбахаста, Царицæ, æндæр 
кæм! 
Тæга цалдæр арф улæфты ныккодта, фæд-фæдыл. Йæ уæнг- 
тыл схæцыд — уæддæр йæхи гæххæттытæй кæй нæ разынд! 
— Кæцæй æрцыдаид, куыд æрцыдаид, о Хуыцау, ды мын мацы 
кæн! — Бутиан дзургæ-дзурын азылд æмæ уайтагъд фездæхт æд 
фыстæг. 
Райста фыстæг Тæга, иуæрдыгæй дæр æм æркаст, иннæрдыгæй 
дæр. Фыццаг Арысханыл ахъуыды кодта — цы йыл æрцыд? 
256 

фæдзæхсгæ йæ куы фæкодта: иу фыстæг дæр нæ — стæй та 
Бутианыл: цæмæй фæтарстаид фыстæгæй, йæ хуызæй йæ мидæг 
куы ницуал баззад! Кæд, мæгуыр лæг кæй у, гæххæтты кæй нæ 
зоны, афтæмæй йæм кæй æрцыд, уымæн дзы фæтарст? Ома 
фыстæг Тæгайы куыд хъуамæ бацагуырдтаид, цы хуызы йæ хъу- 
амæ ссардтаид?! Ау, нырмæ куы никуы сæмбæлдысты ацы стыр 
дунейы гæххæтт æмæ Тæга, уæд ныр куыд æрсырдтой кæрæдзийы 
Бутианы гыццыл хæдзары?! Уæддæр хорз уыди æмæ институты 
къонверттæй нæу, хуымæтæг цъæх къонверт, йæ уæллаг тигъæй 
Сулейман Стальский, йæ зондджын цæстытæ æрцъындгомау код- 
та, афтæмæй кæсы Тæгамæ. 
Тæга дæр кæсы Стальскимæ. 
— Æвæццæгæн мæ фыдыфсымæры лæппуйæ у, æндæр ницы 
мæ сæрæн зонын, — æнкъардæй бакодта æрæджиау Тæга. 
—- Æмæ зоны, ам цæрыс, уый? 
— Зоны. 
— Гæр æмæ йæ кæд зоны, йæ зонгуытыл фæлæса, уæд афонмæ 
афтæ куыд никуы загъта — алæма абæрæг æй кæнон. 
Тæга йæм ницы сдзырдта, æмæ та йæ хъуыды Арысханмæ 
аздæхт — цы йæм рауад? 
— Мгъы, æрæрвыста мын мæлæты лæг! Дæлæ йæ бырæттæм 
аппар, стæй йæм æркæс-æркæс кæн! Дæ сæр та йæ бахъуыди, 
æвæццæгæн, æндæр дæ мæтæй мæлы. 
— Цæуон, кæд мын æй исчи бакæсид йæ удыбæсты тыххæй. 
— Æмæ кæдæм фæцæудзынæ, куы никæй зонгæ кæныс, куы 
никæй — æндæр! Уæдмæ кæд Сурæт æруаид, уæд дын æй уый 
бакæсдзæн. 
Тæга фестъæлфыд — ныр уæд та искуыцæй фæци Сурæт! 
— Гæр æмæ искуы Сурæт цæудзæн, уæдмæ хъуамæ афтæ 
дзыназа æнæкастæй?! 
— Гъомæ йæм мæхæдæг суайдзынæн. 
— Гæррæттт мæнæ уынгтæ бæз-бæз кæнынц скъоладзауæй 
æмæ мæ гъæуый бæрц куыд ничи фефсæрмы уыдзæн, галтæ 
ифтындзын ыл нæ хъæуы! — Тæга иуæрдæм акаст, иннæрдæм 
акаст æмæ дзы йæ цæст куы никæуыл æрхæцыд, уæд æхсызгон 
улæфт ныккодта. Дæлæмæ фæраст, хъæуыбыны ’рдæм. Кæм æй 
бакæсдзæни — хъуыды кодта, цалынмæ рухс у, уæдмæ йæ куы 
нæ бакæса, уæд ма йæ талынджы кæм бакæсдзæн? Иу афон æрхъу- 
ыды кодта — искæй кауыл багæпп кæна. Цæхæрадæттæ лæгбæрц 
ссыдысты—нартхорæй, зæгъай, хъæдурæй, зæгъай. Искуы фæ- 
гуыбыр кæндзæн æмæ йæ акæсдзæн. Акæсдзæни йæ, цас кæси- 
наг уыдзæн. Фæлæ æмбæндтæ цыдæр бæрзонд сты, мæнæ, несе- 
ри кæй хонынц, уымæй арæзт, æмæ уый сæрты æнцон бахизæн 
нæу нæ мæгуыр фæллад лæгæн. Уалынмæ йæ цæстытæ æрхæцы- 
дысты иу даргъ кауыл. Даргъ æмæ ныллæг. Каумихтæ æрдæгæй 
уæлæмæ афтидæй зынынц. Хæдзар далæ дæлдæр, уый дæр — 
9 Урс изæртæ 
257 

ныллæггомау, йæ сынæг каумæ бахаста. Тæга каумæ бацыд, 
михтæй дыууæйыл ныххæцыд æмæ сæ астæуты цæхæрадонмæ 
бахызт, кæронæй — картоф, уыцы дзæбæх рæгъытæй сагъд, уыцы 
бæрзонд губакк, фалдæр хъæдур — суанг хъилты цъуппытæм 
сбырыд. Уырдæм баирвæз! Тæга дыууæ рæгъы æхсæнты ба- 
дзортт-дзортт кодта, бахæццæ, конверт фелвæста, йæ кæрон ын 
сыскъуыдта æмæ уыцы тæккæ рæстæг йæ хъустæ ацахстой: 
— Уым мацы сфæнд кæн, абабау! 
Тæга фестъæлфыд. Хъæдуры хъилты кæрон йæ. даргъхъæд 
къæпийы æнцой лæууыди иу бæрзонд лæг. Йæ бурбын рихитæ 
дæлæмæ æрфæлдæхтысты, лæгæн йæ дзых бынтондæр сæ быны 
фæкодтой, нал зынд æмæ Тæга джихæй аззад: кæцæй йæм сдзырдта! 
— Мæнæ картофы кæрæтты бауай, уым пысунæ ис. 
— Кæм? 
— Уæртæ, уæртæ, картофы кæрон. Дард нæу, ма тæрс. — 
Лæгæн йæ дæндæгтæ фæзындысты рихиты хæмпæлæй æмæ 
Тæгайæн æхсызгон уыд. — Азмæл, мауал лæуу! 
«Фæзын, — фыста Арысхан. — Хамбийыл йæ хайады кус- 
джытæ сæвварс сты. Куы нал æй равзарой — тас у. Дæу бахас- 
тон хъæлæсгæнджытæм. Хал халæн æххуыс. Фæзын». 
Уайтагъд фездæхти фæстæмæ. Лæг лæууыди, кæм æй ныу- 
уагъта, уым. 
— Фервæзтæ, бецау? — бахудызмæл и йæ цæсгом, йæ 
дæндæгтæ дæр та фæзындысты. — Æмæ куыд тагъд фæзылдтæ? 
Гыццыл дзы афæстиат уыдаис. Æууæнк нæй ацы гуыбын срыс- 
тыл. Цæмæйзон, кæм дæ æрсурдзæн. Æмæ риссаг у дæ гуыбын? 
Тæга сагъæстыл фæци — куыд зæгъа? 
— Афтæ риссаг мын нæу, фæлæ... 
— Йæ цæфыл ын схос кæн. НырХуыцау хорз уыд, æмæ ардæм 
æрбаирвæзтæ, æндæр уынгæджы нæ кодтай. Æмæ дæ арæх-æрсу- 
ры? 
Тæга йæ уæнтыл схæцыд, йæ сæр йе уæхскмæ æркъул кодта. 
— Афтæ арæх мæ не ’рсуры, фæлæ... 
— Ме ’дылы зондмæ байхъус æмæ йæм кæсгæ мауал кæн. Ис 
хосгæнджытæ, дзæбæх хосгæнджытæ æмæ сæ искæмæ фæцу. 
Лæджы йæ муртæ цæмæн хъæуынц æндæр! 
Тæга та йæм бакаст. Лæууы лæг, сабыр æмæ æнæмæтæй, цыма 
ардæм уыцы ныхæстæ кæнынмæ æрцыд. Цыма йæ æндæр никуы 
ницы хъуыддаг и. Йæ дзых дæр та амбæхсти рихиты бын, цыма 
йын æппындæр нæй дзых, цыма уыцы æвзæр низы кой дæр уый 
нæ кæны æрдæбонсарæй. 
— Хорзæй баззай! — æрæджиау сфæрæзта Тæга. 
— Хуыздæртыл амбæл, фæлæ дæ мæ ныхас ма ферох уæд. 
Йæ цæфыл ын исты хос скæн. 
Изæрмилтæ хæцын байдыдтой хъæуыл, Тæга уынгмæ куы 
рахызти, уæд. Хæдзармæ йæ нæ фæндыд — уым та йæ Бутиан 
258 

сисдзæн хынцфæрстытæ æмæ сæ иуæй нырма ныр фервæзт. Стæй 
дæр æй Арысханы гæххæтт горæты балæууын кодта, сæ инсти- 
туты æмæ дзы гыццыл куы афæстиат уыдаид, уый йæ æрфæндыд. 
Æмæ уынджы дæлæмæ цыд, йæ уæнгтыл дзæбæх схæцыд æмæ 
бустæ кодта йæ мидзæрды: наукон институты кусай, наукон кус- 
æджы ном хæссай, æмæ наукæйæн йе ’мгæрæтты дæр макуы 
ацæуай! Ныдзæвгæ дæр ыл макуы акæнай, мæнæ уынджы 
цæугæйæ лæг искæуыл куыд аныдзæвы, афтæ! Афæдзы кæрон 
гæххæтхæссæны нымадæй дыууæсæдæ сыфы нывæр, — дыу- 
уæсæдæйæ къаддæр хъуамæ ма уой, — йæ бæттæнтæ йын самс 
æлхынцъ бакæн, хайады хицаумæ йæ бадæтт æмæ дæ дзул лæвæрд 
фæдæ — афæдзæй-афæдзмæ та цæттæ у дæ улупа. Дыууæсæдæ 
сыфы — уый нымайынц, фæлæ уыцы сыфтыл фыст цы и, уый нæ 
нымайынц, цыма дзы цал сыфы и, уый ахсджиагдæр у, сыфты 
уæлæ цы фыст и, уымæй! 
Ахæм диссæгтæ, гъе! Æмæ ма æндæр искуы дæр куы уаиккой 
— наукæйы! 
Æмæ, дам, ныр мæнæ æрзæтыссæн фабрикты цы сасиртæ и, 
æрзæтæн йе згъæр чи фæхицæн кæны, ахæм сасиртæ куы уаид 
нæ институты дæр æмæ, дам-иу нæ фыстытæ уыцы сасирты куы 
ауадзиккам, цæмæй се згъæр фæхицæн уа, уый тыххæй. Æрба- 
хастай дæ афæдзы куыст — сасиртæм æй баппар. Стæй дзы фæсте 
куы ницы баззайа, ома, згъæр дзы куы нæ разына, уæд ма, дам, 
кæрæдзийы цæсгæмттæм куыд бакæсиккам? Нæ, дам, басудзик- 
кой нæ цæсгæмттæ? 
Гъе, уый загъта Хамби йæ хайады кусджытæн, æндæр 
æппындæр ницы. 
8. 
Микадо тыхсти, фæлæ цыма нæ тыхсти, йæхи афтæ дардта, 
Иуырдæм-иу ацыд кæрты уæрæх къуымты, иннæрдæм-иу æрбаздæхт, 
искуы иу истæуыл бадгæ дæр æркодта, йæ иу къах-иу иннæ къахыл 
дæр баппæрста. Æцæг-иу бадын бирæ нæ бафæрæзта, уайтагъд-иу 
сыстад, йæ тегла худ дæр-иу систа, йæ къух-иу йæ даст сæрыл 
æрæвæрдта, ранæй-рæтты-иу æй ныхгæ дæр акодта. 
Иу афон уартæ лæхурæн кæм æвæрд и, куырой, уыцырдæм 
базылд. Уым’ кæйдæр ифтыгъд гал, ссинæгтæ кæуылты æрбахæс- 
сынц, уыцы дуарæй йæ сæр æрбатъыста, йе ’фсондз дæр æрба- 
зынд æмæ хъæрæй ныууасыд. Микадойæн хъыг уыди, гал мидæмæ 
кæй æрбазындуый, ноджы хъыгдæр та йын, уасгæ кæй ныккод- 
та, уый уыд. Йæ къух фæхъил кодта, цыма галы сæрыл исты 
ныздухынмæ хъавыд, уый хуызæи. Æмæ хъæрæй сдзырдта: 
— Гъæуый уæ кæй мардæн хæринаг у, фæстæмæ йæ фæсыдз 
кæнæд, кæннæуæд уын, хуыцауыстæн, ахæм митæ бакæндзынæн 
æмæ... 
25? 

Дарддæр нал загъта йæ хъуыды Микадо æмæ цы митæ бакæ- 
нынмæ хъавыди, кæмæн бакæнынмæ хъавыди уыцы митæ — 
æппындæр дзы ницы сбæрæг и. 
Уырдыгæй раздæхт, кæрты астæу гыццыл алæууыд, 
фæйнæрдæм аракæс-бакæс кодта æмæ дарддæр ацыд. Тæразмæ 
æрбахизæны. лæууыди Зæрæмæг. Нæ дзы фидыдта — афтæ зын- 
ди Микадомæ. Уæдæ цæвæджыхъæд нæ аныхъуырдтай, дæ ху- 
ыздæры фæхъхъау фæуай, кæдæм нырраст дæ. Уый æмæ дын 
мæнæ иннæ... Мæнæ... Микадо цæхгæр фæлæууыд, йæ мидбынат 
æрзылди, йæ къух систа, фæлæ къух сæрмæ не схæццæ и — 
цæсгомыл æруагъта йæхи, фындз аууæрста, роцъойæ ахызти. 
Фæцæуы, фæхæссы йæ фыстытæ! Рынчындонмæ, дам. Афтæ 
цард дæ хæдзары! Къуыри, бирæ-бирæ дыууæ къуырийы. Стæй 
сыл райдайдзысты зилын. Æмæ та-иу райсом адæм тигътыл тым- 
былæй лæудзысты, цыма æрвдзæфы алыварс лæууынц æмæ йыл 
цоппай кæнынмæ хъавынц. Æмæ уыцы тымбыл лæудзысты, 
афтæмæй кæрæдзийы дзыхæй скъæфдзысты, дысон та сæ кæй 
рацахстой, куыд æй рацахстой, уыцы хабæрттæ. Ахсгæ æхсæвы- 
гон, уæдæ цы! Боныгон ма чи кæй ахсы. Æхсæвыгон — куыд нæ 
дæ уынæг уа, куыд нæ фæрсæг, афтæ. Æмæ, дам, рынчындонмæ! 
Уæд рынчындоны фæджиуæд дæ дзæбæхдæртæ! 
Дысон ын куыддæр ской кодта, афтæ базыдта, кæдæм цæуы, 
уый. Æмæ базмæлыд ай дæр. Уайтагъд Боламæ бамидæг. Уа нæ 
Бола йæ хæдзар уымæн дæр, ца нæ бола уый у! Уым сæ сæрды- 
гон хæдзары сыдзмæ хуыдоны дуар арæзта. Уым ын бамбарын 
кодта, хъуамæ райсом уый машинæйы абада, Микадойы машин- 
æйы æмæ автобусы фæдыл ацæуа, æмæ йæ цæст дара Тæгамæ 
кæм рахиза, кæдæм бацæуа, цас дзы фæуа, кæимæ рацæуа — 
хъуамæ алцы дæр сбæрæг кæна, алцы. 
Микадомæ бадын æрцыди, йæ алыварс аракæс-бакæс кодта 
— уартæ иу асыкк, дæлгоммæ фæлдæхт, цыма йын исчи йæ быны 
къуырттон карк бакодта. Микадо йæм тигъмæ-тигъмæ бацыд æмæ 
йыл æрбадт. Æмæ куыддæр æрбадт, афтæ йæ цæстытыл ауад 
Дзудзи — йе стыр галифейы питыртæ ныттыррыкк сты, афтæмæй 
фæцæуы æрнæмæрнæмгæнгæ, йæ къухы йæ тамако пиллон калы, 
æмæ йæм хъуысынц йæ ныхæстæ, йæхи ныхæстæ Микадомæ: 
«Уыцы хорзы мын бацу æмæ дын мæ сæры астæуты фæндаг, 
мæнæ ауылты, ай», — йæ худ систа æмæ йæ даст сæры астæуты 
бацамыдта Микадо. Худ исын, чи зоны, нæ хъуыди, фæлæ афтæ 
сцыбæл и — уыцы чырыны дуарыл схæц æмæ уырдæм ныккæс! 
— æмæ куыд нæ систаид йæ худ дæр! Ноджы ацы нуæзт! Уыцы 
авг уым банызтой машинæйы уæлхъус сæ хус кæсæгтимæ, иу та 
ма уым райста Микадо, дуканийы æмæ йæ уым банызтой, дука- 
нийæн мидæгæй цы къуым и, уым. 
Æмæ йæ кæд Дзудзи... кæд Хуыцауы фæнда... Ай уæйыг хæрæг 
у, ацы Дзудзи. Йæ машинæ æддæдæр æрхуыссын кæндзæн, ба- 
260 

цæудзæн, бацæудзæн, рудзынгæй йæм бавналдзæн, уыцы ныллæг 
рудзынгæй, фыццаг æй разилдзæн йæхи ’рдæм, стæй йыл 
ныххæцдзæн... йæ зæрдæ цины риуыгъдтытæ скодта Микадойæн 
æмæ бадын нал бафæрæзта, сыстад. 
V.- V,- *Л- 
Сурæт тагъд кодта, уæд та схуыссыди — уæд ма йæ уатæй 
стын кæндзæн! Тæга ацыд абон, уый федта, æмæ фæстæмæ не 
’рбаздæхтаид — ахæм цыд нæ кодта. Афтæ йæм кæсы. Дука- 
нимæ бауади, дуканийы раз кæимæдæрты æрлæууыд, афтæмæй 
дын кæсы, æмæ дын далæ Тæга автобусмæ фæцæуы! Фæцæуы 
йæм, фæцæуы йæм, стæй йын йæ гом дуарæй ма басанчъех кæна! 
Уый ахæм диссаг фæкаст Сурæтмæ æмæ кæимæ æрлæууыд, уыцы 
устытæн сæ ныхас дæр нал æмбæрста, сæхи дæр сын дзæбæх нал 
уыдта. Уæдæ автобусы куыд смидæг! Афтæмæй Сурæтмæ куыд 
зынди, уымæ гæсгæ Тæгайы бон цæуын уыди уæртæ Бутианы 
хæдзарæй дæлæ колхозы кæртмæ. Стæй та фæстæмæ — колхо- 
зы кæртæй Бутианы хæдзармæ. Æндæр иунæг ранмæ дæр нæ. 
Уæдæ автобустæ-йедтæм гæппытæ кæна æмæ дард кæдæмдæрты 
цæуа! Уæд Тæга нал у, æмæ уый зæгъай! 
«Цымæ кæдæм фæцæуы?» — сæхимæ цæугæ-цæуын æм 
цалдæр хатты фæзынд уыцы фарст, фæлæ-иу ын дзуаппдæттæг 
нæ фæци æмæ-иу ахуыссыди фарст. 
Æхсæвыцъæхæй йын йæ дуар бахостой уыцы лæгтæ æмæ 
уæдæй нырмæ йæхи зæхмæ нал æруагъта, иуæрдæм — дугъ, 
иннæрдæм — дугъ. Ноджы уыцы арæхстгай, уыцы хæдзардзинæй 
куы æвнæлдтой, уыцы агъуындæн дуртæ-иу уыцы дзæбæх куы 
рауагътой фæйнæгыл æмæ сæ уым кæрты кæрон цыппæрдигъон 
джиппамад куы скодтой, уæд йæ зæрдæ кæд нæ барызти фыр 
цинæй, скæуа, уымæ йæ бирæ нал бахъуыд. Кæдæй нырмæ хъа- 
выд йæ агъуысты сæр раивынмæ! Цал дымгæ æхсæвы арвыста 
удаистæй! Йæ хъæдæрмæг скалцæг и, уый æппæт дур ма цы хуы- 
зы урæдта, уый стыр диссагæн дзуринаг у. Ныр æм ацы лæгты 
чидæр æрбарвыста йæ удыбæсты тыххæй. Дзæбæх лæгтæ — 
æнæсайд, æнæ уæлдай ми. Аходæн ма сын цы ацарæзтаид! Уырдæм 
сын радавта, кæртмæ цыдæр уазал къæбæртæ, графин арахъхъ. 
Арахъхъæй сæ хистæр иунæг банызта, иннæтæй йæм йæ къух дæр 
ничи фæкодта. Фæлæ сын сихор дзæбæх сарæзта — цæхæра- 
джынтæ сын скодта, карк сын аргæвста. Дуканимæ дæр уый тыххæй 
бауад — кæд дзы исты дзæбæхаг уаид, фæлæ дзы ницы разынд 
халвайы йеддæмæ. Балхæдта дзы иу ахъаззаджы къуыназ. Лæгтæ 
ма йыл худгæ дæр бакодтой, уæдæ уыцы дзæбæх хæринæгты цурæй 
халва æлхæнынмæ фæцу! Уый дæр æй иу хæцъилы атыхта æмæ йæ 
ныр мæнæ йемæ рахаста Бутианæн. Бутиан бирæ уарзы халва. Ныр 
та йыл ауæрддзæн, йæ цæст та дзы нæ уарздзæни хæрын. 
261 

Фæлæ кæдæм цыдаид Тæга? Уæд нырмæ куыд никуы ник- 
уыдæм цыд! Фæлæуу, æмæ кæд афонмæ фæстæмæ æрбаздæхт, 
уæд та? Уоуу, цавæр здæхт у, сасиргур куы нæ ауад искæмæ! 
Стæй, Тæга уа æмæ афтæ тагъд фездæха искуыцæй! Тæга хъу- 
амæ кæдæм ацæуа, уым бирæ фæлæууа гуыбырæй, дзæбæх 
æвдæлон хъуыст фæкæна, цы дзурынц, уымæ, рæстæгæй- 
рæстæгмæ-иу сæ йæхæдæг дæр истæмæй афæрса. Æмæ бон уымæ 
кæсы, кæд йæ тæккæ даргъыл у, уæддæр? Æниу раздæхæд, кæд 
æй фæнды, уæд. Чи йæ нæ уадзы! Йæ уат хицæн æмæ æндæр. 
Чидæр йæ фæрсты ахызт æмæ куыддæр ахызт, афтæ йæ ба- 
зыдта — Микадо. Æмæ йæ цæуынæй фæлæууыд: дыууæ азы 
рацыд уыцы изæрæй, æмæ йыл дардмæ макуы схæцæд йæ цæст, 
уыййеддæмæ йыл æмбæлгæ дæр никуыуал акодта, йæ фæрсты 
дæр никуыуал ахызт. Кæд ын йæ цæсгом, бакæса ма йæм, уый 
бар нал лæвæрдта æмæ дзы йæхи хызта? Ныр дæр талынг кæй 
уыд, уый тыххæй афтæ цыд фæци йæ ныхмæ, æвæццæгæн. 
Уæддæр ацафон уыди — хур зына-нæзына фæхæтыди. Сурæт 
йæ изæры митæ бакодта, æхсæвæры къæбæр ахордта, гъеныр ма 
гыццыл абадон æмæ схуыссон, куыд загъта, афтæ чидæр дуарыл 
куы ’рбахæцид. Акаст æмæ — Микадо. Йæ цæстытæ — æнахуыр 
сырх, цыма æнæхуыссæг æхсæв æмæ æнæнцой бон арвыста. 
Сурæт сæм иунæг каст фæкодта цырагъы рухсмæ æмæ йе 
уæнгты агæпп ласта сæ сырх, цыма æрвæрттывдмæ фæкаст, уый 
хуызæн. 
Æрбахызт, æрбадт. 
— Ауылты фæцæйцыдтæн æмæ, зæгъын, ехх, мæнæйуый, ды 
Сурæты арахъхъæй иу куы нæ баназай, царды мидæг, уæд.дæ 
бирæгътæ бахæрæд! 
Сурæт батыхсти: ацафæтты æнæлæг хæдзармæ лæгтæ куы 
цæуа — уый кады хос нæу. Уæддæр йæхицæн ныфсытæ авæрдта: 
æрбацыди — ацæудзæн, иу-дыууæ аназдзæн... Фынг ын авæрдта, 
арахъхъ æрдавта. Фæлæ цæй нуæзт æмæ цæй цыдæр! Фыддзырд 
ыл Хуыцау бафтыдта. 
— Æз дын дæ цыд уарзын, дæ цыд, царды мидæг, куы 
фæцæйцæуыс, æмæ дæм дард куы вæййын, уæд фæзæгъын, мæ 
удыбонтæй ныр уымæ хæстæг фест æмæ йын уырдыгæй бакæс 
йæ цыдмæ. Уæдæ! 
Æрвонгæй афтæтæ дзургæ никуы федта Микадойы, фæлæ 
иуæй-иу лæг нуæзтджынæй бынтон фендæргъуызон вæййы. 
Дзургæ дæр бынтон æндæр цыдæртæ фæкæны. 
— Æмæ ма æрбад, мæнæ ма мæ фарсмæ æрбад, царды мидæг. 
Сурæты бадын нæ фæндыд, уæддæр æрбадт, кæд тагъддæр 
фæуид дзырд, кæд тагъддæр аназид æмæ ацæуид. 
’ — Æмæ сылыстæг акъахдзæфæй у. Мæ фыдзæрдæйы сы- 
лыстæгæн ма йæ акъахдзæф нæлгоймаджы зæрдæйыл ма сæмбæлæд! 
Уый къахдзæф нæу, царды мидæг. Уæдæ куыд æнхъæл дæ! 
262 

Сурæтæн йæ къух йæ уæрагыл басабыр — бонсауизæрмæ 
æнæнцой змæлд фæкодта, ныр æхсызгон сабыр ныцци. Æмæ 
йыл иуафон Микадойы стыр къух йæхи куы ’руагъта, куы йæ 
æрнуæрста йæ быны, уæддæр исдуг уыцы сабыр лæууыд, гъе! 
Йæ хъарм дæр æм бандæвта Микадойы къухæн, фæлæ æхсызгон 
хъарм нæ уыд. Æмæ уæд базмæлыд къух, æмæ куы базмæлыд, 
уæд æй ноджы тынгдæр æрæууæрста Микадойы къух. Уæд йе 
’ннæ къух фестъæлфыд Сурæтæн, кæйдæр къухы бын фæмидæг, 
хъуамæ йæ бынты алæстаид. Фæлæ уыцы рæстæджы Микадо 
бамидæг и æмæ йе ’ннæ къух æддиæутты айста æмæ йæ Сурæты 
æфцæгыл æрбатыхта, афтæ йæ æрбатыхта æмæ йæ былтæ чи 
сты, йæ егъаугомау былтæ, уыдон Сурæты русмæ бахæццæ сты. 
Уæддæр кæм лæууыди — хæцыд æмæ хæцыд æфцæгыл йæхи 
’рдæм. Æвæццæгæн афтæ хъавыд, ома йæ былтæ, Сурæты былтæ 
мæхи ’рдыгæй фæуой. 
— Алæ-ма, цытæ кæныс?! — фесхъиудта Сурæт. Йæ цæнгтæ 
Микадойы цонгмæ фæцарæзта æмæ йæ сæр бынты фелвæста 
цонджы тæлыйæ, — æз мæ дзæбæх зæрдæйæ сбадтæн йæ цуры, 
уымæ та кæд нæ уыд æндæр зæрдæ. Дудгæ бадай, кæд цы 
хуызæн дæ! 
Микадо дæр сыстад, уæззау улæфыд, цыма мæнæ ам фынгыл 
нæ бадт, фæлæ бур голладжыдзаг мæнæу æрбахаста æмæ йæ 
мæнæ ам æрæппæрста. Йæ тæригъæд нæ хъæуы Сурæты, нал 
дæр æм армæй бавнæлдта, ницуал дæр æм дзургæ скодта. Азыл- 
ди уыцы уæззау улæфгæ æмæ ахызти дуарæй, цыма иннæ голлаг 
хæссынмæ цыди... 
Бутианы æхснудгæ ныййæфта Сурæт. Сæ ныллæг тыргъы 
ныллæг бандоныл бадт, æлхуый æнæрынцойæ зыррытт кодта, 
йæ уæрджытæй кæуыл хæцыд, уыцы уæлæнгай хъæдын къусы, 
æмæ йæ разы астæрды зыхъхъыр фæйнæджытыл ратул-батул 
кодта дыууæ сау къуыбылойы. Сурæты куы федта, уæд фестад, 
къуыбылæйттæ рацахста, æлхуыйы бырынкъыл сæ æрсагъта æмæ, 
кæуыл бадти, уыцы бандоныл сæ æрæвæрдта. 
— Уый дын цафон цыд у, мæнæ чызг?! 
— Кусджытæ мæм и, — загъта Сурæт. — Райхæлдтой агъуы- 
сты сæр. Æмæ, дам, ам искуы куы æрхуыссиккам, уæд, дам, 
райсом раджы райдаиккам. Лыстæн, дам, нæ куы уаид. Дзæбæх 
лæгтæ, бонсауизæрмæ сæ хъæрæй ныхас никæй дзыхæй схауд, 
афтæ æлхынцъытæ халæгау иу куыст иннæйы фæдыл кæнынц, 
гъе. Æз дæр сын уæттæ бакодтон, лыстæнтæ-йедтæ, зæгъын, 
ныууадзут, мæнæ уын, зæгъын, уæттæ æмæ дзæбæх баулæфут. 
Мæхæдæг рацыдтæн — уæдæ уым куыд ныллæууыдаин кæйдæр 
лæгтимæ! 
— Нæ дын уыд, нæ, лæууæн, цæй лæууæн дын уыди кæйдæр 
лæгтимæ. 
— Æмæ кæдæм ацыди, кæ, де ’мдзæрин? 
263 

— Æмæ ды та де уоны кæсыс —- цæмæй зоныс, ацыди, уый? 
— Федтон æй. Абон дуканимæ бауадтæн æмæ йæ уæд федтон 
— автобусмæ бахызти. 
— Рынчынфæрсæг фæцæуы, — загъта Бутиан риуыгъгæ ны- 
хасæй. — Гæххæтт æм æрцыд. 
— Чи йын фæрынчын? — Сурæт нырма ныр райста йæ 
дæлармæй тыхтон. 
— Йе ’фсымæры лæппуйы ус. Нæ мæ ’ндавы, чи фæнды уæд. 
Уæдæ ам мæгуыры цæрдтытæ кæна дæ туг-де стæг æмæ иухатт 
афтæ ма зæгъай: алæма, цы фæци?! 
Сурæт цыдæргъуызон батыхст Бутианы ныхæстæй, хъыг дæр 
ын уыдысты, стæй ма йын цыдæр аууон дæр бадардтой йæ 
зæрдæмæ. 
— Мæнæ дын халва æрхастон. Уыцы лæгтæн æй балхæдтон. 
Мара, зæгъай, кæд æм сæ исчи йæ къух дæр фæкодта. 
— Халва а? Уæ, хуынтæ дæм фæхастæуа, æз ма æрдæбон 
халва куы æрæмысыдтæн, зæгъын,æммыст ныр иу халвайы 
къæртт, — Бутиан райста тыхт, райхæлдта йæ. — Гъомæ дзы цас 
рахастой, холлагдонмæ дæр дæ мачи бауадза. — Иу къаннæг 
къæртт дзы йæ дзыхы акодта, иннæ фæстæмæ тухын райдыдта. 
— Цæуылнæ дзы ахæрыс? Ахæр дзы. — Бутиан цы бандоныл 
бадт, ууыл йæхи æруагъта Сурæт къуыбылæйтты фарсмæ æмæ 
уырдыгæй уæлæмæ касти Бутианмæ. 
— Æрдæбон, уæдæ æхсæвæрыл мæхи цæмæй фæсайон, 
зæгъын, зады ссады .тæпп ма мæм уыд, æмæ дзы задын ракод- 
тон. Дæ къухы æлгътæ йын йемæ ахордтаис. 
— Дæ уазæг дæр ахæры ахæм хæринæгтæ? 
— Ахæры, куыд нæ ахæры! Фæлæ мæм иу диссаг цы кæсы — 
цыма йыл нæ фидауы ахæм хæринæгтæ хæрын! Афтæ йæм 
кæсгæйæ баззайын. Ноджы сæм уыцы арæхстгай æвналын куы 
райдайы. Уæдæ фыййау фæцыдтæ цæрæнбонты æмæ цы сты уыцы 
арæхстгай æвнæлдтытæ! Æз нæ зонын фыййауы хæрдтытæ! Æниу, 
æвæдза, æнæуи дæр афтæ у - уæзбын. 
Сурæт гуыбырæй бадт ныллæг. бандоныл æмæ йæм уæлæмæ 
æдзынæг каст, цыма йын йæ ныхæстæ нымайгæ кодта æмæ йын 
дзы, исчи исты куы фæуа, уымæй тарсти. 
— Схуыссæм, — загъта Бутиан. — Фæлæ куыдтæ схуыссæм? 
Кæд дын диваны зæрондыл бауат кæнон. — Мидæмæ фæцæйцыд 
æд тыхтон, фæлæууыд, — фæлæуу, æмæ уæртæ уым цæмæннæ 
æрхуыссыс, уæртæ? 
— Кæм? 
— Уæртæ, Тæга кæм фæхуыссы, уым. 
— Кæйдæр уаты? Уанцон нæу! 
— Нæннæ, уый хуыссæнты уæле æндæр уат бакæндзыстæм 
æндæр хуыссæнтæй. Æмæ фæлмæныл хуысдзынæ. — Бутиан 
мидæмæ ахызт. Сурæт ма уæддæр гуыбырæй бадт æмæ-иу астæ- 
264 

рды фæйнæгыл йе ’нгуылдз куы иуырдæм ауагъта, куы иннæрдæм. 
Уæдмæ та Бутиан йæ уæлхъус æрлæууыд. — Ацу, мауал бад. 
Рудзынг гомæй уадз æмæ дæм сыгъдæг уæлдæф цæуа. 
Бутиан уайтагъд ныссабыр, фæлæ Сурæтмæ хуыссæг нæ цыд. 
Уат ын цыдæр уæгъд уыд, лæгæн йæ хæдон куыд уа уæгъд, афтæ. 
Рæбынмæ-иу бахуыссыд, цыма æдде исчи æрхуысдзæн æмæ дзы 
куы нæ бацæуа, уымæй тарсти. Йæ хъуыдыты-иу фæзынди Тæга 
— æрбадт сынтæджы дæлфæдтæм æмæ йæ дзаумæттæ ласы, 
ныртæккæ сæ фæуыдзæн ласт æмæ æрхуысдзæн. Æмæ та-иу йæ 
уæнгтæ барызтысты сæхи мидæг æхсызгон ризгæ рыстæй, йæ 
улæфт-иу фæтардæр æмæ -иу йæ зæрдæйы гуыпп-гуыпп дзæбæх 
бамоæрста. Æмæ-иу хуыссыд æнæзмæлгæйæ æмæ-иу хъуыста 
йæ зæрдæйы гуыпп-гуыпмæ. 
Цæрæнбонты иунæгæй æрвит де ’хсæвтæ дæ уаты къуымы? 
Уый дæр рацæуы æддæмæ райсом æмæ иннæ устытæ дæр! Се 
’хсæвы хъарм æртæмттæ фæкæны æддæмæ сæ къабатæй. Сæ 
цæсгæмттыл ссудз-ссудз райдайы хосгæрдæны хъæндилау. Уый 
та хуысгæ цы зæрдæйы уагимæ ныккæны, стгæ дæр — уыимæ. 
Афтæмæй куыд нæ хъæбæр кæна зæрдæ дæр, куыд уынгæджы 
бон ыл ныккодта! 
Стæй та-иу иу афон йæ цæстытыл ауад Тæга — фæцæуы 
уыцы сабыр цыдæй. Æнтысгæ дæр ын уымæн ницы бакодта, гъе! 
Æмæ, цымæ, ныр уый хæдзарæй куы рацæйцæуид, Сурæты 
хæдзарæй, уæддæр афтæ сабыр фæцæйцæуид? Райсом куы рац- 
æйцæуид, куы сбон уаид æмæ, адæмы лæгтæ куы рацæйцæуынц 
сæ хæдзæрттæй, уыцы афон куы рацæйцæуид, уæддæр афтæ 
сабыр фæцæйцæуид?.. 
Уаты уæрæхæй тыхсти, цыма йæхи сынтæгæй ай бирæ 
фæтæндæр у, афтæ йæм зынд. Рæбынмæ-иу байста йæхи, уым- 
иу ахуыссыд, ахуыссыд, стæй та-иу æддæмæ ратулæгау кодта. 
Хæрзаг дзы уый дæр афтæ рафт-бафт фæкæны, Тæга. Ацы уæрæх 
уаты — иунæгæй. Кæд йæ цард иунæгæй арвыста бынтондæр, 
кæд йæ уаты иунæгæй фæлæзæрыд цæрæнбонты? 
Стæй фефсæрмы йæ хъуыдытæй, йе ’ннæ фарсыл æрзылд, 
йæхиуыл бабустæ кодта: уæдæ цы хуызæн хъуыдытыл схæцыд! 
Мæй нæ зынд æмæ мидæгæй уыд талынг, фæлæ та-иу Сурæ- 
ты цæстытæ куы къулыл æрхæцыдысты, куы — царыл, 
æвæццæгæн-иу бирæ фæкаст уыцы иу ранмæ æмæ-иу æвзарын 
райдыдта. «Гыццыл куы афынæй кæнин», — загъта йæхицæн, — 
кæннод райсом дзæгъæлтæ кæндзынæн æмæ мын уыцы кæйдæр 
лæгтæ мæ худинаг фæхæсдзысты? Йе ’ннæ фарсыл та æрзылд, 
йæ иу къух йæ уадулы бын бакодта, йе ’ннæ къух йæ дыууæ 
уæраджы астæу фæлмæны æртъыста æмæ æнцад улæфын рай- 
дыдта. Иу рæстæджы йæ цæстытæ кæрæдзийыл авæрдта æмæ- 
диссаг! Хъæуы астæу цы дон цæуы, уый былтыл æд мигæнæн 
æрцæйдугъ кодта Тæга. Йæ разæй та фæстæмæ фæкæс-фæкæс 
265 

кодта, афтæмæй кæд нæ лыгъди Микадо, дæлæ колхозы 
къæбицгæс. Тæга уыди бæгъæввад, йæ хæлафы къæхтæ йæ бац- 
æвитты онг счъил. Ныр лыгъд радта, радта æмæ цæст нæ хæцы- 
ди йæ дыууæ къахыл. Уæддæр, мара, зæгъай, кæд æййæфта Ми- 
кадойы. Æмæ дис кодта Сурæт — куыд/ нæ йæ æййафы?! Хъыг 
дæр ма йын уыди — уæдæ уыцы лыгъд кæнай æмæ Микадойы ма 
æййафай! Афтæ у мæгуыр лæджы хъуыддаг, гъе! Иу афон уартæ 
цалхгæнæг Батонкъа кæм цæры, уырдæм куы æрхæццæ, уæд йæ 
иу уæраг зæххы куы ацæвид, иннæуыл мигæнæн куы авæрид 
æмæ — дæнг! Фæлæ цæй дæнг æмæ цæй цыдæр! Мæнæ цыма йе 
уæхскæй исты бутъро суг æрæппæрста, уымæй тыхджындæр нæ 
райхъуыст йæ дæнг. Æмæ дис кæны Сурæт — уый цы хуызæн 
дæнг у?! Уæдæ ма иннæтæй исчи уыдаид, кæддæра адæм сæ хъу- 
стыл нæ ныххæцыдаиккой, афтæ нæ ныддæнг кодтаид йæ 
мигæнæн. Йæхæдæг ма уыдаид Микадо! Гъæ, йæ туджы фæтула 
уый, йæ сау туджы! Иухатт æм куы бацыди сæхимæ, иу хуыссы- 
нафон æмæ йын йе ’фцæгыл йæ цонг куы æрбатыхта, æвæццæгæн, 
ыл, ома, мæхи ’рдæм æрбахæцдзынæн, йæ цæсгом ме ’рдæм куыд 
æрбазила, афтæ, стæй йын йæ былтæн ныбба кæндзынæн... 
Æнахуыр уавæры уыд Сурæт — фыны хъуыдытæ кодтаид, 
æмæ фыны куыд и хъуыдыгæнæн? Асæджы хъуыдытæ кодтаид 
æмæ хъал нæ уыди. Хъал куы уыдаид, уæд, уыцы дæнг тынг кæй 
нæ ныннæрыд, ууыл цæй хынцмæ хъуамæ мæсты кодтаид?! На- 
уæд асæджы цы дугъ кæныны сæр бахъуыд Тæгайы! Иннæ ахæм 
Микадо! Куыд нæ дын лидздзæн фæстæмæ фæкæсфæкæсгæнгæ 
Тæгайы разæй! Уæдмæ та фæцыди ног гæрах, фыццагæй ноджы 
лæмæгъдæр æмæ уый, уыцы дыккаг гæрахмæ рахызти фыны 
арæнæй Сурæт, базмæлыд, арф улæфт ныккодта, бамбæрста, кæм 
и æмæ дзы цы ми кæны, уый æмæ уæд йæ хъустыл æрцыд цыдæр 
уынæртæ, фыны нæ, фæлæ, асæджы чи вæййы, ахæм уынæртæ. 
Æмæ рабадти Сурæт. Йæ цæстытæ рудзынгмæ фæцарæзта æмæ 
дзы кæд хæцгæ ницæуыл скодтой йæ цæстытæ, уæддæр фæхъæр 
кодта, тæрсыны хъæр, тæрсыны æхст куыд фæкæнынц, афтæ: 
— Кæцы дæ, кæ?! 
Йæ хъæр куы фæсабыр, уæд бамбæрста, чидæр тæрк змæлд 
кæны. Фестъæлфыд æмæ рудзынджы фæлгæты йæ цæст цыдæр 
æндæргыл æрхæцыд. Стæй та йæм йæ тыхулæфт æрбайхъуыст 
æндæргæн. 
Сурæт фестади, рухсыссудзæнмæ бауади, скъæпп æй кодта. 
— Алæма, кæддæра кæцы дæ. 
Рухсмæ ауыдта кæйдæр чъылдым, дзæбæх фæтæн чъылдым. 
Чъылдым рудзынгæй федде — цас æдде кæнинаг уыди Бутианы 
ныллæг хæдзары рудзынгæй. Стæй ацахстой йæ цæстытæ чы- 
рьш, Тæгайы зымæгон дарæс кæм æ.вæрд сты, уыцы стыр чырын, 
рудзынджы дæлвæйнæгыл цæхгæрмæ лæууыд, йæ ных уын- 
джырдæм зылд. Сурæт ыл йæхи ныццавта. Æрбаласта йæ æмæ 
266 

йæ зæхмæ æруагъта — йæ цæнгтæ йæ тыххæй баурæдтой, афтæ 
уæззау уыди. Уым чырыныл алæууыд йæ бæгъæввад къæхтæй, 
æрдæгæй уæлæмæ йæхи адардта рудзынгæй, фæйнæрдæм акаст, 
фæлæ уынджы талынг бадт кæрæй-кæронмæ, æмæ дзы йæ цæст 
ницæуыл æрхæцыд. 
Микадо лыгъди, афтæмæй лидза, уый йæ æппындæр нæ 
фæндыди — йæ мæрдты уæнгæл уыдта лидзынæй. Æмæ бирæ 
лидзынвæнд нал кодта — мæнæ ма иу-гыццыл æмæ æрлæудзæн. 
Уæд ын сæ бинонтæ амæлæд, куыд нæ сын лидздзæн, кæд йæ 
хъуг давынмæ нæ бацыди Бутианæн! Чырыны хæррæгъмæ бацы- 
ди дæлæмæ дæр æмæ уæлæмæ дæр. Мæгуыр лæджы чырынмæ. 
Кæд нæу мæгуыр, уæд ыл ахæм бон акæнæд, ахæм, æмæ йæ 
дзыхмæ къæбæр схæссынхъом куыд нал уа! 
Нæй, ницы бафтыд йæ къухы, æндæр сæ кæмæн цы хъуыд, 
уыцы ныхæстæ бæргæ загътаид. Газантейæн дæр, иннæтæн дæр. 
Уæд ын йæхи дæр бæргæ æрфарстаид: алæма ды кæмæи хын- 
джылæг кæныс?! Адæмы ’хсæн æй къуыммæ бæргæ бахастаид: 
кæцæй æрвыст дæ, уый зæгъ! Уæд æм хъæубæстæ æндæр цæстæй 
акастаиккой бæргæ! Цас дзы феппæлыдаиккой, цас — гъа-гъа- 
гъа! Хистæртæ-иу æм нуазæн ралæвæрдтаиккой уалæ бадты 
сæрæй: æхсарджын лæг дæ, Микадо, æмæ дын уыцы æхсар ма- 
куы сфидиуæд!.. 
Фæлæ кæцы уыдаид уый?! Бутиан уыдаид, æмæ йæ хъæлæс 
йеды хъæлæсы хуызæн куы уыди уæлæ, Сурæты. Æмæ цы ми 
хъуамæ кодтаид Сурæт кæйдæр хуыссæны? Лæг мысы де ’дде 
уый дæр æмæ рафт-бафт кæны. Æмæ йæ уæд лидзын нæ хъуы- 
ди, кæд уый уыди, Сурæт, уæд. Уым ыл хуыссæнмæ дæхи бауадз, 
дзæбæх æй æрæлхъывтытæ кæн, йæ гом буарыл ын æруæгътытæ 
кæн дæ къухтæ, уæд^иухатты митæ нал кодтаид. Йæхи ныххуди- 
наг кодта уæд дæр. Йæ къухмæ йын бавнæлдта, цыма къух йед у! 
Йæ астæуыл ын фæхæцын хъуыд, йæ астæуыл. Дзæбæх ын фæхæц 
йæ астæуыл æмæ йæ хæрдмæ фелвас. Астæу Хуыцау уымæн рад- 
та сылгоймагæн. 
Уыцы тæккæ сахат йæ къах цыдæр фæлмæныл æвæрд фæци, 
къах фæбырыд æмæ лæг йе ’рбадæнтæ зæхмæ æрхаста. Сæ тъæпп 
фæцыди йе ’рбадæнтæн. Йæ сæр ныттылдта Микадо. Базыдта, 
кæм абадти, уый — кæйдæр хъуг изæры сæрвæтæй куы æрцыд, 
уæд ацы тæккæ ран афæстиат. Афæстиат дзы, стæй ацыди. 
— Ей, мардæн дæ куыд бахордтой, гъе! 
Микадо иуæрдæм ныззылд, йæ цæнгтæ зæхмæ фæбыцæу код- 
та, фестад. Тæф фындзыхуынчъытæ ацахста. Иу къахдзæф акод- 
та, дыууæ. Уым бамбæрста — дарддæр афтæмæй цæуæн нал уыд. 
Иуæй быргæ æркодта йæ хæлаф, иннæмæй ранæй-рæтты цыдæр 
уазал бадардта мидæмæ, уымæл уазал, æмæ дзы æлгъгæнгæ 
стъæлфыди буар. Иу-цасдæр æдзæмæй алæууыд Микадо, стæй роны 
æргъæвæг суагъта æмæ къæхтыл æрхауд уыцы уæззауæй хæлаф. 
267 

— Ацу, судзаджы мардæн хæрды фæу, кæйдæриддæр уыдтæ! 
— ралгъыста та хъæрæй Микадо æмæ уый хæдуæлвæд ахъуыды 
кодта: дзабыртæ уал ласын хъуыд — ноджы сæ сызмæста хæлаф, 
цыма сын сæхи змæст фаг нæ уыд! 
Афтæ та алæууыд иу-цасдæр, стæй сæм къухæй нæ нывнæл- 
дта, афтæмæй раппæрста дзабыртæ дæр, хæлаф дæр, йæхæдæг 
иуварс ахызт æмæ уым æрлæууыд. Лæууыд мидæггаг цыбыр 
хæлаф æмæ даргъ хæдоны æмæ хъуыды кодта, цы ми бакæна. 
Уым ныууадза хæлаф æмæ дзабыртæ æмæ сæ уынджы хъæбæрыл 
куыд ныууадза? Исчердæм сæ айс, искæй цæхæрадонмæ сæ бап- 
пар, уæд бæргæ хорз уаид, фæлæ сæм куыд бавнала. Исты хъил 
ссара, куыд ахъуыды кодта, афтæ йæ сæры ферттывта — æмæ 
дзыппытæ та?! Се ’дзаг куы вæййынц йæ дзыппытæ хъуыддаджы 
гæххæттæй-æндæрæй. Уæдæ дзы æхца дæр вæййы, уæртæ фæстаг 
дзыппы æхца йеддæмæ æндæр куы ницы æвæры. Уæззау-уæззау 
æргуыбыр кодта, æрмифицаугæ хæлафы суртæм хъавыд, афтæмæй 
дзы дзабыртæ дæр æрбатыхта — уæддæр ын уæлдай нал уыд — 
систа сæ æмæ сæхимæ араст. Афтæ сыл иуварс хæцыд, цыма йæ 
фарсмæ исчи цыд æмæ сæ уымæ æвдыста, уый хуызæн æмæ тагъд 
ходта. Уынгты змæлæг нæ уыд — ууыл ма лæууыд уæддæр йæ 
зæрдæ. Æниу цæй змæлæг хъуамæ уыдаид, æрдæгæхсæвмæ бирæ 
куы нæуал уыд, уæд! Къæхтæ рыстысты афтид тæнæг цъындаты. 
Къух фæллад, уæддæр цыди, тагъд кодта. Æвæццæгæн æй йæ 
цæргæ-цæрæнбонты ныры хуызæн никуы фæндыд, се стыр кул- 
дуары мидæг цы къаннæг тымбылзылд дуар и, ууыл куы бахæ- 
цид, уый. Къухы нуæрттæ-иу бадон сты, уæд-иу æрлæууыд, афтæ- 
иу алæууыд æмæ-иу фæбадти нуæртты рыст, стæй та-иу ацыд. 
Æппынæрæджиау схæццæ и. Дуары раз фæлæууыд бирæ нæ, 
цалынмæ æлгъитгæ кодта, уæдмæ: 
— Ацу, бакæнæг æмæ дæ рауадзæг мауал уæд, къæйтыл куыд 
фæниу-ниу кæнай! 
Стæй дуарыл бахæцыд. Мидæгæй мæнгагъуысты рухс ссыгъта, 
йæ къухтæм æркаст æмæ сæм фæлтау куы нæ æркастаид: къухтæй 
ницуал зынд, зæрдæ сæ хæццæ кодта. Уæддæр æрæвнæлдта 
хæлафмæ. Фæрсаг дзыппытæ дзæбæх равдæлон кодта, фæлæ фæстаг 
дзыпмæ нывналæн нал уыд. Цыдæр амæлттæй йын рафтыдта йе 
’гънæг, нывнæлдта йæм. Æхцатæ дыууæ дыдагъæй лæууыдысты. 
Сласта сæ, стæй хæлаф тасмæ бахаста æмæ йæ уым ныппæрста. 
Исдуг дзабырты дæр тасы ныппарынмæ хъавыд, фæлæ сæ нал нып- 
пæрста тасы, уым сæ ныууагъта æмæ, агъуысты кæрон цы хихсæн 
уыд, уырдæм бацыд йæ къухтæ æхсынмæ. Хихсæны дон нæ разынд. 
Микадо йæ къухтыл хæрдмæ схæцыд æмæ сæм бирæ фæкаст, стæй 
тасмæ хæстæг цы бандон уыд, уымæ бацыд æмæ йыл йæхи æруагь- 
та. Уайтагъд æхсызгон улæфт ныккодта æмæ йæ хъуыдыйы 
фæмидæп чи уыдаид уæддæр, Тæгайы хуыссæны чи хуыссыд, уый? 
Бутиан йæхæдæг уыдаид æмæ нæ уыди йæхæдæг Бутиан. 
268 

Гыццыл абадти, йæ къухтæм дæр та æркасти. 
Кæд Сурæт уыди, уæд дзæгъæлы рагæпп кодта, нæ йæ хъуы- 
ди гæпп кæнын уæд. Ацахс æй æмæ йæ хуыссæнмæ нылхъив... 
фæлæуу, фæлæуу, æмæ йæ æлхъивгæ ныккодтаид, куыд нæ йæ 
ныккодтаид æлхъивгæ та! Фæлæ йæ стæй афтæ нæ бафарстаид: 
алæ-ма, кæдæм фæцæйхастай кæйдæр лæджы чырын! 
Нæ, хуыздæр уыди, кæй рагæпп кодта, уый. Уым йæ зæрдыл 
æрбалæууыд Дзудзи æмæ хъæрæй загъта: 
— Фæлæуу Дзудзийы путхор, кæд ма ныры хызт фæкæнай, 
уæд-иу æй раппæл лæппутæн. Фæлæуу, æз дæ дæ къусы æркæу- 
ын кæндзынæн. Гыццыл абадти, йæ къæхтæм æркасти — ныр 
сæм нывнал æмæ сæ аууæрстытæ кæн, фенцаиккой сæ дудынæй, 
фæлæ сæм уыцы къухтæй куыд нывнæлдтаид æмæ та стыфылтæ 
калдта: 
— Фæндаджы сæрдæнтæ фæу, æвзæр путхор хæрæг! Уæдæ 
афтæ баныфс æвæрай лæгæн æмæ йæ афтæ фæсайай! Уæззау ын 
цавæр у, цавæр мæрддаджы чырын у! Кæд ын дзы, мыййаг, чеки- 
сты кусæнгæрзтæ и? Кæд ын дзы маузер и, кæд ын дзы хъата- 
ратæ дæр ис? Кæд ын дзы æндæр истытæ дæр ис, уый кæй нæ 
зоны, Микадо, ахæм истытæ? Уæдæ, чингуытæ, зæгъа, æмæ чи- 
ныг уæззауæй уæззау у, фæлæ уый бæрц чиныг кæдæм æнтъых- 
таид йемæ?! Цæмæн æй бахъуыд ам уый бæрц чиныг?! Фæлæ йын 
дзы маузер ис, нæмгуытæ-йедтæ... Нæмыг æм бирæ уыдзæн, ома, 
цы нæ вæййы, æмæ мæм уадз æмæ уа нæмгуытæ. 
Гыццыл та абадти. Далæ фæсдуар — фантан, ныртæккæ 
сыстдзæн, дон рауадздзæн фантанæй æмæ уал йæ къухтæ 
ныхсдзæн —хорз сæ феууæрддзæн сапонæй. Сыста, загъта, йæхи- 
нымæр, фæлæ нæ сыстад. Абадти ма æмæ та ралгъыста: 
— Ацу, дудгæ-судзгæ мардæн бахъу, цы стур дæ! 
Стæй ныггуыбыр кодта, йæ къæхтыл ма цъындатæй цы аззад, 
уыдон раппæрста. Ноджы тынгдæр сдудыдтой йæ къæхтæ.Абад- 
ти ма æмæ йæ цæстытæ æрхæцыдысты машинæйыл — уартæ 
мæнгагъуысты рæбынæй лæууы, йæ цъæх ахуырст æрттивы цы- 
рагъы рухсмæ. 
— Уымæ дæр ма акæсæд исчи — фыдмиаджы хуызæн, фæнда- 
гыл дæр, дам, нæ рахызт, вагзалы дæр. Уæдæ йæ хæйрæджытæ 
ахордтой?! Машинæ дæр ма фæратæр-батæр кодта. Æниу кæд 
горæтмæ дæр нæ ацыд, кæд ныххоста æмæ йæхи хъуыддæгты 
фæдыл æндæр искуыдæм афардæг, уæддæр ын ацу æмæ йæ фæдыл 
цæхх ныккæн. Кæуыл ма и æууæнк! 
9. 
Газанте районмæ ацыд. Цыма афтæ æнæуи ацыд, фæлæ æнæуи 
нæ ацыд: чи у ацы Тæга! Цы сыл æй бафтыдта, уоуу, мæнæ туг 
ныууарыд мæгуыр лæджы хæдзарыл! Микадойæ æппын нал 
269 

фæразы — чингуытæ, дам, ын и йæ чырыны. Уæд æм кæцæй 
æрцыди чингуытæ, чиныг дарæг мауал баззайа уымæй дæр! На- 
уæд ын дзы кæд чингуытæ и, уæд æй уыцы æхгæдæй цæй тыххæй 
дары?! Лидзынæй тæрсы чингуытæн! Чидæр, дам, æй фысгæ бай- 
йæ’фта, йæ кърандас, дам, амбæхста. Гæр æмæ йæ кæдæм амбæ- 
хста, кърандас у, дамбаца нæу! 
Фæлæ йæ худт! Хæмыцы худт, йæ уд ын фæхоста, былты 
кæрон куы абады! Цæмæн афтæ худа? Уæдæ æнæуи куы фæху- 
ды, уæд цæмæннæ фæхуды афтæ?! Тынг дзæбæх фæхуды уæд, 
адæм куыддæриддæр фæхудынц, афтæ. Ай коймæ куы фæхуды, 
Тæгайы коймæ, уæд та цыма цыдæр амбæхсы йæ былты кæрон, 
æндæр искуы амбæхсæн цæмæн нæй, ахæм цыдæр. 
Хæмыц бынаты разынд. Ноджы цыдæр æвдæлон уыд, йæ 
къæлæтджыны арф бадти, Газантейы йæ ныхмæ æрбадын кодта. 
— Кæд дæ хосгæрдæн æдзæттæйæ не ’рыййæфта? 
Газантейæн æхсызгон уыди, хосгæрдæны кой кæй ракодта 
Хæмыц, уый: дзæбæх цыдысты сæ хъуыддæгтæ. Дзæбæхæй дæр 
хуыздæр. Стъолмæ хæстæгдæр бабадт. 
— Ацы азы хуызæн комæй кургæ хосгæрдæн Хуыцау зæхмæ 
нал рауадздзæн. Уыцы иухуронæй амайæн нæ хостæ — цъæх-цъæхид 
цæхæры хуызæн хостæ! Кæд сæ лæг йæхæдæг нæ фæхъавы ахæ- 
рынмæ, уæд мын мæ фыддæгтæ схæссæд уыцы хостæй. Мæ зæрдæ 
уый нæ зæгъы, æмæ иу цъери дæрæнвæллад хос æрыссывтам. 
— Æнæуи дзæбæх сты уыгæрдæнтæ? Исты сæ ис? 
— Цытæ дзурыс, цы! Калм сæ нæ алæсдзæн. Фарон иу цъери 
кæм амадтам, уым ныр амайæм дыууæ. Уæлдайдæр нын уартæ 
Бæрзджыны цы уыгæрдæнтæ и, уыцы æппæрст уыгæрдæнтæ! 
Уымæй дæр сыгъдæгæртæфсон æмæ хъæдурхос. 
— Исты дзы ацамадтат? 
— Ацамадтам дзы, куыннæ дзы ацамадтам. Афтæ ма нæ 
бæрцæй дыууæ къуырийы бауадзæд боныгъæд, стæй, кæд фæнды 
нæ фосы, æмæ сæ къæхтыл дæр гуыбынтæ уæд. 
— Афтæтæ фæдзурут, стæй зымæг уалдзæджырдæм нæма 
фæкъул вæййы, афтæ сæ къудитæй исын байдайут уе стурты. 
Газантейæн хъыг уыди ацы фæстаг ныхас: сæ къудитæй, дам. 
Йæ цæсгомыл æрдæбонæй нырмæ цы хъæлдзæг æнгас уыд, уый 
фæцæйныгуылд, фæлæ йæ æххæст нæ бауагъта ныгуылын. Йæ 
уæхсчытыл уæлдæр схæцыд æмæ стъолы сæрты сæрæн лæджы 
кæстытæ бакодта Хæмыцмæ. 
— Цавæр къудиты кой кæныс, нæ дæ ’мбарын. 
— Стурты къудиты кой. 
— Нагъ! Мах колхозы къудиты кой никуы уыди. Æнæуи хол- 
лагхъуæгтæ аззæдтытæ кодтам, фæлæ къудитæй исæм — уый 
нæм нæ уыди. Къуди, ома... 
Хæмыц стъолæй цыдæр гæххæтт систа, æркаст æм, фæстæмæ 
йæ æрæвæрдта. 
270 

— Сымах нæ исут — иннæтæ исынц. 
— Исчы истытæ исы, уый махмæ нæ хауы. 
— Гъомæ æз дæр иннæтæй загътон. 
— Уæдæ, дам, сæ къудитæй... 
— Уæ мæгуыр лæг та цы фæци гъæуым? — стъолы сæрты 
бакаст Хæмыц дæр Газантемæ æмæ йæм бахудт — уыцы худт та! 
Былты кæрон амбæхст, лæг каугæрон куыд амбæхса, афтæ. 
Газантейы уæнгтæ барызтысты. Уæдæ йын цавæр худт вæййы 
уый! Кæд худыс, уæд æнæуи куыд фæхудыс, афтæ бахуд æмæ 
уа! Ай мæрдты ’лгъыст у! Æмæ айтæ-уйтæ нал фæкодта: 
— Афтæ цæмæн фæхудыс, афтæ? 
— Кæд фæхудын, афтæ, ома? 
— Кæд нæ, фæлæ, Тæгайы кой куы фæкæныс, уæд, мæгуыр 
лæджы кой. 
— Æмæ куыд фæхудын? 
— Æцæгæй нæ фæхудыс, фæлæ цыма хъазгæйæ фæхудыс. 
Хъазгæйæ дæр нæ, фæлæ цыма искæй фæмæстæй марыс. 
— Тынг дзæбæх фæхудын. 
— Гъомæ кæд æцæг мæгуыр лæг у, æнæхицау мæгуыр лæг, 
уæд худгæ цæуыл фæкæныс? 
— Ницы фæхудын. 
— Гъалæ, куыд’нæ фæхудыс?! Афтæ фæхудыс æмæ лæгæн йæ 
зæрдæ алырдæм ахсайы. Æнæуи дæр ыл алы ныхæстæ цæуы. 
— Цы ныхæстæ йыл цæуы æнæуи та? — уыцы худт æрхуыс- 
сыд сындæггай Хæмыцы былтыл. 
— Цы йын зонын! Иу зæгъы, кърандас æм федтон. Иннæ 
зæгъы, фысгæ йæ баййæфтон æмæ йыл нæ басаст. А Микадо та 
ныллæууыди, Хуыцаумæ цæуы, зæхмæ здæхы, чингуытæ, дам, и 
йæ чырыны. Гъæуым ын Бутиантæм цы чырын и, уым — 
æнæсулæфгæйæ адзырдта Газанте æмæ сонт лæуд фæкодта. 
Хæмыц æм æдзынæгæй каст стъолы сæрты. Цыдæр фæндтæ 
кодта — бæрæг уыд: йæ дыууæ мыдгъуыз цæсты-иу æдзæмæй 
аззадысты, стæй-иу сæ уæлтъыфæлттæ кæрæдзийыл тъæпп- 
тъæппæй ралæууыдысты. Иу афон йæхиуыл схæцыд. 
— Ды ма искуыдæм цæуыс? 
— Никуыдæмуал цæуын, кæдæм ма цæуын. 
— Уæдæ уæд уæхирдæм ахæцæм. 
— Хуыцау дæ куы саразид, — фестад Газанте дæр. — Кæд 
дæхæдæг аныхас кæнис æмбаргæ йемæ. Гъæтт æмæ йæм ахæмæй 
куы ницы разынид, æцæг мæгуыр лæг куы разынид, æндæр мæ 
ницы хъæуы. Уæд дын æз, уыцы дам-думтæ чи рахæсс-бахæсс 
кæны, уыдонæн цы хъæуы, уыцы митæ бæргæ бакæнин. 
Абузгæдонмæ нæма схæццæ сты, афтæ кæсы Газанте, æмæ, 
уартæ йæхи фæндагæй иуварс азылдта, афтæмæй лæууы Дзу- 
дзийы стыр æнтыдласæн. 
— Ай Дзудзийы машинæ куы у, уæд та цы лæуд фиды, цымæ? — 
271 

бадзырдта Гæбытомæ æмæ уыцы сахат йæ цæст æрхæцыд — 
уæлвæндаг нæууыл ныхæй-ныхмæ бадынц дыууæйæ, хæрынц æмæ 
нуазынц æмæ та загъта Газанте: — Нæ цæрдзыстæм, нæ бонæй 
уæм, афтæ бадздзигæнгæ куы ласæм не ’ххормаг хъуццытæн 
хæринаг, уæд! 
Машинæ бауромын кодта, æрхызт æмæ сагъдау баззад — кæд 
Дзудзийы ныхмæ нæ бадти Тæга! Бадти æмæ цыдæр æууылдта. 
Æвæццæгæн анызта æмæ комдзаг акодта. Адæм афтæ фæкæнынц 
æмæ уый дæр афтæ бакодта. Уоуу, дæ хæдзар фехæла Тæга, 
хæдзар дæр дын нæй фæлæ! 
Уæдмæ йæ машинæйæ æрхызт Хæмыц дæр æмæ фæрсæй- 
фæрстæм бараст сты, дыууæ лæджы кæм бадтысты, уырдæм. 
Бахæццæ сæм сты æмæ Газанте загъта фыдæнæнгæнæджы 
хъæлæсæй: 
— Байриат, уæдæ! 
Ноджы карздæр сдзурын уыд йæ зæрды, фæлæ иуæй Хæмыцæй 
аргъуц кодта, иннæмæй та йæхицæй дæр æдас нæ уыд Дзу- 
дзийæн: дзырдфæразон уыди Дзудзи, йæхæдæг-иу бахудти, 
хъазгæ кæнын, ома. 
— Фарн уæ бадты! — бадзырдта сæм Хæмыц дæр. 
— Хуыцау, дæ рын бахæрон, нæ уазæджы хай æмæ нын нæ 
бирæгъы хай ма байс! — агуывзæ Хæмыцмæ сдардта Дзудзи. — 
Комдзаг фен Тæга-Мæга! 
Хæмыц бахудти. 
— Уазæджы хай — уый æз дæн фæлæ, уæд бирæгъы хай та, 
æвæццæгæн, ды дæ, Газанте. 
Иннæтæ дæр бахудтысты. 
—Бирæгъы хай нæ, фæлæ ма гъеныр, Дзудзи, ацы фæндаджы 
былтыл ахæм гæппæл баззад æмæ ды кæм нæ æрурæдтай æмæ 
кæм нæ банызтай! — уæддæр нæ баурæдта йæхи Газанте. 
— Аззади ма дзы, фæлæ нырма бонты мыстытæ нæ бахорд- 
той, стæй æз дæр удмидæг дæн нырма. 
— Хуыцау дæ саразæд, дзæбæх ныфсытæ мын авæрдтай. 
Хæмыцæн агуывзæ йæ къухы, афтæмæй касти Тæгамæ, ба- 
худт-иу æмæ та-иу йæ былты кæрон абадт йæ худт — Газанте 
кæмæй тарст, бынтондæр уыцы худт. Хорз уыд, æмæ йæ нæ 
федта Газанте. Касти йæм æмæ хъуыды кодта: мæгуыр, æнæхи- 
цау лæг! Цы йæ чырынтæ хæдон, цы йæ теглайы зæронд. 
— Æндæр куыдтæ дæ? 
— Хуыцау дæ дзæбæхæй бафæрсæд, ницы мын у, — иу цы- 
быр каст æм скодта уæлæмæ Тæга. 
— Аназ дæхион, — дзуры хъæрæй Дзудзи. — Тæга ам уыдзæн, 
лидзгæ никуыдæм кæны. 
Хæмыц анызта, дзулы къæбæр æмæ джитърийы карст ау- 
уылдта. 
— Дæ фысымтæ исты фесгуыхтысты? 
272 

— Уас сæ Хуыцау куы саразид. 
— Сгуыхт ма цы вæййы! Горæтмæ цæуай— дæ машинæ дæ 
быны, — йæ иу къухæй иннæмæ рауагъта Дзудзи. Агуывзæ Га- 
зантемæ бадардта. — Фæстæмæ здæхай — дæ къухæй ацамон 
æмæ, кæдæм ацамонай, уым лæудзæн дæ машинæ. Дæ къах дæр 
куыд нæ сцъыф уа... 
Газанте лæугæйæ баззад, уæдæ уымæн нæ разынд автобусы, 
уымæн! Микадо та — чекист, дам, у æмæ, дам... Уоуу, дæ хæдзар 
басудза, Микадо, куы ма йæ ныууадзай, уæд! Фæцæуы-æрцæуы 
æмæ та ууыл фæцæуы йæ тъæпп, мæгуыр лæгыл. 
— Уæдæ автобусы нæ ацыдтæ, нæ? — фæрсын дæр ма йæ 
цæмæн хъуыд, фæлæ йæ цин схаста Газантейы. 
— Кæм ацыдтæн автобусы, кæ. Сбадтæн дзы, фæлæ дзы, 
куыддæр сбадтæн, афтæ мæм ай æрбацыд æмæ мæ раргъæвта 
йæхи машинæмæ. 
Æмæ, дам, чекист! Чекист дарæг мауал баззайæд дæ хæдзарæй! 
Стæй Дзудзимæ бакаст Газанте. Нæннæ, кæд нуазагтæ-йедтæ 
у, уæддæр разыны лæджыгъæд амæ дæр. Гъеныр ма кæс: ома, 
мæгуыр лæг у, æмæ цæмæн хæрдзтæ кæна дыууæрдæм. Уый бæсты 
йæ, ома æз сдавдзынæн уæлæмæ дæр, стæй та йæ, ома, æз æрдав- 
дзынæн дæлæмæ дæр æмæ уыдзæн. Уæз мын куы нæ кæны мæ 
машинæйыл, ома. 
Акæс-ма уымæ, хуыцауы тыххæй! Гъеныр ма уыцы чырын у 
æмæ уый дæр куы раргом уаид. Афтæ куы раргом уаид æмæ 
дзы цырыхъытæ æмæ кæрцытæ-йедтæ куы разынид, уæд бæргæ 
ныккуыдз кæнид Микадойы. Уæдæ дзы нал фæразы! 
Газанте анызта, джитърийы карст йæ дзыхы баппæрста, æрæу- 
уылдта йæ æмæ рæвдаугæ каст кодта Тæгамæ. Мæнæ йæ былтæ 
æвдæлон уыдысты, уæд æм худгæ дæр бакодтаид, æвæццæгæн. Фæлæ 
джитъри æууылдта æмæ йæм æууилгæ-æууилын куыд бахудтаид. 
Хæмыц дзуццæджы æрбадт, Дзудзимæ бакаст. 
— Донбыл хъæндæлытæ нæма фæзынд, цымæ? Ницы йын зо- 
ныс, Дзудзи? 
— Цы йын зонын, хъæндæлыгæсæй кусын! 
Хæмыц бахудт. 
Æмæ та загъта Дзудзи: 
— Мæнæ фæйнæ баназут æмæ уæ зæрдæтæ хурварс абадой. 
Къуырма ма ут. 
Гæбыто, Газантейы шофыр, иуварс лæууыд æмæ арвмæ кас- 
ти — ахæм æгъдау æм уыд, машинæйæ рахизæд, уыййеддæмæ 
хъуамæ арвмæ скæс-скæс кодтаид, цыма-иу йе ссивинагæн 
къæвдайæ тарст. 
— Фæзынди, куыд нæ дзы фæзынди. Цомут, кæд уæ фæнды, 
иу æлвас уын дзы æртондзынæн. 
— Æцæг-ма, цомут, — загъта та Хæмыц. — Æнæуи дæр 
азилæм донбылты. 
273 

— Цомут, — сразы и Газанте дæр. 
Донбылмæ кæрæдзийы фæдыл ныццыдысты, уым апырх сты. 
Хæмыц Тæгайы фæсты ацыд, иу стыр дуры дæллагхъуыр æй 
баййæфта, йæ рæбынкъæдзмæ йын бавнæлдта. 
— Уæдæ куыдтæ дæ, зæгъыс? 
— Куыд зоныс, афтæ, — бахудт Тæга. 
— Хорз сарæхстæ, мæгуыр лæджы хуызы хорз бацыдтæ, куыд 
кæсын, афтæмæй. 
— Йæ хуызы нæ бацыдтæн, нæ — йæ цармы бабырыдтæн, — 
бахудти Тæга, фæлæ уайтагъд фæурæдта йæ худын. — Нæ, куыд 
мæм каст, афтæ æнцон нæ разынд. Уæддæр архайын, симды куы 
бацæуай, уæд... — Тæга йæ уæнгтыл бæрзонд схæцыд, йæ 
цæстæнгас фæтынг кодта æмæ йæ галиу къух æддиæутты æрба- 
зылдта, симгæ чи фæкæны, уый куыд æрбазилы йæ къух, афтæ. 
— Уæд симын хъæуы. Афтæмæй се ’рдæг дæр нæ симы, сим- 
ды чи бацыд, уыдонæн, æмæ ныссуйтæ и нæ симд. 
— Раст загътай — чи ма симы! Фæлæ мæ хъуыддаг куыд у, 
уый дын зæгъон: хуы кæримæ куы баирвæза, — бахудти Тæга, 
— æмæ йæ фырзыдæй йæ дзыхы фылдæр æфсиртæ куы рас- 
къæфид, ууыл куыд фæхъуырдухæн кæны, æз дæр — афтæ. Сыз- 
гъæринтæ хауы сæ дзыхæй, цæйау фæзæгъынц, æмæ сæм лæбур- 
дтытæ сисын — иумæ дзы фæлæбурын æмæ мын иннæ 
æрцæйхауы, уымæ дæр та фæлæбурын. 
— Æмæ уæд фелвасыс дæ кърандас, и? 
— Мæхи нал бауромын — æрцæйхауы æфсир мæ дзыхæй — 
æмæ йæ фелвасын, — адзырдта тагъд-тагъд Тæга, стæй Хæмыцмæ 
аздæхт, йæ рæбынкъæдзмæ йын бавнæлдта уый дæр. — Чи дын 
загъта — фелвасын кърандас? 
— Чи нæ, фæлæ — Газанте. Уæдæ мæм цæмæ ныххæццæ! 
— Уæд цъыфы мæ тъæпп фæцыди æмæ уый зæгъай. 
— Дæ зæрдыл дар, — бахудти та Хæмыц, йе ’нгуылдз дæр æм 
батылдта, — ды дæ знаджы фæсчъылдым æмæ кæныс сусæг 
куыст. 
— Зонгæ йæ бæргæ кæнын, фæлæ зонын иу хъуыддаг у, арæ- 
хсын — иннæ хъуыддаг. 
Уым сæ ныхас фæлæууыд, цыма сын истæуыл фæхæцыд, уый 
хуызæн. Хæмыц йæ къæхтыбынæй иу дур систа, доны сæрты йæ 
фаллаг фарсмæ ныддыввытт ласта. 
— Æмæ æгæр нæ зыд кæныс — цы агурæг рацыдтæ, уыдонæй 
дзы уый бæрц зыны, æви ма æндæр истæмæты дæр ныкъкъæп- 
пытæ кæныс? 
— Ома куыд æндæр истæмæты? 
— Зæгъæм, аргъæуттæм, таурæгътæм, æмбисæндтæм — гыц- 
цыл дзы и! 
— Аргъæуттæ ’мæ таурæгътæ — нæгъ. Уыдон уынджы къæйыл 
цы агурынц. Уыдон æмбырд кæнынæн æндæр уавæртæ хъæуы. 
274 

Ме ’ ргом бындуронæй уыдонмæ здæхт у — дзырдтæ ’мæ дзырд- 
бæстытæм. Хуынгæ дæр афтæ хъуамæ кæна нæ чиныг: ирон дзыр- 
дарæзт æмæ дзырдбасты æгъдæуттæ. Фæлæ кæм лæууы лæг! Ахæм 
хъуыдыйад дыл сæмбæлдзæн æмæ дæ цæстытæ цæхæртæ акал- 
дзысты. Нæ фыдæлты царды гакк сыл арвы хъугæй бæрæгдæр у 
раст. Мæнæ æрдæбон симды кой скодтам. Симдыл куыд бæрæг 
дары нæ фыдæлты царды гакк, уыдоныл дæр афтæ, гъе! 
Æддæдæр, доны тæнæг уылæнтæ сæхи кæдæм бахæсс-бахæсс 
кодтой, уыцы ран уырыл, цыма йæ дзы тыхтъыст счындæуыди, 
уый хуызæн раст лæууыди æрмæрины дæргъæн сырх-сырхид 
хъæндæлы. Æнæдзургæйæ йæм бацыдысты æмæ йæ уæлхъус 
æрлæууыдысты. 
— Колхозы къæбицы дуаргæсмæ кард куыд нæ уыдзæн, — 
Тæгамæ бакаст Хæмыц. 
— Кард ис, — Тæга йæ хæлафы дзыппæй хæрынкъа систа, 
стæй карк æргæвдæджы гуыбыр ныккодта æмæ хъæндæлы бын- 
дзарæй слыг кодта. Лæууыдысты æмæ хордтой хъæндæлыйы урс- 
урсид кæрстытæ, сæ дзыхтæ ахъаззаджы хæлиу кодтой, сæ был- 
тыл куыд нæ ныдзæвдаиккой кæрстытæ, афтæ. Чи сæм бакаста- 
ид, уый загътаид: де ’дде кæйдæр фæзмынц, æндæр уыдоны иу 
хъæндæлы хæрыны мæт дæр нæй æмæ иннæ дæр. Æрæджиау 
хæрд фæци хъæндæлы, йæ тымбыл пурпуса ма аззади Тæгайы 
къухы. Тæга йæ пуртийау сæппæрста хæрдмæ æмæ йæ ацахста. 
Фæйнæрдæм аракæс-бакæс кодта. 
— Æхсæртæггаты бæласыл иу фæткъуы йеддæмæ куыд нæ 
зад, уыйау æгас атагъайы иу хъæндæлыйы йеддæмæ не ’рзади? — 
афтæ загъта æмæ Хæмыцмæ аздæхта йе ’ргом. — Æмæ дæм мæ 
цæсгом дæр нал хъæцы. Фæлæ, дам, иу кæмæндæр низ нæ уыд 
æмæ къæцæл йе ’рбадæны фæтъыста. Уый æмбисонд æрцыд 
мæныл дæр. Афтæ мæм зынд: бон хъусдзынæн, æхсæв кусдзынæн. 
Æмæ дзы кæмæ хъусон? Уыцы иунæг сахат вæййы, цалынмæ 
кусынмæ нæ аивылынц, уæдмæ, стæй дзы цъиузмæлæг нал аз- 
зайы. Цинмæ не ’фтын, зианмæ — иннæ ахæм. Адæм та гуылф 
уымыты кæнынц. Æвзаг дæр уымыты райхалы йæ бæттæнтæ. 
— Æмæ уæд куыд? 
— Фæстæмæ нæ æртæ куы бакæниккой, иу æхсæв æмæ иу 
бон — куысты, дыууæ — хæдзары. Фæлæ ацу æмæ гъа! 
— Æмæ цы ’фсон счындæуыдзæн Газантейæн. — Дæлæмæ 
акасти атагъайы Хæмыц, уæлæмæ акасти. — Горæтмæ та цæмæ 
схæццæ дæ? 
Тæга йын цыбырæй ракодта йæ балцы хабар. 
— Хамбийы куы зонын æз. Æмæ цы баци? 
— Фервæзти, — бахудти Тæга. — Мæ хъæлæс ын æвдадзы- 
хос фæци. 
— Цæвиттон наукон дуне кæй хонынц, уый дæр бынтон са- 
быр нæу, уым дæр февнæлдтытæ кæнынц кæрæдзимæ?.. 
275 

— Наукæмæ дæр дзы афтæ куы ’внæлдтытæ кæниккой! Уырыз- 
мæджы бæх уыди, æнхъæлдæн, йæхи сасмы куы сæвдылдта, стæй 
змисы куы атылди, афтæмæй куы хæцыд кæйдæр бæхимæ æмæ 
йын йæ фæрстæ куы бахсыдта. Ам дæр — афтæ. Сасмы чи сæвду- 
лы йæхи, стæй змисы чи стулы, уый æхсыны иннæйы. 
— Диссаджы цæрæгой у, ацы адæймаг чи у, уый, — арф ны- 
уулæфыд Хæмыц. —Бирæгъæй баззад, йæ царм, дам, зæнгыл нæ 
уадзы. Фæлæ адæймаг зæнгыл нæ, фæлæ лæнчы дæр нæ ныу- 
уадздзæн йæ царм. Æндæр наукæйы кусæг дæ æмæ, стыр гуым- 
сытæ кæй бон у — уый Хуыцауæй лæвæрд у — фæлæ багуыбыр 
у æмæ хыбыр-хыбыр кæн! Кæдæм къæпп кæныс, дæ фарсмæ чи 
балæууыд, уымæ! Дæ хæйттæ дын нæ хæры, уæ дыууæйы фаг 
дæр дзы и. Кæд ма уым нæй! — Хæмыц фæлæууыд йæ ныхасæй, 
Тæгамæ бакаст. — Стæй цы фесты, йæхи сасмы чи сæвдылдта 
æмæ змисы чи стылд, уыдон? 
— Цин кодтой, æгайтма, дам, баззад йæ бынаты. Фæлæ се 
змис сæ къæхтыбынмæ згъæлд. Мæнæ, стыр рын кæй хуыдтой, 
уый афтæмæй ма зындаид — нæ мæ бауырндзæн: цин кæнын 
дæм куы нæ цæуа, æмæ куы цин кæнай, хъыг кæнын дæм куы нæ 
цæуа æмæ куы хъыг кæнай. Æвирхъауы тыхмитæ сты уыдон 
æмæ буары сæ гакк мацы хуызы зайа, уый гæнæн нæй. Куыд 
хъуамæ тайой уыдæттæ адæймаджы цармы?! 
Стæй базмæлыдысты сæ бынæттæй. Тæга-иу хъæндæлыйы 
пурпуса хæрдмæ сæппæрста æмæ-иу æм йæ армы къуырф ба- 
дардта. Дæле, каконы къутæртæ кæм сцъыхыры сты, уым æрлæу- 
уыдысты. 
— Æртæ куы бауат, уæд дæ мызд фæкъаддæр уыдзæн, фæлæ 
уæддæр мæгуыр æмæ мæгуыр, — бахудти Хæмыц. 
— Мæгуыр дæр мæгуыры хуызæн. Ам’мын хуымилиæгтæ 
хæссын райдыдтой, уый зоныс? Мæгуырмæ фæкæсын, дам, 
удыбæстæ у. Æз дæр дын аргъæуттæ ма фæкæнон Бутианæн. 
Фыййау куы уыдтæн, уæд бирæ фос скодтон ын, загътон, 
æнæхъæн дзуг, уым сæ хызтон, колхозы фосимæ. Æмæ цы! Бирæ 
дæр дары фыстæ колхозы дзугтимæ. Стæй, мæ фыййауы куыст 
куы уагътон, уæд ауæй кодтон мæ дзуг æмæ ме ’хца уартæ гор- 
æты стыр банджы нывæрдтон. Æз мæгуыр нæ дæн, нæ, æз мæнæ 
æнæфæхæцæг æмæ æнæхион дæн, уыййеддæмæ мæнмæ æхца 
гыццыл нæй. Стæй мын сæм банджы цас æфты! Афтæ зæрди- 
агæй дзырдтон, æмæ дын мæхи дæр куы бауырнид, банджы мын 
бирæ æхца и, уый. Æмæ уыцы хъæздыг лæджы ралæуу-балæуу 
райдыдтон, гъе! 
— Стæй? 
— Стæй цы! Рувас мыл йæ къæдзил атылдта æмæ фæстæмæ 
Сыстчертымханæй агæпп кодтон. Фæлæ сын уæддæр сæ аргъ 
арвыстбн... —Тæга хъæндæлыйы пурпуса уæлиау сæппæрста, дыу- 
уæ къухæй йæ ацахста, æмæ йæ ныхас цæхгæр фæзылдта: — 
276 

Уæддæр мæ зæрдæ худы нæ адæмыл: цæмæн уæлæхох кæнæм не 
’взагыл? Цы хабар у? Махæй æндæр нывæндтæ кæнид — ахæм 
гыццыл адæм уай, æмæ дын ахæм стыр æвзаг уа, ахæм рагон 
æвзаг! Махæн та, нæ чъирикувæг дæр, наййаг йæ баст мукъутæ 
иаймæ куыд ныййваз-ныййваз кæна, афтæ хъуамæ баиваз-баи- 
ваз кæна, гъе, искæй æвзагмæ. Уæд дыл цы ’рцыди — нæ дзæбæх, 
нæ сыгъдæг æвзагæй нын холлагдон кæдæм аразыс?! Сыгъдæг 
æфснайд хæдзармæ цъыфкъахæй куыд бацæуай, кæм цы чъизи 
хъæмпыхал æмæ æхсныф и, уыдон дæ дзабыртыл куы бахæссай, 
уый хуызæн. Æмæ йæм афтæ ничи сдзуры: уый цы ми кæныс, 
хорз лæг?! Фæлæ йæ ныхас йе ’взагæй нæма фæхицæн вæййы 
æмæ, дам, «Оммен!» 
Тæга фæлæууы, хъæндæлыйы пурпусамæ æркаст æмæ та загъ- 
та: 
— Мæнæ хъæд чи у, стыр хъæд, галтæ сыфцæй кæй æрла- 
сынц, уым алыгъуызон цурчытæ куыд ныкъкъуырай — 
æфсæйнагæй, хъæдæй, гыццылæй, стырæй — æмæ уæддæр куыд 
нæ афæда, фæлæ дзы уыцы цурчытæ къуырдæй куыд баззайой, 
афтæ мæм кæсы не ’взаджы хъуыддаг: йæ туг æндæр у æмæ йыл 
нæ гас кæны искæй дзырд, нæ йыл ныхæсы, нæ иу кæны йемæ, 
æрхæм ыл кæны! Нæ, уæддæр дзы, чи стырдæр цурк ныкъкъуы- 
ра, ууыл стæм, гъе! Афтæмæй йæм иу дзырд хæссын дæр нæ 
хъæуы, йæхæдæг алцæй фаг дæр у, уæлдайджынтæй. — Тæга та 
фæлæууыд, Хæмыцмæ бакаст æмæ ныллæг хъæлæсæй базарыд: 
Урсдоны былыл сау фæрдыг, 
Бирæ дзы уымæн банызтон. 
Урс цонг дæ, чызгай, сау æрфыг, 
Бирæ дæ уымæн бауарзтон. 
Хуыздæр цы ’взагыл ис зæгъын, уый рацæуæд! 
Хæмыц лæугæйæ баззад, йæ цæстытæ айтынг сты, йе ’рфгуы- 
тыл бæрзонд схæцыд. 
— Урсцонг æмæ сауæрфыг, и! 
— Уæдæ, уæдæ! Æмæ сæ куыд æрцахстой, куыд! Мæнæ арв- 
æрттывд цы дыууæ æрвон тыхæй рауайы, уыдоны хуызæн мæм 
зынынц ацы дыууæ дзырды — урсцонг æмæ сауæрфыг. Кæрæдзий- 
ыл аныдзæвынц, кæрæдзийыл андæдзынц, цæхæртæ акалынц æмæ 
сæ цæхæр зæрдæйыл абады, мæнæ æрцъыккæхсоны судзгæ 
стъæлф зныгъыл куыд абада... Нæ зонын, фæлæ ма урсцонгæй 
диссагдæр исты уа! Уым цас рухс и, æмбæхст рухс, æрмæст 
зæрдæйæ кæмæн и бавзарæн, ахæм рухс! Нæ зонын, фæлæ уымæй 
фылдæр цы нырризын кæндзæн нæлгоймаджы зæрдæ, уымæй 
фылдæр ыл цы бафтаудзæн царды ныфс! Уый адæмæн диссагæн 
дзуринаг у — урсцонг дæ, чызгай! Æмæ кæцы æвзагыл абаддзæн 
уыцы хъуыды афтæ дзæбæх! Æмæ цы æрдзон ныуулæфтытæй 
277 

арæзт у зарæг æгасæй дæр! — Тæга дзургæ-дзурын йæ сæр ныт- 
тылдта. — Æмæ цал ахæм хæзнайы фесæфт, цал дзы аныхъуыр- 
дтой рæстæджытæ, цал дзы аирвæзти сæ хъæлæсы! Сæфы 
фæллой, адæмы фæллой сæфы. Æмæ фæлтау, фæзæгъын, куы 
нæ базыдтаин, афтæ сæфы, уый. 
Уыцы рæстæджы Гæбыто сæ тæккæ размæ рахызт къутæрты 
’хсæнæй, йæ дæлармæй фæйнæрдæм ныхъхъилтæ сты 
хъæндæлытæ. Дыууæ лæджы раз сæ уырыл æрæппæрста. 
Тæга исдуг сæ уæлхъус гуыбырæй алæууыд, стæй сæм 
æрæвнæлдта, æрысгæрста сæ. 
— Гъе, Хуыцау дæ сараза, гъе! Бæстыдзаг хъæндæлытæ. Уымæй 
дæр уыцы ногдзыд сты, гъе. Акæсæд ма сæм исчи! 
10. 
Кæрты бакомкæммæ уынджы фаллаг фарс, артагæй-сæрдæнæй 
цы бæрзонд систы фæстæ уыдысты, уый рæбын лæууыдысты 
хосдзаутæ æмæ тыхстысты. 
— Афонмæ бирæ нæ, фæлæ дыууæ уисы ма ныххæсс! Гъей, 
дотъына,дотъына! — даргъкъубал къæсхуыр лæг иуварс лæууыд 
иннæтæй æмæ йæ цæвæджы гуырцъмæ касти, цыма йæ ныхас 
комкоммæ цæвæджы гуырцъмæ хауди, уый хуызæн. 
— Æниу ардæм цæмæ æрæмбырд вæййæм алы райсом ривæд 
кæнынмæ! — йæ ныхас ын айста, фалдæр йæ сынæг сисмæ чи 
бахаста, уыцы ронбæгъд лæг. — Нæ сын зонæм сæ митæ! Райсом 
сыст æмæ дæ кæрдинагмæ ацу. Кæд афонмæ дыууæ цыды нæ 
бакодтаин — дыууæ комы мæ фæкæнæд Хуыцау. Нæгъ! Хъуамæ 
ам ныхъхъил уæм æмæ æнхъæлмæ кæсæм, рувас фыры 
мæгъздæттæм æрхауынмæ куыд æнхъæлмæ каст, афтæ. 
— Гъеныр мæн тыххæй цы фæнды кæнæд, фæлæ-иу Угъа- 
лыхъы рæстæджы дæр афтæтæ уыди! Арвы талынгты-иу куы 
хаудысты нæ шофыртæ, Угъалыхъ-иу искуыцæй куы ’рбазынди, 
уæд! Æццæй, уæд дын мæ уд амæлæд, афтæ нæ уыди, Заза? — 
бадзырдта даргъкъубал лæгмæ, фалдæр, йæ цæвæджы хæцæнимæ 
чи архайдта, йæ мигъгъуыз нымæтхуд йæ роны тъыст кæмæн 
уыд, уыцы æнæдаст лæг. Æмæ æнæдæстытæ куыд нæ вæййы, 
фæлæ ай худæджы æнæдаст уыд: йæ хил куыд дæлæмæ урс аха- 
ста, æмæ йæ роцъо бынтондæр урс-урсид адардта, цыма 
урскæрдæн гопп уыд йæ роцъойыл. 
— Нæ, Угъалыхъ æгъдау зыдта, лæгæй тæригъæд зæгъын 
тæригъæд хъуыддаг у, — загъта къæсхуыр лæг комкоммæ йæ 
цæвæджы гуырцъмæ кæсгæйæ. 
— Угъалыхъæй дæр мæ ныууадзут, уæ рын бахæрон. Æгъдау 
зыдта, фæлæ хæрын ноджы хуыздæр зыдта, æмæ мын мæ уд куы 
аныхъуырай, уæд ма мæ де ’гъдау йедæн хъæуы! — дзургæ-дзу- 
рын лæгтæм йæхи баввахс кодта, Дзаттиатыхъуымац кæй 
278 

хуыдтой, уымæй гæлифе хæлаф æмæ дзыпджын хæдон кæуыл 
уыд, уыцы ныллæггомау лæг. Лæгæн йæ къæхтыл ирон хъус- 
джын дзабыртæ, йæ нымæтхуды иу фарс—уæлæмæ хъил, науы 
пæлæзы хуызæн, йæ къухы — урс-урсид хъæдын сагой. Тæга 
йæм кæсгæйæ баззад — артисты хуызæн æм фæзынд — цы йæ 
дарæсæй, цы йæ сагойыл куыд хæцыд, уымæй, цы йæ фезмæлдæй. 
Уалынмæ лæгты цурмæ бацыд ноджыдæр иу лæг — йæ иу 
къухы хæрынкъатыхт цæвæг, йе ’ннæ къухы — хæцъил хызын, 
æмæ дзы астæуæй уæлæмæ, йæ хъуыры нартхоры хъузг кæмæн 
уыд, ахæм æхсыры авг зынд. Хъузг æнæхъæн уыд æмæ дзы ав- 
джы хъуыры цы ныццыд, иннæ уæлæмæ хъилæй баззад. Лæг 
куыддæр «уæ райсом хорз» сдзырдта, афтæ бацыд, бацыд æмæ 
сисрæбын дзуццæджы æрбадт. 
— Зыдта! — фесхъиудта æнæдаст лæг. — Уый зыдта æмæ 
адон нæ зонынц! Дæумæ куы фæдзурынц, рауай-ма, дам, Абри, 
кæцы ранæй, дам, дзы ахæрæм, цæй бæрц, дам, дзы ахæрæм. 
— Ахæрынц адон дæр, куыд нæ ахæрынц, дæ къухтæ мыды 
куы сахуырсой, уæд сæ куыд нæ асдæрдзынæ! Фæлæ хæрдæн 
дæр æгъдау хъæуы, æгъдау, Андо. Хуыцауыстæн, нæ мæ сомы 
кæнын кæнут, фæлæ кæд хæрдæн куыд хъæуы æгъдау, афтæ 
истæмæн хъæуы. Гъей, лæппутæ, фырхæрд фыдрын у. А Угъа- 
лыхъ чи у, уый та хæргæ нæ, фæлæ дзæнгæлтæ кодта, 
дзæнгæлтæ. 
— Гъеныр афтæ у, ай! — йæ цæвæджы хæцæнимæ архайын 
ныууагъта æнæдаст лæг. — Гъеныр ын мæнæй уæлдай цы зо- 
ныс — дзæнгæл кодта æви дæнгæл кодта!.. 
— Адæмы цæст уынаг у, дæ рын бахæрон, Андо, æз æй æмба- 
рын: хъыг дын у мæ ныхас, дæхион у, дæ къабаз æмæ. Фæлæ 
удæгас лæг у, мард нæу, удæгасæй та, цы у, уый зæгъын хъæуы. 
— Ницы у мæ къабаз. Далæ тæрхъусы басы бас цæйау акæ- 
нынц. Стæй æз уыдæттæ-йедтæм куы кæсин, уæд мын уымæй 
æввахсдæр чи у, уыдоны сæрыл дæр-иу рахæцин. 
Къæсхуыр чи уыд, даргъкъубалджын, уый йæ армы бынты 
хурмæ скаст, йæ сæр ныттылдта. 
— Гъа, ныр æртæх сисдзæн æмæ ма уыцы хус халыл цæвæг 
хæцы? Æмæ та хъуамæ изæры лæг йæ артæнтæй мæла! 
— Уæдæ! — тынг хъæрæй загъта ронбæгъд. — Дæ ус фест, 
Бури, æндæр дын ницы зæгъын. Мæ къухмæ рацу, æз дыи схос 
кæндзынæн. 
— Цæуыл тыхсут, цæ? Нырма мæнæ авд сахаты дæр куынæ 
у, — лæгты рæзты йæхи байста иу лæппу-лæг æмæ сæм йæ цон- 
джыхъулæй йæ сахат бавдыста. 
Сисрæбын дзуццæджы чи бадти, йæ хызынæй æхсыры авг 
кæмæн зынди, уый къухаууонæй скаст лæппумæ. 
— Фабричы нæ кусæм, нæ, Димаппе, уыййеддæмæ фабричы 
куы кусиккам, уæд бæргæ. 
279 

— Ныры бон калак у, уыййас дæр уæ бон куы уаид! 
’— Гъомæ мæм рацæуæд уыцы къуда Бури! — бартхъирæн та 
кодта къæсхуыр лæг. — Уæдæ йын дысон мæ уд фæфæдзæхстон, 
ссивинаг мын дзы и æмæ йæ, зæгъын, уымæлæй рассивон. Ацы 
хурмæ акъæркъа уыдзæн, æмæ йæ сыф зæххы абаддзæн, стæй 
ма йын йæ хæтæлæй йед аразын! 
— Уæд уымæй хос нал и æмæ уый зæгъай, — йæ мидбынат 
базмæлыди дзуццæджы бадæг. 
— Æнæуи дæ рисгæ исты кæны? — йæ разы сонт лæуд фæкод- 
та лæппу. 
— Ницы мæ риссы, цы мæ хъуамæ рисса. 
—Уæдæ æддæмæкæсæджы бадт цы кæныс тæккæ сисрæбын? 
— Ацу, æвзæр мардæн фæлдыст макуы фæу, уый дын, гъе! — 
бахудти лæг, æмæ цыма йæ бинаг æфсæр даргъдæр фæци, афтæ 
фæзынд Тæгамæ. 
Уыцы рæстæджы уынджы рæбынæй ратахт машинæ, лæгты 
раз фæлæууыд, лæгтæ йæм сæхи бакалдтой. Сисрæбын чи бадти, 
йæ хызынæй æхсыры авг кæмæн зынд, уый шофырмæ бадардта 
йæ хызын. 
— Гъа-ма, фæхæц ыл æмæ куы схизон, уæд-иу мæм æй сдæтт. 
Шофыр хызын райста, авг сласта, æркаст æм, бахудт, йæ 
зæрды дзы аназын уыд, — афтæ фæкаст Тæгамæ, — фæлæ дзы 
нæ анызта. Лæгмæ йæ слæвæрдта æмæ йæм уæлæмæ сдзырдта: 
— Уыцы хъуг-иу демæ ракæн, Буцки, уыййеддæмæ ды хæсгæ 
æхсырæй ницы бакæндзынæ. 
Машинæ ацыд. Тæгайы тынг æрфæндыд: ныр уыдонимæ ацу 
æмæ абондæргъы уыдонимæ кус! 
Йæ сабыр къахдзæфтæй бараст мидæмæ, кæд та Бола исты 
згъæлæнтæ æвгæны йæ трактормæ, уæд æм фæкæса. Бола ницы 
куыста, тракторы цур иу фæлдæхт цалхыл бадт æмæ тамако- 
дымдта. Фæстæмæ раздæхт Тæга. Дуаргæрон æрлæууыд. Йæхимæ 
сывæллоны хуызæн фæкаст, йæ мад хуыммæ кæмæн ацæуы æмæ 
иунæгæй чи баззайы, ахæм сывæллоны хуызæн. Æрæнкъард. Йæ 
зæрдыл æрбалæууыд Зæритæ. Куыд ныллæууыд, йæ балцы ха- 
бар ын куы базыдта, уæд! Æз дæр, дам, цæуын. Мæ куыстæй, 
дам, мæхи ракурдзынæн. 
— Дæуæн мемæ цæуæн нæй, — дзырдта Тæга, хъæлдзæг уыд, 
æппынæрæджиау йæ балц ысифтонг, хъазын æм цыд. — Æз 
уыдзынæн æнæхицау, æнæркаст мæгуыр лæг. Æз уыдзынæн гор- 
æты хицæуттæй искæй дард хæстæг æмæ мын колхозы сæрдар, 
йæ удыбæсты тыххæй, мæ къæбæры фаг кæм исон, ахæм гыццыл 
куыст ратдзæн. Æз-иу уынгты фæцæйцæудзынæн мæнæ афтæ, 
— Тæга фестад, йæ уæнтæ æрæппæрста, йæ зæнгтæ чысыл фæта- 
сын кодта, афтæмæй уаты иуæрдæм ацыд, иннæрдæм æрбаздæхт. 
Зæритæ йæм кæсгæйæ баззад. 
-— Лæугæ та кæндзынæн мæнæ афтæ, — уыцы гуыбырæй уаты 
280 

астæу æрлæууыд. — Колхозы сæрдармæ хъусдзынæн мæнæ афтæ, 
йæ коммæ кæсдзынæн мæнæ афтæ — фыццаг къулбæрзæйы ал- 
æууыд, стæй дуары ’рдæм атагъд кодта. 
Зæритæ худти. Худт куы фæци, уæд загъта: 
— Уартæ мæ хойы æрбакæндзынæн æмæ уал уый уыдзæни 
сывæллæттимæ. 
Тæга дзæбæх слæууыд. 
— Стæй хъуамæ сыста æгас хъæу — ай хуызæн цауд æмæ 
мæгуыр лæгæн уый хуызæн ус кæм уыди? Исынвæнд дæр дæ 
хъуамæ скæна исчи. 
Уым бахудти Тæга — æнкъард æвæрæз лæджы худт, йæ 
зæрдыл æрбалæууыд, дысон сæм Бутианимæ цы ныхас рауад, 
уый. Æргом рацыди Бутиан бынтондæр. Ныронг-иу цыдæр цъар 
ныхæстæ кодтаид хъуамæ, бахъав-бахъав-иу байдыдта. Ныр 
æргом. Куыддæр æхсæвæр бахордтой, афтæ йæ тæбынтимæ тыр- 
гъы æрбадт æмæ загъта: 
— Æркæс ацы сылыстæгмæ, стæй-иу ницыфенæджы бæдтытæ 
райдай! 
— Кæмæй, зæгъыс, кæмæ æркæсон? 
— Хорз æй зоныс, кæмæй зæгъын, уый, — Бутианы сабыр 
ныхас бустæм рахызт. — Дæ былтæ дын басудздзæн уый ху- 
ызæн сылгоймаг. 
— Сурæтæй ма зæгъай? 
— Цæттæ хæдзар! Дæ иу къах де ’ннæ къахыл сæвæр æмæ 
цæр. Уый хуызæн æм лæувæздон хъуг и, уый хуызæн æм ды- 
ууæ фысы æд уæрыччытæ ис, кæрчытæ йæм ис, гогызтæ йæм 
ис. 
Тæга йæ тъæпæн æрмттæ йæ къæмисæнтæм сарæзта æмæ гу- 
ыбырæй бадт. Æрæджиау бафарста: 
— Цы хуызæн хъуг æм и, загътай? 
— Афтæ исты амонд мæ уæд, уымæ хорз хъуг куыд и. 
— Нæннæ, æрдæбон æй цы хуызæн схуыдтай, æрдæбон? 
— Цы хуызæн æй схуыдтон?! — йæ цъæх цæстытæ йæм фæцар- 
æзта Бутиан, æмæ йæ бон базыдта Тæга: нæй, нал æй зæгъдзæн. 
Йæхимæ мæсты кодта — йæ цæфыл æй цæмæннæ афарста?! Цы 
ми ма йын бакæна! Бакасти Бутианмæ. 
— Лæг ын нæ уыди? — бафарста æмæ уыцы тæккæ бамбæр- 
ста — фæрæдыд! Цы уынгæджы фæци, æндæр цы загътаид, уый 
йын нал уыди! На уæд æй æнæдзургæ ничи уагъта! 
— Нæ йын уыди, уæдæ! Хуынкъ дур никуы баззад æмæ уый 
хуызæн сылыстæг куыд нæ баззадаид! 
— Æмæ йын цы фæци? 
— Амарди, æндæр цы фæци! — цыдæр рæтъувæн ныхас кодта 
Бутиан. 
— Цæмæй амарди? 
— Йæ удæй, æндæр цæмæй! 
281 

— Цы йæм рауад? 
— Уымæ цы рауад, уый рауайæд, мæ мæгуыр хæдзар мын 
карз æлгъыст кæй цæст бауарзы, уымæ дæр. Уалæ фæсрагъ хос 
карстой æхсæвæддæйы æмæ сын сæ хæринæгтæм цыдæр басмы- 
ста. Хилæг уыдаид æндæр цы уыдиад! 
— Куыд басмыста! 
— Басмыста, фæхъæстæ сæ кодта. 
— Стæй? 
— Стæй цы. Æрхастой йæ мæгуыр йæ дзæбæх удыбон, скъу- 
ыди ’мæ хæлди! Хъæстæ тайгæтæ-йедтæ кæны. 
— Æмæ дзæбæх лæг уыди? 
— Гъæй мæ уд акæнай! Уый-иу хъазты куы ракафыд, уæд-иу 
æм адæм сæ къахыфындзтыл слæууыдысты, афтæ фидыдта, гъе! 
Тæга æрæнкъард, бадт æмæ йæ къæхты бынты каст. Бутиан 
дæр иу-дзæвгар ницуал сдзырдта. 
— Ай дын мæ Хуыцауы къух — сразы уаид, мæнæ рæвдз 
фæлæууыдыстæм уæд. Гæр дæхи дæр ныддас, сау нæ дарыс, дыууæ 
сæрак дзабыры дæр балхæн, уым кæмдæр æхца куы хоныс 
дæхицæн. Кæннæуæд уыцы уæззау цырыхъхъытæ — дæ сыдзыл 
сæ куы фæцæйласыс! 
— Гъомæ уый хуызæн лæг кæмæн уыд, уый мæнæй цы ми 
кæны! — йæ сæрыл не схæцыд, афтæмæй загъта Тæга æмæ йæм 
уыцы ран бахъарыд — тæригъæд у кæйдæр сылгоймаг! Фæфæнд 
кодта: феста æмæ исты зæгъа. Ацы ныхас сæм куыд никуыуал 
æрхауа, ахæм исты. Фæлæ æнцон ссарæн нæ уыд ахæм исты. 
Æмæ бадти. Уæдмæ та Бутиан загъта: 
—- Куыд дæ цы ми кæны, уый та дыи цы хуызæн ныхас у? Лæг 
нæ дæ? Цы хъуаг дæ? 
— Мæнæй цæй лæг и? Мæнæ æрчъиаджы хæррæгъы хуызæн. 
Бутиан æм иу схъиуд каст фæкодта. 
— Ацы хатт дæ сирвæзти уыцы ныхас, фæлæ ма йæ искуы дæ 
былы бынæй куы суадзай, абоныстæн, ахæм митæ дын бакæн- 
дзынæн æмæ дæ куыйтæ дæр нал хæрдзысты. 
Раст цыма йе ’фсымæр у, йæ кæстæр æфсымæр, цыма йæ йæ 
хъæбысы фæрахæсс-бахæсс кодта, уый хылтæ йæм хъуамæ кæна. 
Кæцæй фæци ацы Сурæт, кæ?! 
Уыцы æнкъард ралæуу-балæуу куыд кодта, афтæ Дзудзи 
фæзынд. Машинæйы дуар байтыгъта æмæ йе стыр цырыхъ ра- 
зынди дуарæй, схизæныл æрæнцад. Уым афæстиат и къах, стæй 
зæхмæ æрдаргъ. Дзудзийæн йæ иу къухы арахъхъы авг, иннæйы 
— ставд тахынæджы карст, йæ фæрстыл газеты гæбаз тыхт, фæлæ 
йæ лыг кæрон — гом. 
— Рауай, фæйнæ фесхойæм, о Тæга-Мæга! — кæрты астæу 
æрлæууыд, фæйнæрдæм ракæс-бакæс кæны. 
— Аба-бау, мыд дæр дын нæ асдæрдзынæн, — дзуры Тæга 
æмæ йæ тъæпæн арм фæйнæрдæм тилы. 
282 

— Мæнæ ацы хæдтулгæйы хицау та кæм и? — авджы сыдзæй 
Болайы трактормæ амоны Дзудзи. 
— Ам кæмдæр уыди. 
Дзудзи ацыд æмæ та Тæгамæ раздæхт дысоны изæр. Лæувæ- 
здон хъуг, дам. Уæддæр æй загъта. Хурау нæ тавы адæймаджы! 
Кæсаджы хуызæн дзырд, барел кæсаджы — афтæ сыгъдæг æмæ 
афтæ тасаг. Кæсагау тæлфаг æмæ змæлаг, иу ран лæууын чи нæ 
бафæраза, ахæм дзырд! 
Нал æй дзырдта Бутиан. Цас фæракæн-бакæн кодта Тæга! 
— Йæ хъуг ын цы хуызæн схуыдтай æрдæбон? — куы ’рса- 
быр и æмæ тæбынтæ æхснудын куы райдыдта, уæд æй хъавгæ 
бафарста Тæга. 
— Цы хуызæн æй схуыдтон? 
— Ахæм цыдæргъуызон æй схуыдтай. Ме ’взаджы цъуппыл 
рауай-бауай кæны, фæлæ йыл нал хæст кæнын. 
— Æмæ йæ цы хъуамæ схуыдтаин! Уый хъуг нæу, нæ, уый 
æхсыры цад у. Изæры сæрвæтæй куы æрцæйздæхы, уæд ма кæд 
йæ фæздон йæ сагæхты фæцæуы, уæд мæ мардæн хæрд фæуæд 
мæхи хъуг. 
— Фæздон?! Лæувæздон! — фæхъæр кодта Тæга, гыццыл ма 
бахъуыд, феста æмæ Бутианы йæ хъæбысы фелваса. 
Бутиан æм иу сонт каст фæкодта. 
— Лæувæздон, лæувæздон. Кæд æй исчи куы фæцæсты кæна, 
уымæй йын нæ фæтæрсын, уæд мæ цæстытæ рахауæд... 
Къутуты фæсте уæззау-уæззау рацыд Дзудзи, йæ фæстæ ра- 
зынди Бола дæр. 
— Гъеныр ма рацу æмæ мæллæджы гуыбыныл бахæц! — уæз- 
зау улæфы Дзудзи, цыма дугъ ракодта искуыцæй, Боламæ аз- 
дæхта йе ’ргом, иу дзæвгар æм цыдæр худæнбылæй фæкаст, лæгтæ 
гыццыл лæппутæм куыд фæкæсынц, афтæ. — Хъуамæ рацъæх- 
сиаг уа, афтæ йæм куы зилон, уæд, куыд зæгъыс, Тæга-Мæга? 
— Рацъæхснаг уыдзæн, гъо! — Дзуры Тæга дæр, куыд рацъ- 
æхсиаг уыдзæн, уый нæ зоны. — Æмæ кæсы Дзудзимæ, кæд 
фæбæстондæр кæнид йæ ныхас, фæлæ Болайы ныууагъта Дзу- 
дзи, йæхимæ аздæхт Тæгайæн. 
— Ныр ды амæй уæлдай никуы ныххуыппытæ кæныс? 
— Мæхи бар мæ куы фæуадзынц, уæд — никуы. 
— Æмæ дæ хъыг дары исты? 
— Хъыг дæр мæ дары, стæй йæ мæ зæрдæ дæр нæ исы. 
— Лæппуйæ дæр афтæ уыдтæ? 
— Афтæ уыдтæн лæппуйæ дæр. 
— Гæр æмæ дын æмбæлттæ дæр нæ уыди æмæ-иу уыдонимæ 
дæр никуы никуыдæм ацыдтæ? 
— Ацыдтæн-иу, цæмæннæ-иу ацыдтæн. 
— Æмæ-иу, уыдон нуазгæ куы кодтой, уæд-иу ды та цы ми 
кодтай? 
283 

— Хордтон-иу. 
— Гæр æмæ дæ царыхъæдтæ хордтай?! 
Тæга бахудт. 
— Хæраг уыдтæн лæппуйæ. 
Дзудзи дæр бахудт. 
— Ныр дæр цыма апирис, дзæбæх дын æрæвæр, уæд. 
— Апирин ныр дæр. 
Дзудзи йæм каст æмæ хъуыды кодта: тæригъæд нæу! Ай кар- 
æны су æмæ дын иу къуым макуы уæд! Ибон куыд хæххытæ 
кодта тæрхæгыл. Зæххыл, дам, мын никуы уыд хæдзар æмæ, 
дам, мын ам уæддæр уа. Ацу æмæ тугтæ ма ныттæдзæд дæ 
зæрдæйы! Фæлæуу, фæлæуу, æмæ йед та афтæ куы загъта, фысгæ, 
дам, ныл кæны, Микадо. Ахсын, дам, нæ кæндзæн, йед, дам, у, 
чекист. Уæд цавæр чекист у?! 
Æмæ йæм каст æмæ каст æнкъардæй Дзудзи. Æрæджиау та 
йæм уæддæр бадзырдта: 
— Гъей, Тæга-Мæга, æмæ ныр мæнæ сылыстæг чи сты, 
уыдонмæ та цы цæстæй кæсыс? 
Тæга йæ уæхсчытыл схæцыд. 
— Дзæбæх цæстæй сæм кæсын. 
— Ус дын никуы уыд? 
— Нæй, лæг хъуамæ раст зæгъа, ус мын никуы уыд. 
— Æмæ йед та?.. Хæзгул дæр дын никуы уыд? 
— Хæзгул та циу? 
— Хæзгул нæ зоныс, уæдæ кæм базæронд дæ? 
— Куы нæ зонын. Æмæ цымæ цы у? 
— Ефс дæр нæ зоныс? 
— Алæ, куыдзы туг тары, уый дын ефс æмæ æндæр исты, — 
бахудти Тæга. 
11. 
Микадо шофырты абадæн ныффалгæрон кодта, уæртæ-иу 
къутуты фæстæ кæдæм бамбырд сты, уый. Фыццаг сын сæ 
бадæнтæ ракалдта къуыдырæй-асыккæй, асыччыты къутуты 
сæрты радыввыдтытæ кодта æмæ-иу цыма сæхæдæг рацæйтах- 
тысты асыччытæ, лæгмæ афтæ каст. Къуыдыртæ-иу систа, нæтгæ 
æмæ иу сæ улæфгæ рахаста æмæ-иу сæ дзулфыцæны раз 
æрæппæрста. Стæй сын дзы фынгæн цы даргъ фæйнæг уыд, уымæн 
йæ сæр йæ дæларм бакодта æмæ йыл ранцади. Фæйнæг уæззау 
разынд æмæ-иу ныллæууын кодта Микадойы — йæ къæхтæ-иу 
мæнг райс-байс акодта, уæддæр æй раласта, дзул фыцæны цурмæ 
йæ бахæр-хæр кодта æмæ йæ уым æрæппæрста, йæ тъæпп фæцыд 
фæйнæгæн. Иу-цалдæр хатты кæсаджы улæфт скодта йæ дзыхæй, 
стæй, ныр йæ бон бауыдзæн сдзурын, уый куы базыдта, уæд 
загъта хъæрæй: 
284 

— Гъмы, æрцарæзтой мын харчевнæ! Искæй ма сæ уырдæм 
бакæсгæ фенон, кæддæра мæ къах йæ сыдзы нæ аззайа! Куыйты 
хуызæттæ. Æмæ уал мæнæ æрхæст уон, чи сæ амидин кæны, 
ууыл! Уæлæ йын хæдзар и, æнæ хæдзар дзы фæуа, æмæ-иу 
уырдæм амæрддаг уæд. Уым, кæд æй фæнды, йæ быныкъæйтæ 
бахæрæд. — Дзудзимæ мæсты кæй уыд, уый йæ æмбæхсын 
фæндыд, фæлæ йæ бон нæ цыд — ахæцыд-иу йæ ныхас, ахæцыд- 
иу æмæ та-иу Дзудзимæ бахæццæ и. Уæдæ йын йе ’взаг цъиуы 
æвзаджы йас сси — уыцы чырын! Куыд йæ бон баци æмæ куыд 
нæ бакаст йæ коммæ! Уæд бæргæ сæ былтæ амарзтаид сæ иуæй- 
иутæн! Уæд бæргæ равдыстаид Газантейæн, цы хуызæн кæрц 
æмæ йын дзы цырыхъхъытæ и, уый! Фæлæ-гъа! Æмæ йын ныфс 
куы нæ бавæрдтаид, уæддæр ма — гъо! 
Нæ, æмæ комкоммæ нæ састи Микадо, мæсты йæм кæй уыд, 
ууыл, фæлæ маст маст у, цас фæнды йæ фембæхс, макуы маку- 
ыцæй разына, уый гæнæн нæй. Æмæ та-^иу разынди Микадойы 
маст дæр. 
Фæссихор кæдæмдæр ацыд Микадо. Машинæйы кабинæйы 
бабадт æмæ ацыд. Зæгъгæ дæр никæмæн ницы кодта æмæ æндæр 
дæр. Æмæ диссаг фæкаст Поли æмæ Катинæмæ, уымæн æмæ, 
уынгмæ куы цыдаид, уæддæр макæмæн мацы афæдзæхстаид, уый 
гæнæн нæ уыд. Ныр кабинæйы бабадт æмæ — сыбыртт дæр нæ. 
Уæдæ ’мæ йæхи хуызæн нал у æмæ уый зæгъа! Уыцы сырд- 
дзастæй лæудзæни, гъе! Аджих уыдзæн, стæй иу афон иу схъиуд 
фæкæндзæн, цыма йыл исчи удыгас калм ныццæвы, уый хуызæн. 
Фæрæтвæлдæхт фæци лæг, æнæуагуагъд куырой куыд 
фæфæрæтвæлдæхт вæййы, афтæ. 
Изæрырдæм бамбырд сты шофыртæ, рæбинаг къуыммæ сар- 
æзтой сæ ных, æрæджы дæр ма Микадойы загъд кæцæй хъуыст, 
уырдæм. Дзудзи сæ разæй йæ егъау къахдзæфтæй лæгæрста, нæ 
дæр бауромæн кæмæн ис, нæ дæр баджиздарæн, ахæм лæгæрстæй. 
Бола — йæ фæстæ архайдта, змæлыдысты хæлафы фадгуытæ, 
иу фæкастæй-иу афтæ фæзынд — афтид сты фадгуытæ, сæхи 
гъæдæй змæлынц, æндæр сæ мидæгæй зæнгтæ нæй. Йæ дæларм 
цы тыхт хаста, уый гæххæттытæ æрфаринтæ сты æмæ хъеллау- 
хъеллау кодтой. 
Къутуты фæстæ куы фесты, уæд сыл йæхи акъуырдта Поли. 
— Искуы сæ гараж куы сцæттæ уаид æмæ куы адде уаиккой. 
— Де ’гæрыл, æмæ уæд кæрт куы ныххорз уыдзæн, æнæху- 
ыздæр бинонты арт куы ныххорз вæййы, афтæ, — йæ ми кæнын 
фæуагъта æмæ раст алæууыди Катинæ. — Стæй дæр лæджы исты 
бадавын фæхъæуы — баппар æй машинæйы æмæ уа. Сæ иуæй се 
’ннæ æнæзивæгдæр. 
Поли лæугæйæ баззад, йæ сæр йæ иу уæхскмæ фæкъул код- 
та, йе ’ннæ уæхскмæ йæ фæкъул кодта, стæй йæ цыма дзурын нал 
фæндыд, фæлæ йын æнæ дзургæ нæ уыд, уый хуызæн бакодта: 
285 

— Уымæй раст зæгъыс, уæдæ цы зæгъыс, фæлæ мын се ’гæр 
нуæзт мæ уд фæхаста. 
Уыцы рæстæджы Дзудзи къутуты фæсте разынди. Микадо 
йæ дæларм кæй раласта, уыцы фæйнæджы раз æрлæууыд. 
— Нæ фынг нын чи фехæлдта, уæдæ? 
— Хорз æй зоныс, чи уын æй фехæлдта, уый, — баппæрста 
йæм йæ ныхас Поли. 
— Æмæ ма исчи фынг халы? Йæ азарæй дæр ын нæ тæрсы, 
— бахудти Дзудзи, ныггуыбыр кодта фæйнæгмæ, систа йæ æмæ 
йæ йæ тагъд-тагъд цыдæй ахаста къутуты фæстæмæ. 
Уымæй гыццыл фæстæдæр, тæразы фæрсты цы дуар уыд, 
афтид машинæтæ-иу кæуылты цыдысты, уымæй æрбазынд ма- 
шинæ, сындæг æрбацыд æмæ æрлæууыд, стæй кабинæйы дуар 
байгом æмæ дзы Микадо рахызт, фæсдуар цы йедзаг голлаг уыд, 
уымæ йæ къух фæдардта. 
— .Мæнæ ацы голлаг баппарут Тæгаимæ æмæ йæ Бутианæн 
сдавут. 
Машинæ куы ацыд, уæд дзуылфыцæнырдæм бараст йе ’вдæлон 
цыдæй. Фæйнæг кæм æрæппæрста æрдæбон, уырдæм куы 
бахæццæ, уæд фæйнæрдæм адзагъултæ кодта. 
— Ам фæйнæг цы фæци?! 
— Уартæ кæм уыди, уым, —йæ сæрæй къутутырдæм ацамыд- 
та Поли. 
— Чи йæ ахаста? 
— Ахастой йæ. 
— Чи йæ ахаста — ном ын нæй?! 
— Дзудзи. 
— Гъемæ йæ хæсгæ мард фæкæнæд Хуыцау, куы ма нæ ныу- 
уадза, уæд! — гыццыл алæууыд, хæрз гыццыл æмæ та загъта: — 
Нал дзы фæразæм. Кæд ыл йæ гуыбыны цар ныккæла, уый- 
йеддæмæ нæ хæрдзæн æнæхъæн хъæуы дзагæй, æнæ бахæргæ 
нын Хуыцау хос нал загъта. 
Къутуйы тигъæй рахызт Дзудзи, йæ мидбылхудт амбæхс- 
амбæхс кодта, фæлæ цыдæр хивæнд уыди мидбылхудт, мара 
зæгъай, кæд куымдта æмбæхсын! 
— Чи дæ хъыг дары, Микадо, мæнæн ма йæ зæгъ. 
— Ды фæйнæг кæдæм ахастай?! 
— Цæй фæйнæг? 
— Ам цы фæйнæг уыди, уый, мæнæ ацы ран, ай, — йæ къæхтæй 
зæхх æрхоста Микадо. 
— Гъей æз дын куыд амардтæн Микадо, гъе! Дæ кæстæртæм 
мидæмæ ма бакæсай, дæ ныгæнджытæм æмæ сын иу дзæбæх 
куывд ма ракæнай, фæлæ иу фæйнæджы гæппæлы тыххæй адæ- 
мы дæхимæ æрхъуысын кæнай! 
— Йæ дзых та — мæрдтæм фыддæр! — Полимæ аздæхт Ми- 
кадо, фæлæ йæ зæрдæ æхсайдта Дзудзимæ æмæ уайтагъд ныз- 
286 

зылд фæстæмæ. — Æппындæр дæ нæ фæрсы дæ дзых, кæд мæ 
фæрсыс, уæд, æппын, æмæ дæ дзых дæхимæ дар. Кæннæуæд 
дын, Хуыцауыстæн, иубон куы уа, уæд ахæм митæ бакæндзынæн 
æмæ дæ маст дæ сæры астæуæй куыд сæнхъиза. 
— Тобæ, зæгъ, тобæ, Микадо. 
— Уый дын тобæ æмæ хæрæджы дымæг! Хынджылæг чи кæны, 
уый уалæ йæ хæдзары хынджылæг кæнæд, ам мачи хынджылæг 
кæнæд, ам хынджылæгдон нæу! — иу ныхасæй иннæмæ 
бæрзонддæр кодта йæ хъæлæс æмæ йын фæстагмæ хъæрмæ ра- 
хызт бынтондæр. 
Дзудзи йæм исдуг кæсгæйæ баззад, стæй та уæддæр баху- 
дызмæл. 
— Дæ гыццыл фыд Гъентъорыстæн, кæм анызтай? 
Æмæ уæд нал баурæдта йæхи Микадо: 
— Дæ лакъами дзых чи у, дæ лакъами дзых, уый дæхимæ дар, 
кæннæуæд дын исчи иубон куы уа, уæд дæ донгæмттæ дæ тæккæ 
фæсхъустæм афаддзæн. 
Æмæ ноджыдæр ахастаид йæ маст Микадойы, фæлæ йын уыцы 
тæккæ ран иу хъуыды йæ зæрдæ нырриуыгъта: куы схъæр кæна 
чырын ын хæссын кодта, уый, мæгуыр лæджы чырын! 
Ныррызти уыцы риуыгъдæй Микадо, афтæ дзы ныррызти æмæ 
фæтарсти, кæд æм чи кæсы, уыдон бафиппайдтой, кæй ныррыз- 
ти, уый? Йæ къухтæ æруагъта — худгæ куы бакæнид, уæд бæргæ 
хорз уаид, ома хъазгæ кæнын мæнæ, уыййеддæмæ æз хылы лæг 
дæн! Æмæ мæ цы хыйлаг и! 
Фæлæ, схуда, уый нæ баци йæ бон. Æмæ уæд загъта: 
— Дзæбæхтæ дын куы фæдæн. Æз дæр зонын хъазын, æз. 
Алæма, кæм сты мæ ныгæнджытæ? 
Сылгоймæгтæ йæм кæсгæйæ баззадысты алцы æнхъæл дæр 
дзы уыдысты, фæлæ мæнæ афтæ цæхгæр ныззила, уый сæ никуы 
бауырныдтаид. 
Дзудзи дæр та бахудт — цыдæр арæхстгай худт ын уыд, цыма 
бæлвырд арæнтæ рахицæн чындæуыд уыцы худтæн æмæ Хуыцау 
бахизæд уыцы арæнтыл ахизынæй! Уæддæр йæ цонгыл æрхæцыд 
Микадойæн æмæ, æрдæбон фæйнæг кæцæй раласта Микадо, стæй 
та йæ Дзудзи фæстæмæ кæдæм бахаста, уырдæм бараст сты. 
Цалынмæ фæстæмæ цыдысты, уæдмæ Микадо голлаг кæуыл ар- 
выста, уыцы машинæ æрыздæхт. Микадо ма Дзудзимæ цыдæр 
хъазæн ныхæстæ баппæрста, уæз кæм нæ уыд æппындæр; ахæм 
ныхæстæ æмæ йæхи ныййиста шофырмæ. Хæстæг æм балæууыд, 
багуыбыр æм, цыма йын йæ русæн аба кæнынмæ хъавыд. 
— Сдавтат æй? 
— Гъо. 
— Бутиан уым уыди, царды мидæг? 
— Нæ уыди уым. 
Микадо цæуылдæр ахъуыды кодта. 
287 

— Де ’мбал цы фæци? 
— Дæлæ æдде ахызт. 
— Æмæ æппын мидæмæ нæ бауади уæлæ? 
Шофыр æм бынты бакаст. 
— Бауади. 
— Æмæ дзы афæстиат и? Гыццыл дзы афæстиат и, æвæццæгæн, 
царды мидæг. 
Шофыр та йæм бакаст бынты — уæдæ цы хуызæн фæрстытæ 
кæны! 
— Афæстиат дзы и. 
— Цæмæ бауад, уый тыххæй дын ницы загъта? Ницы дын 
загътаид, нæ. 
— Ницы мын загъта. 
— Фæрсгæ дæр æй цы акодтаис? 
— Ницы йæ афарстон, куыд æй афарстаин. 
— Уæдæ хорз. Царды мидæг. Æмæ дæм ницы сдзырдта? 
— Ницы мæм сдзырдта, цы мæм хъуамæ сдзырдтаид? 
— Цы, цы, ома, йе мидæмæ рахиз, йе фæйнæ баназæм, йе... 
— Ницы мын загъта. 
— Царды мидæг, — загъта ма Микадо æмæ ныссагъæс кодта: 
Мæнæ уынгæджы фесты иу лæгæй, сау уынгæджы! Шофырыл 
ма иу хаст æркодта йæ цæст. Дæ мæтæй мард, уый та йæ куыст 
бакодта, афыста та йæ — иу голлаг нартхор! Гыццыл ма алæуу- 
ыд æмæ загъта йæхицæн: Алæ-ма, кæддæра цы ми кæны, — тигъæй 
йæ къубал раивæзта. Тæга лæууыд тæразмæ æрбахизæны, куыд 
фæлæууы, афтæ — чысыл гуыбыр, чысыл хæбæцц. Гъмы, куыд 
лæууы! Цыма æрвыст дæр никуыцæй у, цыма фысгæ дæр никæу- 
ыл ницы кæны, цыма ныртæккæ дæр ницы афыста, цыма чекист 
дæр нæу! Ныр ыл уырдæм... иу дзæбæх машинæ батæр, сулæфы- 
ны бон æй куыд нæуал фæуа. Машинæ йыл баирвæзт — кæмæн 
сæ цы уаид? Машинæ алкæуыл дæр баирвæзы. Фæлæ, уый æппæт 
чекист куы нызмæлой! Се ’мбал уыди ’мæ. Хуыцау бахизæд. Уай- 
тагъд рацахсдзысты шофыры æмæ уæд уый дæр уым и, Микадо. 
Нæй, афтæмæй — ницы. 
Микадойы æнкъарæнтæ базмæлыдысты: ацы уырыссаг 
арахъхъ! Ноджы ахæринаг ницы вæййы ацы шофыртæм æмæ! 
Тæразы фæстæты базылд, йæхæдæг кæм фæбады, йæ 
гæххæттытæ кæм фæдары, уыцы хатæнмæ бахызт, йæхи æруагъ- 
та бандоныл. Нæй! Йæхæдæг ын куы ницы сараза, уæд —ничи. 
Кæуыл ма и æууæнк! Фæлæ йæхæдæг дæр... Уæд та йæм иу æхсæв 
бадзурид, æддæмæ йæ ракæсын кæнид æмæ йæ барæхоид? Та- 
лынг уыдзæн, æмæ уымæй чекистдæр мауал уæд, цы йæ бон 
бауыдзæн! Фæлæуу, æмæ Бутианæн куы зæгъа, уый йæм дзуры, 
Микадо, уæд та! Йæ уæнгтæ æрлæмæгъ сты уыцы хъуыдыйæ. 
Бандоныл фæстæмæ йæхи ауагъта, йæ зæрдæ иуæрдæм гуыпп 
кодта, иннæрдæм гуыпп кодта æмæ йæм уæлгоммæ хаудæй хъу- 
288 

ыста Микадо. Афтæмæй æрæджиау æндæр хъуыды æрæнцад йæ 
сæры: ам, ам! Уырдæм ма йæм кæдæм хауы, Бутиантæм! Ардæм 
æрцу — ныр æхсæв дæр вæййы ам, ныр æртæ куы баисты. 
Кард демæ рахæсс æмæ йæ дзы куы барæхойай, уæд æй уæртæ 
цæугæдоны ныппар, куы йæ ссарой, уæддæр ыл кæй къухы фæд 
и, уый куыд нал сбæрæг уа. Уалæ йын Гаджиме цы кард сарæз- 
та, уый рахæссид, уымæй йæ иу рæхуыст йеддæмæ нæ хъæуы, 
иунæг рæхуыст. Фæлæуу, фæлæуу, æмæ стæй куы ссарой кард, 
уæд æй Гаджиме сарæзта, уый не сбæрæг уыдзæн? Куыд нæ 
сбæрæг уыдзæн? Æмæ иугæр уый куы сбæрæг уа, уæд Гаджиме 
кæрдтæ кæмæнты сарæзта, уый цы сбæрæг кæнын хъæуы! Нæгъ, 
уыцы кардмæ æвналæн нæй. Уый нæ фæлæ, гъæуым Тасон цы 
кардæй фæархайы, уый цы кæны, уыцы кард? Алмасийы хуызæн 
кард, йæ бырынкъ дæр — цыргъ. Ахæм æлхæнгæ кæрдтæ алкæмæ 
дæр и. 
Кæй уыди, уый куыд ничи базона. 
Хъуыдытæ бынтон арф фæд нæ уагътой нæ дæр йæ зæрдæйы, 
нæ дæр йæ сæры, уæддæр, æвзæр фæззыгон мигътæ куыд лæсой, 
афтæ кæцæйдæр лæстысты æмæ кæмдæр æмбæхстысты. Иу афон 
бамбæрста — йæ бæрзæй бафæллад йе схъæл бадтæй, йæхиуыл 
размæ рахæцыд, йæ цæнгтæ стъолыл æрæвæрдта, дзуарса æвæрд 
æмæ уыдонмæ æруагъта йæ сæр. Арæдзæ-мæдзæ Кодта. 
Стæй кард доны баппарид, уæртæ цæугæдоны. Хидыл слæуу- 
ид æмæ йæ дæлæмæ ныддыввытт кæнид йæ тых йæ бонæй. Нæ, 
дыввытт æй нæ хъæуы, уæд та дзы, йæ къух куы фæхъил кæна, 
уæд туджы æртах æрхауд йæ хæдоныл. Цæмæн æй хъæуы дыв- 
вытт кæнын! Баппар æй былæй æмæ уа. Гъа-гъа-гъа, цас чекист 
нымбырд уыдзæн сæ хъæуы, цæ! Агурдзысты, зилдзысты, джи- 
гул кæндзысты. Æмæ ныр йæ фыстытæ чырыны куы баззайой, 
æмæ йе ’мбал чекисттæ чырын куы байгом кæной, уæд та?! Уæд 
уæддæр — сæфт æмæ сæфт! Чырын! Чырын — фыццаг уый фе- 
сафын хъæуы. 
Уым йæ хъуыдытæ фескъуыдысты æмæ ауыдта йæхи — чы- 
рын йе ’ккой афтæмæй радугъ кæны Бутианты уынгты. Иу 
рæстæджы бамбæрста — чекисттæ йæ иу-цалдæрæй расурынц 
фæсте, сæ дамбацатæ сæ къухты ныхъхъил кодтой æмæ сæ 
дардыл тилынц. Хъæр ыл кæнынц: æрлæуу, хуыздæр дын у, 
æхсæм дæ! Фæлæ цæй æрлæуу æмæ цæй цыдæр! Уымæн ма 
æрлæууæнтæ и! Кæдæй нырмæ хъавы уыцы чырынмæ! Мæнæ 
йæ фæзилæны Калманты кауæй баппардзæн, мидæгæй дзы цы 
арф хæмпæлтæ ис, уырдæм, стæй йæ ацæуæд æмæ агурæд! 
Иæхæдæг цæхгæрмæ уынджы фæцагайдзæн, йæ дымгæ дæр 
ын куыд нал æййафой ацы чекисттæ! Ам дæр дзы лæппу и, ма 
тæрс. Уæдæ йæ цæмæннæ раййафынц, сæ дамбацатæ цы ныхъ- 
хъил кодтой?! Уыцы рæстæджы чекисттæй иу фæхицæн æмæ , 
бæх цыппæрвадæй куыд рауадза, афтæ рауагъта, гъе! Микадо 
10 Урс изæртæ 
289 

дæр къах фестад цы уыд, уымæй. Чырын йе ’ккой уыд, уый 
йæм зынгæ дæр нал кодта. Чекист лидзы, уый дæр лидзы. 
Мæнæ ма йæ гыццыл хъæуы Калманты тигъмæ. Уæд бæргæ 
фервæзид! Фæлæ иухатт кæм фæбырыд, —- мæнæ дзы кæйдæр 
стур куы афæстиат и, куы дзы афæстиат и, стæй куы ацыди — 
уырдæм куыддæр бахæццæ и, афтæ зæххыл — тъæпп! Уыцы 
уæззау чырын йе уæхскыл, афтæмæй, æвæццæгæн та дзы изæ- 
ры афæстиат и уыцы мардæнхæринаг стур, сæрвæтæй куы 
æрцæйздæхти, уæд. Бæргæ ма афæлвæрдта фестыныл Мика- 
до, фæлæ — нæй. Йæ бын кæрæй-кæронмæ уыцы лæгъз, нæ 
дзы къах истæуыл хæцы, нæ — къух. Æмæ йæ уæлхъус алæу- 
уыд уыцы чекист. 
— Микадо, уæ Микадо! — дзуры йæм чидæр, æвæццæгæн — 
чекист. Уæдæ йæм æндæр чи хъуамæ дзура! 
Микадо йæ сæр фелвæста, йæ цæстытæ фæирд кодта, афтæ 
тынг сæ фæирд кодта æмæ сæ ницуал ауыдта, æмæ куы ницуал 
ауыдта, уæд йæ сæр фæстæмæ йæ цæнгтыл æрхауд. 
— Кæм дæн?! 
— Мæнæ дæ, мæнæ, — ногæй та йын бавнæлдта йæ уæхскмæ 
Тæга. 
— Уæд æй мардæн куы бахæрид, судзгæ мардæн уыцы... — 
Уым æрлæууыд æмæ ахъуыды кодта: дарддæр ма æлгъита 
уыцы стуры хицауы? Æмæ нал ралгъыста дарддæр. Æмæ та уæд 
йæ сæрыл схæцыд. Йæ цæстытæ сырх пиллон уагътой, цыма ссу- 
дзынмæ хъавыдысты — уыцы гуыбырæи сæ туг ныббат, афтæмæй 
сæ Тæгамæ сарæзта. Æвæццæгæн æй дзæбæх нæ уыдта, æндæр 
æм уый бæрц цæмæ хъуамæ кастаид! 
Æнæуи федта Тæга, Микадо Дзудзиимæ къутуты фæстæмæ 
бацыд, уый. Уæдæ уырдыгæй, ма дзы аназа, афтæмæй кæй нæ 
рацыдаид, уый дæр зыдта, фæлæ уæддæр уанцон цæстыты сырх 
нæу! Рудзынджы дæлвæйнæгæй агуывзæ райста, фæсдуар тъæпæн 
бандоныл цы бедра лæууыд, уым æй фæтъыста. 
— Гъа-ма, дæ цæстытыл дон скал, кæд дын сæ сырх фæбадид. 
Микадо йæ цæнгтæ стъолæй райста æмæ сæ атылдта, 
æвæццæгæн ын бахуыссыдысты хъæбæр стъолыл уыцы стыр сæры 
бын, афтæмæй Тæгамæ каст, цыма йæ фыццаг хатт уыдта. 
— Дæ цæстытыл, зæгъын, дон скал, — агуывзæ йæм бадардта 
Тæга. 
Микадо йæ цæстытæ бацъынд кодта æмæ иу-цасдæр афтæ 
цъындæй фæбадт. Тæгамæ куырм лæджы хуызæн зынд æмæ дзы 
тыхсти. 
— Гъа-ма, дон дын æркæнон, кæд дын дæ цæстыты сырх фел- 
васид. 
• Микадо йæхиуыл схæцыд, уæддæр кæсгæ нæма ракодта. 
— Уыцы мардæн хæринаг стур... — йæ ныхас цыма дарддæр 
фæразгæ нал акодта, уыйау æй ныууагъта. 
290 

— Цæй стур уыди, цæ?! — нал æм фæлæууыд Тæга. Стæй дæр 
кæд фыны федта уыцы стуры, уæд дзы фæхицæн уа. 
Уæдмæ Микадо йæ къухтæ бадардта Тæгамæ, кæсгæ йæм нæ 
ракодта, афтæмæй, йæ æрмтты дзыхъхъ куы байдзаг и донæй, 
уæд æй йæ цæсгомыл сцъыкк кодта æмæ йæ цæстытæ æууæрдын 
райдыдта. Æууæрста йæ цæстытæ æмæ хъуыды кодта йæ фыныл 
— цæмæ йын рацæудзæн?! Чекист цæмæ цæуы — хæйрæг æй 
базонæд. Стæй иу чекист дæр куы уыдаид, фæлæ цас уыдысты! 
Уымæй дæр сæм кæд нæ уыди дамбацатæ. Æмæ чи хъуамæ фед- 
таид йæ фыны а хъæуы дамбацаджын чекисттæ! Чырын чи фед- 
таид, ахæмтæ дзы уыдзæн, ахæмтæ та дзы куыд нæ уыдзæн. 
Фæлæ хорзмæ рацæуа лæгæн а чырыны фенд! Дæлæ, дам, Бирæ- 
гъон хорз халы фынтæ, Гæккуты Бирæгъон, æмæ уымæ ныццыд 
куы уаид, чи зоны йын зæгъид, чырын цæмæ цæуы, уый. Чи 
зоны, чекист цæмæ цæуы, уый дæр зона. Фæлæ, дам, хынцфарст 
у æмæ лæджы куы суттылы кæна — æмæ кæй чырын уыди? Æмæ 
йæ кæдæм хастай? Æмæ йæ кæцы уæхскыл хастай? Иннæ ахæм 
уыцы стур! Цымæ уый та цæмæ цæуы, стур? Фæлæуу, фæлæуу, 
æмæ стурæн йæхи куы нæ федта. Уый йын лæугæ фæкодта, 
сæрвæтæй куы æрцыди, уæд кæм афæстиат и, уым кæй ныууагъ- 
та, ууыл. Æндæр ын йæхи нæ федта. Æмæ дын афтæмæй чи 
хъуамæ базона, цæмæ цæуы, уый?! Æмæ ныр цымæ уый та цæмæ 
цæуы — ома, искæй стуры бæзæныл куы ныллæууай æмæ йыл 
куы фæбырай æмæ зæххыл дæ тъæпп куы фæцæуа, уый?.. 
Æвзæр бонæн æндæр гæнæн нæй — хъуамæ ныддаргъ уа, 
уыййеддæмæ уанцон нæу, æппын ын фæуæн мауал уæд! Иу афон 
æй æрфæндыд—афтæ йæ æрфæндыд, афтæ! — Дзудзи та куы 
’рбацæуид искæимæты. Æмæ та истытæ куы ’рбахæссиккой. 
Сыбыртт скæнын дæр æм нæ бахъæуид — балæууид къутуты 
фæстæ, анызтытæ дзы кæнид. Уæдæ нал изæр кæны ’мæ! Фæлæ 
нæй, Дзудзи никуыцæй зынд. Ныр ай арвит дуканимæ, Тæгайы, 
иу авг ын æрбахæссын кæн, уæд та куыд уаид? Дзудзимæ кæсын 
дзæгъæл хъуыддаг у, абон дзы иу хатт уыди, дыккаг хатт ма 
кæдæм хаудзæн! 
Уыцы хъуыдытæ куыд кодта, афтæ æдде машинæйы уасын 
ссыд. Тæга дæр дуар кæнынмæ фæци. Микадо ма йæм йæ сырх 
цæстытæ зилгæ дæр скодта — уæдæ уал æнæуи акæс, чи у, уый 
базон, кæдæм цæвыс дуарыл дæхи, фезмæлыд йæ бынатæй Ми- 
кадо — нæй йын æнæ бауайдзæфгæнгæ: кæд æнæуи исчи ныуу- 
асын кодта йæ дзæгъæлзаинаг машинæ, уæд та! Кæдæм ын тын- 
дзыс йæ размæ дуæрттæ?! 
Тæразмæ æрбахизæны кæрæдзийы фæстæ лæууыди æртæ 
машинæйы, æххуырст машинæтæ, хицауадмæ мæнæу кæуыл ла- 
291 

сынц, уыдонæй. Раззаг машинæйы шофыр гом рудзынгæй йæ 
сæр радардта æмæ хъæрæй дзырдта: 
— Умæлад кæны æмæ йæ нæ айстой. 
Микадо хæстæг балæууыд машинæмæ, Тæгайы цонгыл 
фæстæмæ рахæцыд, ома, алæма мæн бауадз, кæд дзурын хъæуы, 
уæд мемæ дзурын хъæуы, ома, дæу цы хъуыддаг и. 
— Гæр æмæ ай хъуамæ цы уæлдай уымæл уа, æндæр хуымы 
хил у? 
— Уымæй мах ма фæрсут. Гъа, абарут сæ мæ сæ акалæм. 
Микадомæ ма ныхæстæ кæнын цыд, афтæ быцæуы ныхæстæ, 
ома, де ’дде сæ нæ фæндыд æмæ уый зæгъæд, уыййеддæмæ куыд 
у уымæл? Машинæйы цалхыл дæр слæууыдаид æмæ мæнæуæй иу 
армыдзаг дæр систаид, йæ дзыхы дæр дзы баппæрстаид цалдæр 
нæмыджы æмæ сæ æркъæрццытæ кодтаид, фæлæ йæ шофыр ба- 
тагъд кодта æмæ уæд загъта: 
— Ратæрут, уæдæ, æмæ сæ уæртæ æдде акалут. Мæнæуыл 
хур куыд æмбæла, афтæ, кæннæуæд ссымæр уыдзæни, кæд æцæг 
уымæлад кæны, уæд. 
Машинæтæ уайтагъд фæхъил кодтой сæ гуыффæтæ æмæ 
кæрæдзийы фæдыл федде сты. 
Микадо мæнгагъуысты къулæй дыууæ даргъ фыййаджы ра- 
хаста, иу дзы кæрийы сæрты Тæгамæ баппæрста, бадзырдта йæм: 
— Йæ бæзджынтæ йын ратæнæг кæн, кæннод стæвд уыдзæн. 
Цалынмæ дзæбæх ратæнæг кодтой мæнæу, уæдмæ сæ йæ ас- 
тæу ничи сраст кодта. Стæй æрлæууыдысты мæнæуы фæйнæ 
кæрон, сæ фыййæгты даргъ хъæдтыл анцой кодтой. Кæрæдзимæ 
дæр бакастысты. Уыцы авгмæ йæ арвитон, — ахъуыды кодта 
Микадо æмæ куыддæр ахъуыды кодта, афтæ бадзырдта кæрийы 
сæрты: 
— Цу-ма, уæртæ дуканимæ бауай æмæ дзы иу авг æрбадав, 
ай нæм ног тыллæг схæццæ и æмæ йын акувæм. Гъа, æхца дын, 
— йæ хæлафы фæстаг дзыппæй æхца систа. — Исты ахуыйæн 
дæр иу рахæсс. 
Тæга мæнæуы кæрæтты азылд, йæ иу къухæй фыййаг радта, 
иннæмæй æхца райста æмæ йæ ных дуармæ сарæзта. Гыццыл — 
гуыбыр, гыццыл — хæбæцц, йæ цæнгтæ æрдаргъ сты, йæ чы- 
рынтæ хæдоны дыстæ йын уынгæгад дæр кодтой æмæ цыбырад 
дæр. Фæлæ уæддæр цыди. Микадо лæууыди дыууæ фыййагимæ 
æмæ йæ фæдыл æнкъардæй каст. Сафдзæни сæ, — раздæхтысты 
йæм йе ’рдæбоны хъуыдытæ. — Сыбыртт нæ хъæуы лæджы, æнæ 
фесафгæ сын Хуыцау хос нал загъта. Фæлæ диссаг уый у, стыр 
диссаг — куыд æрæгмæ сыл бадæтты йæ гæххæттытæ, цы боны- 
хорзмæ ма кæсы?! Æвæццæгæн, ома ноджы дæр ма сыл ныффыс- 
сон, бирæ гæххæттытæ сыл фæцарæзон, ома сым-сым дæр сæ 
куыд нæуал бауадзой æмæ сын,ома Сыбыр фæсте куыд аззайа. 
Гъомæ сыл уый бæрц цы хъуамæ фæфысса! Ай сæм куы æрхас- 
292 

той йæ хæйрæджытæ, хæйрæджыты амæттаг æй Хуыцау фæкæна, 
уæдæй нырмæ сæм ахæм хæрдæй дæр куы ницы ’рцыди. Нагъ! 
Кусарт куы акæнынц, уæд дзы айстытæ кæнынц семæ, æмæ уым 
диссагæй цы и? Уæдæ колхозонтæ дзидза хæрой, уыдонæн та 
сурдзыхæй бадой сæ бинонтæ? Исты барысчъи дарынц. Барысчи 
фæдара йæ ахсджиæгты мæрдæй! Фæлæуу, фæлæуу, æмæ дзы 
йæхæдæг дæр куы сæккæйттæ кæны, Газанте йын дзы куы ра- 
фыссы. Ам чысыл фæлæууыд йæ хъуыды. Фæлæуу, æмæ кæд 
уый ноджы æвзæрдæр у, ома хæлæттаг кæнынц æхсæнадон дзи- 
дза, мæнæн дæр ма дзы сдæларм кæнынц. Нæ, иунæг кæрдих 
дæр нал. Зæгъын хъæуы Джиуæрæн, рафысса йын Газанте, ма 
йын рафысса — кæрдих дæр нал. Уым та чысыл фæсуйтæ сты йæ 
хъуыдытæ. Мæнæумæ æркасти. Алæма, кæддæра æцæг уымæл у? 
— загъта йæхицæн, фæлæ не ’ргуыбыр кодта, нæ дзы систа. 
Æмæ та йæ хъуыдымæ раздæхт: цæст дзы исын нæ хъæуы. Ныр 
тагъд ма хæсса йæ дудгæ ’нæбайрайгæйы фыстытæ, уый гæнæн 
нæй æмæ уæд — йæ фæдыл! Удæгасæй куыд нæ баирвæза 
горæтмæ. Мæнæ баирвæзт удæгасæй — быныдзæрæг фæци хъæу. 
Лæгау лæгæй дзы чи и, уыдон рауидздзысты æмæ иннæтæ кæй 
фæнды уæд! Фæлæ иугæр йæ марды хабар куы ’рбайхъуыса 
фæндагæй, уæд æнцон у. Уæд чырынæн дæр исты амал уыдзæн. 
Ныр ын цымæ йæ зиан кæм æфснаиккой? Кæмдæр хион куы 
хуыдта, горæтмæ йæхи куы куырдта ибон, уæд. Уый йæ аласдзæн, 
æвæццæгæн, уыцы хион. Фæлæ цалынмæ уыдон цæуой, мардлас- 
джытæ, уæдмæ сыгом кæнын хъæудзæн чырыны дуар. Бацæу- 
дзысты иу-цалдæр лæгæй æмæ йæ сыгом кæндзысты. Цы дзы и, 
уый хъуамæ феной. Афтæ вæййы. Уый фæстæ Бутианмæ дæр 
куыд ницы дзырд æрхауа. Йæхæдæг ын схæцдзæн йæ сæрыл 
Микадо. Уæдæ чи! Æмæ ауыдта йæхи Микадо, чырыны уæлхъус 
æрлæууыд æмæ хъæрæй дзуры: «Гъе бецау, зымæгмæ хъарм дарæс 
бæргæ дардтай æвæрдæй, фæлæ дыл дæ фæззæг фехæлди. Дæ 
цонг атъыссыны бон дæ нал фæци уыцы хъарм кæрцы». Афтæтæ 
дзурид, уымæн æмæ æнкъард ныхæстæ фæкæнынц ахæм заман, 
æнкъард ныхас фидауы марды уæлхъус. Фæлæуу, æмæ ныр 
кæрцытæ-йедтæ куы нæ разына чырыны, фæлæ дзы чингуытæ- 
йедтæ куы разына, ноджы маузер, кæнæ æндæр исты? Уæд чин- 
гуытæ уадз æмæ аласой, маузер дæр сæ хъуыры аирвæзæд, 
фæлæ дзы фыстæй цыдæриддæр разына — иууылдæр сæ фæи- 
уварс кæнын хъæудзæн. Ам куыд баззайой. Стæй иугæр зи- 
анæй куы фервæзой, уæд сæ равæрдзæн кæрæдзийы фæстæ, 
чи сæ куыд раздæр фыст æрцыди, афтæ —- раздæр, æмæ 
кæсынтæ байдайдзæн! Микадойæн фырæхсызгонæй йæ дзых 
схæлиу æмæ афтæ хæлиудзыхæй лæууыд дыууæ фыййагимæ. 
Æрæджиау æрæмбæрста йæхи, йæ сæр ныууыгъта æмæ йæ 
дæндæгты къæрцц фæцыд. 
Гъомæ сыл уæддæр цытæ хъуамæ фæфыстаид уый бæрц?! Гæр 
293 

ссады голлаг баппардзæн лæг йæ хæдзармæ, мæнæуы цалдæр 
голладжы бадавдзæн... Уæдæ горæтмæ цæуой ссад ласынмæ, кæнæ 
мæнæу æлхæнынмæ?! Науæд æй сæхæдæг нæ зонынц, колхозы 
хицæуттæ горæтмæ нæ ацæудзысты ссад æлхæнынмæ дæр æмæ 
мæнæу ласынмæ дæр?! Нæ йæ зонынц, гъо, колхоз знон сарæз- 
той, кæнæ æндæрæбон! Йæхимæ дзы фылдæр æрхауы Мика- 
домæ. Аззайы дзы æмæ сæ калгæ акæна! Зайгæ та дзы уымæн 
акæны, æмæ мидæмæ æддæуæзгæ фæбары, æддæмæ — мидæ- 
гуæзгæ. Æмæ дзы уæд æнæ аззайгæ цы и! Уый — ам! Фæлæ 
уымыты та! Уалæ дзидзайы фиддон куы фæфидынц æмæ хъомтæм 
машинæтæ куы стæрынц! Сæвгæн дзы, чи дæ фæрсы, цас дзы 
хъæуы, уымæй! Намæ йæ чи зоны, цас дзы хъæуы, уый? Æмæ сæ 
дзыппытæ куы ныттыччыртæ вæййынц, афтæмæй куы æрбазд- 
æхынц, стуртимæ чи ацæуы, уыдон, дзæбæх акъахдзæфгæнæн 
сæ куы нал вæййы, цыма цæлмартæнтæ фесты, уымæй уæлдай. 
Уæд уымæн йæ былтæ басудзиккой, Микадойæн, исчи йын сæ 
йæ дзыппы исты куы атъыссид, уæд? Хæлæгæй сæм йæ цæсты 
фиутæ куы батайынц алыхатт-алыхатт. 
Гъомæ, Стыр Хуыцау, ды лæгæн мацы кæн, кæмæ сæ цы баз- 
зад, уымæн уый куы ницы базоны, Микадо, уæд æй амæн 
хæйрæджытæ бафтауынц йæ цæстытыл, Тæгайæн? Уæдæ далæ 
уым лæуу дуаргæрон æмæ афтæмæй дæ фондз къухау зон хъуыд- 
дæгтæ! Кæд исчи сæмдзæхдон и йемæ а сæхиуæттæй? 
Уыцы хъуыды куыддæр фæзынд йæ сæры, афтæ йæм дзуццæ- 
джы бадын æрцыди. Фыййæгтæ мæнæуыл баппæрста æмæ сынд- 
æггай йæхи æруагъта. Æниу æй хорз зыдта — бирæ нæ бафæ- 
раздзæн, уайтагъд йæ зæнгтæ бадон вæййынц, дзуццæджы æрбад- 
ти, уæд. Уæдæ уæлæ уыцы хутъа Бола цы фæразы! Æмæ цы, 
æвæдза, карчы æрдæжы хуызæн лæг у, цы фæразын æй хъæуы! 
Райсом æрбаддзæн, райсом, æмæ стыр сихормæ фæбаддзæн æмæ 
афтæ нæ зæгъдзæн: уæуу мæ дыууæ зæнджы! Уас дыууæ амæлæд 
йæ бинонты дзæбæхдæртæй уымæн дæр! Чи зоны йæ афтæ æлгъи- 
тын нæ хъуыд, дзуццæджы бадын кæй фæразы, уый тыххæй, 
фæлæ йæм изгард хæссы, ай размæ йæ Тæгайы фæстæ куы ар- 
выста, уæдæй фæстæмæ — дзæгъæлы фæратæр-батæр кодта 
хъæбулы хуызæн машинæ! Уæд цæуыс æмæ уал автобусмæ бакæс, 
кæдæм куырмæджы схъиуыс! Уый та ацы тæнджын Дзудзи аласта 
йе ’нтыдласæныл. Уæд цы фыд æрцыди дæуыл дæр, сбадти автобу- 
сы æмæ йæ уадз æмæ бада, кæдæм ма йæ æргъæвыс дæ æнтыд- 
ласæнмæ! Чи зоны дзы исты бæрæгдзырд æрхастаид æмæ нæй. 
Гъо, æмæ йæм уый тыххæй мæсты у, уыййеддæмæ, дзуццæджы 
бадын кæй фæразы, уый тыххæй йæм кæй бон у мæсты кæнын! 
Уæдæ йын чи хъуамæ ныллæууыдаид нымудзæгæй? Кæуыл 
сæ туг ныууарыди? Чи сæ хъуамæ рацыдаид гадзрахатæй йе 
’мбæлттыл? Æниу цæуылнæ! Æхца сæ кæй къухмæ анымайа, 
уый сыл афтæ рацæудзæн гадзрахатæй, æмæ хуыздæр нæ хъæуы. 
294 

Йæ бон калы сырх æхца! Адон та, дам, сæрмагонд банг дарынц 
уый тыххæй, ацы чекисттæ, æмæ сын афтæ сусæг æххуыс чи 
кæны, уымæн дзы фидынц. Стæй гыццылтæ — нæ. Фæлæ уæддæр 
чи хъуамæ уа? 
Иугай змæлыдысты Микадойы цæстыты раз, колхозы бæрнон 
бынæтты чи бады, уыдон — нæй, никæуыл сæ афæстиат сты йæ 
цæстытæ. 
Йæ зæнгтæ дыз-дыз кæнын байдыдтой, фæлæ сæм йæ хъус 
не ’рдардта — адæмы зæнгтæ куы фæразынц! Æмæ та рахызти 
фæстæмæ Тæгамæ. Æмæ йын уæдæ кæд ничи ныллæууыд 
дзырдхæссæгæй, уæд, дæлæ уыцы ран лæугæйæ цæмæй базоны, 
æгас хъæуы цытæ цæуы, уыдон! Халонау йе уæны кæсы? Стыр 
Хуыцау, ды лæгæн мацы кæн: æвæццæгæн сæм ис ахæм хийад, ис 
адонмæ — зонынц, чи цы у, уый. Уæдæ? Иу каст дæм бакæнæд, 
æндæр дæ гуыбыны цал тъанджы ис, уый дæр дын базондзысты. 
Уæдæ ма сæ йедыл фæахуыр кæнынц! 
12. 
Салманы уыцы куыстмæ исын нæ хъуыд. Фæрæдыдысты æмæ 
уайтагъд басастысты сæ рæдыдыл. Уымæн æй нæ хъуыд исын 
æмæ, иуæй тыфтырыкъо арæзт уыд, рæучи — уый йыл æдде 
бакæсгæйæ дæр зынди йæ цыргъ цæсгом æмæ йæ цыргъ хъихъы- 
рийæ. Иннæмæй — тамако дымдта. Æмæ ацы куысты тамако 
дымын — комкоммæ фыдбылыз. Цæмæйзон æмæ кæм æрхаудзæн 
йе спичкæйы зынг, цæмæйзон æмæ кæм аппардзæн йæ судзгæ 
тамако! Æмæ йæ тынг бафæдзæхстой — фыццаг ын Газанте æмæ 
Микадо иумæ фæдзырдтой, стæй Газанте куы ацыд, уæд та йæм 
йæхимæ басидт Микадо. Иу цыбыр ныхасæй, тамако бадымдта 
колхозы кæрты — йæ куыстыл йæ къух ауигъæд. Уынгæ дæр æй 
нал акæндзæн, уынгæ. Æмæ лæугæйæ баззад Салман — цы ми 
ма бакæна! Куыд бафæраздзæн æнæ тамако, æхсæвæй бонмæ 
куы нæ фæразы æмæ æрдæгæхсæв цæппитыртæгæнгæ куы рас- 
хъиуы йæ уатæй æмæ тыргъы цæстыфæныкъуылдмæ мыдыцъ- 
ырд куы акæны æнæхъæн тамако, уæд?! Бирæ фæхъуыды кодта 
æмæ æрхъуыды кодта — банкæ! Дæ иу къухы — тамако, иннæ 
къухы — банкæ, йæ фылдæр æрдæгмæ дон кæмæн уа, ахæм банкæ. 
Спъæртт кодтай тамако—табуафси, йе ’ртхутæг ын банкæйы 
былæй фæдæлæмæ кæн, сцыбыр и, æнгуылдзтæ судзын райдыд- 
та — бынтондæр æй нысхой банкæйы доны. Уæддæр ма йæм 
сдзурой исты Газанте дæр æмæ Микадо дæр. Æмæ сулæфыд 
Салман. Æмæ куыд нæ сулæфыдаид, уæдæ уый хуызæн къæсæрæй 
дуармæ куыст æмæ дын æй ницæй тыххæй дæ къухтæй сыскъу- 
ынынмæ хъавæд! Æмæ нал фæхицæн и йæ банкæйæ. Зæгъæм, 
мидæгæй дымы æмæ æдде лæгтæ батыгуыр сты кæрты, æмæ йæ 
сæ цурмæ æрфæндыд — рацу сæм, дæ иу къухы тамако, иннæ 
295 

къухы — банкæ. Æмæ цы! Искæмæ сæ истытæ сдзурдзæн, искæмæ 
сæ йæ цыргъ цæсгом фæцараздзæн, джидæ фæрæт æм куыд фæца- 
разай, афтæ, стæй йæ тамако йæ дзыхы фæцæвдзæн, фелвасдзæн 
æй æмæ йын йæ сыдз банкæмæ фæзилдзæн. Лæгтæ ма йыл худгæ 
дæр фæкæнынц. Фæсаууонмæ. Уыййеддæмæ Салманæн йæхи 
цур ахæм худтытæ-йедтæ чи бауæнддзæн! Бæстæ хъæры бын 
фæкæна. 
Ныр кæрты бæрæг астæу лæууыд, йæ иу къухы тамако, 
иннæйы — банкæ. Алцы дæр куыд вæййы, афтæ: тамако дæргъæй- 
дæргъмæ, нырма йыл ныртæккæ бафтыдта зынг, ныр æй дымдзæн 
æмæ дымдзæн йæхицæн. Æхсызгон хуыфтытæ-иу бакодта, æхсыз- 
гон хæстытæ-иу скодта йæ уæхсчытыл, æхсызгон кæстытæ-иу 
скодта арвмæ — бирæ стъалытæ йыл зынди тынг æмæ йын æхсыз- 
гон уыди уый дæр. Уæдæ арв стъалыйæн у æмæ йыл стъалытæ 
куы нæ уа — цæмæн хъæуы ахæм арв! Ахæм æхсæвтæ вæййы 
æмæ кæрæй-кæронмæ фæзил арвыл, дæ уд ын снывонд кæн — 
иу стъалы йыл не ссардзынæ. Зæрдæ уынгæг кæны ахæм арвæй. 
Цы фæвæййынц, чердæм фæвæййынц уый æппæт стъалытæ — о 
Хуыцау, мацы кæн лæгæн! 
Ацы хатт дзы иу нал баззад фæсте. Скæсæд-ма сæм исчи— 
гъа! Фæлæ рухс цæмæннæ кæной? Æвæццæгæн, мæй нæма скаст 
æмæ! Æмæ та спъæртт кæны йæ тамако Салман æмæ та йын йæ 
судзгæ кæрон банкæмæ бадары, цыма наййаг уыд йæ тамако 
æмæ мусмæ исты куы æрæппара, уымæй йын тарсти. Бадары йæ, 
стæй йын йæ кæстæр æнгуылдз æруадзы йæ кæроныл, æртхутæг 
къоппæй фелвæсы æмæ зынг сыгъдæгæй аззайы. 
Ай дзæбæх куыст у, æвзæр куыст нæу, — уыцы хъуыдытæ 
дæр базмæлынц кæмдæр мидæгæй. — Лæг дыууæ капеччы дæр 
исы, уæдæ йæ хæдзары куыстытыл дæр æххæссы. Дыууæ бои 
фæд-фæдыл — хæдзары! Зынгуыстæй дзы ницы и — голлагыл 
схæцдзынæ, мæнæу базмæнтдзынæ, згъæлæнтæ тракторы гу- 
ыффæмæ авгæндзынæ — уыдæттæ цæй куыстытæ сты! 
Уæдмæ йæ тамако бацыбыр и — æнгуылдзтæ сæхиуыл 
рæбындæр бахæцыдысты. Уый нæ уарзта Салман — йæ тамако- 
иу дымд куы фæцæйфæуд кодта, уый. Æнкъард дзы кодта зæгъид 
æмæ дзы æнкъард дæр нæ кодта, æнæуи-иу батыхсæгау кодта, 
лæгæн йæ адджын уазæг цæуыны къахыл куы ныллæууы, уæд 
уый куыд батыхсæгау кæны, афтæ. 
Ныр йæхицæн зæрдæтæ авæрдта: фæуыдзæн æмæ уадз æмæ 
фæуа, банкæйы йæ нысхойдзæн. Æндæр ма дзы исты ис! Стæй 
иу зылд æркæндзæн кæрты къуымты æмæ та сдымдзæн ног та- 
мако. Йæ банкæ йæ къухы æмæ æндæр! Уæдæ тамакойы къопп 
дæр нырма йæ фылдæр æрдæг у, æрдæбон æй изæры байгом 
кодта, ардæм куы æрцыд, уæд. Былтæ рацъупп сты тамакомæ, 
æрцахстой йын йæ кæрон, иыр æй дзæбæх спъæртт кæна, куыд 
загъта, афтæ йæ хъустыл цыдæр уынæр ауад — андзыг сты былтæ 
296 

тамакойы кæроныл, æмæ та ногæй ауад уыцы уынæр йæ хъус- 
тыл: уартæ куыройы æрдыгæй цыма чидæр дуар бакодта. Тама- 
ко банкæйы смидæг, йæ цыбыр чъыввытт фæцыд. Йæ къæхтæ 
уæлиæутты исгæ æмæ сындæгæвæргæ бацыд æмæ, фæйнæджытæ 
рагъамад кæм уыдысты, уым сæ кæрон æраууон кодта йæхи. 
Гыццыл алæууыд, хæрз гыццыл, æмæ уæртæ куыройы фисынæй 
фæхицæн иу сау æндæрг, фæхицæн æмæ уартæ стыр тæразырдæм 
хъуызгæ фæцæуы. «Чи уа?!» — йæ сæры смидæг Салманæн æмæ 
йæхинымæр скарста Салман: «Чи фæнды уæд, мæрдты мæ фыды 
цонг ма ссарон, уый мæнæй афтæмæй куы аирвæза!» Фæлæ куыд? 
Иу дзæбæх хъил æй куы уаид, уæд ын дзы йæ тых-йæ бонæй йæ 
сæрæн иу февæрид. Фæлæ кæм и хъил! Уæдмæ æндæрг цæуы. 
Йæ къæхтæ хъавгæ исы, сæ сыбыртт куыд нæ сыхъуыса, афтæ. 
Гъæ, уæртæ абырæг! Æмæ йæ сæры смидæг: ацæуа, ацæуа æмæ 
дуар сæхгæна гуыдырæй. Стæй, иугæр дуар æхгæд куы æрцæуа, 
уæд ам ис, йæ гуккыты ис уæд! Раст уыцы уысм æндæрг цæхгæр 
фæкъæдз кодта йæ фæндаг, фæйнæджыты рæбынты куыд бахи- 
за, афтæ. Уый та ма йын чердыгон чъыллипп уа! — куыддæр 
загъта йæхицæн, афтæ йæ тæккæ раз æрлæууыд æндæрг. Æрлæу- 
уыд, фæйнæрдæм акæстытæ кодта, дзæбæх сулæфыд æмæ дын 
уыцы сахатыл — сæххæтт банкæйы дон йæ цæсгомыл! Бæргæ 
дон куы уыдаид, фæлæ йæ изæрæй нырмæ йæ къухы дары, 
æртхутæг æм калы, тамакойы дымæнтæ йæм æппары — сæ чъыв- 
вытт дæр-ма иу дзы куы фæцыд. Нæ, уый дон нал уыди, уый 
хъылма уыди ныр, фыдгулы цæстытыл ахæм дон басæххæтт кæн! 
— Уоуу! — иу цыбыр богъ ма фæцыди лæгæй, уый фæстæ 
фыццаг йæ зонгуытыл æрхауд, стæй адаргъ и зæххыл. 
Салман айтæ-уыйтæ нал фæкодта — æмырæй фехста йæхи 
æмæ лæджы æккой абадт, йæ цæнгтæ йын фæстæмæ æрбаздыхта. 
— Мæ цæстытæ! Басыгъдысты мæ цæстытæ! — ныббогъ-богъ 
кодта лæг. Къухтæ ауагъта, æвæццæгæн æй уыдоны мæт нал 
уыд, ома дæ хъуыры дæр аирвæзæд, æмæ сæ Салман дæр уыцы 
æнæмæт здыхт æрбакодта фæстæмæ. Ныр ма йæ бæттæн куы 
уаид, уæд сæ æххæст бæтгæ дæр скæн! Уым йæ цæстытæ цæхæртæ 
акалдтой Салманæн: райсом хъæуыл куы айхъуыса — дысон 
Салман къæрныхы æрцахста, рабынæй йæ кодта æмæ йын йæ 
къухтæ фæстæмæ йæ сыдзмæ сбаста! Стæй ма йыл кæддæра исчи 
бахудид расыггæнагæй дæр æмæ тыфтырыкъойæ дæр. Æмæ уыцы 
цин куыд багуылф кодта йæ зæрдæмæ, афтæ йæ зонд ацахста: 
йæ рон, йæ рон! Йæ рон райхала æмæ йын уымæй сбæтта йæ 
къухтæ! Йæ хæлафы комдæл ын уæгъд у — уый зыдта, хæлаф 
бырдзæн — уый дæр зыдта, фæлæ уымæн ницы у. Тамако дымы- 
ны сахат йеддæмæ йыл хæцдзæн, йæ къух æвдæлон уыдзæн æмæ. 
Æнæуи уæгъд у комдæл, уас йæ къухтæ бампылæд йæ баху- 
ыйæгæн! Уайтагъд фæдæле уыдзæн синтæй æмæ ма йæ уæд фæнды 
æрцахс, фæнды — ма. 
297 

— Мæ цæстытæ! — ныууынæргъыдта та ногæй лæг. Уæдмæ 
Салман æргъæвæджы къах фелвæста роны цæстæй, стæй 
фæхæцыд æргъæвæгыл, сивæзта йæ æмæ рон фелвæсти хæлафы 
ронласæнтæй. 
— Æз дын цæст цы у, уый фенын кæндзынæн, æвзæр ха- 
фына цыдæр! — дзуры хъæрæй Салман æмæ ивазы къухтæ, 
кæрæдзийы æккæйты сæ æрбавæрдта, йæ уæрагæй сыл 
æрæнцад, рон сыл æртыхта, æрбалвæста сæ, ногæй та сын æй 
сæ бынты æрбаласта. Æндæр искæй рон раджы фæуыдаид 
тыхт, фæлæ Салманæн даргъ рон уыди. Йæ астæуыл æй куы 
æрбабаста, уæд ма-иу æй дыккаг тыхтæн кæд бахъуыдаид къæдз 
уылынг. Фæстаг тыхт ма куыддæр æрбацæйкодта рон, афтæ 
дын лæг ма фесхъиуа. Схъиугæ та афтæ фæкодта æмæ Салман 
йе ’ккойæ атахт—схъиуд æй æдзæттæйæ æрæййæфта — æмæ 
йæ дыууæ къахы фæхæрдмæ сты, цыма сæ барæй фæхъил кодта, 
афтæ йын фæхæрдмæ сты, гъе! Ноджы ма кæд нæ фæцыд йæ 
хъæр дæр. Уыдæтты æнхъæл ма дзы чи уыди! Æмæ афтæ фæцыд 
йæ хъæр: 
— Адде у ме ’ккойæ, хæрæджы ’фырт! 
Салманæн йе уæнгтæ æркалдысты йæ мидæг — кæд лæг нæ 
разынд Микадо, мæнæ сæхи Микадо. Къæбицы хицау Микадо! 
Гъоуу, дæ хæдзар фехæла, Микадо! 
Йæ ронмæ фæлæбурдта Салман. Хæлдта йæ, фæлæ ма йын 
халын куымдта! Уæддæр æй раиваз-баиваз кодта æрмифицаугæйæ 
æмæ тагъд-тагъд дзырдта — нæ сабыр, нæ хъæрæй: 
— Фæлæуу, фæлæуу! Гыццыл ма, гыццыл! 
Микадо хуыссыд æмæ уæззау улæфыд. Йæ къухтæ куы суæгъд 
сты, уæддæр уал сæ уым ныууагъта, й’æ синтыл, афтæмæй та 
ныууынæргъыдта: 
— Басыгъта мын мæ цæстытæ иу куыдзæйгуырд, сау сыгъд 
мын сæ бакодта! 
Салман хæбæцц лæууыд, йæ хæлаф куыд нæ æрхауа, афтæ 
æмæ йæ рон æрбабæттыныл архайдта. 
— Гъомæ хъуызгæ кæдæм кодтай?! Æнæуи цæуын дæ чи нæ 
уагъта! Кæннæуæд æз дæр мæгуыр лæг дæн æмæ цæмæй хæйрæг 
уыдтæн!.. 
— Нæ, фæлæ ды ам цы ми кæныс, дæ рад куынæ у, уæд, 
царды мидæг, цы мард дæ хæдзарыл æрцыд?! 
Салманæн æхсызгон уыд — афтæ йæ ралгъыста, уæд йæ 
цæстыты рыст фæбадт, æмæ уый зæгъай! Дзуапп дæттынмæ дæр 
уымæн фæтагъд кодта: 
— Ам цы ми кæнын, цы, сомæхсæв мæ не ’вдæлы, æмæ Тæга- 
имæ баивтон. Изæры йæм суадтæн, зæгъын, афтæ ’мæ афтæ 
сомæхсæв мæ каистæм минæвæрттæ уыдзæн æмæ мæ ахсæв дæ 
бæсты бауадз. Сыбыртт мæ не суагъта, мæ къух мын ацарæзта. 
Гъеныр уымæн уд дæттын нæ хъæуы?! 
т 

Микадо бадт æмæ уæззау улæфыд, йæ къухтæ радыгай иста 
æмæ сæ йæ цæстытæ схъаудта. 
— Стæй цы фæци? 
— Чи, Тæга? 
— Тæга, уæдæ Тъиракъоз! 
— Ацыди. Сæхимæ ацыд, — цыдæр хъазуатæй дзырдта Сал- 
ман. — Ахæм къухылтухгæ лæг Хуыцау зæхмæ нæма ’руагъта, 
æвæццæгæн. 
— Къухылтухгæ, нæ? — хъæрæй бафарста Микадо. Стæй йæ 
цæстытыл ауад: фæхъуызы Микадо йæхæдæг, фæхъуызы, йæ 
къухы кард, уæлæ йын Гаджиме кæй сарæзта, уыцы кард нæ, 
фæлæ сæ иннæ кæрдтæй иу, æрдæбон йæ хæлафы комдæлы кæй 
æртъыста, уый. 
— Къухылтухгæ уымæн зæгъын æмæ ам исты куыстаг уæд, 
уыййеддæмæ багуыбыр уыдзæн æнæхъинц уæрдонау æмæ ца- 
лынмæ фæуа, уæдмæ йæхи зæхмæ не ’руадздзæн, — Микадо 
кæй ныссабыр, уымæй тыхсын байдыдта Салман. Фæлæ Мика- 
дойы уымæ не ’вдæлди. Уый касти Микадойы фæстæ, касти, 
кæддæра Тæгайы барæхоид æви нæ. Фæлæ Тæга никуыцæй зынд 
æмæ йæ афтæмæй куыд хъуамæ барæхуыстаид! Уæддæр хъуы- 
зыд æмæ хъуызыд Микадо, йæ къухы кард, афтæмæй. 
— Мах хъæу нал стæм, мах хъæууат фестæм, уыййеддæмæ 
дæ цуры ахæм лæг тæригъæдæй мара æмэе афтæ ма зæгъай: ал- 
æма! 
Тæга нæ зынди. Микадо касти, зæххыл даргъкъахæй чи бад- 
ти, уыцы Микадо, касти, хъуызгæ чи фæцæйкодта, кардимæ, уыцы 
Микадомæ. Уый фæцæйхъуызыд уартæ стыр тæразы цур цы гыц- 
цыл къуым и, Тæгаитæ, сихоры къæбæр кæм фæхæрынц, 
уыцырдæм. Хъуамæ йæ уым баййафа æмæ йæ куыддæр баййа- 
фа... 
— Мах гуытты хъæу стæм, æнæхуыздæр хъæу! Ахæм хъæуыл 
хæрæджы уаргъ фæтæген бакал æмæ йыл арт бафтау, цъыбырт- 
тысыгъд куыд бауа! Нæ-æ, ахæм хъæу!.. 
Фæстаг ныхæстæ сæхимæ аздæхтой Микадойы хъуыды æмæ 
хъуызгæ чи кодта, уыцы Микадо цыдæр æрбаци, нал æй ауыдта. 
Æмæ уæд ныззылди Салманмæ. 
— Гыццыл ма де ’фсæртæ кæрæдзийыл æрæвæр, дур æруайа 
де ’фсæртыл! Уæгъд дын нæ фесты! Уоуу, мæнæ мын мæ артыл 
дон куыд ауагъта иу тыфтырыкъо: гъа, гъеныр ма... царды мидæг!.. 
— уым фескъуыдта йæ ныхас æмæ ахæм хъæрæй ныхас, афтæ 
цæхгæр фескъуынын æнцон у! Микадойæн йæ тыхулæфт ссыд. 
Салман чысыл фæчъыдзых и уыцы хъæрмæ. Тамако фелвæ- 
ста йæ дзыппæй, хъуамæ йæ сдымдтаид, фæлæ йæ банкæ йæхимæ 
нæ разынд. Йæ цыргъ цæсгом фæйнæрдæм ныззылдтытæ кодта 
— цы хъуамæ фæуыдаид уыцы банкæ?! Йæ цæсгом Микадойы 
’рдæм фæцарæзта. 
т 

— Æмæ цы хъæртæ кæныс?! Чи дын у тыфтырыкъо?! Æз 
тыфтырыкъо нæ дæн, нæ, æндæра æз тыфтырыкъо куы уаин, 
уæд уыцы банкæ дæ сæрыл скафыдаид. Æмæ, дам, тыфтырыкъо! 
Науæд мæм мигæнæн цæмæннæ и?! И?! Цæмæннæ мæм и топп?! 
Æмæ ныррызти уыцы тæккæ ран Микадо: ныр топп куы уыда- 
ид ацы фæлхæстмæ, уæд нæ сæфти?! Ныздыхтаид ыл æй, сæр ыл 
нæй, æндæр ыл нæй, æмæ афонмæ йæ туджы мæцид мæнæ ацы 
тæккæ ран. Бакаст Салманмæ — фæрæт нæу йæ цæсгом, джидæ 
фæрæт?! Зынгæ йæм дзæбæх нæ кодта йæ цæсгом æмæ йæ цæмæн 
хъуыд, — æнæуи нæ зыдта, цы хуызæн цæсгом ын и, уый?! Иннæ 
ахæм йæ хъихъыри: истæуыл куы смæсты вæййы, уæд дыууæрдæм 
куыд сисы — дæлæмæ-уæлæмæ удтæ хæссæгау! Ахæм ма дзы 
хъихъыри æрзайа лæгыл. Кæнæ йæ банкæ! Мæнæ йæ доныхуыпп 
йæ раздæры цæуæнты кæмæн нал фæцæуы, æмæ йæ резин 
хæтæлтыл йæ артæнтæй кæмæн рауадзынц, уый дæр ма афтæ 
фæхæцы йæ авгыл. 
Уæдмæ Салман цалдæр хатты схаста йæ тамако йæ дзыхмæ 
æмæ иу куы йæ уæллаг былыл схæцыд тамако, куы йæ дæллаг 
былыл. Æмæ, дам, дзыхмæ рæдийæн нæй. Нæй йæм уæдæ! 
— Гъа, гъеныр ацы талынджы уыцы банкæ... — загъта йæхицæн 
дзурæгау Салман, стæй цæхгæр фæзылдта йæ ныхас: — Ай æппæт 
фæллой лæджы æвджид бакæнай æмæ йын йæ къухмæ иу къæцæл 
ма радтай хæцæнгарзы номыл! 
«Афонмæ мæ гæндзæхтæ цагъд фæуыдаин мæнæ ацы ран», 
— ахъуыды та кодта Микадо, — стæй йæ цæстытыл ауад, куыд 
ныссабыр æмæ куыд ныддæргъ и, уый. Æмæ уæд ныззылд Сал- 
манмæ — куыд æй мардта, мæнæ йæм топп разынд, уæд! 
— Тæккæ райсом, царды мидæг, дæ кой дæр ам куыд нæуал 
уа! Ам банкæджын дуаргæс ницæмæн хъæуы, бамбæрстай?! — 
хъæрæй хорз загъта уыцы ныхæстæ бæргæ, фæлæ йын уæзæй 
цыма фаг уæззау нæ рауадысты æмæ ма сæм афтыдта, цæмæй 
фæуæззаудæр уой, уый тыххæй: — Æвзæр тыфтырыкъо хæрæг! 
Салманы цæстытæ цæхæртæ акалдтой: мæнæ йын цытæ 
фæдзырдта цæстмæ-цæсты! 
— Кæмæй зæгъыс?! — иуæрдæм ныззылди Салман, иннæрдæм 
ныззылди — цы ми йын бакæна! Цæва йæ æмæ йæ цæмæй цæва! 
Йæ банкæ ма уæддæр куы бафтид йæ къухы. Йæ цæстæнгас 
арадав-бадав кодта йæ алыварс — никуы ’мæ ницы. — Мæ бан- 
кæйы бын бабырыдысты! — дзурынвæнд нæ кодта, æндæра дзу- 
рынвæнд куы кодтаид, уæд уыдонмæ æрхаудтаид, уыцы ницы- 
мацы ныхæстæм! Æппын ницы, фæлæ æлгъитын дæр нал зоны! 
Афтæмæй райдыдта, гъе! — Уæд мын уæ бинонтæ амæлæд! Уæдæ 
сæ йæ усыл йæ бон кæмæн нæ фæцæуы, уымæн дæр мæ банкæйы 
æфсон фæвæййы. Уæ бинонты удтæ дæр мын уыцы банкæйы 
раны куы уаиккой. — Йæ ныхас цыма фæфидардæр, афтæ йæм 
фæзынд æмæ йæ уæнгтыл схæстытæ кодта. — Мæнæ ма мын уæ 
300 

уыцы банкæ исчи мæ цæстмæ бадардта, йæ тъæнгтæ йын кауыл 
сбидзынæн, фæлæ йæ зонæд! 
Салманмæ дымын æрцыди, афтæ йæм æрцыди дымын, æмæ, 
йæ сæр дзæгъæлтæ кæнын куы райдайа, уымæй старст. Ноджы 
ацы Микадо! Йæ къæхтæ куы ныццæва — нæ нæ хъæуы ахæм 
дуаргæс, банкæджын дуаргæс, уæд ацу æмæ гæпп кæ! Газанте 
дæр сразы уыдзæн, уымæн та цы уæлдай у, Газантейæн, æмæ 
къæсæрæй дуармæ уый хуызæн куыст дæ къухæй фæхауæд! Æмæ 
йыл лæгтæ тигътыл артæнхæлдтæ куыд кæной худæгæй — бан- 
кæйы тыххæй дæ дæ куыстæй сисæд! Чи зоны-иу æм сæ исчи 
«банкæ» дæр бадзура, уæртæ куыройгæс Хетъомæ «Духъ» куыд 
бадзурынц, афтæ. Æмæ уымæн хъæугæ дæр кæны, Хетъойæн. 
Уæдæ кæйдæр чындзмæ йæхи баласта, дæлæ Намасты чындзмæ, 
йæхи йыл бахафта. Чындз æй иуварс куы асхуыста æмæ йæ 
къæхты бын цыдæр куы фæци æмæ куы фæхъил и лæг, уæд 
хылгæнæг ма скæна йæхи! Æмæ, дам, цы риуыгъдтытæ кæныс, 
уæртæ, дам, мæ духъ хъуыди æмæ, дам, духъмæ æвнæлдтон. Æмæ 
фæдухъ и лæг. Нæ, Хуыцау бахизæд ахæм худинагæй. 
Йæ тамако та йæ дзыхмæ схаста æмæ йыл ацы хатт, чи зоны, 
фæхæст уыдаид, фæлæ йæ æруагъта фæстæмæ. 
— Гъомæ ацы уазал зæххыл кæдмæ лæзæрынмæ хъавыс? Мæнæ 
мæ Хуыцау федта иу лæгимæ! Зæххы уазал дæ лыстæг артæнты 
смидæг уыдзæн, æмæ туг уары де знаджы хæдзарыл. Гъа-ма схæц 
дæхиуыл, æз дын уартæ дæ къухтыл дон æркæнон æмæ дæ 
цæстытæ æрæхс. Дзæгъæлы баззайæд уыцы банкæ мæ уды 
мæрдæй, судзгæ дзæгъæлы! 
Диссаг уыд, стыр диссап Салман уай æмæ гыццыл раздæр 
ахæм æвзагæй дзурай, дæ дзых афтæ суадзай искæмæ æмæ уый 
фæстæ афтæ ныззилай! Фæлæ йæ æрцахста Микадо, сбаста йын 
йæ уæнгтæ уыцы бындарæйзаинаг банкæйы тыххæй. 
* * * 
Тæгаимæ уыцы авг банызтой — кæм ын куымдта нуазын уыцы 
æвзæр чекист хæрæг! Авг æмæ йын кæсæгты къопп йæ разы 
æрæвæрдта æмæ дæлæ фæцæуы йæ гуыбыр цыдæй. Фæлæ йæм 
уый дæр хъæбæр фæлæууыд ацы хатт, Микадо. 
— Кæдæм фæцæуыс, кæ?! — йе ’рфгуытæ схъулæттæ кодта 
— тынг сæ схъулæттæ кодта, тынг. — Ныртæккæ ма фæстæмæ 
раздæх. Араст мын! Дæуæй дæр мæ уый схъуыди! 
Уый йæм фæстæмæ æнкъардæй ракаст, ома мæгуыр лæг дæн, 
æнæфæхæцæг, æнæхион лæг æмæ мæ мæ мæгуырыл ныууадз. 
— Æз нæ баназдзынæн. 
— Афтæ баназдзынæ, царды мидæг... Нæ баназдзæн! 
— Æз куысты дæн, ахсæв дæр мæ рад у æмæ, цæйнæ фæлтау 
искуы ныффынæй уон, фæлтау цæхæр ацæуæд уыцы гуыбыны, гуы- 
301 

бын скъæт у, талынг скъæтт æндæр æй цы ’нхъæл дæ. Æмæ уый 
коммæ лæг хъуамæ ма кæса, ма! — уым фæлæууыд йæ ныхасæй. 
— Мæнæ ам æрбад! — бандонмæ йæ къух фæцарæзта Мика- 
до. — Ды кæмæй ахынджылæг кæнай, ам дын уый нæй, — хъæрæй 
дзырдта Микадо. Уадз æмæ йын хъыг дæр уа, кæд йæ маст иск- 
æуылты рарæмудзид, ома алæма, кæмæ дзурыс уыцы дзыхæй? 
Ома æз дæ хуызæттæ бирæ федтон. Ома æмæ æз афтæ куы дæн 
æмæ уфтæ куы дæн! Кæд йæхиуыл æрхудид — ай цæмæ æруагъ- 
тон мæхи, ома ай мыл цы хуызæн хъæртæ кæны! 
Тæга баздæхт, æрбадти бандоныл. 
— Уоуу, туг ныууара мæгуыр лæджы хæдзарыл уæвдже дæр. 
Банызтой йæ. Иу агуывзæйы йеддæмæ не ссардтой. Микадо- 
иу акуывта æмæ-иу æй анызта, стæй та-иу Тæга анызта. 
Къæбæрыл-иу кæсаджы къоппæй дæр исты мур систа, ахордта- 
иу æй. Æмæ цыма дон нуæзта, уæртæ цæугæдоны донæй! Иу 
рæстæджы йыл гуырысхо дæр фæци Микадо — кæд арахъ исты 
фæкæны æмæ йæ бæсты дон аназы! Уый дæр бамидæг и æмæ 
йæм йæ цæстытæ ныццавта, гъе, афтæ йæм сæ ныццавта æмæ 
кæмдæр мидæгæй йæ цæсты къуырфытæ риссын райдыдтой. Цæй 
дон æмæ цæй цыдæр! Авджы хъæлæсæй-иу агуывзæмæ цы ра- 
калд, уый-иу анызта. Гъомæ дзы уæдæ иу уæлдай ныхас цæмæннæ 
сирвæзти! Уæдæ ма чекист ма уаид, æндæра йе ’взаг нæ феуæгъд 
уыдаид æмæ ма йæ лæхурынæй банцадаид! Фæлæ чекист у ’мæ! 
Изæрдалынгтæ сæхи æруагътой хъæуыл, афтæ рацыд колхо- 
зы кæртæй МикадЪ. Дæгъæлтæ цы тымбыл цæгыл конд уыды- 
сты, уым йæ дыууæ æнгуылдзы атъыста æмæ атил-атил кодта 
уый æппæт дæгъæлтæ — æмæ дзыгъал-мыгъул кодтой дæгъæлтæ, 
бæхы дзыхы згъæлаггом куыд фæдзыгъал-мыгъул кæны, афтæ. 
Æмæ та-иу хъусгæйæ аззад уыцы дзыгъал-мыгъулмæ Микадо. 
Цыди, фæлæ йæ цæуа, уый нæ фæндыд, фæстæмæ йæ зæрдæ 
æхсайдта цæмæдæр, æмæ та-иу æрцæйлæууыд, уæддæр хæрзлæуд 
никуы æркодта. Ныр аздæх æмæ йæм искуыцæй бакæс, кæддæра 
йæм уыцы арахъ уымæй уæлдай æппын нæ бахъардта? Кæд æм 
бахъарыд, æмæ йыл дзæбæх фæзынд, уæд æм бахъуыз, бахъуыз 
æм фæстæты æмæ йын йæ сæр истæмæй... 
Иуафон йæ зæрдыл æрбалæууыд Дзангты лæппу, гъæуым 
ныхæстæ куы кодтой, ай та, йæ мадмæ цы нартхор хауд, 
уый ласынмæ куы ныццыд кæйдæр къамбецыл, афтæ йын 
куы загъта, кæмдæр, дам, æй федтон, цыма, Тæгайы, горæ- 
ты кæмдæр. Æмæ йæхимæ æрбамæсты. Гæр, уæдæ йын исты 
афæдзæхс. Ай де ’хсæв хуыссæг фæхауди уый тыххæй æмæ 
йын афтæ ма зæгъ: æркæс, фен. Уыцы чекисттæ кæм бадынц, 
уырдæм бацу истæй æфсон, искæй сæ хъавгæ-хъавгæ бафæрс, 
ахæм æмæ ахæм лæг кусы семæ æви нæ? Фæлтау ын истæмæй 
зæрдæ бавæр, иу-дыууæ-æртæ голладжы хор! Бæстæ дзы 
фесæфæд, кæд сæфа, уæд. Амæй сæфтдæр ма фæкæндзæн! 
302 

Уæд ын бæргæ ракалдтаид йæ хъуыддæгтæ хурмæ! Йæ разы 
æрлæуу адæмы æхсæн, йæ тæрттыл ын ныххæц, дзæбæх ын сыл 
ныххæц, дзæбæх. Уигъгæ дæр æй бакæн йæ тæрттæй. Гъы, мæнæ 
цæстфæлдахæг! Кæмæй хынджылæг кæныс, кæ?! — Микадойæн 
йæ дæндæгты хъыррыст фæцыд, Хæрзаг ма ракæ-бакæ кæнид, ома, 
ныууадз мæ мæ мæгуырыл, мæ мæгуыр мын æгъгъæд у, ме ’нæхи- 
цау. Уæд ын бæргæ загътаид, цы йын хъæуы, уый! Уæд мæгуыры 
бонмæ æрхау, кæд нæ дæ мæгуыр, уæд! Æмæ ды чекист куы дæ 
æмæ нæ, чи цы ахæры æмæ кæм æрдзуццæг кæны, уыдæттæ 
хъаггæнæг куы бадыс ам. Худинаг æмæ дæм мæлæт ницы кæсы! 
Фæлæ нæ бафæдзæхста Дзангты лæппуйæн, æмæ ма ныр цы! 
Уый бæрц æрхъуыды ма разынæд лæгмæ æмæ стæй ма амæлæд! 
Сæхимæ схæццæ и, кæртмæ бахызт, сæ сæрдыгон хæдзары 
раз бандоныл æрбадт. Йæ сæр уæззау уыд, æмæ йæм йæ уæ- 
рагæй йæ цонг сбыцæу кодта. Цас абадти, уый нæ рахатыдта, 
афтæмæй йæ хъустыл æрцыд йæ бинойнаг Тасоны хъæлæс: 
— Уый та дын цы хуызæн бадт у, дæлæ лæг?! 
Микадо йæ сæрыл схæцыд — сæр ноджы фæуæззаудæр, фæлтау 
ыл куы нæ схæцыдаид. Фæлæ йыл æнæ схæцгæ дæр кæм уыд. 
— Цы хуызæн бадтгæнгæ мæ федтай? 
— Уыджы бадтгæнгæ. Йæ ахстон чи нал фæзоны, уыцы уыг 
куыд фæбады, афтæ, — бахаудти ус. Æвæццæгæн æм йæ ныхас 
худæг фæзынд. 
Микадойæн хъыг уыди усы худт. Исты гуымыдза ныхас æм 
сæппар, маст ссæуыны фаг, уæд хорз уыдаид, ацагуырдта 
мидæгæй, йæ хъуыдыйы, фæлæ ахæмæй ницæуыл фæхæст æмæ 
йæм уæд сдзырдта: 
— Дæ хъуыддаг нæу, куыд бадын, уый. 
Ус ма чысыл алæууыд, бамбæрста йæ — лæг йæ гаччы нæй 
æмæ йæ митæм аздæхт. Микадойæн йæ сæр уæззауæй-уæзза- 
удæр кодта, цонг æй нал урæдта, ракаст — дуарбахизæны Тасо- 
ны итугæнæн. Йæ тымбыл къæхтæ фæйнæрдæм ныттыгъта. Ми- 
кадо йæм хæстæгдæр бабадт — йæ бандон йæ сыдзыл баласта,— 
йæ сæр æм æруагъта. Итугæнæн йæ лæуды кой кодта. 
Итугæнæнæн ахæм сæртæ цы сты! Æмæ Микадо дæргъæй- 
дæргъмæ хуыррытт суагъта. Куы райхъал, уæд кæсы æмæ рухсы 
цъыртт никуыцæйуал тæдзы кæртмæ. Уынг дæр саудалынг адар- 
дта. Базмæлыди Микадо, сыстад, сæрдыгон хæдзармæ бахызт, 
рухс ссыгъта æмæ уæртæ стъолы бæрæг астæу дурын, йæ хъуы- 
ры сыкъа, — йæ тымбыл дзых гомæй дары. Йæ фарсмæ иу урс- 
цъар тæбæгъы — уæливыхтæ. Микадо иу сыкъа рауагъта, хæрдмæ 
иу каст фæкодта æмæ йæ анызта. Дыккаг дæр анызта, æртыккаг 
дæр. Стæй сыкъа фæстæмæ дурыны хъуыры æртъыста, уæливы- 
хы карст систа æмæ æддæмæ хæргæ рахызт. Æрдæбон æм Тасон 
цы асины сæрæй æрдзырдта, уый рæбынмæ куы бахæццæ, уæд 
æрлæууыд — йæ къæбæр ахæра æххæст, стæй бацæудзæн æмæ 
303 

схуысдзæн. Фæлæ, цалынмæ йæ къæбæр хордта, уæдмæ та йæ 
зæрдæ ахсайдта дæлæмæ, колхозы кæртмæ. Лæууыд æмæ æуу- 
ылдта чъирийы комдзаг — уый йæ дзыхы сахадыдта: чъири нуæ- 
зты хæринаг у?! Уæддæр æй нынныхъуырдта, стæй фæстæмæ 
æрбаздæхт стъолмæ. Кард райста тæбæгъы цурæй æмæ йын йæ 
ком æрысгæрста йæ уырзæй, кусарт чи фæкæны, уый куыд æрыс- 
гары карды ком, афтæ. Чысыл ма алæууыд, кард йæ роны æртъы- 
ста, хъама кæцырдæм ауыгъд вæййы роныл, уыцырдæм æмæ йыл 
йæ къух æрхаста. Се стыр кард нæ уыди, уартæ сын сæхи куырд 
Гаджиме кæй сарæзта, уыцы кард, фæлæ æнæуи егъау кард уыд 
уый дæр, дзæбæх цыргъ кард уыди. 
13. 
Тæга чырын зæхмæ æриста æмæ къамоды сæрмæ багуыбыр. 
Йæ риуы фæйнæг рысти къамоды тигъыл, фæлæ йæ ницæмæ 
дардта^— æгайтма йын ахæм рæстæг фæци! Бутиан Сурæттæм 
ацыд. Йæ хæдзар, дам, бафснайдта, раст, дам, æй дзуарбадæны 
хуызæн скодта. Мæ къах, дам, мæ дзы над фæхæссы. Куыддæр 
ацыд, афтæ йæхи ныццавта, йæ дзыппы цы тетрад дары, ууыл: 
уым амцæф-уымцæфæй цы афыста афæстаг бонты, уыдонмæ 
æркæса, мæнæ чырыны цы бæзджын тетрад дары, уырдæм сæ 
бахæсса, арабар-бабар сæ кæна сæ кæрæдзийыл. 
Цæстытæ азгъордтой фыстытыл, æмæ сæ баурома, уый йæ 
бон нæ баци, стæй йæ фæндгæ дæр нæ кодта, баурома сæ, уый, 
мæнæ удæн æнцон чи уа, уыцы зарæг аскъуыйа, уый куыд нæ 
фæфæнды лæджы, афтæ: Мæстыгæр, кардзгæрдæг, уæллаггуыр, 
мæрддзыгой, æхсырфæмбал, фæцæсты, хæхбæстæ, хъиухъил, 
дæстæг, аходæн, сабæттаг, сынæрцæгъдын, царæфтыд, гæныс- 
тон, сыдымус, хæрæгдым, бонвæрнон-боброн, дурæфхæрд, 
æдзæлгъæд, чындзæхсæв... Ацы дзырды онг куыддæр ахæццæ 
æмæ йæ дыккаг æрдæджы бын цы хахх уыд, уый бын ма ноджы 
иу хахх бакодта, афтæ чидæр рудзынджы тарвазыл къæрцц- 
къæрццæй ралæууыд. Раст ын и,ыма йæ къæмисæнтæ ныххоста 
йæ хъилæй, афтæ фæци Тæга. Йæ цæстæнгас рудзынгæй федде. 
Уынджы — бæхджын. Бæх йæ мидбынат ралæуу-балæуу кæны 
цыма рудзынгæй æрбагæпп кæнынмæ хъавы. Тæгайæн йæ сæры 
астæу сдудыдта, сæвнæлдта йæм, аууæрста йæ. Йæ къæмисæнтæ 
дæр аууæрста. Бæхы рагъыл иу ссæдз азмæ ’ввахс кæуыл цæуы, 
ахæм лæппу. Исдуг æм рудзынгæй акæсинаг уыд Тæга, стæй 
дуармæ фæцарæзта йæ ных. Йæ уæхсчытæ уæлæмæ систа, йæ 
риуыл размæ рахæцыд. Тыргъы фæлæууыд, йæ хæдон фелвæста, 
æмæ афтид майкæйы ахызти уынгмæ. 
— Далæ, дам, Сылкъиматы Гарсойæн сабаты дыууиссæдз боны 
кæнынц æмæ, дам-иу фæзынут. 
— Цины хабæрттæ хъусын кæн абонæй фæстæмæ, — дзуры 
304 

йæм уæлбæхмæ Тæга, йæ цонджы хæцъæфтæ базмæлын кодта, 
æркасти сæм. 
— Бутиан йæхæдæг кæм и? 
Тæга йæхи бакъултæ кодта. 
— Æз дæр ын дæуæй уæлдай ницы зонын. 
— Куыд ницы йын зоныс? — цыдæр хинвæлм абадт лæппу- 
йы цæстытыл. 
— Куыд, куы, Хуыцау дын хорз ракæна, ссыдтæн дын æмæ 
дын Бутиан хæдзары — нæ. 
— Кæцæй ссыдтæ? 
Кæцæй зæгъа? Цæсты уæлтъыфæлттæ æртъæпп кодта, æвза- 
гыл абадт: 
— Дашковæй. 
— Æмæ цы ми кодтай Дашковы? — бахудызмæл лæппу. 
— Цы ми, куы зæгъай, уæд дзы хæдзар сарæзтон. Цот дзы 
рауагътон. Фос дзы скодтон, — худы Тæга. 
Лæппуйы цæстытыл тыбар-тыбур бахæцыд. 
— Фæлæуу, фæлæуу. Ды Тæга нæ дæ? 
— Кæй Тæга? 
— Мæнæ Бутианмæ фатеры куы бады. Мæгуыр лæг дæр æй 
куы хонынц. 
Тæга йæ сæр тилы, æвдæлон лæджы худт кæны. 
—Кæимæдæр дын фæхæццæ дæн, мæ дзæбæх æфсымæр. Ды 
кæй агурыс, уый куы нæ разынон, уымæй тас у. 
Лæппу йæм комкоммæ ныккаст. 
— Агуыргæ йæ нæ кæнын, фæлæ... Æмæ ды Бутианæн цы 
бавæййыс? 
Тæга та йæ уæлтъыфæлттæ æртъæпп кодта — цы зæгъа? 
Æмæ та йе ’взаджы цъуппыл абадти: 
— Сиахс, сиахс, дæ фарн фынæй уæд, — йæ цонджы хæцъæфтæ 
та базмæлын кодта Тæга, кæсгæ дæр та сæм æркодта. 
— Æмæ Бутианæн цæй сиахс и? — худы лæппу, ома цытæ 
дзуры ай! 
Тæга йæм æдзынæг бакаст. 
— Цæуыл худыс? — фæрсы йæ æрæджиау. 
— Уæдæ Бутианæн цæй сиахс и? Иунæг ус куы у. 
— Æмæ йын ныр, цæмæй сиахс уа, уый тыххæй хъуамæ искæй 
устытимæ цæра, иумæ? 
Лæппу йæ худынæй фæлæууыд. 
— И? — фæрсы уæддæр Тæга. 
— Цæмæн хъуамæ цæра искæй устытимæ? 
— Иунæг усæн сиахс нæ вæййы, зæгъыс æмæ... 
— Уæдæ, кæд ды йæ дашковаг сиахс дæ Бутианæн, уæд Тæга 
кæм^ и? 
Йæ цæсты уæлтъыфæлттæ та æртъæпп кодта Тæга — нæй, 
æвзагыл ницы абадт. Скасти лæппумæ. 
305 

— Тæга та чи у? Кæмæй мæ фæрсыс? 
— Æз дын абон сарæй кæй кой кæнын!—бабустæ кодта лæппу. 
— Фæлæуу, гъо, стæй мыл дæхи ныццæв. Йæ хорзæх дæ уæд 
— уæртæ цæхæрадонмæ ахызти, кæд уый у, Тæга, уæд. 
Лæппу сцыбæл — гъеныр ма æххæст Тæгайы дæр куы фенид, 
гъе уæд уаид, гъе! Уæд бирæ хабæрттæ ныххæссид Микадойæн 
бæргæ. Фæлæ... 
Ай хъуамæ уа Тæга, æмæ уæд цæхæрадонмæ та чи ахызт?! 
— Бадзурæн æм нæй? Кæннод ды куы ацæуай, уæд Бутианæн 
чи зæгъдзæн Гарсойы дыууиссæдз боны тыххæй? 
-— Кæдæм мын æм дзурын кæныс, куыд æм бадзурон? 
— Гъæуым исты кусдзæн, бахъæр æм кæн æмæ рацæуа. 
Тæга йæ сæр тилы, хинæйдзаг худт кæны, ома хъуыддаг афтæ 
нæу, мæ хур акæнай, нæ. 
— Кусынмæ нæ ацыди, нæ, æндæр цæмæдæр ацыди. 
— Цæмæ?— Тæгайы фæстаг ныхас æххæст нæ бамбæрста 
лæппу. 
— Гуыбыр-гуыбыр цæмæ фæцæйцæуынц сæ гуыбынылхæцгæ? 
— йæ худт раргом кодта Тæга. 
— Гъæ-æ! — бахудти лæппу дæр, йæхиуыл иуырдæм ахæцыд, 
бæхы цыргъ рагъмæ йæ сины фæлмæн сарæзта. Цæуынвæнд æм 
нæй. Уæд афтæ нæ абадтаид. 
— Цæй, æмæ йæм уæд та фæлæууон. Кæннæуæд, ды куы 
ацæуай Дашковмæ, уæд Бутианæн чи зæгъдзæн Гарсойы дыуу- 
иссæдз боны тыххæй. 
— Фæлæуу æм. Фæлæ уæд мæн ауадз. Куы æрбаздæха, уæд 
дæм æй рарвитдзынæн. — Тæга араст мидæмæ. 
Лæппу асагъæс кодта: лæууа æви нæ? Иуæй йæм афтæ каст 
— хъуыддаг йæ кæронмæ фæхæстæг кæны, бирæ йæм нал хъæуы 
æмæ йæм æххæст куы бахæццæ уаид, уæд уаид хорз, гъе! 
Иннæмæй та уый мидæмæ куы ацæуа, Бутианы дашковаг сиахс, 
уæд ма ам иунæгæй куыд лæудзæн? Уымæй дæр бæхы рагъыл? 
Стæй йæ афтæ дæр бафæрсдзæн, афтæ: алæма, Гарсойы дыуу- 
иссæдз бонмæ Бутианы йеддæмæ никæй хонынц, иннæтыл зи- 
лын нæ хъæуы? Æмæ уæд цы зæгъдзæн?! Уæддæр ма йæ ных 
баскъæрдта: 
— Гъомæ ма йæм бахъæр кæн. Афонмæ... 
Тæга йæм цæхгæр ныззылд. 
— Уæртæ йæм бахъæр кæн, дæхиуыл дзых нæй! Бахъæр ын 
æм кæ, цыма уырдæм хъæр кæныны тыххæй ссыдтæн далæ Даш- 
ковæй. 
Лæппу фæсаст. Æвæццæгæн æм фæсмон дæр æрцыд йæ фæстаг 
ныхæсты тыххæй. 
Иу зылд ма æркодта Тæгайы алыварс æмæ фæцагайдта йæ 
бæх. Уæддæр ма-иу фæстæмæ фæкаст, æвæццæгæн ма цæуылдæр 
гуырысхо кодта. 
306 

Тæга мидæмæ бацыд, йæ хæдон скодта, исдуг лæугæйæ аз- 
зад, стæй бахудт æмæ искæмæн дзурæгау загъта: 
— Худæгæй мары ацы Микадо. — Гыццыл та алæууыд æмæ 
та искæй фæрсæгау бафарста йæхи: — Кæмæн, дам, кæнынц 
дыууиссæдз боны? Гарсойæн, дам? Кæй Гарсойæн, дам? 
Цъус ма алæууыд æмæ та бацыд къамодмæ. Æрдæбон кæмæ каст, 
уыцы дзырдты кæрон иунæгæй лæууыд «къæйных» æмæ йæ фæстæ 
ракæнонгъуызæй схъил и æртæ фарсты нысаны. Бирæ фæрабар- 
бабар кодта уыцы дзырд — бирæ фæбадти йемæ йæ къæлæтджыны 
дæр, бирæ фæрацу-бацу кодта йемæ уынгты дæр. Слæгъз и дзырд 
лæдзæджы къадзоны куыд слæгъз вæййы, афтæ... Къæйных, ома йæ 
ных къæйæ кæмæн хъуамæ уа, ахæм адæймаг, мæнæ «къæйтыл баз- 
зай» — уыцы æлгъысты цы къæйты кой и, ахæм къæйæ. Æмæ кæд, 
куы фæзынд дзырд, уæддæр дзы ацы хъуыды уыд, уæд «къæй» 
æгæр уазал, æгæр гоби нæу? Цы ’гъдауæй хъуамæ баиу уыдаид уыцы 
дзырд адæймаджы ныхимæ?!Цы ’гъдауæй хъуамæ баныхæстаиккой 
уыцы дыууæ дзырды, къухы бавнæлд чи не ’мбары, уыцы гоби къæй 
æмæ адæймаджы ных — адæймаджы фидауцджын чи кæны, адæм 
ын фыццаг сæ цæст кæм æрæвæрынц, уыцы ных?! Фæлæ кæд фыццаг 
æндæр хъуыды уыди дзырды — карздæр, судзагдæр хъуыды?! Ома 
адæмы хъæр чи не ’мбары, адæмы ныхасæй чъил чи нæ кæны, ахæм 
адæймагмæ кæд дзырдтой раздæр уыцы дзырдæй? 
Æмæ та ныссагъæс кодта Тæга. 
Ахæм рæстæджы иу хъуыддагæй тарст: æгæр куы фæуа хъу- 
ыдытыл, æгæр куы ахæца æмæ йæ исчи куы æрбаййафа?! Æмæ 
цас фылдæр тарсти, уыйас ыл ноджы тагъддæр цыди рæстæг. 
Иу афон бамбæрста — стонджы йын у, æмæ февнæлдта 
гæххæттытæм. Куыддæр чырыны дуар ахгæдта æмæ йын йæ сæрыл 
уыцы хъыгъырыкæрон урс хæцъил æрытыгъта, афтæ йæм уынгæй 
æрбайхъуыст: 
— Дæ сиахс ацыди, Бутиан? 
— Цæй сиахс у, цæ! 
— Дæлæ дæ дашковаг сиахс? 
— Кæцон, зæгъыс? 
— Дашковаг, дашковаг! — дыккаг хатт фыдæнæнгæнæгау 
хъæрæй загъта Микадо. 
Тæга рудзынджы дæлвæйнæгыл анцад. 
— Ам уыди, ам, Бутиан. 
— Æмæ чи уыди? 
— Нæ зонын, Бутианы сиахс, дам, дæн, загъта. 
— Æмæ йын йе ном нæ уыди, йе йын мыггаг нæ уыди? 
— Уыдонæй йæ нæ бафарстон. 
— Гæр æмæ йæ афарстаис! Цæмæннæ йæ афарстай? Хæцгæ 
дыл фæкодтаид. 
Бутиан лæугæйæ баззад, æрмæст ма йæ къух йæ раздарæны 
дзыппы цыдæр агурæгау змæлыд. 
307 

— Хуызæй та цы хуызæн уыд? 
— Цы хуызæн дын зæгъон. Мæнæ мæнæй бæрзонддæр, дзæбæх 
къабазджын. Йæ цонджы хæцъæфтæ тыррыкк-тыррыкк кодтой раст. 
— Æмæ йæ цонджы хæцъæфтæ æвдисынмæ ссыди Дашковæй 
ардæм? 
— Тæвд, дам, мын у, æмæ йæ хæдон раласта. 
— Гæр æмæ йыл йæ цæсгом æрлæбырди? Кæд не сиахс уыд, 
уæд нæм йæхи кæдæм бæгънæг кодта! 
— Раласта йæ. 
— Æмæ кæдæм ацыд? 
— Сæхимæ. Нæ, дам, мæ ’вдæлы. Мæнæ, дам, ам кæмдæр 
уыдтæн æмæ, дам, æнæуи æрбауадтæн. 
— Нагъ! — загъта æнæнхъæлæджы Бутиан. — Мæнæн Даш- 
ковы сиахс нæй. —Уым гыццыл фæлæууыд, стæй ноджы 
хъæрдæрæй загъта: — Æниу æз дæр ныхæстæ кæнын. Се ’ппæты 
чи базондзæн сиæхстæн дæр. Чызджытæ стыр кæнынц, чындзы 
цæуынц. — Уым та гыццыл фæлæууыд. Тæгамæ æнæууæнкгæнæ- 
джы каст бакодта. — Æппын ын йæ размæ ницы æрдавтай? 
— Куы нæ. 
— Гъей, дотъына, гъе! Де сиахс дæм æрбауайа æмæ дæм хор- 
доны хъæстæ ма фæуа! 
Микадойы цæстæнгас Бутианмæ арæзт уыд, фæлæ кæсгæ уымæ 
кодта, Тæгамæ. Йæ зæрдæ йæм дзырдта — сайы! Уæдæ Бути- 
анæн цæй сиахс и, уымæй дæр далæ Дашковы! Кæсæд ма йæм 
исчи — куыд сæ расай-басай кæны æнæхъæн хъæуыдзагæй! Æмæ, 
дам, чекист нæу. Афтæ цард уый зæгъæджы хæдзары! Нæу че- 
кист уæдæ! Бибылы дæр та куыд афæлывта! Афтид майкæйы 
йæм куыд рауад! Æмæ, дам, Бутианы сиахс дæн. Уæд дæ Бутиа- 
ны йас дур æркъуырæд, кæд нæ уыди Бутианы сиахс, уæд, æвзæр 
цæстфæлдахæг цыдæр. Фæлæуу, кæд дын батайой ацы митæ! 
— Ам, дам, дæ иу бæхджын дæр агуырдта. 
— Чи загъта? 
— Уый, дæ дашковаг сиахс загъта. 
— Æмæ сæм дзу-дзу фæчынди, мæ ам нæй мын куы базыд- 
той, уæд? Цы мæ кодта бæхджын та? 
т- Далæ, дам, Гарсойæн сабаты дыууиссæдз боны кæнынц, 
æмæ, дам... 
— Гæр, æмæ абон æртыццæг йеддæмæ куы нæма у, уæд Гар- 
сойау фесты, æрхъæцмæ нал хъæцынц. 
Микадо бахудт æмæ уайтагъд йæ худын æмбæхсынмæ фæци. 
— Дæхæдæг кæм уыдтæ? Хæдзары дæ куы ныууагътон? 
— Дæлæ цæхæрадонмæ ахызтæн, æмæ уым афæстиат дæн. 
— Æмæ кæдæм цæхæрадонмæ хаудтæ! Науæд дзы цæргæ 
бакрдтай? Хæдзары уазæг уыд, ды та... 
— Ацыдтæн. Никуы ничи ацæуы цæхæрадонмæ! Æз уый 
æнхъæл уыдтæн æмæ афтæ фæцæуыныл уыдзæн. 
308 

— Куыд нæ фæуыдаид цæуыныл дæр, куыдзы хъуыды йæ не 
’ркодтай æмæ... Кæимæ бадгæ æркодтаид, кæимæ ныхас акодта- 
ид! Дæу нæ бафарста, чи дæ, уымæй? 
— Бафарста. 
— Æмæ? 
— Загътон ын, чи дæн, уый. 
Микадо ныккаст Тæгамæ. Афтæ тынг кæсын æм не ’мбæлы, 
уый мæт дæр æй нал уыд. 
— Цæугæ кæцырдæм акодта? — бафарста та уæдмæ Бутиан. 
Тæга астæуæй уæлæмæ йæхи адардта рудзынгæй, къухæй 
ацамыдта хъæуы астæуырдæм. 
— Уартæ уыцы ’рдæм. 
— Æмæ цæхæрадоны куы уыдтæ, уæд æй цæмæй зоныс? — 
фæтагъд кодта йæ ныхасыл, уый бамбæрста Микадо, фæлæ йæ 
уыдæтты мæт нал уыд. 
— Уæдмæ æрбацыдтæн. 
— Кæдмæ уæдмæ? 
— Кæдмæ, кæ, куы фæцæйцыд, уæдмæ. Уартæ ма йæм уыдо- 
ны куыдз дæр ралæбурдта. 
— Уартæ Сæппойты куыдз? Æмæ куы нæ хæцы Сæппойты 
куыдз. — Нæй, фæтагъд та кодта Микадо. Мæсты у æмæ йæ нал 
бауромы. 
— Æз дæр афтæ нæ зæгъын æмæ йæ æргæвдгæ кодта. Ралæ- 
бурдта йæм. 
— Æмæ?! 
— Æмæ йыл рæйдта. 
— Стæй? 
— Стæй банцад. 
— Кæд банцад? 
— Бутианы сиахс куы ацыд, уæд банцад. Раздæр цæмæн хъу- 
амæ банцадаид, иугæр ралæбурдта, уæд? 
— Гъомæ сын куы никæмæ фæлæбуры? 
—Уымæ ралæбурдта, уæдæ хахуыртæ кæнын Сæппойты куы- 
дзыл. 
Бутиан сæм фæйнæ мæсты касты бакодта. 
— Ныууадзут ма йæ, гъо, лæбурдта-нæ лæбурдта! Ды сихо- 
ры къæбæр бахордтай? — аздæхт Тæгамæ. 
— Ницы бахордтон. 
— Цом уæдæ, Микадо, ды дæр, фæйнæ сыкъайы дзаджы дæр 
баназут. 
Тæгайы нæ фæндыд, Микадоимæ рабада сихорыл, уый — 
фæсмон ын йæ зæрдæ бакъуырдта: афтæ цæмæннæ загъта — 
бахордтон?! 
Микадо Бутианы ’рдæм аздæхт, хъуамæ йын арфæ ракодтаид, 
стæй ацыдаид, фæлæ куыддæр аздæхт, афтæ фæфæнд кодта —бац- 
æуа! Бацæуа, æрбада йемæ фынгыл, ракъаха ацы чекист хæрæджы. 
309 

— Æмæ дæ чи тыхсын кæны, Бутиан, æндæр ма мын нæхимæ 
чи цæуы. 
— Кæрдгæ фынгтыл дæ куы нæ рабадын кæндзынæн, — Бу- 
тианæн йæ маст нæма рысыст, йæ уазæг дзы æххормагæй кæй 
ацыд, уый тыххæй. Æмæ Тæгамæ арæзт уыд йæ маст: гæр уæдæ 
фезмæл! Æндæр уыдаид æмæ йæм уырдæм дæр суадаид, 
Сурæттæм. Зонгæ нæ кæны, кæм цæры Сурæт, уый, фæлæ 
фæрсгæйæ лæг калак куы ары! 
Араст и Микадо Бутианы фæрсты. Багъæц, — хъуыды кодта 
йæхинымæр. — Кæд куы аназа, уæд истытæ срæдиид. Уæдæ 
хæйрæг фестади! 
Тæга тыргъы нæ разынд æмæ йæм фæйнæ касты мидæмæ ба- 
кодтой. Мидæгæй дæр нæ уыд. Микадойы цæстытæ чырыныл 
андæгъдысты — къамоды сæр ныффæлдæхт дæргъæй-дæргъмæ. 
Гъæ, уæд басудза, уыцы æхсæв! Гыццыл, хæрз гыццыл ма йæ 
хъуыд, æндæр нал æмæ йæ йе уæхскмæ сæргъæвтаид. Æниу ын 
æхсæвы аххос цы уыд! Уый уæлæ уый аххос уыд, уæлæ æнæ 
лæгæй йæ хъиутæ чи хæры! Уæдæ кæдæм кæйдæр уаты лæсыс! 
Фæлæ, сыл нæлмондаг куы вæййы, уæд афтæтæ фæкæны, гъе! 
— Ныр айеды Газантеимæ куы ’рбауадыстæм, уæддæр нæм 
уыцы кой æрхауди — æхгæды цæмæн дары йæ дарæс кæрцæй- 
æндæрæй? Æниу дзы мæныл цы цæуы, афтæ лæг нæ лæууы, уый 
йеддæмæ, кæд æй фæнды, йæ уæлæ чи и, уыдон дæр раласæд 
æмæ уыдон дæр нывæрæд чырыны. Фæлæ рæмпæг зоны, æндæр 
зоны æмæ ма уæд æддæмæ цæм акæсдзæн! 
— Нæ зонын, мæ уд. Æз дæр ын загътон æмæ, дам, мын сыл 
хос и, рæмпæджы хос. 
— Гъомæ сын тæрсгæ цæмæй кæны уæле! Уæ дунескæнæг, ды 
мын мацы кæн. 
Бутиан Микадомæ тæригъæдгæнæджы каст бакодта, йæ сæр 
батылдта, йе стыр сусæг хабар æмбæхсын чи нал фæфæразы, 
уый куыд батилы йæ сæр, афтæ. 
— Сæфгæ кодта, сæфгæ. Фæцæй йын æй хастæуыд. Æмæ йæ 
дон нал уæлæмæ ластаид, нал — дæлæмæ. Хъæр ын æй не скод- 
тон æндæр, æвæццæгæн, йæхи удæгас нал ныууагътаид. Уæд уый 
мæгуыр муртæм чи æрхауд, уымæй мыггаг мауал баззайа сы- 
джытыл. Мæнæ Сурæт ам нæ фæци уыцы æхсæв, афардæг ын æй 
кодтаиккой. Уæртæ йæ рудзынгмæ баргъæвтой. Фæлæ йæ цыдæр 
Хуыцау нæ сæфта, æмæ фехъал и Сурæт. Паддзахауыгъды фæуа, 
чидæриддæр уыди! Уæдæ дæ ницы хъыгдары æмæ йæ цæмæн 
хъыгдарыс, цæмæннæ йæ ныууадзыс йæ мæгуырыл. Æмæ йын 
дзы фæткъуыл кæрц и! Миты сæр, дам, дзы куы схуыссай, уæддæр, 
дам, уый дæ зæрдæ ма зæгъæд æмæ, дам, дæм уазал бахъара. 
Иннæ ахæм йæ дзабыртæ! Сой сты кæмдæр, сой. Æвæццæгæн сæ 
искæмæн æппæлыд йæ мæгуыр зæрдæйæ æмæ йын сæм бахъа- 
выд. Æмæ йын йæ артыл дон фæцæйуагъта. 
310 

Микадо-иу æддæдæр алæууыд, «тобæ, мæнмæ дзы мацы 
фæхæццæ уæд», куыд загътаид, афтæ, фæлæ та-иу æм Бутиан 
дæр æввахсдæр балæууыд æмæ та-иу нал загъта. 
— Уæд уымæ æрхау, уый мæгуыр муртæм! 
— Цы фæци, цы?! — схъæр кодта иу афон Микадо. Кæд Бу- 
тиан фенцаид йæ тардзæгъдæнæй. Бахордта йæ æлгъыстæй. 
— Кæд цæхæрадонмæ ахызт, — бынтон æндæр хъæлæсæй 
загъта Бутиан. — Ныртæккæ йæ ардæм хъæуы. — Æмæ сулæ- 
фыд Микадо. Уæдæ дæ исчи ахæм судзгæ æлгъыстытæ кæнæд, 
дæ тæккæ раз лæууæд, афтæмæй! 
Бутиан мидæмæ ахызт, Тæгайы чырын кæм уыд, уырдæм нæ, 
фæлæ иннæ хатæнмæ. Микадо тыргъы лæугæйæ баззад. Цымæ 
дзы фылдæр кæуыл фыст и уыцы чырыны, басудза! Æвæццæгæн 
ууыл, Микадойыл. Йæ разы ис бонсауизæрмæ æмæ йыл фыссы 
’мæ фыссы! Стæй дæр фæллой уый къухы сты, мидæмæ дæр 
ууыл цæуы фæллой, æддæмæ дæр. Ныр, цымæ иууылдæр базоны 
хъуыддæгтæ? Гъеныр ибонты цы мæнæуы машинæ ауæй кодта 
далæ куыройы, уый дæр базыдта? Æмæ йæ цы ’гъдауæй хъуамæ 
базыдтаид ардыгæй уырдæм?! 
Уыцы рæстæджы цæхæрадоны дуар байгом æмæ дзы Тæга 
æрбахызт. Йæ къухты алыгъуызон судзагхал, йæ дæларм иу 
булкъ—тымбыл къухæй чысыл егъаудæр уыдаид. Кæрты астæу 
цы бедра уыд, кæрдæжытæ уым ныккалдта, булкъ зæххыл 
æрæвæрдта, бедрамæ æргуыбыр кодта. 
Базыдтаид æй, уæдæ йæ нæ базыдтаид! Чекист ма йедæн у! 
Цæуыл ма йæ ахуыр кодтой цалдæр азы! Æмæ, дам, кæсын нæ 
зоны. Дæуырдыгæй чи зоны кæсын дæр æмæ фыссын дæр, уый 
саугуырмæй фæлæсæд! Æвзæр чекист хæрæг! Ныр æм бацу æмæ 
йæ дæ уæрагæй сцæв фæсте, йе ’мбудтæ размæ куыд ахæсса! 
Стæй та йæм æндæр хъуыды æрцыд: уæд та ныууадзид йæ 
куыст? Амæй æнæ мастæй баззайæд лæг, уыййеддæмæ сыгъд 
ссæуæд куыстыл. Фæлæ... фæлæ... фæлæ... кæмдæр ныссагъд йæ 
хъуыды æмæ йын йæ бынатæй сæккуырсын нал куымдта. Фæлæ 
йæ уæддæр куы аласой! Аласдзысты йæ, уæдæ йæ нæ аласдзыс- 
ты. Ай куыддæр схæццæ кæна, уартæ уыцы сыгъдоны чырыны 
кæй дары, уыцы фыстытæ, афтæ сæ ныццæвдзысты æмæ сæ ра- 
уидздзысты. Æмæ сыл иннæтæ сæ къах æркъуырдзысты: гъæ-и- 
и! Ома, уæдæ цæмæн хордтой колхозы фæллой! Цыма дзы уыдоны 
фæстæ кæй сæвæрой, уыдон нæ хæрдзысты. 
Тæга хъæдындзтæ æмæ нурыйы сыфтæ-систа бедрайæ, сæ дон 
сын ацагъта, фынгмæ сæ бахаста. Уый фæстæ булкъ систа зæххæй, 
бедрайы йæ ныппæрста æмæ та ныггуыбыр кодта уымæ дæр. 
Ныр ын исты ныббæтт, уæд нæ ацæуид? Нæ сæ ныууадзид, 
нæ аскъуыдтæ кæнид йæ фыстытæ? Радтид ын исты. Йæ машинæ 
дæр ын радтаид, сыгъд ыл ссæуæд, машинæйы йеддæмæ ма исты 
у! Амæй æнæ фыдбылызæй баззайæд, уыййеддæмæ та машинæ 
311 

дæр уыдзæн æмæ алцы дæр. Иннæтæй дæр ын райсид истытæ, 
кæмæй æхца, кæмæй — цы. Нæ радтиккой уæдæ, кæд сæ йæхицæн 
нæ агуры. Цы ма йæ хъæуы, йæ будмизгæ ацæуид. Фæлæ æлгъыст 
сты Хуыцау æмæ зæххæй ацы чекисттæ! Гъмы, ныггуыбыр код- 
та, ома мæгуыр лæг дæн, æмæ ахуыр дæн ахæм куыстытыл, ома 
чекист нæ дæн. Ома... Уæдæ ’мæ къахæй нæ, фæлæ фæйнæджы 
схъис бахæсс, дзæбæх схъис, кæрæй-кæронмæ.чи ацæуы ахæм 
схъис æмæ йын уымæй йæ тæккæ фæсонтæ ныууæлæ кæн, йæ 
гæндзæгътæ куыд бацæгъда... 
Бутиантæй комкоммæ Газантетæм ацыд Микадо. Æмæ ку- 
ыннæ ацыдаид! Уæдæ йæ уынгæ кæны — ай сæм æндæр лæджы 
хуызы æрцыд, йæхи цы лæгæй æвдисы, уыцы лæг нæу. Мæнæ 
хæйрæг лæджы хуызы куыд бацæуы, афтæ бацыди, гъе, æндæр 
лæджы хуызы! Ай, мара зæгъай, кæд йæ иу къух йе ’ннæ къухыл 
æркъуыры, а Газанте! 
Хур бирæ нал уыд, уынгтæ афтид уыдысты æмæ лæгæрста 
размæ. Куыйтæ дæр ыл нæ рæйдтой — боны тæвды фæстæ зивæг 
кодтой рæйынмæ, ракастысты-иу æм асины бынтæй, каугæрон 
аууон рæттæй, сæ сæртыл-иу схæцыдысты æмæ та-иу сæ 
фæстæмæ æруагътой æнæ хъыпп-æнæ сыппæй. Æрвыст у — иунæг 
сыбыртт дæр нал хъæуы ууыл. Уас йæ фæндтæ йæ хъуыры куы 
фæбадиккой! Уыййеддæмæ, бирæ нæ, фæлæ мисхалы бæрц ма 
фæцуда дæ зонд! Йæхицæй-иу схауди цыдæр уæлдай ныхæстæ 
Микадойæн, уый къæрттæй-цъулайæ уæлдай нæ фæци. Æмæ, 
дам, йæ кæнæгæн дæр нæ бары арахъхъ. Уæдæ уымæн куыд бары?! 
Фæлæ чекист у ’мæ чекист куы вæййы лæг, уæд афтæтæ фæкæны. 
Уыдæттыл сæ нæ фæцахуыр кæнынц! Нуæзтыл дæр сæ фæахуыр 
кæнынц, чи зоны. Ома, ма йыл зына нуæзт æмæ мацы срæдийа, 
куы аназа, уæд. Ома, йæ зонд йæхимæ уа. Æнæмæнг афтæ, аху- 
ыр сæ кæндзысты нуæзтыл. Уæдæ-иу анызта æмæ-иу нурыйы 
сыфтыл хæмц-хæмцæй ралæууыд. Дзургæ дæр ницы æмæ æндæр 
дæр. Адоны афтид арахъ нуазын дæр ма ахуыр кæной, уый гæнæн 
нæй... Аназ æмæ хæргæ мацы акæн. Стæй арахъхъ, цæмæн?! 
Спъиртт, спъиртт! Хицауадмæ спъиртты йеддæмæ арахъхъ кæцæй 
æрцыд, ирон арахъхъ? Цы сæм агуры! Æмæ спъиртт чи аназы, 
уымæн дæ арахъхъ аназын — арсы хъуыны мæлдзыг. 
Фæйнæ цалдæры куы анызтой, уæд æм бахъавыд Микадо, 
кæд исты срæдиид. Рæдигæ нæ, фæлæ йæм къухбакæнæн ссарид. 
— Ныр, царды мидæг, ардæм цалынмæ не ’рхаудтай, уæдмæ 
кæм цардтæ, куыд цардтæ? 
— Амæй размæ цалдæр азы Кæсæджы фæдæн. Уым фыййа- 
уæй куыстон иу совхозы. 
— Фыййауæй, и? 
— Фыййауæй, уæдæ! 
— Мызд дзы исты фыстой? 
— Фыстой дзы. 
312 

— Ныр уырдæм та кæцæй афтыдтæ? 
— Уырдæм та... Уартæ Бирæгъбадæны ацардтæн иу цалдæр 
азы. 
— Æмæ уым та цы куыст кодтай, Бирæгъбадæны? — бафар- 
ста та Микадо æмæ ма йæхинымæр бафтыдта йæ фарстмæ: «Гъæ, 
уæд дын дæ сæр бахæрой бирæгътæ, кæд иу Бирæгъбадæны дæр 
нæ уыдтæ æмæ иннæйы дæр æмæ нын нæ туг нуазынвæнд скод- 
тай!» 
— Гъæуым дзы пионерты лагер уыд æмæ уымæн æхсæвгæсæй 
куыстон. 
— Ныр Бирæгъбадæнмæ та кæцæй æрцыдтæ? Кæд дæ æгæр 
тыхсын кæнын мæ фæрстытæй, фæлæ уæддæр бадæм æмæ... Стæй, 
царды мидæг, мах иумæ кусæм, иумæ, æмæ уæд афтæ вæййы. 
Уæдæ куыд æнхъæл дæ! 
— Бирæгъбадæнмæ Цымытийæ æрлыгъдыстæм. Цымытимæ 
та Хуссары хъæуæй. Нæ фыдæлтæ уым цардысты. 
Микадо ма цæмæй бафарстаид, уый нал зыдта æмæ загъта: 
— Царды мидæг, иумæ кусæм æмæ хъуамæ кæрæдзийы зонæм, 
æмæ дын хъыг ма уæд мæ фæрстытæ. 
— Куы нæ мын сты хъыг, — къулбæрзæйæ загъта Тæга, стæй 
нурыйы сыфтæ фæдыдагъ кодта, кæм фæдыдагъ сты, уый цæхмæ 
æрхаста, æмæ сæ йæ дзыхы атъыста. Ацу æмæ йæ ды ракъах! 
Æнæ ракъахгæ йæ фæуай. Уымæн æй куы фæахуыр кодтой 
цалдæр скъолайы! Æнæуи дæр тынг рæвдз вæййынц адон. 
Æрмхæстмæ дæр. Сахуыр сæ кæнынц, исчи дæ куы фæцæйцæва, 
уæд ын йæ къух куыд ацахсын хъæуы, дæ гуыбын дын куы бац- 
æйрæхойа, уæд ын йæ кард куыд сыскъуынын хъæуы йæ къухæй, 
куыд асæрбихъуырой кæнын хъæуы — гъе-гъе, адонæн цы нæ 
бацамонынц, ахæмæй æппындæр ницы и, æппын! 
Фæйнæ та анызтой, фынгмæ дæр та æрæвнæлдтой. Æмæ та 
Микадо бахъавыд, фыццаг æм бындзыдты бакасти, стæй йæ ба- 
фарста: 
— Ныр-иу нæ бафæлладтæ фысты фæдыл, бецау? Фыс æрра 
фос у æмæ дын уымæн зæгъын. Уый йæ хонгæ сабыр кæнынц, 
уыййеддæмæ фысæй æррадæр æппындæр фос нæй, царды мидæг, 
кæд мæ фæрсыс, уæд. 
—Мад мын нал уыд — кæмæн скуыдтаин. 
— Æмæ гъеныр, зæгъæм, дзырдæн, зæгъæм, афтæ æнæуи 
зæгъæм — бирæгъ дыл бамбæлд, уæд цы ми кодтаис? 
Тæга бахудызмæл. 
— Уæд ын топп йæ тæккæ ныхыл ныздыхтаин. 
— Уыди дæм топп? Уыдаид дæм. 
Уыцы рæстæджы Микадо йæ къух фæхъил кодта — бæрæг 
уыд: цыдæр æхсызгон зæгъинаг абадти йе ’взагыл æмæ йæм Тæга 
байхъуыста: 
— Ныр, царды мидæг, кæд уый бæрц фæцыдтæ фыййау, уæд 
313 

дыл кæнæ хуыснæг никуы бамбæлд, кæнæ дыл бирæгъ никуы 
фæлæбурдта дæ фосмæ? 
Тæга ныхъхъуыды кодта: бамбæла æви ма бамбæла, фæлæбу- 
ра æви ма фæлæбура? Нæ бамбæлид æмæ нæ фæлæбурид бæргæ, 
фæлæ йæ уæд ницæуыл баууæндын кæндзæн. Зæгъдзæн: афтæ 
цард — дæ сæры! Ай мæнæ бæстæ бæз-бæз куы кæны хуыснæгæй 
дæр æмæ бирæгъæй дæр. Бамбæлид, фæлæбурид æмæ кæд уыди, 
кæм уыди, чи уыди? 
Уыцы хъуыдытыл афæстиат Тæга. Микадо æууылдта, афтæмæй 
йæм каст. Стæй йе ’ууилын æрсабыр, йæ дон кæмæн аскъуыйы, 
уыцы куыройы зылд куыд æрсабыр вæййы, афтæ, æмæ бынтондæр 
æрлæууыдысты йæ дыууæ æфсæры æмæ йæ былтæй æддæмæ 
разæбул нурыйы сыф зæрвæтыччы къæдзилау. 
— Мæнмæ куыйтæ уыди, куыйтæ! Ай зæрдæхтæй! Ахæм ку- 
ыйтæ мæм уыд æмæ галы йæстæ уыдысты растæндæр. Æртæ 
куыдзы. Æз æлгъинтæ-йедтæ нæ дæн хæринæгтæ-йедтыл. Æз- 
иу гыццылдæр уый базыдтон æмæ мæ куыйтæ æххормаг сты, 
фыс-иу ахауын кодтон. Уæдæ куыд æнхъæл дæ. Гъе-гъе-гъе, 
æвæдза æз!.. 
Раст уыцы ныхæстæ куы загъта Тæга, уæд æууилын байдыд- 
та Микадо йе ’ууилинаг. Нурыйы сыф дæр фæмидæгæй. Æууыл- 
дта æмæ хъуыды кодта: цæй куыдз æм уыд! Уынгæ дæр никуы 
фæкодта куыдз, уынгæ. Кæд, мæнæ ахуыр куы кодта, уæд. Аху- 
ыр куы фæкæнынц, уæд сæ куыйтимæ дæр фæахуыр кæнынц — 
куыйтимæ дæр хъуамæ зоной, хъуамæ арæхсой. Уæдæ — ахуыр 
куыйтæ вæййынц æмæ! Æцæг куыдз чи у, хæцаг куыдз, уый уынгæ 
дæр никуы фæкодта. 
Газанте цæхæрадоны куыста — пъамидортæн хъилтæ сагъта 
æмæ сæ баста хъилтæм: хъилыл-иу дзæбæх нынцад, ныггуыбыр- 
иу ыл, стæй-иу, йе ’фцæгыл цы урс хъуымацы уадздзæгтæ уыд, 
уыдонæй иу æривæзта, æрласта-иу æй æмæ иу дзы пъамидоры 
зæнг фæлмæн æрбабаста. Пъамидортæ, мæнæ бæрзонд чи цæуы, 
уыдоны мыггагæй уыдысты, æвæццæгæн — ныридæгæн ронбастмæ 
хæццæ кодтой, уыцы ставд зæнг, уыцы тъæпæнсыф уыдысты, 
гъе! Микадо сæм иу-цасдæр фæкаст, стæй бараст и сæ астæуты 
Газантемæ. 
— Амбылдтой дæ пъамидортæ, — загъта хъæрæй, Газан- 
темæ нæма бахæццæ, афтæмæй. Газанте йæ нæ фехъуыста, дзуц- 
цæджы бадт æмæ æвæццæгæн йæ сæрты атахт ныхас. Микадо 
хæстæгдæр балæууыд Газантемæ. 
— Гъа-гъа-гъа! Зæххы цъар сæ уæлæ куыд схастой! 
Газанте фехъуыста Микадойы ныхас, федта йæ сыстад йæ 
дзуццæджы бадтæй, йæ зæрды уыд исты хъазæн ныхас зæгъын, 
ома алкæмæн йæ пъамидорыл бæрæг у, цы лæг у, уый, фæлæ 
Микадойы рустæ сырх куы разындысты, уæд ницуал загъта, 
æрмæст ма йæхинымæр бакодта: «царды мидæг». 
314 

— Гъа-гъа-гъа! — бадис та кодта уæдмæ Микадо. — Адонæй 
мыггаг скæнын хъæуы, царды мидæг, кæд ма нæхицæй баззайа 
мыггаг уæд. 
Газанте йæм уæддæр ницы сдзырдта. Æмæ уæд хъæрæй рал- 
гъыста Микадо: 
— Уæд нæм кæй зондæй æппæрст æрцыди уыцы лæг, уымæн 
хуры бын мах тæригъæд йеддæмæ бахæринаг мацыуал уа! 
Газанте йæ куысты кой кодта. Микадо йæм хæстæгдæр бал- 
æууыд. 
— Уым уыдтæн, Бутиантæм. Барæй сæм бацыдтæн, нуазгæ 
дæр барæй бакодтон йемæ, кæддæра, æзын, нуæзтмæ та куыд у. 
Чи зоны йæ, царды мидæг, исчердыгæй ракъахин. Гъæ, уæд ыл 
фыдбылыз æмæ фыдгæлæха ныккæлой. Æппындæр ыл нæ зыны 
нуæзт—чекист у ’мæ. Гъæ, дæ бинонты бахæрай! 
— Æмæ йын цæй бинонтæ и, кæд ын Бутианы хæрын кæныс, 
— бахудти Газанте, афтæ йæхицæн æмæ пъамидоры бынмæ 
æргуыбыр кодта, йæ худт дæр йемæ. 
— Уæдæ, уæдæ, æнхъæлмæ кæс,куыд нæ дын цæры æнæ би- 
нонтæй уый хуызæн чекист! — тагъд-тагъд адзырдта Микадо, 
цыма, гуыбырæй куы нæ æрæййафа уыцы ныхас Газантейы, 
уымæй тарст. 
Газанте йæм скаст, йæхи йыл акъуырдта— нæй, уæддæр æм 
нал фæлæууыд. Ногæй та йæм скаст. 
— Кæм ын сты, уæдæ, кæд ын ис бинонтæ, уæд? 
— Уалæ горæты, æндæр кæм! 
Микадомæ быцæу кæнын цыди, Газантеимæ: ницы йæ уырны. 
Хъуамæ «Хæмыц», «Хæмыц» райдайа. Хæмыц афтæ загъта, 
Хæмыц уфтæ загъта. Хæмыц далæ йæхицæн баддзæн йæ хъарм 
къæлæтджыны, фæлæ адон Сыбыры бинаг къæй бауыдзысты. 
— Абон куыстæй уæгъд у æмæ, зæгъын алæма, дæ мæрдтыс- 
тæн, кæддæра цы ми кæны. Дæлæ Быдтаты лæппуйы бæхыл аба- 
дын кодтон, царды мидæг, цыма йæ Гарсотæ арвыстой дыууиссæдз 
бонмæ хонæг, мæхæдæг ын бафæдзæхстон: фен æй, кæддæра цы 
кусы, цы ми кæны кæддæра. Æмæ цы ми кодта дæумæ гæсгæ? — 
Микадо хæбæцц æрлæууыд, кæддæра цы зæгъид Газанте. 
Газанте ницы дзырдта. 
— Зæгъ, зæгъ — цы ми кодта, царды мидæг?! 
— Цы йын зонын?! — раст алæууыд Газанте. 
— Гъомæ, ’уæддæр зæгъ, царды... 
— Фысгæ ма кæна?! 
— Ай, кæсыс! Зонгæ йæ кæныс, фæлæ йыл уæддæр нæ сæттыс. 
Гъæйттæй фыста! Йæхæдæг ныллæууыд, æз зæгъы, Бутианы си- 
ахс дæн, далæ йæ дашковаг сиахс. Уæд цæй дашковаг сиахс и 
Бутианæн! 
— Æмæ йæ зонгæ нæ кодта? Лæппуйæ дæ фæрсыи, куыд ма 
йæ асайдта? 
315 

— Уас, йæ хæдзар фехæлæд уымæн дæр! Ам нæ вæййы, далæ 
фæндаг аразджытимæ кусы районы æмæ йæ хуызæй-хуызмæ нæ 
зыдта. 
— Гъомæ иугæр æрвыстай, уæд æй, чи зыдта, ахæмы арвыс- 
таис. Лæппуйы азар скодта! — Газанте йæ куыст ныууагъта æмæ 
йе ’ргом иууылдæр Микадойы ’рдæм аздæхта. 
— Гъæуый фæци мæ разы æмæ цæмæй хæйрæг уыдтæн — нæ 
йæ зондзæн. Йæхæдæг дæр мын ницы загъта. 
Кæцæйдæр уддзæф æрбаулæфыд. Газантейы æфцæгыл цы 
хæцъилы уадздзæгтæ уыд, уыдонмæ бавнæлдта, схæцыди сыл, 
фæйнæрдæм сæ ахъилтæ кодта. Газанте сæм сæвнæлдта, йæ къух 
сыл æрæвæрдта. 
— Æмæ, дам, цы фыста, куыд, дам, фыста?! 
— Цы фыста! Нæ йæ зоныс — цы фыста?! Чекист цы фæфыс- 
сы! 
Газанте йæ сæр æруагъта. Уый æхсызгон уыд Микадойæн. 
— Бакасти йæм рудзынгæй, уæлбæхæй йæм бакасти, æмæ ма, 
дам, кæд исты зонын, уæд, дам, фысгæ кодта. Къамоды сæрмæ, 
дам, багуыбыр æмæ, дам... — Уым фæлæууыд Микадо æмæ 
къæхтыбынæй ныуулæфыд. 
Газанте исдуг æдзæмæй фæлæууыд, стæй йæ мидбынат базм- 
æлыд. 
— Æз дæр дзы æдас нæ дæн, нæ, афтæ æнхъæл дæ, тынг æдас 
дзы дæн? Фæлæ йын цы мæ бон у! Цы йæ фæкæнон, цы зæгъон, 
чи мæм æй æрбарвыста, уыдонæн?! 
— Уыдонæй алчи далæ, царды мидæг, йе ’рбадæнтæй æхсæртæ 
сæтты йæ фырхъалæй, фæлæ махæн нæ быны арт судзы. Уæдæ 
•Хæмыцмæ æвзаг куы хаста, афтæ-афтæ, дам, сæфы адæмы 
фæллой, уæд ын йæ ных цæмæннæ бакъуырдта?! Фæлæ мæ ныу- 
уадз уыдонæй. Уыдон иумæ баст сты. Иумæ нæ скодтой са- 
фынвæнд. Хæмыцæн ма орден дæр ратдзысты, ома хорз бакуы- 
стай, ома фæллой хордтой æмæ, ома... 
Газанте йæ сæр бауыгъта, цыдæр сцæйдзырдта — нæй, не 
сфæрæзта дзурын, ногæй та бауыгъта йæ сæр, фæлæ та уæдмæ 
Микадо загъта: 
— Хæмыц! Сафгæ нæ уый кæны, царды мидæг. — Æмæ та йæ 
цæстытыл ауади Тæга — нурыйы сыфты æнæхъæн дæстæг фел- 
вæста, фæдыдагъ æй кодта, сæ кæрон сын цæххы атылдта æмæ 
сыл хæмц-хæмцæй ралæууыд. Ахæм дæндæгтæ йын и — цæмæннæ 
сыл ралæууа хæмц-хæмцæй! Уæд фыййауы куыстæй чи рафты, 
уымæн ахæм дæндæгтæ вæййы! Уæдæ вæййы! Ма йын ахауæд! Фæлæ 
чекист у æмæ йын зилынц йæ дæндæгтæм. Ам йæ хъуыдытæ фæлæу- 
уыдысты, Газантемæ бакаст æмæ загъта: —Уыцы хæмц-хæмц... — 
цæмæн афтæ загъта, уымæн йæхæдæг дæр ницы бамбæрста. 
— Хæмыц, Хæмыц, — загъта Газанте дæр. — Лæг ма кæуыл 
баууæнда. Уæдæ æууæнк нал и ацы дунейы! 
316 

Æмæ, цыма уыцы ныхæстæм æнхъæлмæ кастысты — бакал- 
дысты сæм иу-цалдæрæй, йæхицæн дыууæйæ йæ фæйнæ фарс 
алæууыдысты æд дамбацатæ, иннæтæ фæйлауынц къуымтæ. Базты 
бумбули сыстад. Æвæццæгæн сæ исты æнхъæл уыдысты æмæ сæ 
сæ кæцыдæр скъæрттытæ кодта кардæй. Æмæ ницыуал уыны 
бумбулийæ Газанте. Йæ сæр ныттылдта æмæ Микадомæ кæсгæйæ 
баззад: цы хæйрæджытæ йыл æй бафтыдтой?! Кæдæй-уæдæй боны 
рухсæй æрцыд сæхимæ, кæдæй-уæдæй йæ хæдзары куыстмæ 
æртасыд йæ къух æмæ йе ’ккой абадт. 
— Туг нæ ныууарыд, сау туг, аимæ нæ фæйнæ хæдзарыл! 
Мацы хæсджын уай искæмæй, мацы æндæр, æмæ дын ахæм дудгæ 
бонтæ æвзарын кæна! 
Газантемæ тынг бахъарыдысты Микадойы фæстаг ныхæстæ. 
Йæ зæрдæ къултыл йæхи ныххоста. Исдуг йæ зæрдæмæ хъусы- 
ныл фæци, стæй стъыфылтæ калдта уый дæр: 
— Фæлæуу-ма, стæй мауал банцай сау халонау дæ уасынæй! 
— Уый та дзы мæнæн, мæгуыр мæ бон, царды мидæг! —иуæй 
йын æхсызгон уыд, Газанте кæй сдзырдта, уый, — хыл кæнын 
æм цыд æмæ йæм уыимæ цыд хыл кæнын, Газантеимæ. — Афтæ 
мын хъæуы! Нæгъ, ноджы дæр фыддæртæ хъæуы мæнæн. Мæнæн 
сæттинаг у ме ’дылы къоппа! Мæнæ ацы къоппа, ай. — Микадо 
йæ хыз тегла фелвæста æмæ йæ сæры фарс тымбыл къухæй ных- 
хоста. 
Æмæ та ногæй йæ цæстытыл ауад Газантейæн: къуымтæ 
фæйлауынц, базты бумбули сыстад уæлдæфы, йæхæдæг дуаргæ- 
рон лæууы, йæ фæйнæ фарсмæ — дыууæйæ æд дамбацатæ. Æмæ 
та йæ сæр ныууыгъта Газанте. 
— Мæныл дæ цы хæйрæджытæ бафтыдтой, мæныл?! Цы мæ 
агурыс, уый ма мын комкоммæ зæгъ! 
— Хорз зоныс, цы дæ агурын, уый! Куыд нæм æй æркодтай, 
царды мидæг, афтæ йæ адде кæн! Калм нæм æрласта кæцæйдæр 
йæ фæстæ æмæ нын уый дæр нæ удтæм бахъав-бахъав кæны. 
— Гъемæ уæд та уæ къухтæ уæхимæ дарут, æмæ уæм ма бахъ- 
ав-бахъав кæна! 
Уыцы ныхæстæм йæ астæу фесхъæл и Микадойæн. Афтæ йын 
фесхъæл и, æмæ ма йæм йæ къух дæр фæцарæзта, цыма йын 
фæдыдагъæй фæтарст. 
— Газанте, Газанте, Хуыцауы æваст ныхæстæ ма кæн Хуы- 
цауы раз, царды мидæг. 
— Уый дын царды мидæг æмæ йеды мидæг! — уæззаугомау 
æм йæ сæр æрбазылдта Газанте, цыма йын зилын нæ куымдта, 
уый хуызæн. 
— Стæй мæм уыцы цæстытæй дæр ма кæс. 
— Микадо, дæ мæрдты хорзæх дæр мæ уæд æмæ дæ удыгæ- 
сты хорзæх дæр — амæй фылдæр мæ мауал сдзурын кæн. — 
Уыцы ныхæстæ фæстæ Газанте йæ куыстмæ аздæхт — йе 
317 

’фцæгæй бæттæн æриста æмæ йæ пъамидорыл æрбатыхта. 
Микадо йæм кæсгæйæ баззад, дзурын ма йæ фæндыд — куыд 
нæ йæ фæндыд дзурын! — фæлæ сыбыртт дæр нал сфæрæзта. 
Йæ къухтæ ма-иу базмæлыдысты, фæлæ уыдон дæр сæхи кæнонтæ 
кодтой, Микадойы фæндонæй не змæлыдысты — афтæ зынди. 
Æрæджиау, кауыл цы хъилтæ бакъул и, уыдонæй иу райста, 
пъамидоры фарсмæ йæ æртъыста, дзæбæх ыл æрхæстытæ кодта, 
дзæбæх, стæй аздæхт Газантемæ. 
— Фæлæ мæнæ къухты кой кæй кæныс, царды мидæг, уымæй 
раст нæ дæ. Ома, уæ къухтæ уæхимæ дарут, кæй зæгъыс, уымæй. 
Къухты кой куы кæнæм, уæд дард ацæудзæн нæ ныхас: тынг 
дард æмæ нæ хъæуы къухты кой кæнын. 
14. 
Худæг у ацы Газанте дæр, стыр худæг. Уæдæ йын Микадо йæ 
дыууæ цæсты раз æрлæудзæн, искæй хæдзары дыууæ рудзын- 
джы раз куыд æрлæууай, афтæ, æрлæудзæн æмæ райдайдзæн, 
гъе! Чекист у, зæгъдзæн, æрвыст нæм у, зæгъдзæн, бирæ нæ нал 
хъæуы, зæгъдзæн, стæй нæ райдайдзысты уидзын, зæгъдзæн. Æмæ 
цы нæ зæгъдзæн! Ай йыл иу хъæр никуы скодта, а Газанте. Уæд 
ын иу дæрзæг ныхас нытътъæпп кæн йæ разы, мæнæ цъыф ба- 
хизæны стыр урс дур куыд нытътъæпп кæнай, афтæ, сыбыртт 
куыд нæуал сфæраза. Нæй. Фæлæ уый базыдта æмæ йыл йæ 
цæст никуыцæй хæцы, Микадойы цæст, уæд фæкъæртт уыдзæ- 
ни, гъе! Фæкъæртт уыдзæни æмæ йын мард æмæ дзуар нал ныу- 
уадзы. Хаттæй-хатт афтæ схæцы загъд-заманайыл æмæ машинæ 
дæр бауромы. Бауромы йæ — дзæбæх æвдæлон уа æмæ йын 
афтæ дæр зæгъа æмæ йын уфтæ дæр зæгъа.Зæгъа йын, гъа, æндæр 
мацæмæй тæрсæд, фæлæ тæригъæдæй та цæй тыххæй нæ тæрсы! 
Уый тæригъæд кæй фæдыл бафта, уымæй змæлæг куы нæуал 
баззайдзæн. Тагъд нæ кæны тæригъæд. Нæ, афтæ æнхъæл мачи 
уæд æмæ йын знон ницы кодта æмæ йын абон дæр ницы кæндзæн. 
Нæ, иугæр искæй тæригъæды бацыдтæ, уæд дæ авд чырыны куы 
нывæрой æмæ дыл авд дуары куы сæхгæной, уæддæр дын нæй 
фервæзæн. Ахæм ран дæ нырриуыгъдзæн æмæ дæ «оу-дæдæй» 
зæгъыны бон кæм нал фæуа. Нæ, уый æнхъæл мачи уæд æмæ 
искæй тæригъæды бацыд æмæ йын батади, йæ зæрдæ макæй 
фæсайæд. 
Æнæуи йæм йæхи зæрдæ дæр фехсæйдтытæ кæны, лæг хъу- 
амæ раст зæгъа — нæ дæр æм бынтон дуаргæсы хуызæн кæсы 
нæ дæр бынтон мæгуыр, æвæгæсæг лæджы хуызæн. Ай размæ 
бынтон сдыгъуырццæг и, далæ ма районмæ дæр куы ацыди, — 
цыма афтæ æнæуи цæуы, афтæмæй афтæ æнæуи куы нæ ацыди, 
уæд, гъе. Æмæ Хæмыцы Хуыцау сарæзта — йемæ йæхи фæцæуæг 
кодта, мæнæ йæ комы куы сæййафтой Дзудзимæ. Æмæ сулæ- 
318 

фыди. Стæй дын ай Гæбытойы митæ! Афтæ мæ, дам, афтæ, 
сæфы, дам, адæмы фæллой! Афтæ, дам, загъта комкоммæ 
Хæмыцæн. Æмæ Гæбыто, мысгæ чи æркæны, ахæм лæппу нæу. 
Машинæ астæуккаг цыд кодта. Ныффæлмæн Газанте, цыма 
пысс ныцци, уый хуызæн ныууæззау, æмæ уæд машинæ дæр тагъд 
цæуынтæн нал вæййы. Уæд та ныццæуид Хæмыцмæ! Чи зоны та 
йын йæ зæрдæ фæфидар кæна, æрсабыр та йæ кæна, чи зоны. 
Фæлæ йæм йæ зæрдæ куы фехсайа, уымæй дæр тас у. Ома, 
фæлæуу-ма, фæлæуу, афтæ тынг дзы цæмæн тæрсут, кæд уæ 
зæрдæ уæхимæ ницæмæй æхсайы, уæд?! Нæ, уымæ цæуæн нæй, 
Хæмыцмæ. Уыцы хъуыдытæ куыд кодта, афтæ йæ цæст æрхæцыд 
Бутианы хæдзарыл — ныллæггомау, дæргъæццон хæдзар, йæ 
чъылдым уынгмæ здæхт. Самандурæй уыдзæн, уæдæ цы! Раздæр 
самандурæй арæзтой фылдæр хæдзæрттæ. Æмæ цымæ... Ныр 
цымæ... Ныр цымæ цы ми кæны уыцы ран Тæга? Ныр æм куы 
бацæуид æмæ йæ искуыдæм йемæ куы акæнид, уæд цымæ куыд 
уаид? Куы йæм байхъусид, истæмæйты дæр æй куы афæрстытæ 
кæнид? Афтæ хæстæгæй-хæстæгмæ, цæстæй-цæстмæ? Уæддæр 
ницы бамбарид, цы лæг у, уымæн! Æмæ баурæдта машинæ. Æмæ 
куыд нæ баурæдтаид машинæ дæр! Уæдæ уалæ сæрдыгон хизæн- 
ты кæдæй нырмæ нал уыд! Уый æппæт фыййæуттæ, уый æппæт 
фос æмæ сæ афтæ рохуаты ныууадз! Уоуу, мæнæ! 
Лæууы машинæ, кæттагсæр, цыбыргомау машинæ. Бады Га- 
занте. Кæсы хæдзармæ. Гъомæ, кæд мæгуыр лæг у, уæд дыууæ 
боны дæргъы цы лæзæры ам, цы йæ зæрдæйыдон уадзы! Иску- 
ыдæм цæуылнæ бабыры æмæ йæхицæн дыууæ капеччы цæуылнæ 
бакусы, кæд æцæг мæгуыр у, уæд? 
Кæрты ничи разынд, тыргъмæ бакаст, тыргъ дæр — афтид. 
Тыргъгæрæтты цы тымбыл цæджындзтæ уыд, уыдон сæхи ныхъ- 
æддых кодтой, афтæмæй уырдыг лæууыдысты. Уæддæр схызти 
тыргъмæ, уым дыууæ хатæнæн цы фæйнæ цъæх дуары уыд, 
уыдонмæ фæйнæ касты бакодта, схуыфыд, хуыфын æм нæ цыд 
æмæ уый тыххæй не схуыфыд — æнæуи афтæ хуыфты тыххæй, 
стæй дуарыл бахæцыд, уый цы хатæны вæййы, Тæга, уыцы хат- 
æны дуарыл. Йæ цæстытæ цæуыл æрхæцыдысты, уый — чырын. 
Уартæ адæргъ и къамоды сæр. Дæттæй, ныр уый сис æмæ йæ 
Микадойы раз нытътъæпп кæн, йе ’хгæнæнтæ тæгæлтæ куыд 
фæхауой! Стæй дзы чиныг куынæ разына, уæд баздæх, баздæх 
Микадомæ æмæ йæ куыдзæй-куыдздæр ныккæн. Фæлæ уымæн 
амонд хъæуы, хъæбæртæ амонд хъæуы уымæн! Гъомæ уæззау 
цавæр у, уæззау! Цы, æвæдза, йæ муртæ иууылдæр уым сты, йæ 
цæрæнбонты муртæ. Цæугæцард кæны æмæ сæ йемæ рахæсс- 
бахæсс кæны. Уæдæ сæ искуы ныууадза! 
Чырыны кæрæтты та æрзылдта йæ цæстытæ. Гъомæ куыд 
цыбыр æмæ куыд къуымых у лæджы зонд. Уæдæ ардыгæй уæртæ 
гъæуырдæм æртæ къахдзæфы дæр нæу æмæ дзы, цы и, уый ба- 
31? 

зонын дæ бон ма уа! Æртæ къахдзæфы дæр кæнæ у, кæнæ — нæ, 
гъа, — бакъахдзæфтæ кодта комкоммæ чырынмæ Газанте, æцæг 
æртæ къахдзæфы æххæст нæ рауади. Йæ къух ын йе згæвæрд 
æхгæнæнтыл æрхаста, стæй йын йæ сæрыл æрæвæрдта йæ къух 
æмæ, искæй авг рог хост куыд бакæнай дæ къухы уырзтæй, афтæ 
рог æрхоста чырыны сæр. Чырыны сæр къуырма хъæр кодта, 
æнкъард хъæр. Йæ уæллаг был йæ бинаг былæй фæхицæн Газан- 
тейæн æмæ ауыгъдау аззад, йæ цæстытæ, куырм лæджы цæстытæ 
иу ранмæ арæзтæй куыд баззайынц, афтæ баззадысты чырыны 
æхгæнæнтæм арæзтæй. Бирæ фæлæууыди афтæ, стæй фестъæл- 
фыд, лæг лæугæйæ куы афынæй уа, æмæ куы фæцæйхауа, уæд 
куыд фестъæлфа, уый хуызæн æмæ æддæмæ ратагъд кодта. 
Æмбæрзты мидæг, æмбæрзт цы ахаста, уым сагъд уыд, 
æмбæрзт сæ астæутæм дæр кæмæн нæ хæццæ кодта, ахæм даргъ 
хъæдурыхъилтæ. Хъæдуртæ сыл уыцы таучелæй схылдысты, сæ 
цъуппытæй акастысты. Газанте сæм кæсгæйæ баззад, стæй загъта: 
— Кæй уонг сфардæг сты! Хъалбын у ’мæ. 
Йæ цæстытæ бынмæ куы æруагъта, уæд ауыдта каудуар, 
цæхæрадонмæ цы каудуар уыд, уый. Ахызт ыл æмæ йæ йæ фæстæ 
æнгом ахгæдта. Хъæдуры хъилтæй чысыл æддæдæр нурыйы ху- 
ыммæ багуыбыр сты дыууæйæ — Бутиан æмæ Тæга. 
— Байриат æмæ бирæ кусат!.. 
Машинæ йæ гуыр-гуырæй бæстæ йæ сæрыл хаста — кæд йæ 
хъæрсабыргæнæнтæ хæлд исты уыдысты, æндæр уанцон хъæр- 
хъæлæба нæу! 
Фæстаг бадæныл гыццыл размæ рагуыбыр сты, афтæмæй 
фæрсæй-фæрстæм бадтысты Газанте æмæ Тæга. Уым, Бутианы 
цæхæрадоны Бутианы нурытæ дзыккубыд куыд кодта, уымæ 
касти, афтæмæй кæронмæ алыг и хъуыддаг: акæна йæ сæрдыгон 
хизæнтæм. Акæна йæ, стæй фæндаг йæхæдæг æвдисдзæн, цы лæг 
у, уый! Фæндаг бирæ уый хуызæттæ федта! Кæнæ — фыййæуттæ! 
Уыдон дæр æй нал базоной, кæд фыййау лæг уыди, уæд! Уæдæ 
аллай-аллай æрцыди. Ай дæр уымæн ныццавта йæ къæхтæ, 
æвæццæгæн: фыййау никуы уыд æмæ йæ быны дон бацыд—куы 
йыл сбæрæг уа! Æмæ цы ’фсæнттæ кодта! Фæлæ йæ сулæфын 
дæр не суагъта Газанте. Уæллæй, дзурын дæр-иу æй нæ бауагъта 
кæронмæ, афтæ-иу ын февнæлдта йе ’фсонмæ æмæ, мæнæ 
къуымбилы пискъуыл куыд ахснынай, афтæ-иу ын ахсныста йе 
’фсон. Уæдæ, дам, мæнæ нурыты хуымы булчъытæ тауæм. Цыма 
булчъытæ тæвдæй куы нæ фæмидæг кæной нурыты хуымы, уæд 
бæст^æ сæфы. Науæд нырмæ дæр уыимæ тыдта Бутиан булчъ- 
ытæ, Тæгаимæ! Стæй та — мæнæ, дам, нæ сыхæгтæм уазджытæ 
уыдзæн изæры æмæ, дам, сын кусарт акæнынæй ныфс бавæрд- 
320 

тон. Цыма нырмæ дæр уый кусартытæ кодта сыхæгтæн! Кæнæ 
æгас хъæуы кусарт чи акæна, уый нал и! 
Машинæ згъоры æмæ згъоры. Уæддæр йæ хъæр фылдæр у йе 
згъордæй. Кæд ын горæты исты хос скæна йæ хъæрæн, æндæр 
сæ ардыгæй уырдæм уыцы хъæрмæ хъус никæуылуал баззайдзæн. 
Фæлæ йын мацы схос кæна, уый гæнæн нæй. Сæрæн лæппуйы 
каст кæны ацы Гæбыто. Йæ къухтæ дæр куыд сæвæрдта — дзу- 
арса цæуы сыкъатау дзы иу иннæйы сæрты ауагъта, афтæмæй 
æрæнцадысты тæлыйыл. Гæбытойы йеддæмæ афтæ хæцгæ ни- 
куы никæй федта рулы тæлыйыл Тæга æмæ йын кæсгæйæ баз- 
зайы йæ къухтæм. Стæй мæнæ фесхъиуой, фæтыхсой иуæй-иу 
къухтау — уый сæм нæй. Афтæ æнцад лæудзысты тæлыйы уæлæ, 
стæй сæ сæр куы бахъæуы, уæд рахиз къух расты, йæ куыст 
бакæны æмæ та йæ бынатмæ сисы йæхи. 
Газанте хъæууынгты-йедты араскъæр-баскъæр кæны машинæ 
йæхæдæг. Фæлæ мæнæ афтæ дард фæндагыл цæуы, уæд Гæбы- 
тоты акъацийы бын амидæг вæййы машинæ æмæ йæ уасынæй 
нал банцайы, цалынмæ Гæбыто рацæуы, уæдмæ. 
Абон æрæгмæ зынд Гæбыто æмæ бирæ фæуасыди машинæ. 
Куы рацыд, уæддæр цыдæр хъуынтъыз уыд. Гыццыл хъуыр-хъу- 
ыр дæр бакодта. Уæд, дам, мын раздæр загътаис æмæ, дам, æй 
æз дæр зыдтаин. Тæгамæ дæр бакæстытæ кодта, кæд афтæ 
зæгъынмæ хъавыд, ома, науæд дзы ай та кæдæм сæвæрдтай?! Ай 
хъуаг ма уыдыстæм?! 
Ныр горæтмæ сарæзта йæхи машинæ. Хъуамæ Газанте фыйй- 
æуттæн газеттæ æмæ журналтæ аласа йемæ — уæдæ йæм цæмæ 
скæсдзысты, уый æппæт фыййау! Афтæ загъта, æрдæбон ма 
хъæуы куы уыдысты, уæд йæхæдæг Газанте. Тæга кæсы размæ 
Гæбытойы уæхсчы фæрсты æмæ йæм афтæ зыны: де ’дде йæхæдæг 
тæхы машинæ, уыййеддæмæ йæ иу Гæбыто дæр не скъæры æмæ 
иннæ дæр. Æмæ ацы тахтæй горæты фæрсты афардæг уыдзæн, 
горæтмæ кæсгæ дæр нæ бакæндзæн, афтæмæй — цæй.газеттæ 
æмæ цæй журналтæ! Æмæ горæты базилæны цæхгæр куы фæса- 
быр машинæйы цыд, уæд та Тæгайы цæстытæ дæр фæндаг фæу- 
агътой æмæ та Гæбытойы къухтыл андæгъдысты — базмæлыды- 
сты къухтæ, сæ иу æнгом æрхæцыди тæлыйыл, иннæ авнæлдта 
тагъдгæнæнмæ, размæ-фæстæмæ йыл арахæц-бахæц кодта , æмæ 
та тæлымæ байста йæхи. Уæдмæ машинæ иу уынджы суади, ин- 
нæйы фездæхт, уым та фæхæрд кодта, æмæ йæ цæстытæ Гæбы- 
тойы къухтæй феуæгъд сты Тæгайæн, хæдзæрттыл андæгъдыс- 
ты — кæд нæ балæууыдысты уыдоны, Тæгаты уынджы! Уæртæ 
сæ дукани, æхсыр æмæ дзул кæцæй фæхæссынц, ноджы макъа- 
ронтæ-йедтæ, уыцы дукани. Уæртæ сæ æфтиаг — ныллæг æмæ 
тъæпæн, стыр хæдзары фарсыл аныхæсти. Уоуу, дæ хæдзар фех- 
æла дæхи фæндиаг, Гæбыто! Уæдæ йæ раласта, раласта æмæ йæ 
комкоммæ сæ уынджы бамидæг кодта. Ныр æй уæд та йæ 
11 Урс изæртæ 
321 

сыхæгтæй исчи æруыдта, уæд ын цы хъуамæ зæгъа?! Æмæ йын 
зæгъгæ та цæуылнæ кæнид, фæлæ адоны цур, Газанте æмæ Гæбы- 
тойы цур истытæ дзурæнтæ и! 
Машинæ æрлæууыд. Тæга ма бæргæ базмæлдтытæ кодта йæ 
бадæны, фæлæ машинæ уыцы змæлдтытæн цы ’мбары, Гæбыто 
æмæ сын Газанте сæхæдæг куы ницы бамбæрстой, уæд! Уæртæ 
сæ киоск — газеттæ æмæ журналтæ уæйгæнæн киоск. Уæртæ 
Дзабе — киоскы хицау, æнцад бады æмæ æнцад кæсы йæ кæсæн- 
цæстытæй. Тæгаимæ хæлар сты — алы райсом уынынц 
кæрæдзийы. Ныр ыл йæ цæст куы схæца, уæд ма цы ми хъуамæ 
бакæна Тæга?! Ам ын иу чиныг ис, ацы киоскы, æмæ йын алы 
райсом анымайы Дзабе, знон дзы цал ауæй кодта, уый. Аппæлы 
йын æй. 
Газанте æмæ Гæбыто ахызтысты. Газанте комкоммæ бацыд 
киоскмæ, Гæбыто йæ фæрсты баивгъуыдта киоскæн. 
Газанте дзæбæх сæвджын лæуд æркодта киоскы раз, ма- 
шинæмæ йæ чъылдым сыздæхта. Дзабе сыстад йæ бадæнæй, исы 
журналтæ æмæ газеттæ тæрхæджытæй. Иуафон йе уæхсчы сæрты 
разылд Газанте, рахъæр кодта: 
— Гъа, рауай, о Тæга! 
Иуæрдæм ныззылди Тæга, иннæрдæм ныззылди — гъей, Тæга 
дарæг куыд нæуал баззади дæ хæдзарæй, уый дын «О Тæга!» 
Рауай, дам, цыма афтæ рауайгæ у! Науæд уый кæдæм асхъиудта, 
Гæбыто у, цы у! Гъеныр ам куы уаид, уæд уымæ нæ фæдзырдта- 
ид Тæгайы бæсты? 
Уæдмæ йе ’ннæ уæхсчы сæрты ракаст Газанте. Ацы хатт 
дæргъвæтиндæр уыд йæ ракаст, æвæццæгæн, рамæсты, ома 
фезмæл, куыдз дыл нæ рæйы, ома... 
Сындæг æрхызти машинæйæ, сындæг, ихыл цæуæгау бараст и 
киоскмæ. Бахæццæ, цы газеттæ æрцæттæ кодта Газанте, уыдон 
систа. Дзабе чъылдымздæхтæй бæрзонд лæууы, исы уæллаг 
тæрхæджытæй журналтæ — дзæбæх æлхæнæг фæци æмæ тагъд 
кæны. Кæсы газеттæм Тæга, йæ цæстытæ сдыууæрдæм сты фы- 
стытыл, фæлæ афтæ чъылдымыздæхтæй кæм архайдзæн иууыл 
Дзабе. Ныртæккæ разилдзæн æмæ йæ хъæр фæцæудзæн, Тæгайы 
куы ауына, уæд — иуæй йæ рагæй нæ федта, иннæмæй йыл ахæм 
уæлæдарæс æмæ фадыварц уа, ууыл, Тæгайыл! 
Газеттæ йæ дыууæ къухæй систа, фæйнæрдæм сыл ахæцыд, 
йæхи сæ æрбамбæрзта, æдде бакæсгæйæ афтæ зынд — цыдæр 
æхсызгон кæсинагыл дзы андæгъдысты йæ цæстытæ. 
Дзабе разылд, къæбæлтыл къæрццытæй ралæууыд — цасы 
аргъ райста журналтæ? Тæга ацыд, фæцæуы машинæмæ, чъызгæ 
цыдæй, йæ къахдзæф нæдæр зæххыл уæз кæны, нæдæр йæхиуыл 
Тæгайæн. Фæцæуы, фæсте æхсынмæ кæй фæхъавынц, уый куыд 
фæцæйцæуы, афтæ. 
— Адон дæр ахæсс, гъа! 
322 

Æрзылди йæ мидбынат, газеткæсгæ куыд фæцæуынц, афтæ 
баздæхт, æрлæууыд. 
— Де ’мбал кæсынæй нал æфсæды, — худы Дзабе, æхца рай- 
ста Газантейæ, анымадта сæ. — Газет диссаг у, стыр диссаг. 
Тамакойыл ахуырæй уæлдай нæу газетыл ахуыр. 
Газантейæн йæ къухтæ æрхаудтой. Æрхаудтой æмæ хаудæй 
баззадысты. Æмæ куыннæ æрхаудаиккой æмæ куыннæ баззада- 
иккой хаудæй! Уæдæ Тæга нæу ай?! Далæ Бутианы цæхæрадоны 
нурытæ чи къахта, афтæмæй кæй ракодта Газанте, уыцы Тæга! 
Дæлæ колхозы кæрты дуаргæсæй кæй баурæдта йæхæдæг, хион- 
хæстæгæй кæмæн ничи и, уыцы Тæга?! Æмæ, дам, дамгъæтæ дæр 
нæ зонын, скъолайы къæсæрæй дæр, дам, никуы бахызтæн, ныр 
ма йæм исчи акæсæд! Уоуу, дæ хæдзар фехæла, хæдзар дæр дын 
нæй, фæлæ, Тæга! 
— Дæ дæларм æрбадар, — дзуры йæм хъæрæй Газанте æмæ 
йæм куыд нæ дзура хъæрæй дæр, уæдæ афтæтæ фæкæ, стæй 
дæхиуыл афтæ комдзог рацу! — журналты иу хай йын йæ дæларм 
бакодта. Уадз æмæ йæ кæсын ма ныууадза. Цæмæн æй хъуамæ 
ныууадза! Стæй дæр ма зæгъдзæн — кæсын нæ зоны?! Зæгъдзæн, 
уæдæ! Йæ дыууæ цæстмæ йын йæ къухтæ нæ бахæссид! 
Æмæ та фæцæуы Тæга. Фæцæуы та ихыл цæуæгау машинæмæ. 
Искуы ма куы бахæццæ уаид. 
Дзабе худы, амоны Тæгамæ: 
— Цыдæр æнахуыр цыдтытæ æмæ лæудтытæ кæны де ’мбал. 
— Цы кæна уæдæ! — загъта Газанте дæр æмæ фæлæууыд. 
Æмæ куы фæлæууыд, уæд ахъуыды кодта: ноджыдæр ма исты 
куы зæгъид, кæннæуæд уый дæр нæ хъуыди зæгъын, цæй номыл 
æй загъта. Æмæ ма бафтыдта йæ ныхасыл æрæджиау: — Мæгу- 
ыр лæг у. 
— Мæгуыр у-лæгуын у, уæддæр цыдæр хъуаг у. Нæ йæм кастæ, 
кæй онг фелвæста газеттæ! — Дзабейы аныхас кæнын фæндыд, 
фæлæ Газантейы уыдæттæм нал æвдæлд: куыд æй æрцахста! Уый 
бæрц фæрамбæхс-бамбæхс кæн дæ фæдтæ æмæ стæй афтæ фе- 
гом у! Æмæ фæхуд-фæхуд кодта, машинæмæ куы бахызт, уæд. 
Æрбадти, бакаст Тæгамæ — лæг лæгмæ куыд бакæсы, ахæм каст 
нæ—йæ цæсгом цыдæриддæр уыди, уымæ йæ сарæзта, Тæгамæ, 
цыма кæсæн уыд йæ цæсгом æмæ дзы кæсын кодта Тæгайы. Афтæ 
йæм иу-цасдæр фæдардта йæ цæсгом, æмæ йæм худти, стæй фæур- 
æдта йæ худын, афтæ йæ фæурæдта æмæ йæ кой-йæ хъæр нал 
фæзынд цæсгомыл. Уый фæстæ цыдæргъуызон алвæста йæхи 
цæсгом, афтæ алвæста йæхи æмæ йæ нуæрттæ разындысты, 
йæхæдæг та даргъдæр фæци цæсгом, æмæ æнæуи дæр даргъ 
цæсгом уыди Газантейæн — цæмæн ма адаргъдæр, куыд ма 
адаргъдæр?! Æмæ уæд иу улæфт ракодта Газанте, иу уæззау 
улæфт æмæ уыцы улæфт йемæ рахаста иунæг цыбыр дзырд, 
æппындæр бамбарæн кæмæй ницы уыд, ахæм цыбыр дзырд: 
323 

— Гъы?! 
Тæга фехъуыста уыцы дзырд. Куыд нæ йæ фехъуыста! Фæлæ 
цыма ницы фехъуыста, афтæ бадти. Газантейы зæрдæмæ уыцы 
сабыр бадт нæ фæцыди, дуармæ авнæлдта, тынг æй æрбатъæпп 
кодта, æмæ уæд та уыцы дзырд фæд-фæдыл дыууæ хатты загъ- 
та. 
— Гъы-гъы! 
Тæга йæм йæ цæсгом базылдта. 
— Цыдæр зæгъынмæ хъавыс, кæд ма исты зонын, уæд. 
— Хъавын. 
— Æмæ йæ уæд цæмæннæ зæгъыс? Æхсæвæр фæстæдæр куы 
бахæрай, уæд хор фылдæр куы нæ лæууы мыййаг. 
Газанте йæ бадæны йæхиуыл рахæцыд, Тæгайы ’рдæм багуы- 
быр и. 
— Хъавын, — ногæй та загъта Газанте. — Цы зæгъынмæ хъа- 
вын, уый зоныс? Дæ къуди дыууæрдæм мауал радав-бадав кæн. 
Ахст дæ. Ахст цы у, уый зоныс? Нæ йæ зоныс, уæд дын æй 
бацамонон. 
— Ахст цы у, уый та куыд нæ зонын, фæлæ... 
— Уæдæ уæд зæгъ — мæнæ ацы ран зæгъ, ай, мæнæ ацы 
тæккæ сахат — чи дæ, кæцæй æрвыст дæ? Цалынмæ дыууæ стæм, 
уæдмæ. Цалынмæ Гæбыто ам нæй, уæдмæ. Мах бафидаудзыстæм, 
мах бамбардзыстæм кæрæдзийы. 
Тæга бахудти. Мæгуыр лæджы худт, худт куы фæци, уæддæр 
ма йæ дæндæгтæ зындысты. 
— Чи дæн, уый дæр хорз куы зоныс æмæ мæ чи ’рбарвыста, уый 
дæр хорз куы зоныс, уæд мæ цæуылнæ ныууадзыс мæ мæгуырыл? 
— Сабыр лæуу, ды сабыр лæуу! 
— Сабыр куы лæууын. 
— Æмæ уæдæ уыцы газеттæ дæ хъæлæсы кæдæм фæцæй ир- 
вæзтысты, кæд сабыр лæууыс, уæд?! — иу улæфт дæр не скодта, 
афтæмæй адзырдта Газанте, æмæ Тæгамæ йæ цæсгом 
бахæстæгдæр кодта, афтæмæй йæм кæсгæйæ баззад. 
— Гъæ-гъæ! Æзынма цæмæй зæгъыс! Гъæуым дзы иу ныв 
федтон æмæ уымæ кастæн, алæ, йедау фæу. 
«Ирвæздзæн! — фæмидæг йæ сæры Газантейæн. — Хуынкъ 
агуры, кæуылты алæса, ахæм хуынкъ! Ныхгæнын хъæуы уыцы 
хуынкъ, лæг нæ фæлæ дзы мыст дæр куыд нæ алæса!» 
— Цæй ныв дзы федтай?! Куыд дзы федтай ныв, алæма, — 
йæ ныхас æгæр хъæрæй загъд фæци Газантейæн. Æмæ йын 
куыд йæ фæуыдаид хъæрæй загъд дæр?! Уæдæ, дам, дзы иу ныв 
федтон. 
— Дæлæ, дæлæ, ныккæс ма, кæд дзы нæ фенай ныв, уæд иу 
мын, «пуй налат» зæгъ, — газетмæ йæ раст æнгуылдз ныццарæ- 
зта Тæга. Уым Брежнев кæйдæр риуыл цыдæр хæрзиуæг кодта. 
Йæ фæстæ йе ’мкусджытæ рæгъæй лæууыдысты. — Нæ зонын, 
324 

фæлæ мæнмæ æвзæр лæг нæ кæсы. Хорз лæг у, æвзæр лæг нæу, 
— уым Газантемæ бакасти Тæга æмæ йæ зæрдыл æрбалæууыд, 
Чеховы радзырдтæй иуы иу лæг кæмæйдæр куыд дзырдта, уый: 
«Хорз лæг у, тынг хорз лæг. Ницы йын у». 
Газанте бадт æмæ къаммæ каст. Ау, йæ цинтæ дзæгъæлы фе- 
сты?! 
Уыцы хъуыды йæ сæры ратахт, хохаг хъæуы уынгты тымыгъ 
куыд ратæха, афтæ, æмæ йæ зæрдæ бауазал. 
Тæга æмбæрста — къам! Къамыл хæцын хъæуы, къамæй хъаг- 
гæнын хъæуы хи. Мæнæ уымæй фæхицæн и — сæфт дæр сæфт 
æмæ уый дæр сæфт. 
— Уæздан лæг у, фæлмæн лæг. Æмæ лæгæн йæ фæлмæн бæззы. 
Уæдæ йæ бирæгъ цæмæн у лæгæн?! 
«Ирвæздзæн! Уыцы къамы фæрцы ирвæздзæн!» — йæ сæры 
та ферттывта Газантейæн. 
— Нæ, — йæ сæр батылдта фæйнæрдæм Тæга, чи зоны йын 
æгæр тылд дæр фæци. — Лæгæн йæ бирæгъ капеччы аргъ нæу, 
денушка сау капеччы аргъ. Нæ зонын, фæлæ мæнмæ афтæ кæсы. 
— Йæ бирæгъ, гъы?! 
— Йæ бирæгъ, йæ бирæгъ, афтæ исты амонд мæн куы уаид, 
лæгæн йæ бирæгъ куыд нæ бæззы. — Ноджыдæр ма истытæ куы 
дзурид, кæннæуæд æм Газанте æндæр рæтты куы æрбафæд кæна. 
Нæ йæ хъæуы уадзын. — Ай та къухылтухгæ лæг у. Мæиæ йæм 
æнæцæстуарзонтæ-йедтæй дæр ницы и. Аба-бау! Акæс-ма, 
кæддæра цас орден дæтты! Æндæр куы уаид, уæд йæ бон у æмæ 
зæгъид: сымах мæтæй мæлын. Фæлæ сæ ай дæтты æмæ раст кæны 
— ордентæ сты, радт сæ æмæ уа! Дæтгæ дæр — кад æмæ радæй. 
Йе ’мбæлтты дæр уыцы дзæбæх куыд ралæууын кæны рæгъæй. 
Уæдæ! 
Газанте арф ныуулæфыд, афтæ арф ныуулæфыд, æмæ йæ 
риуы фæйнæджытæ чи сты, уыдон хæдоны тæрттæ рацæйрæ- 
мыгътой. Машинæйы рудзынгæй акаст — ай та кæдæм амæрттаг 
и ацы Гæбыто! Ам йæ маст нал ссæудзæн, куыд кæсы, афтæмæй. 
Кæд ма фæндагыл сбада исчердæм йæ гаччы. 
— Хæсты дæр, дам, командир куы уыди, дзæбæх командир, 
кæмдæр дзæбæх. Далæ, дам, Туапсейы ’рдыгæй хæцыди æмæ, 
дам, æрмæст амонгæ акодтаид, æндæр, дам-иу йе ’фсад сæхи 
æппæрстой, гъе! 
Гъа, хъæуы ма дæ — нал! Ныр дæ къух дард фæхæсс æмæ 
йын йæ уадулы хъæбæрæн иу февæр дæ тых-дæ бонæй, уæд ын 
нæ хъæуы?! Иу сонт каст æм фæкодта, ома æгъгъæд у, мæ мас- 
тыл мын цæхх мауал кæн! Стæй дуарыл ахæцыд æмæ æддæмæ 
ахызт. Иуæрдæм ацыд машинæйы рæзты, иннæрдæм æрбацыд, 
йæ къухтæ йæ дзыппыты æртъыста — нæй, нæ бафæрæзтой 
къухтæ дзыппыты, уайтагъд фæуæле сты. «Брежнев дарæг мау- 
ал баззайæд дæ хæдзарæй, уый дын Брежнев, гъе, куы ма йæ 
325 

ферох кæнай!» — ралгъыста мидæгæй кæмдæр, афтæмæй йæхæдæг 
дзæбæх фехъуыста йе ’лгъыст. Æрлæууыд йæ рацу-бацуйæ. Ал- 
æууыд, алæууыд — æмæ йæм æнад, æнæуд фæкаст йæ лæуд, 
æмæ фæстæмæ бабадти машинæйы. 
— Гъомæ дунейыл дæр уымæй хуыздæр лæг мауал уæд, Бреж- 
невæй, уæддæр æм кæйдæр лæджы раз кæдæм къæпп кодтай?! 
Нал æм лæууыдтæ! — йæ маст нал баурæдта Газанте. — Хæрзаг 
ма зæгъа кæйдæр лæг... 
— Кæцы лæг у, кæ? 
— Кæцы, кæ, газеттæуæйгæнæг, æндæр кæцы! —- фæхæпп æм 
кодта Газанте. Дзæгъæлы фæци йæ цин! — уыцы хъуыды змæлыди 
кæмдæр мидæгæй æмæ йæ Тæгайыл ардыдта. Æниу цин дæр 
æгæр ныккодта. Уæд цавæр цин у. Куы никуы бæхы хуыррытт и 
нырма, куы никуы ехсы къæрцц! Дæхиуыл уал фæхæц æмæ уа! 
Цин Микадо кодтаид — гъа-гъа-гъа, куыд цин кодтаид, куы! Йæ 
футтытæй нал банцадаид иу боны бонцау. Къуыммæ йæ бахас- 
таид, Газантейы, тынг æй бахастаид, ома нæ дын дзырдтон, ома 
æз æй рагæй зыдтон, фæлæ мæм чи хъуыста, мæнæн, ома, мæ 
дзæбæх дæр къоппы доны ад кæны искæмæн, ома мæ сæр сæтти- 
наг у мæнæн. Æмæ цы нæ дзырдтаид! Стæй йæ алы ныхас дæр 
уыйæрдæм уыдаид, Газантейы ’рдæм, цы уыдаид, уымæй. Ныхъ- 
хъуыды кодта Газанте æмæ йын гыццыл фенцондæр и, цыма йæ 
зæрдæйы бын цы къуыбылой стымбыл, уылæфын æй чи нæ уагъ- 
та, уый фæлмæндæр фæци. Ноджы ма иу хатт йæ цæстыл ауад 
Микадо, кæмдæр та мидæгæй арабар-бабар кодта, цытæ дзырдта- 
ид, уыдон, æмæ йын ноджыдæр фенцондæр. Афтæ бадти, хъуыды 
кодта æмæ йæ маст цыди, лæгæн йæ фæллад куыд фæцæуы, афтæ. 
Фæзынди Гæбыто, йæ къухы — сойæдзаг бур гæххæтты цыдæр 
тыхт. Маторы агъудыл схæцыд, уæлиау æй схъил кодта, йæ фæстæ 
амбæхст. 
Машинæ фæрæтвæлдæхт фæци — æндæр машинæйæ агæпп 
кодта. Йæ хъæр нал сыхъуыст, æмæ цыма йæ цыд дæр фендæр, 
фæфидардæр, фæбæстондæр, цыма зæххыл хуыздæр æнцайын 
райдыдта, цыма æрдæбон цæуылдæр мæсты уыди — схъиуд, æмæ 
ныр йæ маст æрцыди, æрсабыр и. Стæй Гæбыто дæр йæ къухтæ 
æрдæбоны хуызæн дзуарсаæвæрдæй нал дары тæлыйы уæлæ. 
фæйнæ раны багуыбыр сты æрмттæ, куы фæхæстæгдæр вæййынц 
кæрæдзимæ, куы та фæдарддæр вæййынц. Æмæ та багуыбыр 
вæййынц, бонзонгæ гуыбыр. 
Горæт раджы аззад фæсте. Уæддæр бынтон нæма æрцыд йе 
’муд Тæга: йæ цæстытæй нæ хицæн кодта Дзабе — уыцы цымы- 
дис лæг, дзураг æмæ цингæнаг сылгоймаджы хуызæн. Мæнæ йæ 
ауыдта — куыд ыл цин кодтаид, куыд дзы æппæлыдаид Газан- 
тейæн! Фыссæг у, загътаид, наукон кусæг у, загътаид. Мæнæ ма 
йын йæ чиныгмæ æркæс, загътаид. Тæрхæгæй раскъæфтаид чи- 
ныг æмæ йын æй йæ къухы фæсагътаид. 
326 

Зæрдиаг худтытæ уæд фæкодтаид, уæд Газанте! Ныр цы ба- 
худтытæ кодта, уыдон сæ рыджы дæр нæ фæзындаиккой. 
— Нæй. Уæддæр къаммæ нæ кастæ, басæтт ыл, Дзабейы нал 
ауыдта Тæга. — Къаммæ нæ кастæ. Къаммæ афтæ нæ фæкæсынц. 
Къаммæ куыд фæкæсынц, уый æз хорз зонын. 
— Куыд æм фæкæсынц? 
— Афтæ йæм нæ фæкæсынц! 
«Брежневы ’рдæм ахæцын хъæуы ныхасыл, — хъуыды кæны 
Тæга. — Брежнев æй куы нæ фервæзын кæна, уæд — ничи». 
— Гъомæ йæм æз афтæ бакастæн æмæ ма цы бакæнон ныр? Чи 
зоны йыл æгæр бацин кодтон, фæлæ йыл куыд нæ бакæна лæг 
цин дæр! Акæс-ма, кæддæра цал сызгъæрин стъалыйы райста! 
Æмæ уыцы тæккæ ран иу хъуыды фæмидæг и Газантейы сæры 
æмæ куыддæр фæмидæг и, уыцы хъуыды сæры, афтæ йæ ныхыл 
— суанг йæ сæры хъуынты онг сурхид абадт: къахгæ йæ ма кæна!? 
Ома йын афтæ æппæлон Брежневæй, æппæлон ын дзы, кæд 
фæмæсты уаид æмæ исты срæдиид. Стæй куы срæдийа... — Га- 
занте йæ ныхмæ сæвнæлдта, къухы уырзтæ фæбырыдысты ны- 
хыл — ных фæцъырыхснæг. Кæд цæугæ дæр уымæн ракодта — 
æмæ кæй нæ куымдта, уымæй фæдсафæнтæ кодта — æндæр æй 
цы хъуыддаг уыди уалæ сæрдыгон хизæнты! Кæд раст у Микадо, 
кæд æрвыст у искуыцæй?! Ома йын дзурдзынæн Брежневы 
тыххæй, æппæлдзынæн ын дзы, цалынмæ дзы сфæлмæца, уæдмæ. 
Æмæ кæд исты срæдиид, стæй куы срæдийа, уæд ыл æвзаг бах- 
æсдзынæн æмæ йæ, кæм ын хъæуы, уым амидæг кæндзысты. 
Акæсæд ма исчи амæ! 
Стæй йæ кæсæнцæстытæ бакодта, газеттæй иу систа, рай- 
тынг æй кодта æмæ кæсын байдыдта — хæлæг æм уæддæр кæна! 
Рæстæгæй-рæстæгмæ иу дзы хъæрæй дæр акасти, стæй та-иу 
басабыр. Æмæ йæм кæсгæ-кæсын иу хъуыды æрцыд: цæй æмæ 
фынæйæфсон скæна æмæ йæм афтæмæй йæ цæст дара, кæддæра 
цы ми кæнид, кæддæра нæ кæсид газеттæм. Уый фынæй у, Га- 
занте, ууыл куы баууæнда, уæд сæм йæ цæстытæ ма баиваз- 
баиваз кæной сæхи, уый гæнæн нæй. Уыцы хъуыды йæм æрцыд 
æмæ газет фыццаг уæгъдызмæлд скодта йæ къухы, стæй йын 
бынтондæр æрхауд йæ уæрджытыл. Уæлтъыфæлттæ сæхи æру- 
агътой цæстытыл æмæ сыл басабыр сты. 
Тæга каст Газантемæ, æмбæрста йын йæ хин æмæ хъуыды 
кодта: ныр æцæг абои дæргъы куыд фæуромдзæн йæхи уыцы 
дзæбæх газеттæ æмæ журналтæм? Иудадзыг афтæ цæттæйæ кæм 
лæудзæни йæ цæстытæм? Уæд та исты хъуыдытыл фæци æмæ сæм 
афтæмæй баирвæзтысты? Æмæ æрхъуыды кодта Тæга: уый дæр 
скæна фынæйæфсон. Уыцы хъуыды куыддæр фæзынди йæ сæры, 
афтæ сæхи уæззау-уæззау æруагътой йæ цæстыты уæлтъыфæлттæ 
æмæ уый æппæт рухс æдде аззади — бацауæзтой йæ уæлтъы- 
фæлттæ, куыройы дон ауазæнæй куыд бацауазай, афтæ. 
327 

Машинæ уади хохаг над фæндагыл æнæ уæлдай ныххæст æмæ 
схæстæй — ахуыр ыл уыди. Гæбыто парахат ракæс-бакæс кодта 
уыцы парахат дунемæ, фæлæ йе ’мбæлццæттæ никуыдæм касты- 
сты. Бадтысты кæрæдзимæ зына-нæзына æргом здæхтæй, гыц- 
цыл кæрæдзимæ бакъул сты, цыма сæ хъæстытæ кæнын сæ зæрды 
уыд сæ кæрæдзийæн. 
Æмæ та сæм ракæсы фæстæмæ Гæбыто — афтæ æхсгæ каст, 
æндæр æй уыдонмæ кæсынмæ æвдæлы! Æмæ бабустæ кæны йæхи- 
нымæр: кæндыс бахордтой, дæ мæрдтыстæн! Уæдæ цы ныццæхъ- 
ил-мæхъилтæ сты фæйнæрдыгæй. Уымæн æнцон у ацы дард 
фæндагыл, мачи дæм дзургæ скæна, мачи — æндæр, афтæмæй! 
Уæд та фынæй аци. Нæ, уымæй Хуыцау бахизæд, ацы бæрзонд 
фæндагыл. Æмæ акæсы дуары сæрты Гæбыто æмæ йæ сæр бати- 
лы фæйнæрдæм. Гъомæ а Тæгайæн нæ зоны Гæбыто, чи зоны, 
иууылдæр фынæйæ æрвиты йæ цард, фæлæ ауыл та цы ’рцыди, 
Газантейыл?! Ай бæрц фæцыди йемæ, ай бæрц æй фæралас-ба- 
лас кодта, æмæ йæ йæ цæстытæ кæрæдзийыл авæргæ никуы федта. 
Йæ зæрдæ дæр æм никуы фехсайдта, хуыссæг æй ахсы, уымæй. 
Уæд ыл ныр цы фыдбылыз сæмбæлди! Нæ, райхъал кæнын сæ 
хъæуы. Мæнæ ма уыцы обауы фæрсты бауайдзæн уыцы тæссарвæ- 
ндагыл æмæ бауромдзæн. Фæлæ та нæ бауромы уыцы обауы фале 
дæр. Æмæ уайы машинæ, згъоры уыцы над фæндагыл. Куыд фалæмæ 
хъæутæ стæмæй-стæмдæр кодтой, къаннæгæй-къаннæгдæр. Кæм ма 
и хъæу?! Хъæууæттæ систы. Æндæр хохаг хъæуы машинæ бацæуа 
æмæ сывæллæттæ йæ фæдыл ма ныххал уой! 
Дæлæ та донбыл иу хъæу, къаннæг, тъæпæн хъæу. Дæргъмæ 
йын ницы у — дон цы ахаста, уым адаргъ, фæлæ дзы уæрхмæ 
рухс акаст, афтæ снарæг и, ранæй-рæтты кæрæдзийыл нал хæцы, 
афтæ адард сты кæрæдзимæ хæдзæрттæ. 
Машинæ уырдыгмæ ныууад, доны сæрты цы тъæпæн хид уыд, 
ууыл бауади. Хидыхъус Гæбыто ауыдта уидыг, стыр уидыг, лæджы 
йас, хидыхъус уырдыг лæууыд йæ цæсгом фæндаджырдæм. Гæбы- 
то зыдта —йæ иу фарс кард уыди уидыгæн, йе ’ннæ фарс — фы- 
дис. Фæлæ сыл, æвæццæгæн, фос сæхи фæхафтой, сызмæлыдыс- 
ты, ахъилтæ сты, æмæ сæ чидæр йæхицæн ахаста. Хуыцау дын 
авæра уый хуызæн æфсæйнæгтæ ай хуызæн дард хæххон хъæуы! 
Машинæ йæ фарс фездæхта уидыгмæ. Гæбытомæ нал фæзынд 
уидыг æмæ йæ былтæ асдæрдта, фæстæмæ ракаст — уæртæ ныцъ- 
цъынд сты. Диссаг уыд, æмхуызон цъынд куыд ныйисты, уый! 
Машинæ æрлæууыд. Мæнæ ам — хæрæндон, дæлæ дæле донбыл, 
машинæйæ ныццæуæн æм нæй. Тъæпæнкъæй асинтыл æм хъæуы 
цæуын — афтæ йæ сарæзтой, бæлццæттæм диссагдæр куыд кæса. 
Бæлццæттæ дзы чысыл куы нæ вæййы мыййаг. Далæ, фæсарæнтæй 
чи æрбацæуы , ахæмтæ дæр дзы вæййы. Диссаг нæу?! Цæрæг 
къаддæр цы хъæуы ис, уымæ бæлццæттæ цыбæл кæнынц, фæлæ 
æппын кæм нал и цæрæг, уырдæм цæуæг дæр нал и. 
328 

Машинæйæ ахызт, уырдыгæй дæр та сæм æрбакаст. Уæдæ 
’мæ сæ ныууадза — фынæй кæнæд! Йæхæдæг тагъд-тагъд 
ахæрдзæн, стæй сын йемæ иу авг райсдзæн, исты хæринæгтæ 
сын атухдзæн гæххæтты. Уадз æмæ ам фалæмæ хъæлдзæгæй 
цæуой. Йæхицæн дæр æнцондæр уыдзæн Гæбытойæн. Кæннод 
фæндагæн йæ зындзæуæнтæ нырма разæй сты, æмæ адон афтæ 
куы фынæй кæной. 
Гæбыто йе уæнгтыл схæцыд æмæ дурын асинтыл гæп- 
пытæгæнгæ фæуырдыг кодта. 
Тæга йæ цæстыты зыхъырæй æмбæрста, кæм сты, уый. Кæддæр 
ацы хъæуыл цыди ныхас, гъе! Сæ институт ахæм фæндон бахас- 
та хицауадмæ, музей, дам, дзы саразæм, музей дæр чи уа æмæ 
уазæгуат дæр. Ацы хъæу уымæн равзæрстой æмæ тынг рагон 
хъæу у, амæй рагондæр хъæу нæй ацы комы. Йæ мæсгуытæ, йæ 
гæнæхтæ, йæ хæдзæрттæ — амæй ай диссагдæр. Хицауад бацин 
кодта, кæрæдзимæ хæрзæггурæггаг уадысты. Уый фæстæ йæм 
цæуын байдыдтой — куы иутæ, куы иннæтæ, куывдтæ дæр дзы 
акодтой. Стæй æрсабыр сты, æнæуи куыд æрсабыр вæййынц, 
афтæ. Æндæр хъуамæ хæлд хæдзæрттæ арæзт æрцыдаиккой, 
раздæр куыд уыдысты, уый хуызæн æмæ сæ бæлццæттæн сæ 
бон уыдаид æрæхсæвиуат кæнын дæр, æрцæрын дæр. Мидæгæй, 
хæххон хæдзар куыд уыд, афтæ — хæдзары дзаумайæ-æндæрæй. 
Музей хъуамæ дардтаид фос. Бæлццæттæн сæ бон уыдаид кусæ- 
рттаг балхæнын æмæ сын дзы лæггадгæнæг лæппутæ ирон фынгтæ 
арæзтаиккой. 
Нæй, не слæууыд йæ къахыл уыцы фæнд. Ныр дзы ахуысдзæн 
цард, фыййæуттæ цы уæтæрæй ацæуынц, уым куыд ахуыссы, афтæ. 
Кæддæр та дзы цæджджинагау фыхти цард. Стыр хъæу уыди, 
бæрæг у йæ цæрæнуæттыл. Алы мыггæгтæ дзы царди, кæрæдзийæ 
чызг курынвæндаг уыдысты. Æмæ хастой чындзытæ ацы фидар 
хæдзæрттæм. Чындзытимæ цыди фарн. Чындзхæсджытæ-иу заргæ 
дæр афтæ куы кодтой: «Фарн фæцæуы фарны хæдзармæ». Нæ дын 
зыдтой нæ фыдæлтæ зарæг аразын —фарнæй йæ куыд байдзаг код- 
той! Æмæ-иу æрцыди — æцæг фарн-иу уыди уый. Авд-фараст сыв- 
æллоны мад-иу чи сси! Фарны сусæггагæй цы и — мисхалы бæрц 
канд-иу дзы не ’рцыд, афтæмæй-иу æй фæхаста уыцы дурын 
хæдзармæ. 
Æмæ-иу афæнд кодта Тæга: иу даргъ улæфт ныккæна фынæйæ 
чи райхъал вæййы, уый куыд ныуулæфы, афтæ, æмæ ракæса, 
стæй æддæмæ ахиза, уынгты дæр азила, тынг æй æрфæндыд 
уынгты азилын. Фæлæ фæндаг нырма бирæ у æмæ уыцы га- 
зеттæ, уыцы журналтæ! Куыд сæ бахиздзæни йæхи? Нæй, ца- 
лынмæ Газанте ракæса, уæдмæ нæй ракæсæн, уымæн дæр. 
Æмæ бадтысты дыууæ лæджы кæттагсæр машинæйы мидæг, 
кæрæдзийы ’рдæм бакъул сты, фынæй лæгтæ куыд бакъул 
вæййынц, афтæ. Фæлæ сæ фынæй ничи уыди. 
32? 

14. 
Машинæ, йæ уæлæ гуыффæйы бæсты стыр цыппæрдигъон боц- 
къа—боцъкайæ æнтыды кæлæнтæй ницуал зыны, афтæмæй йæ ных 
бахаста бæласмæ. Лæууы, йæ сыбыртт дæр нæ хъуысы, фæлæ афтæ 
зыны — бирæ нал фæлæудзæн сабыр. Мæнæ ма гыццыл афæстиат 
уыдзæн, хæрз гыццыл, стæй скусдзæн, ныггуыр-гуыр кæндзæн æмæ 
анцайдзæн бæласыл, анцайдзæн ыл æмæ йæ йæ разæй ахæсдзæн — 
хъуамæ сæ иу уа, машинæ æмæ бæласæй, кæнæ — се ’ннæ! 
Кабинæмæ схизæн къæпхæныл бады Дзудзи æмæ тамако дымы. 
Дымы æмæ йæ цæстызул дары Тæгама — уый гыццыл æддæдæр 
ныггуыбыр кодта æмæ йæ тегла худмæ кæрдотæ уидзы. Рауи- 
дзы, рауидзы æмæ та йæ худ фалдæр байсы, йæхæдæг дæр бал- 
æууы фалдæр æмæ та багуыбыр вæййы. Иуæй-иу хатт кæрдо 
худы нæ ныппары, фæлæ йын йæ лыстæг хъæдыл ныххæцы, афу 
йыл кæны æмæ йæ йæ дзыхы акæны. Худ фæйедзаг кæны уыцы 
бур-бурид кæрдотæй, уæддæр уидзы, цыма йæ ардæм кæрдо 
уидзынмæ сласта йæ машинæйы Дзудзи! 
Уæдæ уым бадтысты фынгыл — далæ хъæуыбинаг Дзыбыртта- 
ты Куыдзыгусы афæдзы фынгыл — æмæ ма дзы кæд йæ уды бон 
уыди Дзудзийæн: сысты бадтæй æмæ фæцæйцæуы, сысты та æмæ 
та фæцæйцæуы. Уæд цы фындзæфтыд фæдæ! Удтæ нæ хæссыс! 
Сыстадтæ, фæцæуыс æмæ ацу! Куыннæ стæй! Фæцæйцæуы, стæй 
та ноджы фæцæйцæуы. Æмæ йын йæ маст уый скъуыны Дзуд- 
зийæн. Æниу йæхи аххос у. Йæхиуыл æй сахуыр кодта! Хъазæн 
ныхæстæ дæр æм баппæрстытæ кæны, машинæйы дæр æй авæры. 
Ай размæ йæ горæтмæ дæр куы аласта, стæй та йæ фæстæмæ дæр 
куы ’рбаласта. Æниу æй уæддæр, фæллайгæ дзы кæй бакодта, уый 
тыххæй ралас-балас кодта, ома машинæйы мæ фарсмæ куы фæба- 
да, дзæбæх куы фæныхæстæ кæнæм, уæд-иу кæд нал сыстид фынгæй 
æмæ-иу нал фæцæйцæуид, Ай уæддæр сысты æмæ фæцæйцæуы. 
Æмæ йæм цал хатты æрбадзырдта уыцы хъозидæндаг Дзи- 
бушка фынджы сæрты, сыкъа, дам, айс, фынæй, дам, дæ? Афтæ- 
иу баззад йæ фæстæ кæсгæйæ, гъе! Ноджы гыццыл анызта Дзудзи 
— æрбадт ын нал вæййы, мæгуыр лæгæн. 
Дзудзи йæ тамако аппæрста, æрмттæдæларм скодта, 
æвæццæгæн æй раздæр дæр фындыд æрмттæдæлармæй абадын, 
фæлæ, ома мæнæ æххæст мæ тамоко дымд фæуа, кæннод судзгæ 
тамакоимæ мæ къух мæ дæларм куыд бакæнон! Бады 
æрмттæдæлармæй Дзудзи æмæ уыны — уыны, лæг лæгмæ куыд 
кæса æмæ йæ куыд уына, афтæ: фæцæуы Тæга. Нæ раст у, нæ — 
гуыбыр, цæутæ дæр нæ тагъд кæны, нæ — сындæг. Рæстæмбис 
цыд кæны. Йæхæдæг ам нал и Дзудзи. Ахастой йæ æрдæбон. 
Сæккой йын кодтой йæ чырын æмæ йæ ахастой. Шофыртæ æмæ 
трактористтæ. Йæ машинæйы уромæнтæ атыдтой далæ комы 
уæлбылты цы æрбазилæн ис, уыцы тæккæ ран. Уромæнтæ йæ 
330 

коммæ нал бакастысты æмæ йæхи былмæ ахаста машинæ. Фæдæле 
и былæй. Бола дæр хæстæг цыди шофыртæм, фæлæ уый хæцгæ 
не скодта Дзудзийыл — гыццыл у æгæр æмæ йе уæхск не 
сæххæстаид чырынмæ. Стæй мæллæг у æмæ уæд та йæ уæр- 
джытæ йæ быны фесты. Æмæ сæ фæстæ цыди Бола, шофыртæ 
æмæ трактористты фæстæ, йæ бон чи базоны, уыцы лæг æнæба- 
ры куыд фæцæйцæуы, афтæ. 
Раст уыцы рæстæджы ауыдта Дзибушкайы ивæзт цонг — йæ 
фындзмæ ма йын гыццыл хъуыд агуывзæ, афтæ ныттынг кодта 
йæ цонг, гъе. Стæй йын фехъуыста йæ ныхас дæр: 
— Хæсгæ мард мæ Хуыцау фæкæнæд — дæ раны нæ дæ. 
Æндæра ды дæ раны куы уаис, уæд афтæтæ бадис! Дæу мæнæн- 
амонын хъæуы! 
Æвæццæгæн, фыдæбонгæнджытæ цы гыццыл бадт ацаразынц 
сæхицæн, уым иу-цалдæр анызта, æндæр цавæр ныхас у фын- 
джы сæрты! Уымæй дæр уыцы ахъаззаджы ныхас. 
Дзудзи айста агуывзæ, сындæггай йæ йæ дзыхыл сдардта— 
цы рæгъ нуæзтой, уый нæ базыдта æмæ цы загътаид! Анызта йæ, 
дзидзайы карст баппæрста йæ дзыхы, æрæууылдта йæ æмæ ’рлæу- 
уыд — уæдæ сысты ’мæ фæцæйцæуы! Гъомæ уый дæр цы сдиссаг 
и, Дзудзи дæр! Фæцæйцæуы æмæ йæ уадз æмæ фæцæйцæуа! 
Уымæн цæй хæрнæг и, Дзудзийæн! Уый мæнæ хæрнæджы фын- 
гыл куы бады йæхæдæг, мæнæ хъæубинаг Дзыбырттаты Куы- 
дзыгусы афæдзы хæрнæджы фынгыл! Мæнæ иууыл ам куы сты 
хъæубæстæ. Дæлæ Бола дæр. Бады йæхицæн. Иу шофырты фæстæ 
дæр нæ фæцæуы æмæ иу трактористты фæстæ дæр. Æмæ кæдæм 
хъуамæ фæцæйцæуа æниу! 
Дзудзи, йæ фæрстæм чи бадти, уыдонмæ фæйнæ æнкъард 
касты бакодта, æмæ та йæ дзыхы цы кæрдих уыд, уый æрæууыл- 
дта. Раст уæд йæ цæстытæ æрхæцыдысты Тæгайыл. Уæлæ бады. 
Багуыбыр фынгмæ. Зианы фынгыл иууылдæр гуыбырæй фæба- 
дынц — уæдæ сæхи нысхъæл кæной! Фæлæ уый цæугæ дæр афтæ 
гуыбырæй фæцæйкæны, гъе! Ныр бады. Фынгмæ дæр æрæвналы, 
агуывзæ дæр райсы. Бады, хæрнæджы куыд фæбадынц, афтæ. 
Афæдзы хæрнæг у æмæ, Дзыбырттаты Куыдзыгусы афæдзы 
хæрнæг. 
Дзудзи базмæлыд, йæ цæнгтæ феуæгъд сты йæ дæлæрмттæй, 
æргуыбыр кодта зæхмæ, иу кæрдо дзы систа æмæ йæ йæ дзыхы 
баппæрста. Иу-цалдæр хæсты йыл æркодта йе ’фсæртæй æмæ 
æрсабыр сты йе ’фсæртæ, цыма истæмæ байхъуыста, уый ху- 
ызæн. Афтæ абадт иу-гыццыл æмæ рату кодта кæрдо æрдæгæу- 
уылдтытæй. Ныр, цымæ... цымæ, ныр, уый куы нæуал уаид, Тæга 
йæхæдæг, уæд та куыд уаид? Зæгъæм, амарди — иу æмæ дыууæ 
амæлы! Амарди æмæ йæм Дзудзи дæр ацыди мæрддзыгой. Ацы- 
ди йæм. Далæ, йæхиуæттæ кæм цæрынц, уырдæм. Хъæубæстæ 
цыдысты æмæ уый дæр ацыд. Уæддæр ма-иу афтæ сыстид Дзу- 
331 

дзийы хæрнæгæй, æмæ ма-иу афтæ фæцæйцæуид уæддæр? Зæгъæм 
ын йæхæдæг дæр схæцыд йæ чырыныл, искæй раивта, кæрæдзийы 
фæивынц æмæ уый дæр раивта искæй, уæд та куыд уаид? Гъо, 
раивта искæй уыцы хъæуы лæппутæй æмæ йæ дзæбæх фæхаста, 
дзæбæх, цалынмæ йе уæхск дудын нæ райдыдта, уæдмæ, уæддæр 
ма-иу афтæ сыстид æмæ афтæ фæцæйцæуид?! 
Дзудзи афæнд кодта: исты йæм бадзура, Тæгамæ. Истæмæйты 
йæ афæрстытæ кæна, мæнæ ахæм истæмæйты, ома дæуæн ницы 
ауайы дæ цæстытыл? Ома кæнæ цæугæ ничи фæцæйкæны, кæнæ 
цæугæ ничи æрбацæйкæны. Фæлæ йæм нæ бадзырдта, нæ йæ 
афарста. Æмæ та йæм Дзибушка æрбадзырдта фынджы сæрты, 
йæ хъози дæндаг дæр та йæм равдыста. 
— Мæ ингæны къæсæрæй ныккæс, ды куы нæ ацæуай æмæ 
куы нæ баулæфай. Куыдзыгус рухсаг уæд, ахæм лæг нæ уыд 
æмæ искæмæ хæрам зæрдæ бадара уый тыххæй. Сызгъæрин лæг 
уыди Куыдзыгус. 
Дзудзи та райста агуывзæ, йе ставд æнгуылдзтæ йыл æрба- 
тыхта. 
— Дæ мащинæйы ницы и? — дзуры Тæга, раст слæууыд, йæ 
цæнгтæ йæ синтæм ныццарæзта, цыма йæ астæу тыхраст акодта. — 
Мыдадзы хуызæн кæрдотæ æмæ ту^тæригъæд не сты ам уадзынæн! 
Дзудзи йæ дзыпмæ нывнæлдта, тамако систа, йæхæдæг 
æдзынæг кæсы Тæгамæ, йе ’рфгуытыл дæр схæцы, йæ былтæ 
дæр базмæлынц. 
— Ды никуы дымдтай тамако? — фæрсы йæ тамако куы ссыгъ- 
та, уæд, афтæ бустæгæнæджы хъæлæсæй. Мæнæ афтæ куыд 
зæгъай: ныр дæу та цæй тамако хъæуы. Мæгуыр лæг дæ æмæ 
дæхицæн сбад. 
— Дымдтон, куыд нæ дымдтон, — дзуры Тæга, кæрдотæм та 
нывнæлдта. Афтæ йæм зыны — æхсызгон уыдзæн Дзудзийæн, 
дымдтон, куы зæгъа, уæд. Æмæ йын уадз æмæ æхсызгон уа, 
кæннод цыдæр раивæз-баивæз кæны абон. Æндæр цæй тамако 
дымдта, кæд дымдта! 
— Æмæ йæ стæй уадзгæ ныккодтай? 
— Уæдæ — уадзгæ. Дымдтон æй æмæ йæ ныууагътон. 
— Æмæ-иу дæм нæ цыди дымын? 
— Цыди. Афтæ-иу мæм цыди, афтæ, æмæ ма-иу мæ, сæрра 
уон, уымæ гыццыл бахъуыд, хæрз гыццыл. 
— Æмæ уæддæр нал бадымдтай? 
— Нал æй бадымдтон. Тамако уыд æмæ йæ ныууагътон. Æвзæр 
у тамако, фæлæ лæг нæ бæззы—цы нæ схæсдзæн йæ дзыхмæ! — 
дзуры Тæга. 
Хъарм къухы ныхæстæ кæны. Цы у Тæгайæн! 
— Æмæ йæ бирæ фæдымдтай? — фæрсы та Дзудзи. Кæд йæ 
тамако ныууадзынмæ хъавы уый дæр, æндæр уанцон рафæрс- 
бафæрс нæу. 
332 

— Уæдæ йæ цы кодтон. Æппын æй кæд нæ фæдымдтон, 
уæДдæр æй, мæ зæрдæ цы зæгъы, уымæй фæдымдтон— цас зæгьа? 
— иууыл къаддæр... иу-фынддæс азы. 
Æгæр бирæ йæм фæкаст фынддæс азы, æмæ Дзудзимæ ба- 
зылдта йæ цæстытæ — ницы зæгъы æппын? Фæлæ Дзудзи 
йæхицæн бадт, æппындæр ницы хъавыд дзурынмæ. Раст æй цыма 
фæрсгæ дæр уый нæ бакодта. Тæга йæ мидбынат æрзылд æмæ 
цъыхырыты æдде иу æппæрст лæгуыны ауыдта цалдæр цъерийы 
— тыгуырæй лæууынц. Æвæццæгæн хусæй ссывд æрцыдысты 
æмæ сæ худтæ уæлиау аззадысты. Сæ аразæнтæ ныттынг сты 
фæйнæрдæм, иуæй-иу лæгтæ дæр ма сæ лæдзджытæ афтæ ныц- 
царазынц сæ ронбастæй зæхмæ. Æнæуи дæр лæгты хуызæн зын- 
дысты Тæгамæ цъеритæ, зæронд лæгты хуызæн, цыма райсом 
уынгмæ рауадысты сæ нымæтхудты, сæ лæдзджыты æнцæйтты 
æмæ иу ран амбырд сты. Тæга сæм каст æмæ йæ мидбылты худт. 
Æмæ сæм цас фылдæр каст, уас æм тынгдæр зындысты лæгты 
хуызæн — мæнæ цыма ныртæккæ змæлгæ дæр бакæндзысты, 
цыма сæ худтæм дæр сæвналдзысты æмæ сæ бараст кæндзысты, 
сæ лæдзджытыл дæр схæцдзысты — уæдæ сæ уыцы иудадзыг 
растæй кæдмæ дардзысты зæхмæ. 
— Цом, уо Тæга! 
Хъæр йæ иувæрсты атахт Тæгайæн. Лæууыди уыцы фæлмæн 
лæудæй. Кæсгæ ма цъеритырдæм бæргæ кодта, фæлæ йæ хъуы- 
дытæ цъеритыл нал хæцыдысты — фæпырх ын сты, уыцы 
хъæрæй. Цыма йыл ай дæр гуырысхотæ кæнын райдыдта, а 
Дзудзи. Иннæтыл раджы сбæрæг, уæлдайдæр Газанте æмæ 
Микадойыл. 
Æниу а Газантейæн дæр йæ цырв Микадо у, æндæр Газан- 
тейы ссыгæнæг куы нæ уаид, уæд — комæй кургæ лæг! Фæлæ йæ 
быны бабырыд Микадо æмæ та ай дæр фæпыхс вæййы. Гъомæ 
уыдон хицæуттæ сты, фæлæ ай та цы кæны! Цыма йæ дыдын 
ныццæвы, раст ахæм митæ акæны. Гъеныр æм ничи кæсы! Уыцы 
дзæбæх рацæйцыди лæгтимæ Куыдзыгусы афæдзы хистæй. Ай 
ныллæууыди, цом, сдавон, дам, дæ. Нæ куымдта. Нæ — нымар- 
ди, нысæфти, — ам афтæ фæзæгъынц, æгæр чи ныххаты, уымæй. 
Цæй давгæ æмæ цæй æндæр! Фæдисы скъæрд ракодта гуыргу- 
ыргæнгæ уыцы стыр машинæ æмæ ам æрбалæууыд, ацы кæрдойы 
бын. Фыццаг æм афтæ фæзынди: де ’дде кæрдо зыдта, згъæлы, 
уый дæр зыдта æмæ йæ уый тыххæй сласта, ома дзы рауидза, 
ома мæгуыр, æнæхицау лæг у æмæ-иу дзы ахæра. Фæлæ цæй 
кæрдо æмæ цæй цыдæр! Абадти йæ машинæйы схизæныл, тама- 
ко адымдта æмæ, дам, цом. Гъо, тамако, дам, нæ дымдтай, уымæй 
йæ бафарста, цыма йæ уымæй уым нæ уыди бафæрсæн, хъæуы! 
— Цом! — рабадти Дзудзи. 
Тæга йæм гуыбыр-гуыбыр разылд. 
— Гъомæ ай æппæт дзæбæх кæрдо! Уыцы дзæбæх æхсыр 
333 

рæгъæд сты дыууæ боны сæ хæдзары адардтай — тайгæ кæндзы- 
.сты дзыхы, æмæ дзы фæйнæ фæдджийы уæддæр рауидзæм. 
—- Æндæр хатт дзы рауидздзыстæм. 
Тæга ма йæм иу каст бакодта. Лæууы машинæйы раз, йæ 
гуыбын æддæмæ æнцайы хæдоны тæрттыл æмæ ныттынг сты 
тæрттæ. 
Ныггуыбыр кодта Тæга, йæ худмæ, арæхстгай йæ систа дыу- 
уæ къухæй, æмæ дзы цыма кæрдотæ нæ, фæлæ æйчытæ уыд, 
афтæ хъавгæ къахдзæфтæй бараст машинæмæ. 
15. 
Газанте Джиуæры æфтауцмæ бауади, афтæ æхсгæ уад — исты 
ма и æфтауцы? Кæннæуæд ныр картоф къахдзысты, силос — 
æвæрдзысты, хос ласдзысты æмæ ма сæ хæринæгтæ агурынмæ 
æвдæлдзæн! Бауади æмæ, уый дæр бауади, Джиуæр æмæ Мика- 
до дæр иу тъæпæн агæн йæ хъустыл ныххæцыдысты, афтæмæй 
йæ фæстаг дуарæй тæфкалгæ æрбамидæг кодтой æмæ йæ, агъу- 
ысты астæу цы дæлтъур стъол уыд, уый даеллаг кæрон авæрд- 
той. Тæвд агæй уыцы дзæбæх тæф ныццавта æмæ фæйнæрдæм 
абырста агъуысты къуымты. Цалынмæ Газанте æмæ Джиуæр 
ныхæстæ кодтой, уæдмæ Микадо къуымæй цалдæр газеты раха- 
ста æмæ сæ стъолы уæллаг кæроныл æрытыдта. Газеттæ кæдæм 
нæ аххæссыдысты, уым зынд алыгъуызон сойæгты кæлæнтæ æмæ 
сæм Джиуæр, размæ ракъæдз, афтæмæй æнкъардæй каст. Газан- 
тейы фæрстытæн дæр-иу дзуапп дæттын уайтагъд уымæн не 
сфæрæзта. Газеттæ, даргъ къабайыл æдде раздарæн куыд абæд- 
тай, афтæ фидыдтой дæргъæй-дæргъмæ стъолы уæлæ. 
— Цы лæуд фидæм, Джиуæр, — хъæрæй загъта Микадо, Га- 
занте йæ рафæрс-бафæрсæй куы фæлæууыд, уæд. 
— Мæнæ Бола æрбауайа, — йæ къухæй дуармæ ацамыдта 
Джиуæр. — Мæнæ йын хæринагæй мæгуыр лæгæн арвыстон иу 
къусы мидæг. 
Микадойæн хъыг уыди, тынг хъыг ын уыди. Уæдæ йын зæгъгæ 
куы нæ кодтаид айеды, уæддæр ма — гъо! Фæлæ йын зæгъгæ 
кодта — иу хæринаг дæр нал! Ай уæддæр йæхи фæндтæ тæры! 
Куы нæ æрлæууа! Кæсæд-ма исчи ацы къæдзоймæ дæр! Исдуг 
сцæйтыдта йæ маст, — нæй, ныуурæдта йæ. Уæддæр æй бынтон 
ныуурома, уый йæ бон нæ баци. 
— Æмæ йæ бинонты сæртæ хордта мæгуыр лæг, нал фæлæу- 
уыдаид! 
— Лæугæ та куыннæ фæкодтаид, фæлæ... Уадз æмæ дзы ах- 
æра, хæринаг у ’мæ. Гуыбынтæ æфсымæртæ сты. 
— Цæрдхæрæджы нæ бахордта, уый дын æфсымæртæ æмæ 
хотæ! Æмæ мæгуыр куы разынид, æнæхицау, æнæфæхæцæг, уæд 
— бæргæ. Фæлæ мæгуыр дæр куынæ разына, худгæ дæр ныл куы 
334 

кæна, йæ къах дæр ма ныл куы æркъуыра, уымæй тæрсын, гъе! 
Газанте æрбадт æмæ йæ размæ газеттæм каст. Каст æмæ хъу- 
ыды кодта: нæ йæ хъуыди лæууын. Æрбауадтæ ’мæ фездæх. Ма- 
сты хай та йæ ма бакæна ацы Микадо, уый гæнæн нæй. Чекист у, 
та зæгъдзæн, йæ чырыны чингуытæ ис, зæгъдзæн æмæ ноджы 
маузер — а фæстаг рæстæджы ма уыцы чингуытыл маузер дæр 
бафтыдта æмæ ноджы хъатаратæ, цыма цы хъуамæ кæной иумæ 
маузер, хъатаратæ æмæ чингуытæ иу чырыны мидæг?! Æмæ йæм 
нал бауромдзæн йæхи, уд йеддæмæ ницы у уый дæр, æмæ йæм 
феххæлдзæн. Мæсты лæг йæхи дæр мары. Уæдæ дæхиуыл фæхуд! 
Алыбон уыцы иу ныхас кæнай æмæ дзы дæ зæрдæ ма сцъæх уа! 
Науæд, кæд чекист у æмæ сæм æрвыст у æмæ сыл фысгæ кæны, 
уæд ма сæм цы боны хорзмæ кæсынц?! 
Уæдмæ байгом фæстаг дуар. Колхозы кæртмæ арæзт чи уыд, 
уыцы дуар, æмæ дзы Бола æрбахызт. 
— Гъе, гъе, Бола, — фездæхт æм Джиуæр — Гъеныр нæ хорз 
фен. Де ’дде скъаппы оинаг цæсты графин, уæллаг цæсты — 
дзул. 
Бола стъолмæ дзул æрхаста — дзул йæ цармы нал цыд, йе 
рагъ афасти — æмæ йыл цæхгæрмæ иу стыр кард æруагъта. Бо- 
лайы гыццыл къухты нæ фидыдтой нæ дæр дзул, нæ дæр кард. 
Уайтагъд дзулы бæзджын кæрстыты кæрæтты æрæвæрдта æртæ 
тæфкалгæ цинк къусы. 
— Æфсымæртæ! Æмæ ныр æфсымæртæ сты, уый тыххæй... 
— уый онг бæргæ дзæбæх бабустæ кодта Микадо, фæлæ уым 
æрлæууыд. Афтæмæй æрлаууинаг нæ уыд, цæй æрлæууинаг уыд! 
Æрлæууинаг куы уыдаид, уæд уый онг дæр цæй номыл кодта 
уыцы ныхас! Фæлæ цыдæр фæци йæ дзуринаг. Ацы Газанте хæцаг 
галы кæстытæ сисы лæгмæ, уый кой скодтай, Тæгайы кой, уæд, 
æмæ дзуринаг дæр æрбайсæфы. Хæйрæг нæу дзуринаг дæр. 
— Хуыцау, табу дæуæн, стыр Хуыцау! — ракуывта Газанте 
æмæ агуывзæтæ кæрæдзимæ бацыдысты, уæззау-уæззау 
кæрæдзийы фæрстыл æнæбары аныдзæвдысты æмæ фæхицæн 
сты, цыма сæ, нæдæр куы аныдзæвдаиккой уый фæндыд, нæдæр 
куы фæхицæнтæ уыдаиккой, уый. 
Дзуринагмæ æнхъæлмæ куы ничи кæса, уæд арæх сæфы, тынг 
арæх. Газанте та... Æнæуи æвзæр лæг нæу, йæ тæригъæд лæджы 
нæ хъæуы, фæлæ йын ацы Тæга цы адджын бавзæрста — уæ стыр 
Хуыцау, ды лæгæн мацы кæн! Бындз абадын ыл нæ уадзы. Уæд 
хæсгæ мард куы фæкæнид Хуыцау уыцы путхоры, кæд ын афонмæ 
æнæхъæн хъæу дæр базыдтаиккой йæ рæстдзинад, кæд æм афонмæ 
æндæр цæстæй кæсиккой, уæд! Æрмидæг æй кодта! Гъа ныр рай- 
сой уыцы бындарæйзаинаджы чырын, афтæ йæ æрхæццæ кодта. 
— Уастырджи, табу дæуæн, сыгъдæг Уастырджи! — æмæ та 
æртæ агуывзæйы кæрæдзимæ бацыдысты. 
Уым амбæлди, уым, далæ Куыдзыгусы афæдзы хисты, Елбæ- 
335 

рдыл, æмæ йæхи куыдзы къахæй ныннадта — нырмæ куыд нæ 
æрæфтыд йæ зæрдыл, Елбæрд Бутатæй у, уый! Æнæуи лæгæй 
дзаг у, лæг хъуамæ раст зæгъа, уанæ лæг йæ хæдзар, цанæ лæг 
уый у, фæлæ дын хаттæй-хатт ахæм лæг цы сараза, уый дын дæс 
хорз лæджы нæ сараздзысты. Фынгæй æгæр æрвонгæй сыстади 
— Микадо ма йыл дис дæр бакодта. Уæдæ Елбæрд уай æмæ 
фынгæй сыстай, уый хуызæн зæронд лæджы афæдзы хæрнæджы 
фынгæй æмæ ма ныццудтытæ кæнай! Уыцы дзæбæх лæууыди, 
гъе, иннæ лæгтæй ноджы дзæбæхдæр. Ахæцыди йыл, ахæцыди 
Микадо æмæ йæ сæхимæ бамидæг кодта. Уым ма йын сæ даргъ 
мæнгагъуысты адæрдтытæ кодта, стæй йын хъавгæ-хъавгæ 
сынкъкъæртгæнæг сынкъмæ куыд хъавгæ бавналы, афтæ æркой 
кодта, уыцы чырын, дам, Бутианы фатероны чырын. Æрмæст, 
дам, æм иунæг каст ныккæнон, цы, дам, дзы и, уый фенон стæй, 
дам, æй йæ бынаты сæвæрдзыстæм. Уыдон, дам, ын зонгæ дæр 
ницы бакæндзысты, Бутиан æмæ Тæга, афтæмæй. Нæ, уайтагъд 
не сразы Елбæрд, уайтагъд нæ — æрæгмæ сразы. Уыцы тарст 
каст та-иу бакодта чырыны коймæ. Фæлæ йæ хос йæхимæ уыди 
— Микадойæн. Æндæр исты ныхæстæ-иу акодтаиккой æмæта- 
иу ын адардта, стæй та-иу ын бакодта чырыны кой. Æрæджиау 
куы сразы, уæд йæ машинæ ратылдта Микадо. 
— Фæззæджы дзуæртты хорзæх нæ уæд, хорз фæззæг ныл 
куыд скæна, хъæздыг фæззæг! — фехъуыст æм Газантейы сидт, 
фæлæ Елбæрдæй нæ фæхицæн Микадо. Бабадтысты машинæйы. 
Бутианты размæ куы æрхæццæ сты, уæдмæ изæрдалынгтæ сæхи- 
уыл дзæбæх фæхæцыдысты. Елбæрд цудын райдыдта машинæйæ 
куы рахызт уæд. Хæдзармæ дæр къулыл фæхæцфæхæцгæнгæ 
бацыд. 
— Цъиузмæлæг дæр дзы нæй, — уайтагъд радзырдта хъæрæй 
тыргъы дуарæй. 
— Гъе-гъе-гъе! — Рудзынджы онг мæм æй æрбайс исчердæм, 
стæй йæ мæхи бар уадз! — рудзынджы раз хæбæцц лæуд æркод- 
та Микадо. — Æрмæст æм иу каст ныккæндзыстæм, кæддæра 
дзы цы и, æндæр афтæ ’нхъæл дæ... 
Куыддæр уый фæстæмæ фездæхт, Елбæрд, афтæ — гуыр- 
гуыр æмæ дынджыр æнтыдласæн уым куы ’рбалæууид, йæ рух- 
сытæ размæ ныццарæзта, афтæмæй! Пуй, хæсгæ мард дæ Хуы- 
цау фæкæнæд, кæд сæм искуы де ’мбæхсæнæй нæ кастæ! 
Уæдмæ йæм дзуры рудзынгæй ацы æвзæр Елбæрд, уæззау, 
дам, у, нæ, дам, æй фæразын. Уæд дæ хъусты къæрмæджытæ 
и, къуырма дæ бакæной нæ бæсты рухс дзуæрттæ! Машин- 
æйы гуыр-гуыр бæстæ куы хæссы! Фæлæ цы, æвæдза, ныллæтъ- 
ирдта, ’мæ. 
Микадо иуæрдæм ныззылди, иннæрдæм ныззылди. Хъæраей 
йæм дзуры мидæмæ: 
— Уадз æй, кæд уæззау у, уæд, æндæр хатт æй аласдзыстæм. 
336 

— Йæхæдæг аздæхт Тæга æмæ Дзудзимæ. — Цыдæр голлаг 
ныддавинаг, дам, мын и нæхимæ. Фæлæудзæн. Райсом дæр ацы 
мæйæ у. 
— Æз ын æй ныддавдзынæн, — йæхиуыл хæдзары ’рдæм ах- 
æцыд Дзудзи. 
Микадо йын йæ дысмæ бавнæлдта. 
— Уадз æй, нуæзтджын у, цы дзуры, уый дæр не ’мбары. 
Тæгайы куы ауыдта, йæ къухты кæрдойæ цъуппдзаг худ, 
афтæмæй, уæд бацин кодта, бавнæлдта кæрдотæм. — Алæма, дæ 
мæрдтыстæн. Кæд хъæддаг кæрдойæ хуыздæр зæххыл дыргъ и, 
уæд мæ Хуыцау фесафæд! — йæ армыдзаг дзы айста, иу дзы йæ 
дзыхы акодта, æрæууылдта йæ. — Гъа, мыд у, мыд. — Дзудзимæ 
аздæхт. — Уæд мын мæ сынтыл схæц, ды мæ райсом куы нæ 
схæццæ кæнай ацы кæрдомæ. Æз дзы, мæ машинæ цы фæразы, 
уый æрæнтъæрон, кæддæра стæй куыд уаид. 
Фæлæ Дзудзийы зæрдæ уыцы ласинаг голлагмæ æхсайдта 
нырма. 
— Гъомæ уыцы голлаг! Алæма, кæм и? 
— Ныууадз-ма йæ! Æнæуи дæр мæ нал æвдæлы. 
— Гъомæ ды ацу, кæдæм цæуинаг дæ, уырдæм. Æз ын æй 
нылласдзынæн, — иуран ма кæм лæууыди Дзудзи. Уæд цы уын- 
гæджы дæ къона фæци! Ничи дæм хатгæ кæны, ничи дæм æндæр 
кæны, лæджы æрхæццæ кодтай, сбад дæ машинæйы æмæ адде у 
дæ хæдзармæ. 
Газанте куывта, цыбырæй-иу загъта, æмæ-иу куывды хуызæн 
дæр нæ уыд йæ куывд, иннæтæ дæр-иу ницуал загътой. Æмæ-иу 
цы загътаиккой! Хистæры куывд куы нæ базмæлын кæна йæ дæле 
бадджыты, уæд цæй дзурæнтæ æмæ цæй зæгъæнтæ и! Æнæуи 
дзæвгар баисты йæ сидтытæ, лæг хъуамæ раст зæгъа. Сæ 
цæсгæмттæ дзæбæх басырх сты. Æниу цæй тыххæй хъуамæ ма 
басырх уыдаиккой сæ цæсгæммтæ дæр! Уый хуызæн дзæбæх 
арахъ аназ, уый хуызæн тæфкалгæ хæринаг ахæр, кусарты раз- 
заг хуылфыдзаумайæ конд хæринаг! 
— Рæстæ-бæсты хорзæх уæд, — ракуывта та Газанте. Агу- 
ывзæ суагъта æмæ уидыгыл æрхæцыд. Хорз у æмæ Микадо ни- 
цуал дзуры, нал скодта Тæгайы кой. Ныр йæ бадт йæ фарсыл 
бахæцдзæн. Уыййеддæмæ куы райдайы, куы райдайы — баст 
хæрæг дæр æм нæ фæлæудзæн. Мæнæ йæм цыма бирæгъдзарм 
æрхаста. Йæ мæрдты удхæссæг дзы федта. Уæд мæгуыр лæг у, 
æмæ йæ ныууадз йæ мæгуырыл. Уымæ дæлгоммæ митæ-йедтæй 
исты куы уаид, уæд ын дзы иу макуыцæй разындаид, айразмæ 
йæ уæтæрмæ куы акодта йемæ, уæд, уый гæнæн и! Горæты йæм 
йæ зæрдæ фæкъæпп кодта, лæг хъуамæ раст зæгъа, уыцы газет- 
ты киоскы раз цыдæр фæлдурæджджын митæ акодта, газеттыл 
йæхи куы ныццавта, уæд — кæй онг сæ фелвæста, цыма æмбæхсгæ 
кодта сæ фæстæ! — йæхæдæг афтæ, Брежневмæ, дам, кастæн. 
337 

Хорз лæг, дам, у Брежнев. Цыма йæ Брежнев куыд лæг у, уымæй 
фарста! Уæд йæ хъуыдыйы мидæг бынтондæр баиу и Микадо- 
имæ, дыууæ галы иу æфсондзы бын куыд баиу вæййынц, афтæ. 
О, уæд тынг базмæлыдысты йæ гуырысхотæ, афтæ базмæлыды- 
сты, æмæ ма сæ баурома, уый йæ бон нал уыди. Йæхицæн дæр 
ма куы загъта: «Ныр ам дæ!» Фæлæ ницы. Ницыгæнæг у. Мæгу- 
ыр лæг у, æнæхицау мæгуыр лæг. Уайтагъд куыд афынæй и ма- 
шинæйы! Куыстдзагъд лæг у, фæллад лæг æмæ бæгуыдæр афынæй, 
йæхæдæг фынæй æфсон куы скодта Газанте. Уæдæ ма зыдтаид 
кæсын, кæддæра афтæ ныууагътаид уыцы газеттæ æмæ жур- 
налтæ! Нывтæм кæсыны æфсон сæ уæддæр фæрафæлдах-бафæ- 
лдах кодтаид. Дæ астæуыл дæр афæд — мæнæ нывтæм кæсын. 
Фæлæ æнахуыр лæг у æмæ цæмæ кæса нывтæм дæр! Уыцы иу 
ныв дзы федта æмæ йын уый дæр æгæр уыд. Æниу æм ахæм 
фæнд дæр куы уыди — бавзара йæ уæтæры, кæддæра арæхсы 
фыййауы митæм: йе кусарт кæнын зоны, йе хæйттæ кæнын, йе 
æнæуи арæхсы уæтæры, фидауы дзы? Фæлæ сын Гæбыто уыцы 
авг куы схаста хæрæндонæй æмæ уыцы физонджытæ, уæд фес- 
тырзæрдæ и — ай мæнæ дзуары хуызæн лæг куы у, уæд ма йæ 
цы рафæлвар-бафæлвар кæна! Ныууадза йæ йæ мæгуырыл, &мæ 
уа! Уæддæр уым, уæтæры уыцы куывд æнæ ракæнгæ нæ фæци, 
тынг æй æрфæндыди, куы йæ ракодтаид, уый. Æрхъæцмæ дæр 
æм нал хъæцыд. Уымæн æм нал хъæцыд æрхъæцмæ æмæ йæм 
бакæса, кæддæра куыд кæны. Æмæ афтæ ракуывта: 
— Хуыцау, табу дæуæн, Стыр Хуыцау! Ды уалæ уæле дæ, мах 
мæнæ бынæй стæм, нæ хорз дæр дæм хорз зыны æмæ не ’взæр 
дæр. Æмæ дæ уый курæг стæм, Стыр Хуыцау, гадзрахат æмæ 
комдзог чи у, уыдонæй нæ бахиз. Кæд сæ исчи искæмæ бахъав- 
бахъав кæны, кæд сæ исчи искæй хурхуадындзтæ рацахсынмæ 
хъавы — йæ фæндтæ йæ хъуыры куыд абадой æмæ йæ... — айонг 
бæргæ æнæкъæрццæй фæкуывта, фæлæ ацы тæккæ ран фæхæцыд 
цæуылдæр йæ куывд. Уæддæр йæ цæнгтæ не ’руагъта, фидар 
фæлæууыд — хъуамæ ма фегад уа фыййæутты цæсты. Æмæ 
хъæрæй фæци йæ куывд: — Æмæ йæ сулæфыны бон куыд нал 
фæуа, уыцы хорзы нын бацу, Стыр Хуыцау! 
Уæддæр æм чидæртæ фыййæуттæй сæ цæстытæ сзылдтой, ома 
ай сайд фæци, цытæ лæхуры! 
Йæхæдæг дæр разыйæ нæ баззад йæ куывды кæронæй — 
æлгъысты хуызæн ын рауад, уымæй дæр сылгоймаджы æлгъыс- 
ты хуызæн. Фæлæ ма цы! Ныхасæн нæ барц и, нæ къæдзил, 
аирвæзт, уæд ын æрцахсæн нал и. 
Йæ цæсты тигъæй фæкасти уыцы куывды дæргъы Тæгамæ 
æмæ йæм иунæг ныхы сæры йас йæ зæрдæ ницæмæй фехсайдта. 
Иу хатт куы уыди, уæд йе ’рфыгыл схæцыди — кæцы æрфыг 
уыд, уый нæ бахъуыды кодта Газанте — схæцыд ыл, схæцыд ыл, 
фæлæ йæ уайтагъд фæстæмæ æруагъта. Æмæ уымæн йæ зæрдæ 
338 

йæхиуыл истæмæй куы худтаид, уæд афтæ тагъд æруагътаид 
уыцы æрфыг?! Ницы хуызы йæ æруагътаид афтæ тагъд. Фæлæ 
сыгъдæг лæг у, раст лæг æмæ йæ æруагъта. 
Уидгуытæ къусты бынтыл æмбæлын байдыдтой. Бола йæ графин 
стъол’ы кæрон авæрдта, Газантейæн йæ разæй йæ къус фелвæста. 
— Фæхъармдæр дын æй кæнон. 
Газантейæн уидыг йæ къухы аззад. 
— Йæ тæнджытæй, йæ тæнджытæй! — ахъæр ма кодта Бо- 
лайы фæстæ. 
Радыгай айста иннæты къустæ дæр Бола æмæ та графины 
лыстæг хъуырыл ныххæцыд йæ гыццыл къухæй. 
— Микадо, иу куывд ракæн, — йæ хæринаг азмæста Газанте. 
Микадо йæ уидыг æрæвæрдта, агуывзæмæ бавнæлдта. 
— Ракæндзынæн, куыд нæ ракæндзынæн иу куывд, царды 
мидæг, уæдæ бæстæ фесæфти. Æмæ ахæм куывд ракæндзынæн: 
иумæ кусæм æмæ кæрæдзийы куыд æмбарæм, фæйнæрдæм куыд 
нæ хæцæм, царды мидæг, фæлæ иуæрдæм куы æнцайæм дзæбæх 
цæды галтау, уыцы амонд нæ уæд. Нæ куыст уæд ацæудзæни, 
гъе. Уыййеддæмæ, ома мæнæ фæйнæрдæм хæцæм æмæ афтæмæй 
нæ куыст ацæуа — абабау, уый уæ макæй зæрдæ зæгъæд. Куыст 
уын йед нæу, нæ, æмæ йæ сымах йед ма ’нхъæлут, царды мидæг. 
«Гъомæ йыл уыцы æнæбайрайгæйы «царды мидæг» цы фыд- 
былызтæ бафтауынц йе ’взагыл, — хъуыды кодта Газанте. — 
Уæдæ йæ æрвонгæй рæдигæ дæр куы никуы скæны — Стыр Ху- 
ыцау, ды лæгæн мацы кæн!» 
— Æмæ кувгæ дæр афтæ кæнын, гъе! — агуывзæ уæлиау 
систа Микадо. 
— Де ’рхъуыды уæлахиз уæд! — цыбырæй ма загъта Газан- 
те æмæ агуывзæ йæ дзыхыл сдардта. Джиуæр дæр схæцыд йæ 
агуывзæйыл. Микадо ма сæм фæйнæ касты бакодта æмæ уый 
дæр ракъул кодта йæ агуывзæ йæ дзыхыл. Гъеныр ын йе ’рдæг 
анызтон, куыд загъта, афтæ йæ цæстыл ауади Тæга æмæ уыцы 
тæккæ ран йæ нуазын ныууагъта. Тынг æй æрфæндыд, йæ ку- 
ывдмæ ма иу ныхас куы бафтыдтаид, уый. Иунæг ныхас, мæнæ 
ацы ныхас, ай: «Царды мидæг, ацы лæгæй æнæ фыдбылыз куыд 
баззайæм, ахæм амонд нын дæ цæст бауарзæд, Стыр Хуы- 
цау!» Æмæ афæнд кодта — æруадза йæ агуывзæ æмæ уыцы 
ныхас зæгъа, æрмæст уыцы ныхас, стæй йыл фæстæмæ 
схæцдзæн, схæцдзæн ыл æмæ йæ аназдзæн. Фæлæ сæ фæсте 
куыд асура — уыдон нуазгæ кæной, ай та — кувгæ?! Гъомæ 
йыл цы къуылымпы бафтыд! Уæдæ дæм куывды рад æрхауд 
æмæ дæ зæрдæйы цы и, цæуыл тыхсыс, уый тыххæй ма скувай, 
фæлæ æндæр истытæ рабæр-бæр кæнай! Иу мæгуыр дæр нæу! 
Мæгуыр, уæдæ! Стæй, чи зоны, Тæга дæр нæ хуыйны, чи зоны, 
бынтондæр æндæр исты хуыйны. Иу æмæ дыууæ чекисты куы 
нæ ныххæцынц æндæр нæмттыл, ахæм сусæг куыстмæ куы 
33? 

фæцæуынц, уæд! Сусæг куыст кæй кæны, уый та æппындæр 
гуырысхойаг нæу, мæнæ адон Газанте æмæ Джиуæр кæй сты, 
уый куыд нæ у æппындæр гуырысхойаг, афтæ гъе! Гъомæ 
ацы Газантейыл смудæнтæ куыд нæ и, о Стыр Хуыцау, ды 
лæгæн мацы кæн! 
— Дæ дзæбæх мæрдтыстæн, фынæй бадæ! — йæ даргъ къух 
æм бадаргъ кодта фынджы сæрты Джиуæр. Æмæ цы, ницы азы- 
маг и Джиуæр дæр. Уæдæ систай дæ агуывзæ, дæ дзыхыл æй 
сдардтай æмæ йæ кæронмæ аназ, кæдæм æй æрдæгнуæзтæй исыс 
дæ дзыхæй! Цы уынгæджы дæ къона фæци! Æмæ ма йæ ныха- 
сыл бафтыдта — æрæджиаугомау уыд, фæлæ комæй кургæ 
гæнæнтæ кæм и лæгæн алыхатт: — Уæдæ йæм кæсын æмæ йæ 
фæнуазы, стæй йæм кæсын — æмæ нуазгæ дæр нæ ’мæ æндæр 
дæр. 
Микадойы уыдæтты мæт нæ уыд — Джиуæр исты дзуры, нæ 
дзуры — хъуысгæ дæр æм никуыцæй кодта. Микадо хъуыды 
кодта: зæгъа ма уыцы ныхас æви йæ мауал зæгъа? Зæгъид ма йæ 
æмæ ма йæ куыд зæгъа, алчи йæ рæгъ куы банызта æмæ йæ 
агуывзæ уартæ фынгыл куы æрæвæрдта?! Фæлæ йæ тынг 
æрфæндыд, куы йæ загътаид, уый. Афтæ тынг æй æрфæндыд, 
æмæ цыма йæ цард къахырæй баззадаид, стыр къахырæй, куы 
нæ йæ загътаид, уæд, афтæ зынын æм байдыдта. Æмæ ныхъхъу- 
ыды кодта, хъуамæ ссардтаид исты æфсон æмæ ссардтаид, 
æнæмæнг ссардтаид æфсон, мæнæ йæ Джиуæр нæ бахъыгдард- 
та, уæд. Мæсты дæр æм уымæн раци. 
Джиуæр та агуывзæмæ касп уæртæ йе ’рдæджы онг æрци, 
афтæмæй лæууы Микадойы къухы. Къух хъилæй баззад æмæ 
йæм уый цæмæн хъыг фæкаст — къух хъилæй кæй баззад, уый 
— уымæн йæхæдæг дæр ницы ’мбæрста. Фæлæ йæхи нал б»аурæ- 
дта Микадомæ — уæдæ цы ныхъхъил кодта йæ къух! 
— Микадо, Микадо! Баназ-ма дæ сыкъа æмæ уыцы къух æру- 
адз, стæй йæ ныхъхъил кæн! 
Кæд цæфæй нæ мæлыс, уый та дын—рæхуыст! 
Кæлмдзæф цыма фæци, уый схъиуд фæкодта Микадо. Уæдæ 
уый йæ тæккæ хъуыдыйыл уыди, ай та! Гуыбыр дæр æм уымæн 
бакодта фынджы сæрты. 
— Фæлæуу æмæ дæ уымæ та цы хъуыддаг и, — хъил æй 
кæнын, нæ йæ хъил кæнын, царды мидæг! 
— Æмæ дæ иннæрдæм цы. агæпп кодта мæ ныхас? Дæ сыкъа 
баназ дын загътон, æмæ уый мæрдты æлгъыст у?! 
— Мæрдты æлгъыст нæ фæлæ иу ран æруадз дæ мæрдты дæр 
æмæ дæ удыгæсты дæр. 
— Гæррæтт, афтæ дын загътон, дæ сыкъа баназ, æмæ кæд 
гъæуый афтæ æвзæр ныхас у, уæд æй фæстæмæ исын, — загъта 
Джиуæр æмæ Газантемæ бакаст, ома, æццæй, æвзæрæй исты 
загътон? 
340 

— Æмæ дын уыдон та цы хуызæн диттой кæстытæ сты?! Ныхас 
иуыл ныццæв, уыцы уæззау ныхас, кæсгæ та иннæмæ бакæ! 
Царды мидæг! 
Æмæ сын асайдтаид хылмæ, сыбыртт нæ хъæуы уый тыххæй 
лæджы, æнæ асайгæ сын ницæй тыххæй фæуыдаид, фæлæ раст 
уыцы дзырдты хæдуæлвæд æрриуыгъта Газанте фынг йæ тым- 
был къухæй, дзæбæх æй æрриуыгъта, дзæбæх, стæй ноджы къу- 
хы тымбыл дæр нæ райхæлд, æвæццæгæн, ома, цы нæ вæййы, 
мыййаг ма куы бахъæуа ноджыдæр риуыгъын фынг. 
— Фæлæуут-ма! Фæлæуу-ма, Микадо! Фæлæуу-ма, Джиуæр, 
ды дæр! Стæй æнæхсæвæр бæхтау кæрæдзийыл бафтут! 
Микадо æмæ Джиуæр фæсабыр сты, фæсабыр и Газанте 
йæхæдæг дæр. Æмæ та уæд йæхи бамæгуыргъуыз кодта Джи- 
уæр: 
— Æз ницы кæнын. Афтæ йын загътон, дæ сыкъа баназ. Уæдæ 
йæ гъæуыцы дзæбæх фæцæйнуæзта, стæй йæ кæдæм фæурæдта, 
цы ’гъдауæй йæ фæурæдта... 
Микадо йæ цæсты кæронæй бакаст йæ агуывзæмæ — уæртæ 
дзы арахъ, къух куы базмæлы, уæд та базмæлы арахъ дæр. Æмæ 
йæ ныр та афтæ æрфæндыд — Джиуæры цæсгомыл æй бакал: 
афтæ дæ къух фæстæмæ фæхæсс æд агуывзæ æмæ йæ дæ тых-дæ 
бонæй бацъыкк кæн, фæйнæрдæм стъæлфæнтæй куыд фæтæха 
цæсгомæй арахъ, фæлæ — нæй, нæ йæ бацъыкк кодта, йæ иу 
къух йе ’ннæ къухыл ныххæцыд, кæмæй фæзæгъынц, уый Мика- 
до разынд. Стæй ма дуар дæр чидæр æрбахоста уыцы рæстæджы, 
уæртæ кæрты ’рдæм цы дуар и, уый. Къухæй йæ не ’рбахоста, 
æндæр цæмæйдæр, йæ сонт къæрцц-къæрцц ссвди æфсæйнаг 
дуарæн. 
Бола йе ’ргом — æниу ын цас æргом уыди! — Газантейы 
’рдæм аздæхта, ома куыд? Æмæ йын Газанте ацамыдта: бакæ 
дуар! 
Куыддæр дуар йæ фæлгæтæй фæиртæст, афтæ дзы кæд не 
’рбазынд Салманы сæр. Цыма йæ уæлæ нал уыди йæ сæр Сал- 
манæн, фæлæ йын æй хъилыл бачынди æмæ йын æй афтæмæй 
æрбадардæуыди. Æрбазынди сæр æмæ дзыхы зыхъхъырæй 
фæздæг ракалд. Оу, дæ хæдзар фехæла дæуæн дæр, Салман! 
— Ам дæ, цы, Микадо? Далæ быдырæй машинæтæ ссыд æмæ 
сæ хъæуыс. — Салманæн йæ къухтæ дæр æрбазындысты — сæ 
иуы тамако, иннæйы банкæ. Æмæ ныккæрзыдта Микадойы зæрдæ. 
Уый сис, ныр уыцы банкæ æмæ йын æй йæ тæккæ сæрыл фæкæ! 
Уæд уаид хорз, гъе! Æнæуи дæр æй нæ уарзта, уыцы æхсæвы 
фæстæ та дзы йæ мæрдты уæнгæл федта. Уæддæр хорз у, æмæ 
йæ дзургæ никæмæн ракодта — лæгæй цы у, уый зæгъын хъæуы. 
Фæлæ уæддæр йæ цæсты сындз фестад. Уый рад куы вæййы, 
Салманы рад, уæд цыма мæрддзыгой рараст вæййы райсом сæ 
хæдзарæй. Кæй бон у, дæ мæрдты уæнгæл кæмæй уынай, уымæ 
341 

кæсын бон-изæрмæ! Ныр та ардæм дæр æрбасхъæл æд банкæ. 
Æмæ йæм дзурæн дæр нæй — йæ мардæрцыд уый у. Æндæр æм 
дзурæн куы уаид, уæд лæджы цы хъæуы! Фæлæ йæм исты сдзур- 
дзынæ, фæмæсты дæм уыдзæн æмæ дæ ныххудинаг кæндзæни, 
адæмы цæсты дæ бафтаудзæн æмæ лидзинаг фæуыдзæн лæг. 
Æхсæвыгон мæм æрбахъуызыд цыдæр давынмæ, куы ахъæр кæна, 
æмæ йын фыццаг мæ банкæйы дон йæ цæсгомыл басæххæт код- 
тон, стæй йæ мæ быны ракодтон æмæ йын мæ ронæй йæ къухтæ 
йæ сыдзм’æ сбастон, куы радзура, уæд ма ам цæрæн и уымæн, 
Микадойæн?! Æмæ ма йын цæй цæрæн и ам! Сывæллæттæ йын 
йæ сыдзы къæцæлтæ нæ тъысдзысты?! 
Уæддæр æм бынтон æнæ сдзургæ нæ ныллæууыд: 
— Басудздзынæ нæ уыцы тамакойæ, цъыбыртты сыгъд дзы 
бауай! Царды мидæг. 
Салманæн æхсызгон уыд, — æгайтма йæм уымæй карздæр не 
сдзырдта! Раздæр-иу ыл йæ цæст æрхæцыдаид, æндæр æй, дзæбæх 
ма сыхсидын кодтаид, афтæмæй ницæй тыххæй ауагътаид. Ды 
кæд адджын къæбæртæ фæхæрай ам, уæд-иу æй лæппутæн 
раппæл-иу загътаид, æз дæ дæ къусы æркæуын кæндзынæн-иу 
загътаид. Иу хатт та йын афтæ, дæ сыдзыл, дам, æргъæвæг нал 
æрхæцдзæн, ахæм ми, дам, дын бакæндзынæн, гъе! Æмæ-иу цы 
нæ схаудтаид йæ дзыхæй! 
Фæлæ йæм а фæстаг бонты афтæ тызмæг никуыуал сдзырдта. 
— Гъа, цом мах, Микадо, — батагъд кодта Газанте. — Бола, 
Салманмæ æмбæлæггаг авæр. 
— Мидæмæ æрбахизæд æмæ йæм авæрон. Фæндыры хæрæгау 
цы ныкъкъæдз и тæккæ дуары уæлæ! — æвæццæгæн бафæллад 
уыцы стыр графины къубалыл хæцынæй, æмæ йæ ныхас гыццыл 
бустæйад кодта Болайæн. 
Æмбæлæггаджы коймæ Салман дуарæй фæхицæн, йæ тамако 
банкæйы доны смидæг, иу цыбыр чъыфф фæкодта æмæ фæуæл- 
гоммæ. 
— Æркæ арахъ, уый дын фæндыры хæрæг æмæ патефоны 
хæрæг! Амæй дæр мæ уый схъуыди — сыппайы хуызæн! 
16. 
— Фæдис! Мæгуыр лæджы æрцахстой! — хъæр кодта Сасион 
цæхæрадонæй. Фыццаг кауы сæрты хъæр кодта, йæ къубал та- 
иу сивæзта æмæ та-иу рахъæр кодта. Стæй каумæ схызти, йæ 
сæрмæ не схызти, æнæуи зыхъхъырты атъыста йæ къæхтæ, 
æвæццæгæн, ронбастæй уæлæмæ азынди кауæй æддæмæ, 
афтæмæй райдыдта хъæр кæнын. Æцæг æм уæддæр ницы бæрæг 
базмæлыди сых. Уæртæ йæм Бимбол рацыди, сæ хæдзары къултæ 
агуыри дур æмæ дойнаг дурæй хæццæ-мæццæ амад кæмæн сты, 
уыдоны зæронд лæг, ронбæгъдæй, йæ къалостæ йæ фæдыл ласгæ. 
342 

Æмæ йæм фæлтау куы нæ рацыдаид — уæзхъус у, тынг уæзхъ- 
ус, æмæ уæзхъус лæг къодахæй уæлдай нæу. Уæддæр йæ размæ 
æрхызти Сасион — уæдæ кауы сæрæй дзырдтаид уæлбæхæй дзу- 
рæгау зæронд лæгимæ?! 
— Цы кæныс, цы? — йæ сынæг бахаста Сасионмæ Бимбол, йе 
стыр сау арм йæ хъусыл бафæлдæхта. 
Сасион дзы йæ хуыцауы цæф зыдта, уæддæр, йæ тых-йæ бон 
цы уыд, уымæй схъæр кодта, къух цы хъусыл фæлдæхт уыд, 
уымæ: 
— Мæгуыр лæджы æрцахстой! 
— Цы, цы? Ахстон?! 
— Ахстон нæ, фæлæ æрцахстой! 
— Нæ дæ хъусын! — йе ’ннæ къух та йе ’ннæ хъусмæ схаста 
Бимбол. 
— Мæгуыр лæджы, гукк! Мæгуырмæ ’рцæуæд йе ’рцахсæг. 
— Хъуг, зæгъыс, хъуг? Æмæ куырмæ цæуы, зæгъыс? Кæй 
хъуг? 
— Алæ къуырма бау, къуырма дæр бадæ, фæлæ, уый дын 
хъуг æмæ гал, — ралгъыста Сасион æмæ уынджы фæйнæрдæм 
аракæс-бакæс кодта — амæй дæ гал æгæвдæс, а Бимболæй. 
Уартæ Самсонты кулдуары цалдæр бæгъæмзæнг чызджы ба- 
гуыбыр и, æвæццæгæн та тыччыйæ хъазынц — афæстаг рæстæджы 
хъæуы чызджытæн æндæр мацуал радт. Æмæ хъазтæй æвзæр 
хъазт нæу. Уæдæ ма уыдоны карæн чызг хуыздæр цæмæй ахъ- 
аздзæн! Фæлæ иудадзыг уанцон тыччы нæу! Йæ зæрды уыди 
чызджытæм фæдзурын. Кæд ын уыдоны хуыздæр бамбарид Бим- 
бол. Фæлæ уыдон дæр хæйрæджытæ кæм фестдзысты! Сæхимæ 
цæуыныл фæци Сасион. Йæ раздарæны кæрæттæ йæ ронбасты 
тъыст уыдысты æмæ раздарæнæй цы цамтагонд рауад, уырдыгæй 
хъыцъытæ зынд. Цæугæ кодта цыдæргъуызон схъиугæ цыдæй, 
— уæдæ, фæдис ныхъхъæр кæнай ай хуызæн кæфтæй кæсæгмæ 
хъæуы, æмæ иу лæг афтæ ма зæгъа: алæма! 
«Цымæ йыл цы ’рцыди? — хъуыды кодта Бимбол æмæ йæ 
фæстæ æнкъардæй каст. — Цæуыл цæртты хизы?! Уæд æй зо- 
ныс, уæзхъус лæг дæн æмæ мæм гыццыл хъæрдæрæй сдзур. 
Цъысс!» 
Æмæ дзы æниу кæмæн зæгъын кодта Сасион дæр. Хорз æй 
куы зыдта — хъæуы цъиузмæлæг нал баззад, иууыл сæ атымбыл 
кодтой, уалæ сын Бугъаты цъалайы цы картоф уыд, уый цалдæр 
къахæнæй къахтой. Хъуамæ къахт дæр фæуыдаид уыцы бон æмæ 
уыгъд дæр æмæ дзы уымæн йæ дыккаг бон хъæдурхос æмæ хъы- 
цы æмхæццæйæ байтыдтаиккой, дуцгæ хъуццытæн æй ардыгæй 
суанг фæззæджы фæуазалтæм цъæхæй куыд карстаиккой, афтæ. 
Уый Сасионы æвдæлди, Сасионæн йæ хъуыддаг æндæр у. Уæдæ 
ма Дæрæби рынчын ма уаид, кæддæра йæ ам хæснагыл дæр исчи 
ссарид! Фæлæ рынчын у Дæрæби, уартæ кæдæй нырмæ сæйы! 
343 

Уæд ын йæ тæригъæд бахæрæд уыцы пъаралич, уый хуыссæнæй 
стын чи нал суагъта! 
Æнæхъæн хъæуæн Бугъаты цъала цы хъуамæ фæлæууыдаид. 
Хур зына-нæзына фæкъул и, афтæ сын фæци къахт дæр æмæ 
уыгъд дæр. Ныр æмбырдтæ кодтой Бутианты уынгмæ — сæхæдæг 
фехъусой сæхи хъустæй, цы рауад уыцы мæгуыр лæгмæ, цæй 
тыххæй йæ æрцахстой?! Æмæ диссаг уый нæ уыд, мæгуыр лæджы 
кæй æрцахстой, уый, ахсгæ бирæйы дæр æркæнынц, — диссаг 
уый уыд æмæ лæгтæ уынгæн йæ иу тигъмæ æмбырд кодтой, ай 
размæ Микадо йæхи машинæйыл Елбæрды кæуылты æрбаласта, 
дæлæ Бутианы æрвадæлты расыггæнаг Елбæрды, кæд чырын йæ 
къухы бафтид, уый тыххæй, уыцы тигъмæ. Устытæ та — иннæ 
тигъмæ. Иухатт æхсæвыгон лидзгæ кæуылты фæцæйкодта Ми- 
кадо Бутиантæй — Тæгайы уатæй йæм чидæр куы растад, уалæ 
йæм Сурæты хуызæн куы фæзынди, — мæнæ дзы кæйдæр стур 
дæр куы афæстиат и æмæ дзы стæй Микадо куы фæбырыд, стур 
кæм афæстиат и, уыцы тæккæ ран — уыцы тигъмæ, гъе! 
Бутиан йæхæдæг дæр уым лæууыд, устыты кæрон. Лæудæй 
та æнахуыр лæуд кодта, — иуæй, цыма йæ уæз истæуыл ауагъта, 
уыйау фæстæмæ схъæл, иннæмæй — æдзæм. Йæ къухтæ дæр 
ныссабыр сты йæ иударон фæныкгъуыз раздарæны мидæг, цыма 
дзы æмбæхсгæ бакодтой. 
Иннæ устытæ кæрæдзийы фарстой, кæрæдзийæн дзырдтой, 
кæрæдзийы дзурын нæ уагътой æмæ сæ цъах-цъах цыд. 
Æрæджиау, куы фенцадысты сæ цъах-цъахæй, уæд Къуытæ йæхи- 
уыл схæцыд, Зæрæмæджы ус Зæрæмæгæн йæхи хуызæн бæрзонд 
æмæ æмуырдыг, йæ уадулты стджытæ æддæмæ — къуыпп. 
— Афтæ бацæуай искæмæ æмæ йæ афтæ æрцахсай бон сихо- 
рафон, — уо Хуыцау, ды мацы кæн лæгæн! 
— Бауадз сæ, кæд афтæ нæу. Кæд йæ тæригъæд сæ фæдыл 
бафтид æмæ сæ хъыпп-сыпп скæныны бон нал фæуид, — загъта 
хъæрæй Поли дæр, дæлæ колхозы дзулгæнæг Поли æмæ Къу- 
ытæмæ хæстæгдæр балæууыди. 
Иннæ устытæ дæр змæлыдысты, кæрæдзийы ’хсæнты рахиз- 
бахиз кодтой, æдде сæм чи æрбакастаид, уый загътаид: уартæ 
сæ кæмæйдæр цыдæр ахауд æмæ уый агурынц. Агурынц æй, фæлæ 
мæнæ тагъд нæ кæнынц йе ссарыныл. 
— Гъомæ йæ уæраджы барц йæ быны фæци Сасионæн! — 
æнæнхъæлæджы ссыд Къуытæйы хъæр æмæ уæлæты бакаст 
Дæрæбиты ’рдæм. 
Нули, постхæссæг Нули, йæ къухы иу къадзони лæдзæг, 
афтæмæй устыты астæуты зылди. Лæдзæгыл æнцой нæ кодта, 
уый тыххæй йæ нæ дардта — куыйты тыххæй дардта уыцы лæдзæг. 
Ныр, Къуытæ Сасионы кой куы ракодта, уæд йæ зилынæй æрлæу- 
уыд Нули, йæ лæдзæгæй зæхх æркъуырдта. 
— Ома уадз æмæ уым джиуой, ома уадз æмæ сæ былыцъæрттæ 
344 

хæрой, ома... — дарддæр дзурын нал сфæрæзта Нули æмæ йæ 
сæр йæ риуыл æруагъта, цыма æфсæрмы фæци, уый хуызæн. 
Уæд иу къаннæггомау дзыгъуыр ус, йæ фындз тути-цъиуы 
бырынкъау гуыбыр, устыты астæумæ бахызт, цыма сæ чепена 
кафын кодта, уый хуызæн æмæ тынг æнкъард хъæлæсæй загъта: 
— Ныууадзут-ма Сасионы дæр. Мæгуыр у Сасион, уый хуы- 
зæн рынчынимæ чи архайы. 
Устытæ фæсабыр сты æмæ та ныхас йæхимæ айста Къуытæ: 
— Æнæнцой фæуа, цардыл чи ’ууæнды! Цас фæфæндтæ код- 
тон, зæгъын, нæ лæг дæр уым куыд уа, афтæмæй сын иу карк 
аргæвддзынæн, иу графины дзаг сын арахъ схæсдзынæн, дзæбæх 
куыд фæбадой иумæ, афтæ. Æмæ дын ай мæ митæ! 
Уыцы ныхасмæ дзыгъуыр усы цæсгом бацингъуыз. 
— Æз дæр, æз! Уæд мын мæ чызджыты ныхс, зæгъын иу 
изæр, зæгъын, нæ сырх картофæй иу дзæбæх бедрайы дзаг скъах- 
дзынæн, зæгъын, æмæ зæгъын... 
— Æз та йын булчъытæ хæссынмæ хъавыдтæн, — йæ цæу- 
ынæй сонт лæуд фæкодта Нули. — Сау булкъ æрзади нæ цæхæра- 
доны, сау булкъ æмæ сау бон æркæнæд, мæ иунæг æфсымæр 
Кæсæбийы мын судзгæ æлгъыст кæй цæст бауарзы, ууыл — 
сæрыйæстæ сты ныридæгæн. Æмæ йын дзы, зæгъын, фелвæстытæ 
кæндзынæн сæ бæзджынтæй æмæ йын сæ афтæ бадæтдзынæн 
æд сыфтæ. — Нули фæлæууыд, устытæм йæ цæстытæ фæцарæ- 
зтытæ кодта — куыд æрæгмæ йæ сæ къуылымпы кæны исчи, 
афтæ куы нæ вæййы. Æмæ та уæд загъта: — Булкъæн йæ сыф 
дæр хорз у, хуырхы йæ авæр æмæ дын — ахуыйæн. 
Уæдмæ Къуытæ базмæлыд — йе уæнгтыл уæлдæр схæцыд, 
уæдæ ма исчи акæсæд: уый йын хуын хæссынмæ хъавыд — 
каркæй, арахъæй, Къуытæ, ай та, ацы уынгты цъылын Нули — 
сау булчъытæ сæ сыфтимæ! 
— Ацу, булкъ дыл фæхæрæд, æвзæр сæнтуай-цыдæр, кæд 
барысчъи нæ дардта мæгуыр лæг! 
Нули Къуытæмæ йæхи фæгæмæл кодта, фæлæ йæм дзурын 
ницы сфæрæзта. Азылди, азылди æмæ Катинæйы цурмæ куы 
бахæццæ, далæ дзулгæнæг Полийы æмбал Катинæйы цурмæ, уæд 
та сонт лæуд фæкодта. 
— Æццæй, мæ ингæны ныккæс, æвзæр у сау булкъ? 
Катинæ йæм къулбæрзæйæ каст, дзургæ йæм ницы скодта. 
Уæд Бутианы ацагуырдта йæ цæстæнгасæй Нули, куы йæ ссар- 
дта, уæд æм хъæрæй бадзырдта: 
— Мачиуал ын баззайæд, дæуæрдыгæй мын раст чи нæ зæгъа: 
хордта мæгуыр лæг сау булкъ æви нæ хордта? 
Устытæ тыхсын байдыдтой Нулийы ныхæстæй — уыдæттыл 
уыдысты уыцы сахат? Фæйнæрдыгæй йæм фæйнæ дзагъулы ба- 
кодтой. Уæддæр нæ басаст: 
— Хордта æви нæ хордта? 
345 

— Стыр рын бахæр, куы ма нæ ныууадзай, уæд! — схъæр ыл 
кодта Поли. 
— Уо, Хуыцау мæ куыд федта, гъе! — абондæргъы йæ дзыхæй 
иу сыбыртт не схауд Бутианæн, ныр къæхтыбынæй ныуулæфыд. 
Устытæ Нулийы фæуагътой, уымæ аздæхтой се ’ргом, Бутианмæ. 
Стæй йæм Къуытæ, цыма йæ се ’ппæты номæй дзурын кодтой, 
уыйау барджынæй бадзырдта: 
— Гъомæ ды дæр кæдæм мæрдты ’рдæм хаудтæ! Гъеныр бы- 
наты куы уыдаис, уæд сын афтæ нæ загътаис: алæма, цы ми 
кæнут?! 
* — Уæд цы лæг æрцахстаиккой, уый сын лæппутæ федтаик- 
кой бæргæ, фæлæ ма цы зæгъон, гъа! — афтæ загъта Бутиан 
хъæрæй, стæй йæ къух райста йæ раздарæны бынæй, хъæуыбы- 
нырдæм дзы ацамыдта. — Дæлæ мæм Борсæтæ сæрвыстой, 
бæгæны æхсидынмæ, дам, нæм фæкæс. Сæ лæппуйæн куывд 
кæнынц Хуыцаубоны. Цæмæй хæйрæг уыдтæн æмæ йæ исчи ах- 
сынмæ хъавы æмæ йæм къæппæввонгæй лæууы! 
Дзыгъуыр ус хæстæгдæр балæууыд Бутианмæ, фæлæ йæ цыма 
ноджы хæстæгдæр балæууын фæндыд, афтæ зынд. 
— Ныр æй цыма нæмгæ дæр фæкодтой? 
— Уымæ йæ къух чи сиса, ууыл сау хус бауыдзысты йæ дыу- 
уæ къухы сæ тæккæ рабынтыл, ма тæрс! — æртхъирæнгæнæджы 
æрттывд.фæкодтой Бутианы цæстытæ. 
Дзыгъуыр ус цæуылдæр асагъæс кодта: 
— Гъеныр ын кæд йæ къухтæ бабастой, уæд æй нæмгæ дæр 
ма фæкодтаиккой, уый гæнæн нæй, цæмæ ма йæм кастаиккой! 
— Æмæ, дам, ын бабастой йæ къухтæ? — фестъæлфыд Бутиан. 
— Нæ зонын, фæлæ йын сæ бабастаиккой, уæдæ йын сæ цы 
кодтаиккой. Синаг, дам, куы дарынц кæмдæр, сæрмагонд синаг, 
къухтæбæттæн синаг. Стæй сæм, мæ зæрде ахæм дзырд и ацы 
милицæмæ: æрцахстай искæй — йæ къухтæ йын сбæтт. Кæннод 
алидзын зоны ахст лæг, ныццæвын зоны ’мæ цæмæн! 
— Фæцæуин æм æмæ йæм кæдæм фæцæуон!—ныууынæргъыд- 
та та Бутиан. — Кæм æй аргæ скæндзынæн, чи мæ уадзгæ 
бакæндзæн?! 
— Уæдæ ’мæ Сурæты акæн. Уый куы нæ уа демæ, уæд иунæгæй 
ницы. 
— Сурæт бæргæ хорз уаид, — базмæлыди йæ бынаты Бутиан 
дæр. — Фæлæ та æфсæрмытæ куы сиса, ома кæйдæр лæг у æмæ, 
ома... 
— Уæдæ мы дзы сыбыртт дæр фехъусин, кæддæра йын йæ 
дзыккутæ йæ армы нæ авæрин! Цыма нæ уыдæттæм æвдæлы, 
мæнæ нæ цæстытæй нæ туг мизы! — хъæрæй бартхъирæн кодта 
Къуытæ. 
Уыцы рæстæджы уæллаг тигъæй разынди Сурæт æмæ уыцы 
дзæбæх цыдæй æрцæйцыди, мæнæ цыма уынг цъыф уыд æмæ 
346 

йын йæ сур бынæттæм хъавыд. Устыты дæр æрæгмæ уымæн федта 
— цалдæр къахдзæфы ма сæм куы хъуыди, уæд. 
— Дæдæй, мацы æвзæр хабар æрыхъуыса! — йæ цæстытæ 
атымбылтæ сты Сурæтæн, йæ пырх къух йæ риуыл авæрдта, йæ 
къах кæронмæ айсын нал бафæрæзта. 
Кæстæртæ йæм иу-цалдæрæй сæхи байстой. 
— Ма тæрс, ма, мæнæ, дам, уыцы мæгуыр лæджы æрцахстой 
æмæ мæнæ Сасионмæ кæсæм, — бадзырдта йæм, æввахсдæр æм 
чи балæууыд устытæй, уый. 
— Кæмæй зæгъыс, кæй æрцахстой, зæгъыс? — фæурæдта усы 
Сурæт. 
—Мæгуыр лæджы, мæгуыр лæджы, мæнæ Бутианмæ чи цард, 
уый, гъе. 
— Чи йæ æрцахста, ома? Куыд æй æрцахстой, ома? 
— Ме ’нæуынон дæ Хуыцау фæкæнæд, куы нæ джихтæ кæнай! 
— хъæрæй адзырдта Сурæтмæ Къуытæ. — Æрцахстой йæ. Æрцы- 
дысты йæм машинæйыл æмæ йæ æрцахстой. 
— Чи йæ æродхста?! — йæ хъæлæс барызт Сурæтæн. Лæг 
загътаид — ныртæккæ йын æнæ скæугæ нæй. 
— Де ’рцæуæн бон басудзæд, судзгæ дæр дын бакодта, фæлæ! 
Уæдæ чи фæахсы, уый нæ зоныс? Милицæ, æндæр чи. 
— Цæй милицæ?! 
— Уæддæр, дам, хæсгардæй! — йæ къухтæ кæрæдзийыл æркъу- 
ырдта Къуытæ. 
— Уæ дзыхтæ ма уæхимæ æрдарут, уартæ Сасион рацæуы, — 
схъæр кодта устытыл Поли. 
Сасион æцæг рацæйцыди. Æмæ йæ цыд цыды хуызæн уыди! 
Йæ даргъ къабайы фæдджитæ-иу куы иуæрдæм ахастой сæхи, 
куы — иннæрдæм. Йæ кæлмæрзæн йæ иу фарсыл баст, йæ адаргæ 
зынггъуыз кæлмæрзæн, мæнæ цуанæттæ сæ басылыхъытæ куыд 
абæттынц сæ иу фæрстыл, цæмæй сын æнцондæр архайæн уа, 
уый тыххæй, афтæ баст, гъе. 
— Мæ хъæлæс куы афаст, уæд мæ куыдзы хъуыды ничи ’ркод- 
та. Ныр сау халæтты дзыгуыр ныййисты уынджы къæйыл, — 
дзуры цæугæ-цæуын Сасион. 
— Мæ уды тæригъæд — де ’ккой, кæд нæм уалæ Бугъаты 
цъаламæ нæ фехъуыстаид дæ хъæр! — йæ размæ йын адзырдта 
Къуытæ. 
— Уырдæм дæр нæ цъиуæй-бæдулæй кæдæм амбырд кодтой, 
сихорафонмæ дзы гага куы нал аззад, уæд! — бабустæ кодта 
дзыгъуыр ус æмæ йæхиуыл размæ ахæцыд, Сасионы ’рдæм. 
Уæддæр æм бынат не ’рхауди Сасионы фарсмæ, уымæн æмæ йæ 
иу фарс Къуытæ æрлæууыд Сасионæн, йе ’ннæ фарс — Поли. 
Æмæ та уæд Къуытæйы фарсмæ æрлæууыд дзыгъуыр ус. Фæлæ 
Сасион уыдонмæ ницы æрдардта йæ хъус, Къуытæитæм, уый 
далæ Бутианмæ каст — куыд кæны, мæгуыр?! 
347 

Устытæ та уымæ кастысты, Сасионмæ æмæ йæм цас фылдæр 
кастысты, уыйас сабырдæр кодтой. Æмæ радзырдта Сасион: 
— Гъæуым дын цæхæрадонмæ рауадтæн, зæгъын, иу армы- 
дзаг хъыцъытæ ратонон, нæ рынчын дын æндæр йæ дзыхы куы 
ницы акæндзæн, æрмæст гъæуыдоныл бафтыди, гъе. Кæсын дын 
æмæ дын уæртæ Бутианы раз машинæ. Уайтагъд мæ зæрдæ 
ныссæххæтт кодта — ай хорз машинæ нæу. Уалынмæ дын 
мидæгæй уыцы йæ туджы тулинаг милицион ма рауайа, уый дæр 
худгæ-худгæ æмæ дын æм ма бауырдыг уа, мæгуыр лæгмæ — 
фарста йæ цæмæйдæр, хынцфарст ыл бафтыдтой йæ фыдбы- 
лызтæ. Ай йæ разы лæууы, а мæгуыр лæг, йæ къухæй ацамоны 
хæдзармæ, мæ зæрдæ мæм куыд дзуры, афтæмæй — ома фенут, 
баджигул кæнут, кæд исты ссарат. 
— Стæй дын дæ хъæрмæ кæнæ йæхæдæг ницы сдзырдта, кæнæ 
уыдонæй — исчи, сæ буррондз сæ хъæлæсæй фæкæла! — фæцырд 
ис дзыгъуыр ус æмæ йæ гуыбыр фындзыл йæ къух æруагъта. 
Сасион, æвæццæгæн, йæ дзуринаг нæма фæци æмæ лæугæйæ 
аззади, стæй æнæ уæлдай змæлдæй аздæхт дзыгъуыр усмæ. 
— Уыдоны цур нæ хъæр кодтон, нæ. Мæхи нæ сæфтон. 
Ныхъхъæр кæн æмæ дæу дæр смидæг кæной сæ сыгъдоны ма- 
шинæйы, æмæ хъуамæ ирон дон мауал банызтаин. Æз нæ зонын 
ныры милицийы! Сæ мады дзидзитыл нæ бацауæрддзысты, афтæ 
сæвзæр æмæ сзæрдæхудт и сæ фылдæр, гъе! 
Къуытæ ноджы æввахсдæр балæууыд Сасионмæ. 
— Уæддæр куыд кодта, мæгуыр, куы йæ æрцахстой, уæд? 
—- Гъæ, уый куыд кодта, афтæ фæкæна мæ хæдзары ницæмæ 
бæллæг! — ныдздзынæзта Сасион. — Фæйнæрдæм ма-иу арахæсс- 
бахæсс кодта йæ цæстытæ, гъе, ома, кæд исчи фæуид искуыцæй 
æмæ сын исты зæгъид æмæ мæ нæ бауадзид ахсын. 
— Стæй уыдон та цы ми кодтой? 
— Уыдон? Гъæй, мæ уд акæнай, гъе, уый мæтæй мардысты! 
Худтысты, цыдæртæ дзырдтой, ома мачи базона, ахсгæ йæ кæнæм, 
уый. Ай дæр-иу бахудти сæ худынмæ ома кæд мæ бынтон нæ 
фесафиккой. Уыдон бирæты чи фесæфта, ахæмтæ уыдысты, уас 
сæ афтид нæмттæ æрцæуой сæ хæдзæрттæм, фарн сымахмæ 
дзурæд, фæлæ. 
— Дæ мады цæсгомыстæн, ды мæ исты куы басусæг кæнай — 
кæнæ йæм сæ исчи схуыст ныхас скодта, кæнæ йæм сæ исчи 
армæй бавнæлдта? — загъта Бутиан æмæ кæсгæйæ баззади Са- 
сионмæ. 
— Нæ-æ, — йæ ныхас даргъ ауагъта Сасион. — Лæгæн Хуы- 
цау гæды ма зæгъын кæнæд, ахæмæй дзы ницы уыди. 
— Йæ чырын та йын чи рахаста? 
— Уыдон, уыцы миллицион æмæ иннæ, шофыр сын не схæцыд, • 
æвæццæгæн, ома мæн ницы хъуыддаг и искæй чырынмæ. Уый 
дæр милицион ма уыдаид, уыцы иннæ — ницæй тыххæй мæ бау- 
148 

ырндзæн. Фæлæ æнæуи дарæс скодта, ома цæмæн мæ исчи фена 
искæй ахсгæ æмæ мæм маст цæмæн бахæсса. Афтæ кæнынц адон, 
афтæ, мах лæг дæр æй дзырдта. 
— Æмæ йын стæй кæм сæвæрдтой йæ чырын? 
— Фæсте, машинæйы. Уым дзы иу дуар схъил кодтой æмæ йæ 
уым ныррæцыгътой, цыма йæ хъоргъы ауагътой, уый хуызæн. 
Лæгтæ сæм хæстæгæй-хæстæгдæр кодтой. Афтæмæй сæ Хуы- 
цауы бын иу йæ къах нæ систа æмæ йæ уыдонырдæм не ’рбавæ- 
рдта, устыты ’рдæм. Æнæуи змæлыдысты — чи сæ кæмæдæр 
æввахсдæр лæууыд, чи сæ кæмæйдæр æддæдæр хызт, змæлыды- 
сты, лæгтæ уынджы куыд фезмæлынц, афтæ, æмæ уыцы змæлгæ- 
змæлын хæстæгæй-хæстæгдæр кодтой устытæм, цыма сыл цыдæр 
æнæзонгæ тых мидæгæй-мидæгдæр хæцыд уынджы, уый хуызæн. 
Сæ ныхас дæр сæм хъуысын байдыдта æмæ сæм уыдон дæр се 
’ргом аздаехтой. Фыццаг сæ Микадойы ныхас æрæхъусын кодта 
йæхимæ. 
— Зæрæмæг, уæ Зæрæмæг, ды уыцы скъоламæ куы 
фæцæйцыдтæ, уæд дзы æз здæхгæ рацæйкодтон фæстæмæ. — 
Цыдæр æнахуыр уыд йæ ныхас Микадойæн: хъæлдзæгæй дæр 
хъæлдзæг уыд, стæй дзы цыма гуырысхо дæр уыд, ахъаззаджы 
гуырысхо. 
Зæрæмæг зæхмæ каст, йæ къухтæ йæ хæлафы дзыппыты тъыст 
цонджыхъулты онг. Микадомæ нæ бакаст, афтæмæй йæм ба- 
дзырдта: 
— Ныууадз ма мæн мæ мæгуырыл. Æз скъолатæ-йедтæн исты 
куы зонин, уæд искæйтау мæ кърандасы фындзæй дарин мæ 
бинонты æз дæр. 
—- Уæдæ мын цы ныхæстæ кæныс — раст лæг уыд, сыгъдæг 
лæг уыд?! Лæгæн йæ хæлаф сыгъдæг уыдзæн, уый нæу йæ сыгъ- 
дæгыл дзурæг, нæ. Ды мын мидæгæй сыгъдæг зæгъ, мидæгæй, — 
йæ риу тымбыл къухæй бахоста Микадо. Дзæбæх æй бахоста, 
дзæбæх, ома уадз æмæ рисгæ дæр фæкæнæд. 
— Æз дæр дын йæ хæлафæй нæ зæгъын, æз дæр дын мидæгæй 
зæгъын. 
— Мидæгæй та, Зæрæмæг, Хуыцау дын хорз ракæна, лæг афтæ 
æнцон базонæн нæу, мæнæ сымахтæм куыд æнцон базонæн кæсы, 
афтæ. Лæгимæ æрсæпп-сæпп кæнын хъæуы, цæхх бахæрын хъæуы 
йемæ, пут цæхх. 
Джиуæр ронбастæй уæлæмæ размæ къæдзæй лæууыди æмæ 
æнкъардæй хъуыста. Ныр Микадомæ нал фæлæууыд — уæдæ цы 
ныххоста йæ риу! Уыййеддæмæ риу никæмæн и! Æмæ ныр се 
’ппæт дæр куы ныххоиккой сæ риутæ, уæд бæстæ гыбар-гыбурæй 
нæ байдзаг уаид! Йæ роны æвзагмæ нывнæлдта, схæцыд ыл, 
æркасти йæм. 
— Гъомæ, Микадо, лæгæн йæ дзых нæ лæууы, уыййеддæмæ 
дзы мæныл цы цæуы, фæлæ, ды афтæ дзырдтай, ахсын нæ 
34? 

кæндзæн. Ныр ын йæхи æрцахстой. Гъеныр кæд æнцон зонæн 
нæу лæг æмæ йæ дæу йеддæмæ ничи базыдта, уæд кæцырдыгон 
зынд у, цы хуызæн зынд у — æз ын ницы ’мбарын. 
Микадойы зæрдæмæ нæ фæцыд Джиуæры ныхас, 
æппындæр нæ фæцыд, æппын. Уæдæ йыл æй комкоммæ кæдæм 
нытътъæпп ласта ай æппæт адæмы æхсæн! Искæй хъулмæ тохси 
куыд бауилай, уый хуызæн. Азылди йæм, машинæ фæстæмæ куыд 
азилы, уый хуызæн æм йæ сынæг бахаста. 
— Æмæ йæ, кæд йæхæдæг кæй никæй ахсын кодта, уый тыххæй 
æрцахстой, уæд та?! Дæумæ гæсгæ уый тыххæй нæй æрцахсæн? 
Афтæ ис æмæ хуыздæр нæ хъæуы. Ацы чекистты ды йед ма хон. 
— Кæй хъуамæ æрцахсын кодтаид, куыд æй хъуамæ æрцахсын 
кодтаид — уæ Хуыцау, ды мын мацы кæн! Йæ цонджы фыдтæ лæгæн 
бахæрын кодтаид æмæ, дам, ахсын... — нал та фæлæууыд Зæрæмæг. 
Микадо сæрæн ракæс-бакæс акодта йæ алыварс. 
— Гæбыто та кæм и? Ам куы уыди, уæд цы ’рбаци?! Уо, мæнæ 
куы дæ, — йæ уæхскмæ бавнæлдта Гæбытойæн, йæхимæ йæ æрба- 
зылдта. — Далæ комы куы уыдыстут, хъæндæлытæ куы хордтат, 
ай дæр уым куы уыди, Тæга, уæд Хæмыцæн цы дзырдта, уый чи 
нæ зæгъа дæуæрдыгæй, уый æмгæртты фыдæх ссарæд! 
— Зæгъдзынæн æй, сомытæ дзы цæмæн хъæуы, — загъта 
Гæбыто, афтæмæй йæ цыма фæндгæ нæ кодта, куы йæ загътаид, 
уый, афтæ зынди. 
— Зæгъ-ма йæ, зæгъ! 
— Фæллой, дам, сæфы, адæмы фæллой, дам. 
Микадо раст алæууыд, тынг раст, æвæццæгæн æй нырма афтæ 
раст алæугæ ничи федта ацы лæгтæй. 
— Гъеныр фехъуыстай, Джиуæр?! 
— Цы, дам, сæфы, цы? — хъæрæй бафарста Зæрæмæг æмæ 
Гæбытомæ кæсгæйæ баззад. 
— Фæллой, дам, фæллой! — Гæбытойы дзурын нал суагъта 
Микадо. 
— Цæй фæллой?! 
Микадо Зæрæмæгмæ бакаст — комкоммæ нæ, искæмæ 
кæсæнцæстыты сæрты куыд бакæсынц, афтæ. 
— Уæ дæ хуыздæрты фæхъхъау фæуай, мах Зæрæмæг, уый 
дын цæй фæллой. Колхозы фæллой, гукк! 
— Уæуу, мæнæ уæрæйдæ! — йæ армы тъæпæнтæ кæрæдзийыл 
æртъæпп кодта Зæрæмæг. Æвæццæгæн ын æгæр тъæпп фæци — 
лæгтæй чидæртæ фесхъиудта. — Гæррæтт уыцы фæллой 
хъаггæнгæ иумæ кодтам, æмæ уæд мæнæн никуы ской кодтаид: 
мæнæй уый фæллой сæфы?! 
— Ай, мæнæн, дам! Æмæ йæ алкæмæн нæ хъæр кодта, нæ. Ай 
зæрдæхтæй хæлиу ныллæууыд æмæ йæ алкæй хъусы цагъта. 
— Дзуары бынæй мæ худ рахæсдзынæн, Микадо, ацы лæгмæ 
иу фæллой сæфты кой дæр нæ уыд, иу ахсынвæнд дæр никæй 
350 

кодта. Уый тæригъæд дуры гуыбыны куы нæ батайдзæн, уæд 
цæмæн афтæ кæнæм?! 
Салман хæбæццæй лæууыд лæгты кæрон æмæ тамако дымд- 
та. Хаттæй-хатт-иу йæ хæбæцц лæуд фæцæйхæлди, йæ къæхтæ- 
иу сæ бынæттæй фæиртæстысты, фæлæ-иу фæцырд и Салман 
æмæ та-иу ссардта, раздæр кæм æвæрд уыдысты йæ къæхтæ, 
уыцы бынæттæ, æмæ-иу хæлын нæ бауагъта йæ хæбæцц лæуд. 
Уалынмæ йæ цæст æрхæцыд Болайыл: уæртæ лæджы лæуд кæиы 
лæгты ’хсæн æмæ сæм лæджы хъуыст кæны. Иухатт æм цы ны- 
хас сфæрæзта ай дæр, ацы Бола дæр, фæндырхæрæджы хуызæн, 
дам. Дæлæ Микадомæ куы бацыд, Джиуæры æфтауцы куы уыди 
Микадо ’мæ. Ныр ма йын йæхимæ исчи бакæсæд — сыппайы 
хуызæн. Сыппайæ зæхмæ мур нæ уадзы. Сыппа дæр сыппа æмæ 
уый дæр — сыппа. Гъе ныр ма йыл æдде исты хæцъилтæ атух 
æмæ йæ авдæны хуынчъы æртъысс. Уыцы хъуыды пхæццæ иæ 
сæры æмæ феггуырсти йæ бынатæй Сллман. Бацыд, бацыд, Бо- 
лайы цурмæ бахæццæ, уым дæр та фыццаг хæбæцц æрлæууыд, 
стæй бакастБоламæ æмæ йæ бафарста, мæиæ, ам Бмгаматы IIГ>пх ь 
кæм цæры, куыд бафæрсай, афтæ: 
— Гъеныр дæуæй сыппайæ цы уæлдаи п? 
Болайы былтæ фæзылын сты æмæ зылынæй аззадысты, 
æвæццæгæн, æлгъитгæ ракодта Салманы, хъæрæй иæ — афтæ, 
æрмæст æй йæхæдæг куыд фехъуса. Фезмæлыд йæ бынатæй, Сал- 
маны цур куыд нал лæууа, афтæ æмæ Микадойы цур æрлæууыд. 
Микадо хъæрæй дзырдта: 
— Уæддæр а хъæубæсты хуызæн адæм чи федта искуы, уый 
бындурзылд фæуæд! Уæдæ, дам, чидæр арсæн йæхи уыдта, 
афтæмæй йын йæ фæд агуырдта. Уæд ма дæ цæмæи бахъуыд йæ 
фæд! — фæстаг дзырдтыл цæхгæр фæбæрзонд кодта йæ хъæлæс 
Микадо, æгæр цæхгæр, æмæ Бола фесхъиудта. Микадомæ ба- 
каст æмæ иуварс алæууыд. Æмæ та — мæнæ Салман. Уыцы 
хæбæцц лæудæй та лæууы æмæ та мæсты каст кæны Боламæ. 
— Мур дæр уæ ницы уæлдай и, мур, сыппа дæр сыппа æмæ 
ды дæр сыппа! 
Æмæ афæнд кодта Бола: цæй æмæ йæ хъæрæй ралгъита, 
иууылдæр æй куыд фехъуысой, афтæ хъæрæй, стæй ма кæронæй 
бафтауа йе ’лгъыстмæ: «Куы ма мæ ныууадзай, уæд!» — Фæлæ 
йæ нал ралгъыста. Уымæн æй нал ралгъыста, æмæ уæдмæ Мика- 
до фæкомкоммæ и Салманмæ æмæ йыл йæхи сцагъта. 
— Гъеныр ма дæхимæ æркæс, кæддæра цы хуызæн дæ! 
Салман æрцæйкаст йæхимæ, фæлæ фæцудыдта æмæ нал 
æркаст йæхимæ. 
— Æз та афтæ зæгъын, æмæ дæ ницы хъуыддаг и, цы хуызæн 
дæн, уымæ. 
— Уæдæ кæмдæр нытъо дæ æмæ дæ хæдзармæ аддс у! 
Салман йæ тамако йæ дзыхмæ сцæйхаста, фæлæ ис 
351 

схæццæ йæ дзыхмæ тамако — зæххыл æй ныццавта. 
— Мæнмæ уыцы дзыхæй мачи дзурæд, æз ирон лæг дæн. 
— Ныр дæ амонд у æмæ зымæг нæу æмæ митыл нæ лæууыс 
уыцы хæбæццæй, уыййеддæмæ нæ фæхиу уаис! 
— Æмæ куы фæхиу уаин, уæд цы! 
Кæстæртæй чидæртæ бахудт, стæй йæм сæ иу — йæ уадулты 
хъæбæрыл аразгæ цъæх тæпп кæмæн уыд — уый бадзырдта: 
— Æгонгæй, Салман, хиуæй бирæ хуыздæр у. Хиуæй кæй 
ацæрай, уый мæрдты дæр йемæ уæд лæгæн æмæ уæлæуыл дæр. 
Салман лæппуты ’рдæм фæцæйзылд, фæлæ та фæцудыдта æмæ 
ныууагъта йæ зилын. Чи йæм сæ æрбаппæрста уыцы ныхас, уый 
дæр нæ базыдта. 
Микадо йæ мидбынат ралæуу-балæуу кодта — тынг æй 
фæндыд Салманæн истытæ куы загътаид, дзæбæх истытæ, 
дзæбæх. Уæдæ цы хуызæнæй æрбасхъæл адæмы ’хсæнмæ! Фæлæ 
сыгъд куы ссæуид уыцы ’хсæвыл, сау сыгъд! Уый йын ныббаста 
йæ дзых, уыцы æхсæв. Уæддæр та йæм бадзырдта: 
— Ацу, Салман, дæ хæдзармæ! 
— Æз та дын афтæ зæгъын, æмæ куыдзы сырд мачи кæнæд 
мæн! Æз лæг дæн, ирон лæг. Ирон мад æмæ фыдæй гуырд дæн æз. 
— Гъа, уæдæ, кæд ирон мад æмæ фыдæй гуырд дæ, уæд! 
Уæдмæ устытæм баввахс сты, æрлæууыдысты. 
— Хæдзæрттæ уын нал и! — уæлæты сæм бадзырдта Зæрæмæг, 
мæнæ искæмæ кауы сæрты байриат куыд бадзурай, уый хуызæн. 
— Хæдзæрттæ нын бæргæ и, фæлæ ацы мæгуыр лæг цы 
уыдзæн, амæй уæлдай йæ фæдыл акæсæг куы нæ уа, уæд? Къуы- 
риваг дæр не суыдзæн уыцы талынг ахæстоны, иунæг къуыри- 
ваг, — загъта Поли. Уый лæууыд иннæ устытæй гыццыл раздæр, 
цыма бæрнондæр уыд иннæтæй. 
— Ницы мæ бон у! Йæ бонтæ йыл сфидиуæд мæнæрдыгæй 
исты йæ бон кæмæн у, — йæ цæнгтыл фæйнæрдæм ахæцыд æмæ 
сæ йæ фæрстыл æрæппæрста Зæрæмæг. 
Микадойæн хъыг уыди Зæрæмæджы ныхас дæр. Уæдæ йæ 
æрцахстой æмæ йын уыдоны цæф у! Æвæццæгæн ын хъуыди, 
æндæра куырм нæ баци хицауад. Иннæ ахæм — нæ сæ мадæй у, 
нæ сæ фыдæй. Сæхи ныццæгъдой ныр æнæхъæн хъæуæй! Йæ 
фарсмæ балæууыд Зæрæмæгæн, иу сæрæн каст æм бакодта, стæй 
устытæм фæцарæзта йæ цæстытæ. 
— Ам нæ дæ, нæ, Сасион? 
— Ам дæн, уæдæ кæм дæн, — раздæр ралæууыд Сасион, йæ 
кæлмæрзæны баст æрлæгъзытæ кодта, стæй йæ къух 
кæлмæрзæнæй къабайы ’хсæн æртъыста. 
— Чи уыдысты, цы уыдысты?! Кæд æй искуыдæм куывдмæ 
акодтой, уæд та?! 
— Уæдæ! Афонмæ йыл рæгъытæ кæнынц! — фесхъиудта Са- 
сион. — Микадойы ныхас ын хъыг уыд. — Æмæ йын уæд йæ 
352 

чырын та кæдæм ластой йемæ! Хуындæджы бадæг уыди! Куыв- 
дмæ—уæдæ! 
— Нæ зонын, Хуыцауыстæн, нæ зонын, — хъæрæй та загъта 
Микадо. 
— Уым зонинагæй ницуал и, фæлæ лæгтæ стут, баныхас кæнут 
æмæ иу-дыууæйæ йæ фæдыл акæсут, цалынмæ уыл адæм къу- 
ыппæн зарæг не скодтой, уæдмæ. Ныр мæгуыр лæг уыд, уый 
тыххæй уæлдайаг уыд! — загъта Къуытæ æмæ лæгты ’рдæм 
æввахсдæр балæууыд. 
— Гъомæ цавæр зæрдæты хицæуттæ вæййынц, сæ туджы тулгæ 
фæцæуой, — базмæлыди дзыгуыр ус, Къутæмæ йæ сæр бакъул 
кодта. — Уæдæ ай лæджы ахсыс, сафыс æй æмæ ма чичыри та 
кæдæм кæныс! 
— Чичыри, зæгъыс? Æмæ чи чичыри кодта? — Микадо дзыгъ- 
уыр усмæ нæ бакаст æмæ, кæй фарста, уый бæрæг нæ уыд. Саси- 
онмæ хардзау æркаст, Микадо уыимæ нæ, фæлæ иннæтимæ кæй 
раныхас-баныхас кодта, уый. Уымæн æмæ ацы ныхасы хъуамæ 
рæбинаг уый уыдаид, Сасион — æнæхъæн хъæу лæгæй-усæй куы 
æрæмбырд кæнай, уæддæр уый йеддаемæ, мæгуыр лæджы куыд 
æрцахстой, уый иу уынæг нæ фæци. Æмæ ныхас раздæхта йæхимæ: 
— Мæнæн дæр мæ маст уый аскъуыдта. Уæдæ лæджы ахсыс, 
паддзахауыгъды дæ сыгъдæг Хуыцау фæкæна æмæ ма худгæ 
цæуыл кæныс?! 
— Гæр æмæ цæуыл худтаиккой?! — хъæрæй бафарста Микадо. 
Уым фенцади сæ ныхас, цыма йыл хæцгæ акодтой фæйнæрдæм 
Сасион æмæ Микадо æмæ йæ скъуынгæ акодтой. Æмæ дзæбæх 
куы фæсабыр и уынг, уæд æрдæбоны ныхæстæй кæцыдæр фезд- 
æхти Микадомæ æмæ йын йæ зæрдæйы къултæ ныххоста, фæди- 
сон æнафоны искæй рудзынг куыд ныххойа, афтæ. Æмæ сагъ- 
дау баззади Микадо. 
— Фæлæуу, фæлæуу, æмæ йын йæ чырын дæр аластой? Гъæу- 
ым йе стыр чырын?! 
— Аластой йын æй, уæдæ йын æй йед кодтой! — цыма йын 
æхсызгон уыд, афтæ адджын ныхас кодта Сасион. — Дыууæйæ 
йын æй рахастой — сæ иу размæ цыд, иннæ сыдз-мыдзы, а иннæ 
чи уыд, уый та, машинæйæн фæсте цы дуар вæййы, йæ къудий- 
ыл, уый схъил кодта æмæ йын æй уым ныппæрстой. 
— Кæнгæ йын æй нæ бакодтой, мыййаг? — Микадо йæ худ 
систа æмæ йæ армытъæпæнæй йæ даст сæрыл бахæстытæ кодта, 
харбыз чи фелхæны, уый харбызыл куыд бахæстытæ кæны, афтæ. 
— Кæнгæ йын æй ницы бакодтой. Æмæ йын æй кæдæм код- 
таиккой уынджы хъæбæрыл! 
Фæхæццæ сты йæ хъуыдытæ Микадойæн уыцы ран. Афтæ 
йын фæхæццæ сты, æмæ сæ, чи кæцы у, уый дзæбæх нал базыд- 
та. Æрмæст ма уыцы иунæджы фæдыл цыд йæ хъуыдытæй — 
уый дæр-иу ын куы фæцæйирвæзт, куы та-иу ыл фæхæст и — 
23 Урс изæртæ 
353 

чырын! Афонмæ милицæйы бамидæг, афонмæ скалдтой уыцы 
фыстытæ — уартæ сыл фыццаг уалдзæгæй нырмæ кæй фæфыс- 
та, уыдон — æмæ сæ гъæйттæй кæсынц! 
Иæ зæрдæ уазал баци уыцы хъуыдыйæ Микадойæн, йæ сæры 
та дзы цыдæр зыланг ныккодта, мæнæ дзы цыма исчи, къухæй 
кæй бацæгъдынц, ахæм къаннæг дзæнгæрæг ныццагъта, æмæ ныц- 
цудыдта Микадо. Зæрæмæджы цонгмæ бавнæлдта, ныххæцыд ыл. 
Æмæ диссаг уый нæ уыд — адæмы ’хсæн чи фæцуда, уый сæ 
куыд никæуыл фæхæцдзæн! Диссаг уый уыд æмæ ма йæм дзургæ 
кæй бакодта, Зæрæмæгмæ: 
— Æрлæуу-ма иу ран! 
Хорз уыди уæддæр, æмæ Зæрæмæгæн йæхи йеддæмæ ничи 
фехъуыста уыцы ныхас, хъæрæй йæ сдзура, уый не сфæрæзта, 
æндæра йыл худæгæй артæнхæлдтæ нæ фæуыдаиккой уый æппæт 
адæм! Уæддæр æм йæ цæстытæ æрбазылдта Зæрæмæг, ома цы 
хæрдты хаугæ мæ уыныс! 
Афтæ иу-цасдæр алæууыд æмæ та бакасти Микадомæ 
Зæрæмæг æмæ уæд бамбæрста: барæй нæ уыди уыцы ныхас Ми- 
кадойæн — лæг йæ раны нал уыд. 
— Цы кæныс, Микадо, дæ хуызæй дæ мидæг куы ницуал аз- 
зад. 
— Мæ зæрдæ мæ срæхуыста, афтæ мæ срæхуыста, æмæ мæ 
удыбонтæ схауынц. — Æрмæст æй Зæрæмæг куыд фехъуыста- 
ид, афтæ та загъта Микадо. 
— Дон дын радавын кæнон искæмæн? 
— Нæгъ, нæ мæ хъæуы дон. 
Уæдмæ йæм устытæ дæр æрбакæстытæ кодтой, æмæ сæ сусу- 
бусу ссыд: 
— Де ’дде, мæгуыр, йемæ куыста, сахуыр ыл и æмæ йæ зæрдæ 
суынгæг. Æвзæр у лæгыл ахуыр, уæдæ циу! 
— Акæсæд ма исчи Микадойы митæм! Уый æнхъæл ын чи 
уыд, æмæ афтæ лæмæгъзæрдæ разындзæн. 
— Лæг алыхатт, æддæмæ куыд фæзыны, мидæгæй афтæ нæ 
вæййы, нæ. Иуæй-иу-хатт лæгмæ æдде бакæс æмæ — мæрдты 
бирæгъ, йæ хуылфмæ йын ныккæс æмæ — худгæ дзуар! 
Микадо лæууыд, Зæрæмæджы цонгыл хæцыд æмæ уæззау 
улæфыд. 
Зæрæмæг æм æнкъардæй каст. 
— Уæхимæ дæр дæ нæ фæнды? 
— Куыстмæ ма мæ ныккæсын хъæуы, кæд ма Газантейы дæр 
ныййафин. 
— Уæхимæ дын хуыздæр уыдаид, уым дæхи æруагътаис ис- 
тæуыл. Фæлæ дæ кæд куыстмæ фæнды, уæд цом куыстмæ дæр. 
— Зæрæмæг азылд æмæ къаннæг къахдзæфтæй араст, Микадо 
йæ куыд аййæфтаид, афтæ. Бутианты рæзты куы бахызтысты, 
уæд ма иу каст фæкодта фæстæмæ — лæгтæ цыдæриддæр уыды- 
354 

сты, сæ фæстæ ныххал сты. Устытæ се ’ппæт нæ рацыдысты, фæлæ 
дзæвгар рацыди уыдонæй дæр. Æмæ куыд нæ рацыдаиккой — 
алкæй дæр фæндыд исты бæрæг ныхас ахæссын йæ хæдзармæ. 
Уæдæ ныр æрцæуæг уыд, мæгуыр уыд, уый тыххæй уæлдайаг уыд! 
Газанте бынаты разынд. Уайтагьд адзырдта Хæмыцмæ. Хæмыц 
æм хъуыста æмæ та-иу бахудт уыцы æмбæхсгæ худтæй, афтæ-иу 
йæ былты кæрон чи амбæхст, уыцы худтæй, Газантейыл-иу гуы- 
рысхотæ чи бафтыдта, уыцы худтæй, гъе. Уынгæ йæ нæ кодта 
Газанте — уынгæ йæ куыд хъуамæ кодтаид! — фæлæ йæ цæстыл 
уад æмæ йæ фæнды уынгæ кæн, фæнды дæ цæстытыл уайæд, цы 
уæлдай сæ и! 
— Хуыцауы зæрдыл дзæбæхæй лæуут, — дзæбæх куы ара- 
худ-бахуд кодта, уæд дзуры Хæмыц. — Хатыртæ уæ куырдта, 
афтæ кæй фæцæуыныл и, уый тыххæй. Рæхджы йæ фендзыстут. 
Хабар уæм уыдзæн. 
Газантейы бæргæ фæндыд, ноджыдæр ма йæ истæмæйты куы 
афæрстытæ кæнид — уæдæ ам æндæр дзырд куынæуал и, хъæуы, 
— ахсгæ, дам, æй æркодтой, æмæ цъиуæй-бæдулæй куы сыста- 
дысты, уæд сын иу бæрæг дзырд ма зæгъа — куыд фæцæуыныл 
и, кæдæм фæцæуыныл и?! Фæдис уыд! Фæлæ батагъд кодта 
Хæмыц, нæ, дам, мæ æвдæлы. Цыма уыцы рахуд-бахуд фæу- 
адзæн нæ уыд, кæд афтæ æнæвдæлон уыд, уæд! 
Адæм сæ хæдзæрттæм цыдысты — чи иунæгæй цыди, чи — 
йæ сыхæгтимæ. Бутиан æмæ Сурæт та дыууæйæ фæцæйцыдысты 
иумæ. Бутиан Сурæты къухыл хæцыд, цыма гыццыл чызг уыд 
Сурæт æмæ, исчердæм куы адзæгъæл уа, уымæй йын тарст. 
Сæхирдæм фæзилæн тигъмæ æххæст нæма бахæццæ сты, афтæ 
Бутиан æрлæууыд. Æрлæууыд Сурæт дæр. Бутиан хъæрæй загъ- 
та, цыма искæимæ хыл кодта, уый хуызæн: 
— Мæнæн мæ бинонтæй уыд, мæ бинонтæй, æмæ æз хъуамæ 
афтæ ма разылдаин æмæ афтæ ма рацыдаин хъуамæ. 
— Уæдæ куыд? — æнкъардæй йæ бафарста Сурæт. 
— Куыд, куы, хъуамæ Газантемæ бацыдаин мæхæдæг æмæ 
дзы исты бæлвырд ныхас базыдтаин. Уæдæ нын кæд «уазæг ацу»- 
йы ныхæстæ акодта, уæд та? Уæдæ мæ куыд Хуыцау федта, уымæн 
йæ бар йæхи уа æмæ афтæ фæраст уа, ме ’рцыдмæ дæр мауал 
фæлæууа! — æмæ фæстæмæ ахæцыд Сурæты къухыл. 
Фæлæ Газантейы уым нал баййæфтой. Кæрты рахизæны цы 
фæйнæг бандон уыд, ууыл бадтысты Зæрæмæг æмæ Микадо. Га- 
занте, дам, кæдæмдæр ацыд. Уый сын Зæрæмæг загъта. Микадо, 
исты зæгъа, уый хъом нæма уыд, йе ’муд нæма æрцыд. Уыцы 
уæнгуагъдæй бадт. Сæхимæ ацæуа, уымæн дæр нæма уыд. 
Зæрæмæджы цæуын никуыдæмуал хъуыд. Æнæуи ахсæв уый рад 
бæргæ нæма уыди, Тæгайы рад уыд, фæлæ иугæр хъуыддаг афтæ 
рауад, уæд цы гæнæн и. Уæдæ дзы Салманы бауромой?! Æмæ йæ 
сæр-йæ фад куы нæ ’мбары Салман. 
355 

17. 
Арысхан адæмыл йæ цæст ахаста, сыстад æмæ, куыддæр 
сыстад, афтæ йæ дыууæ æнгуылдзы йæ риуы дзыппы фæцавта. 
Ахæм æгъдау æм уыд: хъуамæ куыддæр сыстадаид æмбырд бай- 
гом кæныны тыххæй, афтæ йæ сæрвасæн фелвæстаид æмæ дзы 
хыртт-хыртт ралæууыдаид йæ сæрыл. 
Сæрвасæн дзыппы нæ разынд. Уæд йæ иу къух йæ сæрæн йæ 
иу фахсыл схаста, иннæ къух йе ’ннæ фахсыл. Адæммæ ма иу 
хатт акаст æмæ хъæрæй загъта: 
— Зынаргъ æмгусджытæ! Абон нæ институты ис æхсыз- 
гон хабар. Не ’мкусæг, нæ институты хистæр наукон кусæг 
Дадзинаты Тæга уыди наукон балцы. Йæ балц куыд ацыд, 
уый тыххæй йæхæдæг радзурдзæн, фæлæ уал уын æз развæ- 
лгъау хъусын кæнын: фæрæстмæ и йæ балц. Æмæ уыцы 
дæргъвæтин балцы рæстæджы Тæгайæн хо æмæ æфсымæры 
лæггад чи кодта, йæ куысты мидæг йе ’нцой чи лæууыд, уыцы 
хорз адæмæй иуцалдæр абон ис немæ. Бар мын раттут, æмæ 
сын уе ’ппæты номæй зæрдиаг арфæ ракæнон æмæ сæ мæнæ 
ардæм схизын кæнон, цæмæй сæ сымах хуыздæр уынат, уый 
тыххæй. 
Уæ хорзæхæй, нæ дзæбæх уазджытæ! 
Куыддæр уазджыты кой скодта, афтæ зал къухæмдзæгъдæй 
айдзаг — æнахуыр хъæлдзæг къухæмдзæгъд уыди. Стæй раззаг 
бандонæй сыстадысты Хæмыц, Газанте, Микадо, Бутиан æмæ 
ноджы Сурæт. Фыццаг адæмырдæм азылдысты æмæ сын сæ 
сæртæй акуывтой, стæй кæрæдзийы фæстæ араст сты, уæле, 
Арысхан кæм лæууыд даргъ стъолы фарсмæ, уырдæм. Иннæтæ 
дзæбæх уыдысты, фæлæ Сурæт цыдæр фæлурс ныцци — йе 
’фсæрмы кодта, йе цыдæр уыд. 
Схизæны цы къаннæг асин уыд, ууыл иугай хызтысты, Бути- 
ан куы бахæццæ асинмæ, уæд йæ раздарæн æрысгæрста, йæ райст- 
бавæрды игæргъуыз раздарæн, æрлæгъзытæ йæ кодта, йæ 
дзыппæй йын йæхи хуызæн игæргъуыз къухсæрфæн систа, йæ 
былтæ дзы рог асæрфта. 
Раст æм уыцы рæстæджы уæле чидæр йæ къух æрдардта, ома 
дæ къух æри, æмæ дын асиныл схизынмæ аххуыс кæнон. Бутиан 
æм фыццаг йæ къух слæвæрдта, стæй та йæм кæсгæ скодта. Уыцы 
рæстæджы адæм цæуылдæр тынг нымдзæгъд кодтой, æмæ Бути- 
ан фæуыргъуыйау, кæд ууыл æмдзæгъд кæнынц, цыдæр фæрæдыд 
æмæ — худынц ыл? Къухæмдзæгъд азылд далæ залы дæллаг 
кæронмæ æмæ фæстæмæ æрбаздæхт, цыма æддæмæ атæхынмæ 
хъавыд æмæ йын чидæр, кæуылты хъуамæ атахтаид, уыцы дуар 
ахгæд^га. Бутианæй йæ къух дæр айрох, афтæмæй касти лæгмæ, 
асиныл схизынмæ йын чи æххуыс кодта, уыцы лæгмæ — иуæй 
йæ цыма хорз зыдта, тынг хорз, иннæмæй та йæ цыма æппындæр 
356 

никуы федта. Æмæ кæм хъуамæ федтаид æниу ацы горæтаг арæзт 
лæджы, уæртæ йæ дзабырты лæг йæхи куы уыны! 
Фæлæ йæм худгæ цæмæ кæна? Уымæй дæр æнæуи куы худид, 
уæддæр ма — гъо! Уый хуызæн дзæбæх æмбырд кæм уа, уым 
æнæ бахудгæ дæр цы и кæрæдзимæ. Фæлæ ай цыдæр æндæргъу- 
ызон худтытæ кæны, хионы худтытæ æмæ комкоммæ зæрдæйыл 
æмбæлынц уыцы худтытæ. 
Стæй æмдзæгъд банцад, банцади худт дæр æмæ, куыддæр 
лæджы цæсгом йæ иугæндзон хуызмæ æрцыд, афтæ Бутианы 
хъуыры цыдæр абадт. Сдзурын йæ бон нæ бауыдзæн, уый куы 
базыдта, уæд йæ цæнгтæ дард фæхаста, сылгоймæгтæ куыд дард 
фæхæссынц сæ цæнгтæ, афтæ, æмæ лæгыл ныттыхст. Æрдæбо- 
ны æмдзæгъд йæ рыджы дæр нал фæзынд, ахæм тыхджын 
æмдзæгъд ныннæрыди, гъе! 
Æрæджиау, тынг æрæджиау ныссабыр и ацы хатт æмдзæгъд, 
æрбадтысты уазджытæ. Арысхан æмæ Тæгайы цур уыцы даргъ 
стъолы фарсмæ æмæ та уæд загъта Арысхан: 
— Ныр байхъусæм Тæгамæ. Æз ма æрмæст иу цыбыр ныхас 
зæгъын, цалынмæ Тæга нæ райдыдта, уæдмæ. Сæттын ыл: æз не 
’ууæндыдтæн ацы балцыл, нæ мæ уырныдта, исты дзы рауайдзæн, 
уый. Ныр развæлгъау куы æркастыстæм Тæгайы балцы 
бæрæггæнæнтæм, уæд бамбæрстон — рæдигæ кодтон æз. Тæгайы 
балц мæ бауырнын кодта ууыл, æмæ æрмæст уыцы хуызы агу- 
рын æмæ æмбырд кæнын хъæуы не ’взаджы хæзнатæ. Æз куыд 
дзырдтон, афтæ куы алæгæрдæм цалхæй-малхæй, уæд тас у, 
ноджы сæ къæхты бын куы ныккæнæм, куыд фæзæгъынц, куы 
сæ ныннæмæм æмæ дзы мах нæ, фæлæ нæ фæстæ цы агурджытæ 
уа, уыдон дæр куы ницуал ссарой. Мæнæ рагон цæрæнуæттæ чи 
фæкъахы, уыдон куыд арæхстгай æмæ куыд адæрсгæ февналынц 
фыдæлты цардыуаджы дзауматæм, мах дæр хъуамæ афтæ арæх- 
стгай æмæ адæрсгæ æвналæм, ныхас цы дзырдтæ æмæ дзырдбæ- 
стытыл цæуы, уыдонмæ, уымæн æмæ уыдон дæр ахæм рагон 
цардыуаджы дзауматæй уæлдай не сты. 
Уым Арысхан æрлæууыд æмæ Тæгамæ бакаст. 
— Дæ хорзæхæй. 
Æмæ сыстади Тæга, йæ урс-урсид хæдоны хъуырыл йæ сау 
галстук бараст кодта, йæ гæххæттхæссæн систа стъолæй æмæ 
а^эаст, уæртæ сценæйы кæрон цы дзурæн бынат уыди, уырдæм. 
Йæ къахайст — цæрдæг, йæ уæнгты змæлд — фидар. 
Касти Бутиан йæ фæдыл æмæ не ’ууæндыд йæ цæстытыл. 
Уæдæ-иу уым цы хуызæн цыдтытæ фæцæйкодта! Куы-иу агу- 
ыбыр и Дзыныхты Хуыгуйау, йæ хъæбæр цырыхъхъыты 
зæвæттæ-иу йæ фæдыл куы фæцæйласта. Мæнæ мæрдты 
диссæгтæ! 
— Сафдзæн нæ ацы чекист хæрæг! — дзуры Газанте Мика- 
дойы хъусы, сусæгæй дзурынмæ хъавы, фæлæ хъуысы йæ ныхас 
357 

уæддæр æмæ худы. — Амæн куы ницы хос скæнæм, уæд нын нæ 
сыдзыхæссæнтæ фендзысты лæппутæ. 
Микадо кæсы Тæгамæ æмæ та йæ къух йæ сæрыл æруадзы — 
цал хатты йын адасын кодта йæ сæр, кæддæра фыййау уыди 
æцæг, кæддæра-иу дастой кæрæдзийы, кæддæра зоны дасын! 
Æмæ-иу ыл куы баууæндыд, куы та-иу фæстæмæ сдыгъу- 
ырдздзæг. Ныр Газантейы мæстæймарæн ныхæстæ куы фехъуы- 
ста, уæд куыд иæ сыхсысти. Уæдæ ма йæм исчи акæсæд! Йæхæдæг 
ын цуайнæгтæ-йедтæ хуыдта йæ чырыны. Фæлæ йæ удыл цыма 
мыдадз тагъд, афтæ æхцон ын уыд — æгайтма сæм æрвыст ни- 
куыцæй уыд, æгайтмæ чекист нæ разынд, æгайтма сыл фысгæ 
нæ кодта æмæ æнæ фыдбылызæй баззадысты. Газанте нæ, фæлæ 
йыл адæм се ’ппæт дæр худæд. 
Уæддæр нæ баурæдта йæхи, йæ сæр бакъул кодта Газантемæ, 
бахудти йæм. 
— Æмæ йын ды цуайнæгтæ куы хуыдтай йæ чырыны. Цу- 
айнæгтæ æмæ тебæтæ. Ферох дæ сты дæ ныхæстæ? Æз та дын 
куыд дзырдтон? Нæ, нæ, куыд дын дзырдтон æз та?! Гъей, лæппу, 
æвæдза, а лæппу дæр... 
Æмæ дис бафтыд Бутианыл: адон та цы хуызæн ныхæстæ 
æмæ цы хуызæн худтытæ кæнынц, сæ хъæуы разагъды лæгтæ! 
Кæд æрра не систы, уæд ма горæтаг стыр æмбырды исчи афтæтæ 
кæны! Æмæ фæфæнд кодта Бутиан — фæйнæ-фæйнæ уайдзæфы 
сын бакæна. Уæдæ уæнцон нæу! 
Фæлæ уæдмæ Тæга йæ гæххæтхæссæн рафæлдæхта, адæммæ 
акаст æмæ ныссабыр сты адæм. Æнахуыр æхсызгон сабыр ныйй- 
исты. 
1994-1996 азтæ 
358 

СÆРГÆНДТÆ 
Радзырдтæ 
УЫЦЫ ДАРД УАЛДЗÆГ 
3 
мит 
10 
ХЪАРМ ДЗУЛЫ ТÆФ 
24 
ЗОКЪОТÆ 
32 
УРС ИЗÆРТÆ 
38 
МÆ ДЗÆБÆХ ЧЫЗГ 
47 
МУРАТБЕГ ÆМÆ ИННÆТÆ 
64 
ДЫУУÆ КÆРДЗЫНЫ 
74 
ФЫССÆН ЧИНЫГ 
83 
Уацаутæ 
НЫВÆДЗ 
95 
УРСДОНЫ БЫЛЫЛ САУ ФÆРДЫГ 
198 
359 

ХУГАЕВ СЕРГЕЙ ЗАУРБЕКОВИЧ 
БЕЛЫЕ ВЕЧЕРА 
Рассказы и повести на осетинском язьше 
Редактор Д. Т. Калоева 
Художник О. Д. Дзигоев 
Художественный редактор Г. 3. Чеджемшы 
Технический редактор А. В. Ядьшина 
Корректор Э. Дз. Баликоева 
Компьютерный набор и верстка Ж. А. Кулиева 
Сдано в набор 14.01.00. Подписано к печати 28.11.00. Формат бумаги 
84хЮ8У32. Бум. тип. N 1. Гарн. шрифта Музл. Печать офсетная. Усл. 
п. л. 18,90. Учетно-изд. листов 22,56. Тираж 1000 экз. Заказ N 102.С 1. 
Комитет по печати и информаиии РСО—Алания. 
Издательство «Ир», 362040, Владикавказ, проспект Мира , 25. 
Республиканское издательско-полиграфическое прелприятие им. В. А. 
Гассиева, 362011, Владикавказ, ул. Тельмана, 16. 

