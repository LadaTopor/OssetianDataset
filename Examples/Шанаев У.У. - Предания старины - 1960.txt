Санаты Уари 
ЦÆГАТ ИРЫСТОНЫ ЧИНГУЫТЫ РАУАГЪДАД 
О Р Д Ж 0 Н И К Н Д 3 Е * 1 9 6 0 

У. У. Шанаев 
ПРЕДАНИЯ СТАРИНЫ 
На осетинском языке 
С веро-Осетинское книжное издательство. 
Орджоникидзе * 1960 

ермен 

и 
Чермен райгуырди Хъобаны. Йæ фыд Бестолаты 
Мадзу æмæ йæ мад Агуыдзон уыдысты хæххон, 
фæрссаг адæмæй. Уыцы иунæг лæппу йедтæмæ сын ни- 
цы уыди. Тыхст цард кодтой, æмæ Черменыл дыууадæс 
азы куы рацыди, уæд æй радтой уæлыгæс Бытъаты 
Мырзабегмæ. Уый уыди уыцы заман æхсарджын, 
мулкджын лæг. Мырзабег тынг бауарзта Чермены йæ 
цæрдæг æмæ йе ’нæзивæджы тыххæй. 
Иу бон Хъобаны уæлыгæстæй Дæллагхъæуы Зиу- 
гæрсты зæнгыл бирæгъ аскъæфта уæрыкк. Уæлыгæс- 
тæн сæ хистæр уыди Къубалты лæппу. Чермен та сæ 
кæстæр уыди, дыууадæсаздзыд. Афтæ сæм дзуры: 
— Цомут, бирæгъ нын нæ уæрыччы хæры дæлæ æр- 
хы æмæ йын æй байсæм. 
Уæд сæ хистæр, Къубалты лæппу, афтæ зæгъы: 
— Уæдæ, уæдæ, ныццу æмæ ма дын дæхи дæр ба- 
хæра! 
— Бын бауай, — бафидис ын кодта Чермен, — 
æгас дынджыр лæг куы дæ, хъама дæм куы ис, ды та 
дзы цæмæй тæрсыс? 

Къубалты лæппу хъама фелвæста æмæ йæ Чер- 
менмæ бадаргъ кæны: 
— Дæ мады роны йæ бакæн, Чермен, ай дын хъа- 
ма, æмæ йæ куы нæ амарай! 
Черменæн йæ къухы хъама куы бафтыд, уæд дур- 
дзæгаты ныхъхъуызыд бирæгъмæ, йæ фæстаг къæхтæй 
йæ æрцахста æмæ йæ барæхуыста. Бирæгъ цæхгæр 
фæзылдис æмæ дзагъырцæстæй фæлæбурдта йæ ма- 
рæгмæ. Фæлæ Чермен Чермен дæр уымæн уыди, æмæ 
тыхы ныхмæ тыхджын уыдис. Куыддæр цæф бирæгъ йæ 
дзых фæхæлиу кодта, афтæ йын йе ’фсæртæ ацахста 
æмæ йын сæ фæйнæрдæм афаста. 
Раст уыцы афон йæ уæрыччытæ бæрæг кæнынмæ 
бацыди æмæ Чермены бирæгъ маргæ баййæфта Бы- 
тъаты Мырзабег. Изæры уæлыгæстæ куы æрæмбырд 
сты, уæд сæ Мырзабег бакодта Тлаттаты хистæр То- 
тырадзы цурмæ. Зæронд Тотырадзæн Мырзабег ра- 
дзырдта, Чермен бирæгъ куыд амардта, уый. Тоты- 
радз фырцинæй йæ урс зачъетыл йæ къух æруагъта, 
стæй Чермены йæ хъæбысы ныккодта. 
— Цæр дæ мады фæндиаг! — загъта уый, стæй 
къулæй райста йæ рагон хъама æм,æ йæ балæвар код- 
та Черменæн. 
— Мырзабег, — загъта Тотырадз, — фæдзæхсын 
дын: ацы сабийы мын макуы бахъулон кæн, арфæ йын 
ракæн мæ номæй йæ фыд Мадзу æмæ йæ мад Агуы- 
дзонæн, бирæгъдзарм та мын мæ уаты Чермены лæва- 
рæн байтындзут. 
* * * 
Иуахæмы Тлаттаты фæсивæд уыдысты балцы. 
Сындзыхъæуы сæрмæ Бадилаты фæсивæд сæ размæ 
бабадтысты, æмæ сын хæст бацайдагъ ис. Мырзабегæн 
йæ фыды ’фсымæры лæппу Æмзор уыдис Тлаттаты фæ- 
сивæдимæ æмæ мард фæци уыцы ран. Йæ хотыхтæ 
баззадысты знаджы къухы. Стыр худинаг уыдис уыцы 
заман хотыхтæ искæмæн ныууадзын. Мырзабег бав- 
зæрстытæ кодта иукъорд хатты сæ байсын, фæлæ йæ 
ницæмæй сразы кодта йæ амонд. 
Раст уыцы рæстæджы Черменыл цыдаид ссæдз 

азы бæрц. Никæйы зыдта Мырзабег Черменæй сæ- 
рæндæр лæппу æмæ баныхас кодта йемæ Æмзоры хо- 
тыхты тыххæй. 
Чермен сразы ис, æмæ ацыдысты дыууæйæ. Бабад- 
тысты Æмзоры марæджы размæ, уæдæ цы, æмæ йын 
иухатт йæ фæндаг алыг кодтой. Хæст сын бацайдагъ 
ис. Чермен исдуг хъавыдис йе знаг бадилоны удæга- 
сæй æрцахсынмæ, фæлæ Мырзабег нал фæлæууыд, ба- 
тагъд кодта æмæ йæ фехста топпæй. Уый дæр ын рад- 
та дзуапп. Мырзабегæн йæ бæх фæмард ис. Уæд æй 
Чермен басырдта кардæлвæстæй. Бадилон лидзыныл 
сбæндæн ис, фæлæ йæ Чермен баййæфта æмæ йæ То- 
тырадзы лæваргонд хъамайæ сриуыгъта. Ныдздзойтæ 
кодта бадилон, уæдæ цы, æмæ йæ Чермен æрфистæг 
кодта йæ бæхæй. Лæг уыдис мæлæтдзаг цæф æмæ йæм 
Чермен нал бавнæлдта. Раластой йын йæ бæх æмæ йæ 
хотыхтæ — топп æмæ кард.1 
* * * 
Чермен йе ’ххæст лæджы ранмæ бацыдис зондæй 
дæр, хъаруйæ дæр. Цас ын фылдæр æнтысти, цас йæ 
кад фылдæр кодта, уыйас æм Тлаттаты уæздан æмæ 
хъал фæсивæд хæлæгæй мардысты. Афтæ-иу бакод- 
той: «Нæ хорз номдзыд Мырзабег нын Агуыдзоны 
фырты æлдарæн хъомыл кæны! Бестолы фыртæн цы 
фæндиаг ратта Мырзабег, уый йæхи мыггаджы фæси- 
вæдæн йæ цæст нæ бауарзта. Цæй æмæ йын фыддæра- 
гæн иу зæххы гæбаз дæр ма раттæм!» 
Хъайсын æмæ Майрæмыхъо æфсымæртæ уыдысты, 
кæсгон кънйæзтæ Астемыраты хæрæфырттæ, Тлатта- 
тæн та сæ зынгæдæртæ. 
Иухатт, Чермен балцы куы уыди, ахæм заман, йæ 
ныхмæ фыдвæнд ныккодтой Майрæмыхъо æмæ Хъай- 
сын, æмæ сæ сусæг фæнд æххæст дæр бакодтой. Уы- 
дон байуæрстой зæххытæ æмæ дзы Чермены пом не 
1 Уыцы кард абон дæр ма сæфт нæу. Фыдыбæстæйы хæсты 
1941 азы уыдис Мырзабеджы байзæдтаг Мæхæмæты фырт Ис- 
мелмæ, хистæр лейтенантмæ. Разынди Хъуыбатты Хъайсыны 
кард. (Автор). 

ссардтой. Мырзабег ма кæд дзырдта, Чермен индæ- 
тыл нымайгæ нæу, ссарын ын хъæуы йæ ном, зæгъгæ, 
уæддæр ын нæ радтой фæндаг. 
— Кæд æппын æмæ фыдвæндаг фæуид Чермен, — 
дзырдтой Тлаттатæ. — Фæндагыл куы ис, кæд æй ис- 
чи амарид, нæмыг хохы дæр куы хизы. 
Фæлæ Тлаттаты æнамондæн Чермен æрбаздæхти 
сæрæгасæй æмæ дзагармæй. Балцæй-иу Чермены æр- 
баздæхт Хъобаны адæмæн уыди стыр бæрæгбонау. 
Чермен-иу æлдæртты фос ратардта æмæ-иу уыцы 
фосæй мæгуыр адæмы кодта хайджын: кæмæн-иу 
лæвæрдта гал, кæмæн хъуг, кæмæн бæх. Чермен хъæз- 
дыгдзинадмæ нæ тырныдта, мулк æмæ хъæздыгдзи- 
надмæ нæ хæлæг кодта, фæлæ мæгуыр лæджы тыхст- 
мæ нæ фæрæзта кæсын. Уый йæ фыднизау кодта тых- 
сын. 
Чермены æрбаздæхтмæ бирæ адæм касти æнхъæл- 
мæ. Йæ фæллад суадзын дæр ын нæма бантысти, 
афтæмæй кæрт байдзаг адæмæй. Адæм кæрæдзимæ 
уадысты хæрзæггурæггаг, Чермен нын дзæбæхæй фæ- 
зынди, зæгъгæ. 
Адæм æрæмбырд сты æмæ, кæрæдзийæн бар нæ 
дæтгæйæ, Черменæн кодтой сæ хъæстытæ: 
— Фехъуыстай, Чермен, Тлаттатæ та нын цы ба- 
кодтой, уый? Зæхх байуæрстой æмæ дзы махæн хай 
нæ бакодтой. Æмæ мах сахуыр стæм фыдбонтыл, æва- 
дат æмæ цыбыр къухæй цæрыныл. Фæлæ нæ цæугæ 
хох, нæ лæугæ мæсыг, не ’хсæвы стъалы, нæ боны Бон- 
вæрнон ды дæ, Чермен, æмæ нын дæ ном дæр не 
ссардтой, сæ бон ныккалой!.. 
Æрæнкъард ис Чермен адæмы ныхæстæм хъусгæ- 
йæ. Тынг мæсты сси Тлаттаты æнæраст хъуыддæгтæм. 
Фæкасти Хъобаны ныхасмæ æмæ дзы бадгæ ауыдта 
Мырзабеджы, уый алыварс та — Тлаттаты хистæргы 
æмæ кæстæрты. Райста Чермен йæ лæдзæг æмæ араст 
ис ныхасмæ. Æрбалæууыд Тлаттаты цур, æмæ йæм 
Мырзабег дзуры: 
— Æгас æрцæуай, Чермен! Цы хабæрттæ хъуысы 
нæ алыварс? Цы ис ногæй? Истытæ нын радзур. Куыд 
уыди дæ балц? 
Æгъдау радта Чермен, уæдæ цы, стæй афтæ зæгъы: 

— Мæ балцæй рахъаст кæнинаг нæ дæн. Ног ха- 
барæй мæнмæ ницы ис. Ног хабæрттæ уæхимæ куы ис. 
Тлаттатæ бамбæрстой Чермены ныхас, фæлæ сæ 
сыбыртт дæр ничи скодта. Уæд та Чермен афтæ фæ- 
зæгъы мæстæйдзагæй: 
— Мырзабег, зæххытæ куы байуæрстат... Иу му- 
рæй дзы уæд та мæ ном ссардтаиккат... Æппын ницы, 
фæлæ уын уæ марды бон йæ сынтыл дæр никуы схæ- 
цыдтæн? йе уæ фынджы уæлхъус кæстæриад никуы 
акодтон? Уæд та мын зæронд мад куы ис, уе ’хсæн 
хæларæй куы арвыста йæ бонтæ. Куыннæ уæм 
разынд иу уæздандзинад? Хъыг мын у, афтæ æцæгæ- 
лон мæ кæй схуыдтат, уый. Канд мæхи тыххæй 
нæ дзурын, фæлæ йæ райгуырæн домбай бонтæ уæ 
хæдзæртты цума æмæ фæдджи-фæсронæй чи бахардз 
кодта, уыдонмæ дæр уæ зæрдæ куыд ницы тæригъæд- 
дзинад ссардта? Мырзабег, арвы бын зæхх бирæ ис, 
æз мæ хай, Хъобаны куынæ уа, уæддæр искуы ссар- 
дзынæн. Фæлæ, Тлаттатæ, уе ’ппæтмæ дæр дзурын, уæ- 
хи цæмæй сраст кæндзыстут, уæ къухы цы мæгуыр 
адæм ис, уыдоны раз? Уыдон сымахæн кæстæриуæг 
кæнгæйæ сæ тыхджын бонтæ уæ фæсдуæртты куы ба- 
тыдтой! Уæдæ сын цæмæй дзуапп дæттут? Лæг искæ- 
йы гал цæдисы куы акæны, уæд ма уый дæр куы 
бафсады. Сымах адæмæн уыцы фосы аргъ дæр куы 
нæ скодтат!.. Куыд раст уæм кæсы уый, гормæттæ? 
Фыдæй-фыртмæ æдыхы кæнут уæ быны, æвадат мæ- 
гуырæй аразут цагъар æмæ фæсдзæуин. Нæ зонут 
тæригъæд. Уæдæ уæм æууæнкæй дæр цы зыны? Ни- 
цы! Кæм ис уæ уæздандзинад?.. 
Чермен йæ лæдзæг зæххыл афтæ хоста, æмæ дзы 
фæйнæрдæм схъистæ хаудта. Мырзабег ма йæ сабыр- 
тæ кодта, ма тыхс, Чермен, дæлæ дын мæхи æрдузы 
цур ратдзыстæм, зæгъгæ, фæлæ Чермен нал куымдта 
сабыр кæнын: 
— Уæ лæвар бирæ уæд, Мырзабег, — загъта сын,— 
æз мæ хай дзывыры бырынкъæй мæхæдæг рахицæн 
кæндзынæн. 
Уыцы ныхæстæ кæнгæйæ, Чермен æрæвналы, нæрв 
кæуыл уыди, уыцы хъæдмæ, сисы йæ, лæдзæгау, æмæ 
дзы амоны: 

— Дæлæ Майрæмыхъо йæхицæн барæвзарæй цы 
хай равзæрста, уыцы æрдуз уынут, Тлаттатæ? Уыцы 
хай кæд æхсарæй уæхи бакодтат, уæд æз дæр æвза- 
рын ме ’хсар... 
Чермен уыцы сахат уыди цæф арсы хуызæн. Йæ 
размæ æрлæууæнтæ нæ уыди. Тлаттатæ æргом ницы 
фæрæзтой Черменмæ дзурын. 
— Майрæмыхъо! — дзуры Чермен. — Адон дæ 
фæндтæ æмæ дæ кæстæрты фæндтæ сты. Райсом сы- 
мах мæн ссардзыстут дæлæ уыцы зæхх кæнгæйæ. Сы- 
мах хуызæн, æз мæ фæндтæ сусæгæй нæ кæнын. 
Уæд Майрæмыхъо афтæ бадзуры: 
— Цы нæм æртхъирæнтæ кæныс, Бестолы-фырт? 
Æгас мыггагæй нæ дæ фæдджийы бын цы кæныс? 
— Æртхъирæнтæ нæ, — дзуапп ратты Чермен, — 
фæлæ мæ зæрды цы хъуыддаг ис, уый та искæйы тæс- 
сæй басусæг кæнын мæ зæрды нæй. Дыккаг хатт уын 
æй зæгъын, хъал Тлаттатæ, мæн райсом ссардзыстут 
дæлæ уыцы æрдузы дзывыримæ. Лæгдæр чи у, уый-иу 
рацæуæд, æмæ бавзардзыстæм нæ хъару! 
Уыцы ныхæстæ судзгæ æхсидæвтау хаудысты Чер- 
мены дзыхæй. 
Чермен уыцы сахат уыдис иттæг рæсугъд: йæ сæ- 
рæй йæ къæхты бынмæ калдта лæгдзинады цæхæртæ. 
Чермен раздæхти сæхимæ. Мырзабег баззади ны- 
хасы. 
— Фехъуыстат æмæ федтат, уæ дзырд кæимæ у, 
уый? — загъта Мырзабег Тлаттатæн. — Тынг рæдиут, 
Черменæн аргъ кæй нæ кæнут, уымæй. Æз бирæ фæ- 
хаттæн алыхуызон адæмимæ, фæлæ ахæм хъаруджын, 
æхсарджын æмæ æууæнкджыныл абоны онг нæма сæм- 
бæлдтæн. Цы йын дзурæм йæ хъаруйыл! Уынут, уæ 
цуры цы хъæд систа, уый! Сымах æй йæ бынаты сæ- 
вæрын дæр нæ бафæраздзыстут. Чермен иу нæу, æнæ- 
хъæн æфсад у. Уый ныхмæ цæуæнтæ нæй. 
Уæд Майрæмыхъо загъта: 
— Дæ хорзæхæй, Мырзабег, Агуыдзоны фырты нын 
æлдар кæныс? Æви йын йæ идон йæхи бар ауадзæм? 
— Йæ бартæ йын куы нæ раттат, — дзуапп ратты 
Мырзабег, — уæддæр уын сæ йæхæдæг нæ ныууадз- 
дзæни. 

Хъайсын мæстыхуызæй сдзуры Мырзабегмæ: 
— Хистæр дæ, фæразын дæм дзурын, Мырзабег, 
фæлæ нæ Агуыдзоны фыртæн æгъдæнцойыл хæцæг кæ- 
ныс? Æмæ уæд Чермен цы адæмы сæрыл дзуры, уы- 
дон райсом нæ уæле куы æрбаддзысты æмæ нæ суг- 
хæсджытæ æмæ донхæсджытæ куы скæндзысты! 
— Ницыуал зæгъын æз,—загъта Мырзабег,— 
æмæ, æвæццæгæн, рæдийын, фæлæ иу хъуыддаг ку- 
рын: ма рæдиут, ма тых кæнут Черменæн. 
Уыцы ныхæстæкæнгæ Мырзабег сыстади йæ бан- 
донæй æмæ æфхæрд хуызæй рараст ис сæхимæ. 
Фæсивæд иунæгæй куы аззадысты, уæд райдыдтой 
дзурын: 
— Мырзабег мæлæты уæллоз кæны Чермены! 
— Цæуылнæ йæ кæна, цæуылнæ? — дзуры Мæхæ- 
мæт Хъайсынмæ. — Нæ мадырвадæлтæ Астемыраты 
нын Кæсæджы сæ дыууæ мæгуырæй ныууагътой, сæ 
рæгъæуттæ сын фæтардтой. Уый тыххæй нын нæ кæс- 
гон мадырвадæлтæ рагæй лæгъстæ кæнынц: «Кæнæ 
нын Мырзабеджы, кæнæ Чермены нæ къухы бафгын 
кæнут». Æмæ Мырзабег базæронд ис, фæлæ ма нын 
Чермен та кæдæм ирвæздзæн? Кæд æмæ йыл нæхи 
бон нæ цæуа, — мах та йæ кæсæджы амæттаг фæкæн- 
дзыстæм. Уыдон Чермены амарыны мондагæй цъæх 
арт куы уадзынц. 
Чермен кæд Тлаттаты цурæй цыфæнды мæстыйæ 
рацыдис, уæддæр иттæг хъæлдзæгæй сæмбæлд йæ адæ- 
мимæ. Худгæ, хъазæн ныхас кæнгæйæ балæууыд 
се ’хсæн æмæ афтæ зæгъы: 
— Гъæтт, ме ’фсымæртæ, мæ хотæ! Уæ зынтæн 
кæрон æрцæуы, Тлаттатæ уын ралæвар кодтой сæ зæх- 
хæй йæ тæккæ ахсджиагдæр: дæлæ Майрæмыхъойы 
æрдуз, дихтæ та уын æй мæхæдæг акæндзынæн рай- 
сом. Тег, — фæдзырдта Чермен, — азил уæртæ нæ дзы- 
вырмæ, рæвдз куыд хуым кæна, афтæ. Темырби, ды 
та галтæн хос авæр, райсом æфсæст куыд уой, афтæ. 
Темырби æмæ Тег уыдысты, гыццылæй уацары чи 
бахауд Тлаттатæм, ахæмтæ. Лæджыхъæд æмæ æхса- 
рæй хъуаг нæ уыдысты, фæлæ сын сæ зын фадæттæм 

гæсгæ аргъ нæ уыдис нæдæр се ’хсарæн, нæдæрг сæ 
лæгдзинадæн. 
Дыккаг бон, куыддæр æрбарухс, афтæ рабадтас 
Чермен, йæ асгæуыл æрбабаста Тотырадзы лæвар 
хъама æмæ загъта: 
— Мæнæ хъама, Тотырадз дæ фæдардта номимæ, 
мæн дæр дæ цæст ма бауарзæд мæрдтæм æнæ номæй 
барвитын. 
Уый фæстæ Чермен йæ рон абаста йæ астæуыл, йæ 
топп æрцауыгъта йе уæхскыл æмæ æддæмæ рацыд. 
Чермен æмæ Тег æрлæууыдысты Майрæмыхъойы 
æрдузы. Чермен дзывыр куы æрсадзы, уæд скувы: 
— Уæ, ме сфæлдисæг хуыцау! Абон нæ дзывыр 
кæны фыццаг хахх адæймаджы номыл æмæ нын æй 
рæстмæ фæкæн! Цæй, мæ дзывыр, дæ ауæдз нын фæ- 
уæд Уæлахизы фæдисон! 
Уыцы ныхæстимæ Чермен адардта йæ дзывыр 
Тлаттаты Майрæмыхъойы зæххыл. Иттæг рæвдз цы- 
дысты æфсæст галтæ дæр æмæ ног арæзт дзывыр дæр. 
Тлаттатæ куы федтой Бестолы фырты дзывыры адард, 
уæлдавдæр та Майрæмыхъойы æрдузы, уæд уый уы- 
донæн уыди арв æрхаудау. Рафæлдæхти сыл сæ дуне. 
Майрæмыхъомæ æрæмбырд сты. Хъайсын нал ары 
йæхицæн бынат: 
— Уынут: Агуыдзоны фырт нæ удæгасæй баныгæд- 
та йæ дзывыры бын. Йе ’ртхъирæнтæ æмæ йæ ныхæс- 
тæ æххæст кæны: нæ мыггаджы зæхх нын йæхицæн 
заргæйæ фæлдахы. Мырзабеджы фæндиаг фестæм... 
Майрæмыхъотæн иннæ мыггагæй сæ уæлхъус æр- 
балæууæг нæ фæцис æмæ кæд мæстæй тъæппытæ хауд- 
той, уæддæр Чермены ныхмæ æхсарæй æрлæууын сæ 
ныфс нæ бахастой. Чермен ма йæхимидæг дис дæр 
кодта, куыд ничи сæ зыны, ууыл. Фæлæ Тлаттатæ нæ 
фæзындысты, æмæ Чермен афæлдæхта Майрæмыхъо- 
йы æрдуз. 
Зæхх фæлдæхт куы фæци, уæд Чермен адæмæн 
фæхабар кодта, тауинаг рамбырд кæнут æмæ тауын 
хъæуы, зæгъгæ. Адæм рамбырд кодтой сæ мыггаг, 
кæмæн цы йæ къухы æфтыди, уый, æмæ рацыдысты 
тауынмæ. Уыцы бон сын бантысти хорз бакусын, уы- 
мæн æмæ ус уæд, лæг уæд — рæвдз февнæлдтой. 

Диссаджы рæсугвд уыди уыцы бон, арвыл мигъы 
къæм нæ уыди. Чермен хъæлдзæгхуызæй адæммæ 
дзуры: 
— Арв дæр æмæ зæхх дæр нæ фарс сты. Кæсут, 
куыд худы бон! 
Уæд æм адæмæй чидæртæ афтæ дзуры: 
— Чермен, цæр нын, уый йедтæмæ дæ фæдыл зын- 
доны артмæ бацæуынмæ дæр разы стæм. 
Чермен бахуды: 
— Атæппæт иууылдæр зындоны артæй фервæзыны 
тыххæй куы сты!.. Нæ, зындон мах нæ хъæуы, мах 
хъæуы уæлæуыл дзæнæт, æмæ иузæрдион куы уæм, 
уæд æй аргæ дæр скæндзыстæм. 
Хъайсын тынг архайдта Чермены ныхмæ. Уый 
дзырдта: 
— Чермен канд Майрæмыхъоты хай нæ афæлдæхта, 
уый судзын кæны стыр тар хъæд æмæ йæ ссудзын кæ- 
нын куы бафæраза, уæд уыцы арт хуыссын кæнын нал 
суыдзæн нæ бон. 
Фæлæ кæд Хъайсын хус сугтыл фæтæген калæгау 
кодта, уæддæр нæ фæци йæ фарс хæцæг. Уæд Май- 
рæмыхъойы цот иунæгæй бамбырд сту æмæ сæхими- 
дæг байдыдтой тæрхæттæ кæнын. 
Хъайсын дзуры: 
— Нæхуыттæг ын куы ницы саразæм, уæд нын 
искæмæ æнхъæлмæ кæсгæ нæу. Кæсут, не ’рвадæлтæ 
дæр æмæ иннæ уæздæттæ дæр сæхи ныхъхъус кодтой. 
Уый афтæ æмбарын хъæуы, зæгъгæ, цы уæ фæнды, 
уый кæнут, махæй уын æмбал нæй. Мæнмæ ахæм фæнд 
ис: змæнтæг адæм залиаг калм сты, Чермен та йæ сæр 
у уыцы калмæн. Калм сæрæй марын хъæуы! 
Æмæ ныффæнд кодтой Тлаттаты уæздæттæ Чер- 
мены Кæсæгмæ, сæ мадырвадæлтæм æууæнкæй аса- 
йын, цæмæй йæ уым амарой. Æрмæст æй цы æфсонæй 
асайдтаиккой, уый ма нæ ардтой, фæлæ сын фæстаг- 
мæ фæцис ахæм мадзал дæр. 

Черменæн уыдис уарзон æмæ адджын æмгар — 
Хъалтураты Сæхмæрза. Уый уыдис цуаны йæ фырт 
Алиханимæ. Сæхмæрзайыл Гуыдзыдзуары цур сæм- 
бæлдысты кæсгон кънйæзтæ æмæ йын истой йæ гæрз- 
тæ. Хъалтуры-фырт Сæхмæрза топп агъудæй æххæст 
нæ фæхицæн кодта, афтæмæй йæ æргъæвдæй дæтты 
кънйазмæ æмæ йæм дзуры: 
— Ай дын, кънйаз, æнæрохгæнгæ лæвар Хъалту- 
ры-фыртæй! — йæхæдæг топп æркъæпп ласта. Гæрах 
фæцыд, æмæ кæсгон кънйаз фæмард. Хъалтуры-фыр- 
тæн амардтой йæхи дæр, йæ фынддæсаздзыд фырт 
Алиханы та йын семæ уацары акодтой. 
Сæхмæрза уыди Баймæтаты хæрæфырт. Бестолы- 
фырт Чермен та уыди Баймæтатæн се сиахс. Бай- 
мæтаты Баймæты чызг Госæгъа уыди Черменæн 
куырд. 
Тынг сагъæс кодтой Чермен дæр æмæ Госæгъа дæр 
Алиханы фервæзын кæныныл. Бирæ сыл нæ ацыди, 
Алиханы кой кæд нæ ракодтой, ахæм бонтæ. Афтæ-иу 
загъта Госæгъа: 
— Сæхмæрза лæг уыдис æмæ лæджы мард акод- 
та, фæлæ нæ гыццыл Алихан уыцы фыд-зæрдæ туг- 
дзых æлдæртты къухы цагъарæй, фыддомдæй йæ адзал 
куы ссара, уæд мæ мæрдтæм ницы бахæццæ уыдзæни. 
Уый мæ куы нæ тыхсын кæнид, уæд мæхицæй амонд- 
джындæр æппæт дунейыл дæр никæйы хонин, — æмæ- 
иу, уыцы ныхæстæ кæнгæйæ, Госæгъа сыгъдæгзæрдæ- 
йæ бакасти Чермены цæстытæм. 
— Фервæзын æй кæндзыстæм, — загъта-иу Чер- 
мен. — Мæнæн Кæсæджы ис иу æрдхорд. Уый сæ 
кънйæзтæй нæу, фæрссаглæг у, йæ ном Хаджи-Паго. 
Иттæг æхсарджын æмæ æууæнкджын у. Уый мын зæр- 
дæтæ æвæры, æмæ, кæд хуыцау зæгъа, уæд тагъд фер- 
вæздзæн Алихан. 
Кæсæджы иу æмбырды сæмбæлдысты Хъайсыны 
кæстæр æфсымæр Мæхæмæт æмæ Черменæн йе ’рдхорд 
Хаджи-Паго. Хаджи-Паго куы базыдта, Мæхæмæт 
хъобайнаг у, Тлаттатæй, уæд æй зæрдиагæй фæрсын 
байдыдта Чермены тыххæй. Мæхæмæт ын хæстæджы 

дзуаппытæ дæтты, цыма сын Черменимæ иу хæдон 
дæр уæрæх у, кæрæдзиуыл цыма æрхъæцмæ дæр нæ 
хъæцынц, уыйау. 
— Куыд у зæронд Мырзабег та? Æгас ма у? Æв- 
гъау уыди базæрондæн. Мырзабегимæ та куыд хæс- 
тæг стут фыдæлтырдыгæй? — бафарста Хаджи-Паго. 
— Дыууæ æфсымæры цот стæм, — дзуапп радта 
Мæхæмæт. 
— Æз æнхъæл дæн, уæдæ, — загъта Хаджи-Па- 
го, — æмæ мын мæ фæздæггæнаг къуым самондджын 
кæндзынæ: фысым дын уыдзынæн зæрдæйæ. Саккаг 
кæн хæдзармæ, ссар Мырзабег æмæ Чермены ном, 
кæннод мæ Чермен хъаст кæндзæни. 
Мæхæмæтæн дæр ма хуыцау хуыздæр хорз цы ра- 
кæна! Бирæ тухитæ æмæ йæ хъуыдытæ цы хъуыдда- 
джы фæдыл хъуыди, уый æнцонæй æфты ныр йæ 
къухы. 
«Æгас цæуай» йын загъта Хаджи-Паго, цæхх, кæр- 
дзынæй йæ тынг сбуц кодта. Афтæ йын зæгъы нуазæн 
дæтгæйæ: 
— Нæ сæмбæлды аххос Чермен у. Уый мæнæн у 
ме ’рдхорд-æфсымæр. Стæй канд мæнæн æмæ дæуæн 
нæ, фæлæ уый у нæ алкæйы æфсымæр дæр. Сымах, 
ир, уæлдайдæр та Хъобан, хæлæггаг уымæй стут, æмæ 
уыцы хорззæрдæ сахъгуырд уæ риуыл кæй схъомыл 
ис. Гъемæ дын, Мæхæмæт, уый тыххæй мæ нуазæн 
дæттын. Дидинæг æфтауæд Хъобан, Чермены хуызæт- 
тæ дзы фылдæр куыд æнтыса, уыцы боны фарн æй 
уæд! 
Хаджи-Паго Мæхæмæты сбуц кодта, цы йæм уыди, 
уымæй, стæй рахаста дыууæ хорз ехсы, дыууæ зæнго- 
йы рæсугъд хуыйæндагæй хуыдæй æмæ дыууæ та 
хæрзнад æрчъиаг дзабыртæ. 
— Мæхæмæт, мæнæ дын мæ лæвар: ехс сæгуыгы 
хуыйæндагæй, мæхи конд. Æвдисæн фæуæд нæ фыц- 
цаг сæмбæлдæн. Адон та мын мæ номæй Черменæн 
ратт. — Æмæ уыцы ныхæстæ кæнгæйæ кæрæдзийæн 
хæрзбонтæ ракодтой. 
Мæхæмæтæн уыцы лæвæрттæ йæ къухы куы баф- 
тыдысты, уæд йæ хъæлдзæгæн ныккæнæн дæр нал 
уыди: 

— Фæлæуу, бирæгъ, къæппæг дын мæ къухы ис 
ныр, тагъд дзы бахаудзынæ! — æртхъирæн кодта йæ- 
хинымæр Черменмæ. 
Рараст ис Мæхæмæт Хъобанмæ. Тындзыдта, цæ- 
мæй тагъддæр бахæццæ уа Хъайсынмæ, сæ сау хъуыд- 
дагæн уынаффæ кæнынмæ. Æхсæв ыл бон нал кодта, 
бон та æхсæв, афтæмæй Хъобаныл куыд сæмбæлд, 
уый æмбаргæ дæр нæ бакодта. 
Хаджи-Пагойы лæвæрттæ Хъайсынты афтæ фæ- 
хъæлдзæг кодтой, цыма сын ныронг кæмæй тарстысты, 
уыцы стыр ивылд доны сæрты хид фæзынд, уыйау. 
Мæхæмæт лæмбынæг бамбарын кодта Хъайсынæн, 
Хаджи-Пагойыл куыд сæмбæлд æмæ йын Хаджи-Паго 
цы фæдзæхста, уый: зæгъ, дам, Черменæн, зæрдæ дын 
цы хъуыддагæй бавæрдтон æмæ мæ бар кæй бакод- 
тай, уый тыххæй дæм уыдзæн хабар, зæгъгæ. Æз æй 
аивæй къахтон, цы йын йæ бар бакодта, уымæй, фæлæ 
мын ницы схъæр кодта Хаджи-Паго. 
Хъайсын хъæлдзæгхуызæй сдзуры: 
— йæ бар ын цы бакодта, уый дæр базондзыстæм 
хуыцауы фæрцы. Мах уал æнгуыр хъуыдис æмæ нæ 
къухы бафтыдис. Ныр кæф æрцахсдзыстæм æууæн- 
кæй! Æз архайын, куыд мыл æууæнда, ууыл: цыма мæ 
нæ фæрысти нæ зæххы афæлдæхт, уыйау ауагътон 
мæхи. Мæхæмæт, ды фылдæр бонты дæ мадырвадæл- 
тæм схъомыл дæ, Чермен дæуыл ницы гуырысхо кæ- 
ны. Чермены баууæндын кæнын дæуæй кæнгæ у. Бау- 
уæндын æй кæн, цыма Хаджи-Пагоимæ тынг рагæй 
зонут кæрæдзийы, цыма уе ’хсæн сусæгдзинадæй ни- 
куы ницы уыднс, афтæ. Цыбыр ныхасæй, Хаджи-Паго 
æхсидав у, æмæ дзы Чермены тайын кæн. Чи зоны, 
кæд дын Чермен схъæр кæнид, Хаджи-Пагоимæ цы 
кæнынмæ хъавынц, уый. Дзабыртæ æмæ уал зæнгæйт- 
тæ ма ма раттæм Черменæн. Сæ раттынæн хуыздæр 
рæстæджытæ скæндзæн. Черменæн сæ мама схъæр кæ- 
най! 
Мæхæмæт Чермены хъахъхъæнын байдыдта, æмæ 
иухатт Чермен йæ каистæм куыд фæцæйцыд, афтæ йæ 
размæ фæци æмæ йæм дзуры хъæлдзæгхуызæй: 

— Чермен, æз та ма дæм уæхимæ цæуинаг уыд- 
тæн! 
— Дард не стæм, аздæхын нæ бон у, — загъта 
Чермен. 
Мæхæмæт загъта: 
— Нал дын къуылымпы кæнын дæ балц. Кæсæгæй 
дæм ис ныстуан æмæ дын æй ам дæр зæгъдзынæн. 
— Кæсæгæй?— афарста Чермен. — Уый диссаг 
уыдзæн! 
— Зæрдиаг салам дын æрвиты Хаджи-Паго. Ныфс, 
дам, дын цы хъуыддагæй æвæрдтон, уый рæхджы мæ 
къухы бафтдзæнис, æмæ дæм хабар уыдзæн. Мæнæ 
дын уый та лæвар! — æмæ Черменмæ дæтты ехс. — 
Йæхи къухæй конд у, сæгуытдзармæй. 
Чермен исдуг æргом нæ ракаст Мæхæмæтмæ, хæ- 
рам уыдысты раздæр, фæлæ ехс æмæ йе ’рдхорды кой- 
мæ æрæджиау фæпарахат ис. Уый æхсызгонæн райс- 
та ехс æмæ йæм афтæ фæкаст, цыма Хаджи-Пагойæн 
йæхи федта. Раарфæ йын кодта зæрдиагæй, стæй йæ 
фæрсы: 
— Бахатыр кæн, Мæхæмæт, Хаджи-Пагойы куыд 
зоныс? Хорз лымæн дын у æви искуы хъуыддаджы 
сæмбæлдыстут? Куыд лæгæй йæ зоныс Кæсæджы? 
Мæхæмæтæн зын нæ уыди уыцы фарстæн дзуапп 
раттын. 
— Куыд дын зæгъон, Чермен... Хаджи-Пагоимæ 
куыд зонгæ стæм, уымæй-иу æй дæхæдæг бафæрс, 
куы сæмбæлат, уæд, фæлæ дын цыбырæй зæгъдзынæн: 
не ’хсæн сусæгдзинадæй ницы ис, кæрæдзиуыл æууæн- 
дæм. Мæнæ уыныс ацы ехс, дæ ехсы æмбал, — уый 
лæвар мын у. Куыд лæг у, зæгъгæ, мæ фæрсыс, æмæ 
дын уый зæгъдзынæн: æз мæхæдæг схъомыл дæн Кæ- 
сæджы — Челæхсаты астæу. Хаджи-Пагойыл чи фæ- 
уæлахиз уа цæхх-кæрдзын, æмгар-æууæнкæй, ахæм 
нæй. Æз æй никæуыл баивдзынæн, уый тыххæй æмæ 
мын у, мæ зæрдæ адджынæн кæй ссардта, уыцы лæг. 
Чермен загъта: 
— Куыд кæсын, Мæхæмæт, афтæмæй нын Хаджи- 
Паго æмбис æрдхорд рауади нæ дыууæйæн дæр! Ар- 
фæ дын кæнын, Мæхæмæт, зæрдиагæй, æмæ амонд- 
джын уацхæссæг фæу не ’хсæн. Куы ма фенай Хаджи- 

Пагойы, салам-иу ын ратт мæнæй. Æнхъæлмæ, 
зæгъ, кæсдзынæн дæ хабармæ. 
Уыцы ныхæстыл Мæхæмæт раздæхти Хъайсынтæм. 
Чермен та арасти йæ фæндагыл. 
Черменæн йæ зæрдæ бахъæлдзæг ис, йæ цæстытыл 
уадысты рæсугъд нывтæ. Цæвиттон, Хаджи-Паго йын 
ныфс бавæрдта Алиханы фервæзын кæнынæй, æмæ ма 
хуыздæр цæмæй бахъæлдзæг уыдаид! Кæд йæ фæн- 
даг уыди хæхтыл, нарæг кæмтты, фæзилæнты, уæц- 
дæр æм афтæ касти, цыма йе ’гас фæндаг дæр авджын 
у. Йæ цæстытыл уади Госæгъайы мидбылты худт, цы- 
ма Хаджи-Паго чысыл Алиханимæ йæ цуры лæууы- 
ди, уыйау. 
Ахæм рæсугъд хъуыдытæ йæ зæрдæйы гуырыдыс- 
ты, æмæ йæм афтæ касти, цыма йæм зæронд зæп- 
падзтæ, æнусон хæхтæ фæлмæн худтысты... 
Мæхæмæт дæр къаддæр цины нæ уыди Черменæй. 
Æрм’æст Чермены цин уыди рæсугъд, æнæтæригъæд, 
Мæхæмæты цин та — цъаммар, мæнгард, фыдбылыз, 
тæригъæдджын фыдбоны уазал тымыгъ. 
— Чермен, Чермен! — дзуры уый йæхимидæг, — 
дæу фырцинæй расыг цы Хаджи-Пагойы ном кæны, 
уымæй дын мах дæ адзал ссардзыстæм! 
Мæхæмæт сæмбæлди Хъайсыныл æмæ йын лæмбы- 
нæгæй радзырдта Черменимæ йæ фембæлды хабæрттæ. 
Уæд Хъайсын сдзуры: 
— Ныр нын фадат фæци Кæсæгмæ, уым ын Ха- 
джи-Пагоимæ цы хъуыддаг ис, уый бæлвырддæр ба- 
зондзыстæм, стæй йын уый фæстæ ратдзыстæм дза- 
быртæ æмæ зæнгæйттæ дæр, цыма йæм Хаджи- 
Паго æрвиты, уыйау. Уыдон æй бауырнын кæн- 
дзысты. 
Сæхи срæвдз кодтой æмæ араст сты Кæсæгмæ. 
Кæсæджы сæ мадырвадæлтæм сæ фæндтæ тыхджын 
фыцынц Чермены фесафыныл, фæлæ Чермен æмæ 
Хаджи-Пагойы æхсæн цы хъуыддаг уыдис, уый бæл- 
вырдæй нæ зыдтой, уымæн æмæ се’намондæн Хаджи- 
Паго уыди балцы. Гъе, фæлæ уæддæр алыг кодтой, 
цыма йын Хаджи-Паго æмгъуыд кæны æмæ йын амо- 
ны бынат сæ сæмбæлынæн Елхоты фале Гала-бæла- 
сы бын. 

Чермен та уыди Баймæтатæм, йæ каистæм. Йæ 
нæртон зæрдæйы ахæм цины лæсæн рацыдис, æмæ йын 
дунейы къардиутæ дæр нал фаг кодтой. Афтæ дзуры 
Госæгъайæн: 
— Уыныс, де ’фсымæры къухы æрмдзæф? Ацы ехс 
йæхи конд у, сæгуытдзармæй. Æркæс-ма йæм лыстæг, 
дæ хæрдгæ думæданæн дын бар уадзы? Ацы лæвар 
мыл куыд сæмбæлд, афтæ тагъд ныл Хаджи-Паго 
æмæ Алихан дæр æмбæлдзысты. Хаджи-Пагойæ уæгъд 
ныхас ’никуы сирвæздзæн. Йæ зæрдæ кард у, цы нæ 
алыг кæндзæн, уымæ йæ ласгæ дæр нæ кæны. Куы йæ 
сласы, уæд та йæ æнæ алыггæнгæ тъысгæ нæ кæны 
йæ кæрддзæмы. Мæхæмæт Кæсæджы ис æмæ нын дзы 
исты хабар хæсдзæн. Кæд Мæхæмæт ме знæгтæй у, 
уæддæр Хаджи-Пагайы зонгæ кæй у, уый тыххæй йыл 
æууæндын. 
Уæд Госæгъа афтæ зæгъы: 
— Нæ зонын, нæ зонын, цæмæн у, фæлæ мæ зæрдæ 
куыддæр тасы мидæг ис, Хаджи-Паго æмæ де ’хсæн 
Мæхæмæт кæй ис, уымæй. Зноны знаг абон лымæнæн 
зын ссарæн у. 
— Æмæ мæм цы знагдзюнад хъуамæ дара Мæхæ- 
мæт? Давгæ куы никæмæй ницы кæнæм, рæстæй цæ- 
рæг адæм куы стæм. Нæ, уæлдай гуырысхотæ нал 
хъæуы. Цæй, бонмæ бирæ нал ис: хистæртæй мæ исчи 
ардыгæй ацæугæ куы фена, уæд фидиссаг кæнын. 
Чермен Дæргъæвсы лæгъзы куы рацæйцыд, уæд 
Къæхтысæр хæрхæмбæлд фæци йæ хорз æмбал Ба- 
дзуаты Абырæгыл. Абырæг æй базыдта раздæр, хъæл- 
дзæгхуызæй йæм дзуры: 
— Æтт, Баймæтаты буц сиахс, афтæмæй нæ фæ- 
цæудзынæ! 
— О, нарты Хæмыц! — фæхъæр кодта Чермен. — 
Кæм та мын уыдтæ? 
Уыцы ныхæстимæ кæрæдзийы къуырццытæ кæнын 
байдыдтой сæ бæхтæй. 
— Бестолы-фырт, æз дæ каистæм цæуылнæ дæн? 
Цæй тарст сын кæныс хардзæй? Æви Госæгъайæн æв- 
заг бакæнынæй тæрсыс? 
— Раст зæгъыс, Абырæг. Алцыдæр дыл æмбæлы 
зæгъын: æз зылын дæн дæ цуры. 

Абырæг ныккасти Чермены бæхмæ: 
— Чермен, ацы бæх дæм кæцæй æрæфтыд? 
Чермен загъта: 
— Радта мын æй ме ’рдхорд æфсымæр Хаджи- 
Паго, Абайханты саулохтæй у. 
— Раст зæгъыс, Чермен, сыгъдæг саулохаг у: би- 
рæгъварс, зыгъар, цыбырастæу, къуыпных, зылдсæф- 
тæг, хуыдзаст. Хайыр уæд, хайыр. Стыр лæвар дын ра- 
кодта де ’фсымæр, фæлæ ма мæн дæр йемæ базонгæ 
кæн! 
— Уымæн нын амал ис, Абырæг. А дыууæ боны 
йемæ хъуамæ сæмбæлæм, æмæ уæд Баймæтаты хæ- 
дзары нæ тæригъæдтæ осыгъдæг кæндзыстæм, — загъ- 
та Чермен, йæхæдæг бахудти. 
— Цæй, уæдæ, Чермен, банхъæлмæ кæсын хуыз- 
дæрæн фæуæд. Æцæг-иу мын мæ цæстытæ æнхъæлмæ 
кæсынæй ма ныуурс кæн. 
— Бирæ рæстæг дæ нæ бауадздзынæн æнхъæлмæ 
кæсын. Хаджи-Паго, Абырæг æмæ Чермен Баймæтаты 
хæдзары рæхджы кæрæдзимæ дæтдзысты нуазæнтæ. 
— Дæ дзыхы æхсырфæмбал, Чермен! Æцæг æрцæ- 
уæд уыцы амондджын сахат! — загъта Абырæг. 
— Хаджи-Паго мæм æрвиты, — дзырдта Чермен,— 
чи зоны, цæуын куы бахъæуа Кæсæгмæ, мæхнцæн 
æмбалæн уæд дæу нымайын! 
— Цæттæ дæн, Чермен! Кæсæгмæ нæ, фæлæ кæ- 
дæмдæриддæр. Æрмæст мæм раздæр хабар куыд уа, 
афтæ. 
Иучысыл ма аныхæстæ кодтой, стæй хæрзбоп загъ- 
той кæрæдзийæн. Чермен рараст Хъобанмæ, Абырæг 
та Дæргъæвсмæ. 
Бирæ афонтæ нæ рацыди, афтæ Чермен æнхъæлмæ 
цы хорз хабармæ касти, уый бафтыд йæ къухы: сæм- 
бæлд Мæхæмæтыл. Мæхæмæт ныр зыдта, кæцырды- 
гæй йæм бацæуын хъæуы, уый. Йæ зæрдæ йын æлхæд- 
та æмæ йæ расыг кодта Хаджи-Пагойы номæй. Уый 
дзырдта: 
— Ме ссыдыл цæуы æртæ боны, мæ хæс дын уыди 
дæ ныстуан раздæр фехъусын кæнын, фæлæ дæ-иу 
афарстон, æмæ уæхимæ нæ уыдтæ. 
— Раст дын куы зæгъон, Мæхæмæт, уæд де ссыд- 

мæ тынг æнхъæлмæ кастæн. Кæд дын, чи зоны, бан- 
тысти Хаджи-Пагойы фенын. Дæ фенд мын, йæхи фен- 
дау, æхсызгон вæййы. 
Мæхæмæт загъта: 
— Ау, Чермен, æмæ æз Кæсæджы уæвгæйæ кæмæ 
хъуамæ бацæуон Хаджи-Пагойæ раздæр? Раст йæ 
тæккæ хæдзары бадтыстæм æмæ цыбыр, фæлæ ад- 
джын рæстæг арвыстам. Зæрдиаг салам дын æрвыста 
æмæ куырдта хатыр, æрæгмæ дыл кæй æмбæлы, уый 
тыххæй. Æртæ боны æмгъуыдмæ, зæгъы, бафæраз, 
стæй дæм зындзынæн. Фæлæ, зæгъы, цы нæ вæййы: чи 
зоны, уыцы æмгъуыдмæ мæнæн куы нæ бантыса, уæд 
дæхи бахъæудзæн ардæм сæмбæлын. 
Уыцы ныхæстæ кæнгæйæ Мæхæмæт лæмбынæг кас- 
ти Чермены. цæсгоммæ, цыма йын йæ зæрдæйы сусæг- 
дзинæдтæ агуырдта, уыйау. Фæлæ Чермены цæсгомыл 
ницы зынди, хæлар, æнæзæрдæхудт æмæ уарзондзина- 
дæй уæлдай. 
Чермен бафарста: 
— Æппын дын ницы загъта нæ сæмбæлæн бынаты 
тыххæй? 
Мæхæмæт хъуызгæхуызæй сдзырдта: 
— Чермен, уый ардыгæй бацамонынæн тынг зын 
у, фæлæ кæд йæхæдæг фæзынид уæдмæ. Кæд æмæ нæ 
фæзына, уæд мæхæдæг нæ фæзивæг кæндзынæн дæу 
уырдæм ныххæццæ кæнынмæ. 
Уыцы ныхасы фæстæ Мæхæмæт дисхуызæй дзуры: 
— О, хæдæгай, Чермен, чысыл ма бахъæуа, мæ 
амынат мæ ферох уа! — йæхæдæг йæ фæсарцæй райс- 
та зæнгæйттæ дзабыртимæ æмæ йæм сæ дæтты: — Мæ- 
нæ мæм адон радта, йæ каистæм куы цæуа, уæд-иу 
сæ скæнæд, зæгъгæ. 
Чермен йæ лæвар куы райста, уæд æфсæрм дæр 
æмæ цин дæр йæ зæрдæйы ссыгъдысты. Мæхæмæтыр- 
дæм ма йæм æнæууæнкдзинадæй цыдæриддæр уыди, 
уый, уæрм зæххæй куы айдзаг кæнай, уыйау алæгъз 
ис. Чермены зæрдæ куыддæр тæригъæдырдæм фæзылд 
Мæхæмæтмæ. Кастис æм уыцы сахат раст бынтон 
æнæтæригъæд адæймаг. Иттæг зæрдиагæй йын йæ 
къух райста æмæ йæм хæлархуызæй дзуры: 
— Арфæ дын кæнын, Мæхæмæт, мæн тыххæй дæ- 

хицæн кæй базын кодтай, уый тыххæй. Æз дæр дын 
дæ дзæбæхтæ мæ уæлæ нæ ныууадздзынæн. 
Æмæ рахæрзбон кодтой кæрæдзийæн. 
Чермен æнхъæлмæ кæсын байдыдта Хаджи-Паго- 
мæ. Афтæ тынг æнхъæлмæ касти, æмæ йæм бон мæй 
зынди, æхсæв та афæдз. Кæд цыфæнды даргъ уыдые- 
ты æртæ боны, уæддæр ахицæн сты, фæлæ никуыцæй 
зыны Хаджи-Паго. 
Чермен ныффæнд кодта, мæхи цæуын хъæуы, 
зæгъгæ. «Исты гæнæн æмæ йын амал куы уыдаид 
Хаджи-Пагойæн, уæд уый йе ’мгъуыд нæ фæсайдтаид. 
Цы чындæуа ныр? Абырæгимæ цæуин, æмæ бæлвырд 
нæ зонын, кæдæм цæугæ у, уый. Мæхæмæтимæ цæуин, 
æмæ Хаджи-Паго Алиханы куы рахæсса, уæд Мæхæ- 
мæты мадырвадæлтæм исчи комдзог куы фæуа!» 
Мæхæмæтæн дæр йæ зæрдæ æнцад кæм уыди, абæ- 
рæг та кодта йæ нывонды: 
— Чермен, цæй, цы хабар ис не ’фсымæрæй? 
— Æвæццæгæн, мæхи цæуын бахъæудзæн, — загъ- 
та Чермен. 
— Æмæ цы зивæг кæнæм, — бадис кодта Мæхæ- 
мæт, — кæд æппын æмæ дзы иу бæхрæгъау дæр нæ 
разæй фæкæниккам. 
— Бæхрæгъау нæ, — загъта Чермен, — фæлæ уы- 
цы æнамонд лæппуйы тыххæй, æвæццæгæн, цæуын 
бахъæудзæни... 
Чермены сæрмæ мигътæ æмбырд кæнын байдыдтой. 
Раст ын Мæхæмæт æмæ Хъайсын цы фæндаг сныв 
кодтой, ууыл ныллæууыди. Афтæ фæзæгъы йæхицæн: 
«Цæй, цы ма хъыгдарон Абырæджы дæр? Хаджи- 
Пагойæн бæлвырд йæ амынд бынат куы зонин, уæд 
Мæхæмæты дæр ныууадзин. Фæлæ йæ нæ зонын, æмæ 
цæуын хъæуы Мæхæмæтимæ. Ахсæв мæ балц фæ- 
рæвдз кæндзынæн æмæ ныууайдзынæн Мæхæмæтимæ. 
Æз райсом искуы бонасадæн скæндзынæн, Мæхæмæт 
та мын Хаджи-Пагомæ хабар фæкæндзæн». 
Мæхæмæтæн лæгъстæ нæ бахъуыд: хуыцауæй цы 

курдиат агуырдта, уый æнцонæй йæ къухы æфтыди. 
Сæхи цæттæ кодтой, цæмæй араст уой сæ фæндагыл. 
Госæгъайы зæрдæйы бацыди цыдæр æнахуыр тас. 
— Стыр диссаг, — загъта уый Черменæн, — мæ 
зæрдæйы цæмæн ахæм тас бацыди? Афтæ мæм кæсы, 
цыма æнамонд хабар фехъусдзынæн. Мæхæмæты кой 
мæ зæрдæйыл калмау тыхсы. Цы нæ ауайы мæ цæс- 
тытыл! Исчи тагъд-тагъд куы æрбацæуы нæ рæзты, 
уæддæр тæрсгæ фæкæнын. Цы хабар у, нæ зонын... 
Хуыцау æй хуыздæрæн фæкæнæд... 
Араст сты сæ фæндагыл Черменитæ. Дзæвгар куы 
фæцыдысты, уæд Мæхæмæт ехсы хъæдæй бацамыдта 
Черменæн дардмæ Галайы бæлас. Бæласмæ хæстæг- 
дæр куы бахæццæ сты, уæд Мæхæмæт дзуры: 
— Цæй, Чермен, мæнæ ацы къуылдымы нæ бæхтæ 
суадзæм æмæ ахизой. Нæхæдæг та уынаффæ бакæ- 
нæм, цы нын кæнгæ у, ууыл. 
Чермсн уæлдай нал загъта, æмæ сæхи æрфистæг 
кодтой, сæ бæхтыл сæвæрдтой сахсæнтæ. Иучысыл куы 
афæстиат сты, уæд Чермен йæ къух Мæхæмæты уæхс- 
кыл æрæвæрдта æмæ афтæ зæгъы, йæ цæсгоммæ йын 
кæсгæйæ: 
— Мæхæмæт, æз ам баззайдзынæн, ды ацу æмæ 
фæхабар кæн Хаджи-Пагомæ. Фервæзын кæнынмæ, 
зæгъ, кæй хъавыдтæ, уый ардæм ракæн. Æрмæст дæ 
уый курын, Мæхæмæт, æмæ не ’рцыд Астемыратæй 
куыд ничи зона. Хæрам мæм сты æмæ мæ семæ фем- 
бæлын нæ фæнды. 
— Уый тыххæй гуырысхо ма кæн, — загъта Мæ- 
хæмæт. — Æз цæуын æмæ дыл Хаджи-Пагоимæ æм- 
бæлдзынæн тагъд. 
Æмæ ацыди. 
Чермен иунæгæй куы аззади, уæд кæстытæ кодта, 
Мæхæмæт æй кæдæм æркодта, уыцы хъæдмæ, æмæ 
афтæ дзуры йæхинымæр: «Уæ, нæ тæригъæд уа Ха- 
джи-Пагойы, цымæ дзы амæй лæгъздæр бынат никуы 
ссардта! Йæ тæккæ бирæгъбадæнтæм ын куы бахъа- 
выди. Диссаг, цымæ цæмæн равзæрстаид ахæм тар 
хъæд?..» 

Цалынмæ Чермен хъуыдытæ кодта, уæдмæ Мæхæ- 
мæт сæмбæлди Астемыратæм. Мæхæмæты сæмбæлд 
Астемыраты бахъæлдзæг кодта. Чермены æнамондæн 
уыдысты æмбырд, Хъайсын сæ астæу уыдис, афтæмæй. 
Мæхæмæт хъæлдзæгхуызæй радзырдта, Чермены куыд 
æрсайдта, уый. Хъайсын загъта: 
— Æтт, Астемыратæ, саг фæрæтмæ æрцыди! 
Мæхæмæтæн бауынаффæ кодтой афтæ: 
— Ацу æмæ йын зæгъ, Хаджи-Паго дыл, зæгъ, 
æмбæлдзæн тагъд. Мах дæр цæуæм дæ фæстæ, æрхы- 
ты ссæудзыстæм, бæласы аууон æрбаддзыстæм æмæ 
иучысыл куы афæстиат уай, уæд та-иу дæхи цæуæг 
скæн Хаджи-Пагомæ ракæсыны æфсон, æмæ уæд дæ- 
хæдæг дæр нæхирдыгæй фæуыдзынæ. 
Иукъорд замантæ ма афæстиат, стæй рацыди Мæ- 
хæмæт. Уалынмæ Мæхæмæт Чермены цур æрбалæу- 
уыд хъæлдзæгхуызæй æмæ дзуры: 
— Чермен, амонд нæ рæвдауы! Хаджи-Пагоны 
ныййæфтон сæхимæ, цыдæр уазджытæ йæм уыди æмæ 
йын бамбарын кодтон дæ хабар. Тынг æхсызгон ын 
уыди, мæхи дæр мын урæдта: æххæст, дам, уазджытæ 
ацæуой, æмæ иумæ ацæудзыстæм, фæлæ æз нæ ныл- 
лæууыдтæн, мæ мадырвадæлтæй мæ исчи куы фена, 
уымæй тæрсгæйæ. 
Чермен загъта: 
— Хорз бакодтай, Мæхæмæт, — хъахъхъæнын 
хорз у! 
Уыцы рæстæджы сæ алыварс æртыхстысты Асте- 
мыратæ æмæ Хъайсын. Мæхæмæт ныхæстыл дардта 
Чермены. Иудзæвгар куы афæстиат сты, уæд Мæхæ- 
мæт æвиппайды сдзырдта: 
— Цæй æрæгмæ цæуы Хаджи-Паго? Тагъд æрбч- 
цæуинаг куы уыди! Цæуон, æмæ йæм акæсон, — йæ- 
хæдæг сыстад æмæ æрхырдæм фæраст ис. Иудзæвгар 
куы ныууад æмæ куы фæаууон, уæд йæ бæх пыхсы 
абаста æмæ Хъайсынитырдæм араст. Уыцы рæстæ- 
джы Чермен йæ бынатæй сыстад, æнцадгай араст 
бæласырдæм. «Æнæ фенгæ мын нæй Хаджи-Пагойы 
бæрæггæнæн Галайы бæлас», — загъта Чермен æмæ 
бæласы цурмæ куы æрцыд, уæд æм кæсы æдзынæгæй 
æмæ йæхинымæр дзуры: «Стæ-ма, акæсон йæ цъуп- 

пæй». Цæ топп систа æмæ йæ бæласы æнцой æрæ- 
вæрдта. Бæласмæ хæрдмæ куы скаст, уæд йæ фале, 
цыма пыхс фезмæлыди, афтæ йæм фæзынди. Цымæ 
цы уа, зæгъгæ, дарддæр ныууад, йæ топп бæласы æн- 
цой ныууадзгæйæ. Пыхсы йæм зынди лæг. Цæ топмæ 
куыд фæзылд, афтæ фыццаг гæрах сæмбæлд йæ зæн- 
джы хæцъæфы. Топп райсынмæ ма тындзыдта, фæлæ 
йын мæцкъортæ йæ къæхтыл стыхстысты æмæ æр- 
хаудта. Черменæн йæ фестад æмæ Мæхæмæтæн та 
топмæ йæ бауад баиу сты. Стайау йæхи фехста Чер- 
мен, Мæхæмæты къухтæй раскъæфта топп æмæ фæ- 
хъæр кодта: 
— Æтт, цъаммар туг! — йæхæдæг æй кардæй аф- 
тæ тынг æрриуыгъта, æмæ йæ сæр зæхмæ харбызы 
хуызæн атылди. Чермен йæхæдæг дæр ныццудыдта 
æмæ æрфæлдæхти. Фыццаг æй цы кæсгон лæг фехста, 
уый рацыд æргом, афтæ æнхъæлдта, æмæ нал сыст- 
дзæнис. Фæлæ цалынмæ уый топп йæ агъудæй иста, 
уæдмæ йæм Чермен фæцарæхстис: нæмыг ын батыдта 
йæ риуыгуыдыр. Чермен йæхæдæг дæр стыр уæззау 
цæфтæ фæцис, йæ алыварс гæрæхтæ сбирæ сты. Зæх- 
мæ куы æрхаудта Чермен, уæд æй иу кæсгон цæвын- 
мæ хъавыди кардæй, фæлæ йæ Чермен æрцахста йæ 
фæдджийæ æмæ йæ афтæ тынг æрбалхъывта йæхимæ, 
æмæ лæг, сывæллонау, æрбаскъиудта Чермены хъæ- 
бысмæ. Чермен ын ныххæцыд йæ хурхыл æмæ загъта: 
— Æлгъаг у дæ цуры амæлын, фæлæ... кæлмытæ 
æртæ къаддæр фæуыдзысты!.. 
Асыгъдæг ис топпы фæздæг. Ныссабыр ис æрдз. 
Чысыл кодта сæлфынæг, бæлæстæ дæр цыма æнкъард 
уыдысты æмæ цыма сæ уайдзæфы хай Галайы бæла- 
сæн кодтой. 
Мард фесты Астемыраты Хамит æмæ Хату, мард 
фæци, ацы бæллæхтæ чи арæзта, уыцы Тлаттаты Мæ- 
хæмæт дæр. Уымæн уырдыджы йæ сæр афтæ дард 
атылди, æмæ йын æй аргæ дæр нал кодтой. Удæгасæй 
аирвæзти æрмæст Хъайсын. 
— Зынаргъ нын рауадтæ, Агуыдзоны фырт, — 
загъта ма уый. — Æфснайын хъæуы мæрдтæ, хъæр 

дæр сын нæй кæнæн, ныгæнын сæ хъæуы сусæгæй. Ацы 
калмы уæртæ иу дзыхъмæ аппарын хъæуы, уадз æмæ 
йæ рувæстæ бахæрой... Диссаг! Фараст нæмыджы сæм- 
бæлд йæ риуыл, уæддæр нæ марди! 
Изæрдалынгты Астемыратæ аластой сæ мæрдтæ. 
* * * 
Хаджи-Паго Алиханимæ бахæццæ Хъобанмæ, æр- 
лæууыд Чермены хæдзары раз. Бадзуайы-фырт Абы- 
рæг уыди Черментæм, йæ хъæлдзæг ныхас æддæмæ 
хъуысти: 
— Агуыдзон, уæдæ ма æз та Черменмæ куы æн- 
хъæлмæ кæсын ныр æртæ боны. Æхсæвыгон хъуыд- 
дæгтæ мын уыди кæмдæр, æмæ сæ уый тыххæй куы 
ныууагътон, уæд уый кæдæм фæрасти? 
Агуыдзон загъта: 
— Нæ зонын, дæ рын бахæрон, Абырæг, ам æм 
æмбисæхсæв чидæр æрбадзырдта. Йæ хъæлæс мæм 
Мæхæмæты хъæлæсы хуызæн фæкасти, æмæ ма мын 
афтæ загъта: «Иу кæсгон лæг нæм æрбацæуинаг у, 
æмæ æнæ мæн куы фæзына, уæд-иу æй ме ссыдмæ 
бауром», стæй ацыди. 
Уыцы рæстæджы чидæр кæрты дуар бахоста. Абы- 
рæг рудзынгæй ракаст æмæ сдзырдта: 
— Агуыдзон, дæлæ иу æнахуыр уазæг! Дæ хæдзар 
афснай, чи зоны, мидæмæ куы цæуа! — йæхæдæг ра- 
уади уазæджы размæ. 
Барæг бадти бæрзонд, хæрзхаст, цъæх стъæлфæн- 
тæджын бæхыл. Йæ бæхыл бæрæг уыди, тых цыд кæй 
фæкодта, уый. Уазæг сдзуры æрдæгирон æвзагæй: 
— Чермен ам нæй? 
— Йæ хæдзар ам ис, йæхи дæр ын ссардзыстæм,— 
дзуапп радта Абырæг. 
Уазæг æрхызт бæхæй æмæ йæ нымæт куы рап- 
пæрста иуварс, уæд йæ фæсарцæй æргæпп ласта иу 
хъомыл лæппу. Уыцы уазæг уыди Хаджи-Паго, лæп- 
пу та Алихан. 
Хаджи-Паго æмæ Абырæг кæрæдзийæн сæхи баца- 

мыдтой. Агуыдзон куы базыдта, Чермен алы бон цы 
Хаджи-Пагойы кой кæны, уый ис йæ цуры, уæд æй 
æцæг мады хъæбыс ныккодта: 
— О, мæ зæрдæйы уидаг, мæ цæсты рухс, æз дæ 
уындмæ куы бæллыдтæн, æз уымæй куы тарстæн, 
æнæ дæу фенгæ куы амæлон! 
— Мæлгæ нæма, Агуыдзон, мæлгæ, — загъта Ха- 
джи-Паго, — дæ дыууæ лæппуйы дын хъуамæ дæ фæл- 
лой бафидой. А дыууæ боны чындз хæсдзыстæм, мæ 
хъаймæты хо Госæгъайы. Чермен иуæй ме ’фсымæр у, 
иннæмæй та мæ сиахс у. Гъе, уæд дын дæ дыууæ лæп- 
пуйы дæ фæллад суадзын кæндзысты. Дæ бирæ зын- 
тæн æрхæццæ сæ кæрон! Мæнæ уын уый та, — загъга 
Хаджи-Паго, Алиханмæ ацамонгæйæ, — Госæгъайы 
мадыфсымæр Алихан. Бирæ йыл фæтухи кодтон æмæ 
тыххæй бафтыди мæ къухы. 
Агуыдзон æмæ Абырæг худгæ-кæугæ сæ хъæбысты 
кодтой Алиханы. Стæй Агуыдзон ацыдис æмæ фев- 
нæлдта хæринаг кæнынмæ. Хаджи-Паго æмæ Абырæг 
иунæгæй куы аззадысты, уæд Абырæг афтæ зæгъы: 
— Хаджи-Паго, махмæ ис иу æмбисонд: Хетæг 
хъæдмæ, кæнæ та хъæд Хетæгмæ: Черменæй куырд- 
тон, цæмæй мæ демæ базонгæ кодтаид, фæлæ мæм 
дæхæдæг фæтагъддæр дæ. Уыди нæм дæ кой, ныхас 
дæр бакодтам, демæ дæ хойы хæдзары куыд æмæ кæд 
хъуамæ сæмбæлдаиккам, уый тыххæй. 
Уæд Хаджи-Паго загъта: 
— Амондджын ныхæстæ кодтат æмæ æцæг рауа- 
дысты. Фæлæ диссаг: æз æм æрвитгæ куы кодтон, 
тагъд дыл æмбæлдзынæн, зæгъгæ... Мах дæр ын, Абы- 
рæг, бафыддæрагæн кæндзыстæм. Кæд ахсæв нæ фæ- 
зына, уæд Баймæтатæм нæ бæхтæ базмæлын кæндзыс- 
тæм, уый ма нæм-иу уæд дуарæй бакæс-бакæс кæ- 
нæд, — сæхуыттæг ныххудтысты. 
Абырæг æмæ Хаджи-Паго кæрæдзийы зæрдæтæ 
тынг тагъд ссардтой, рагæй цыма зонгæтæ уыдысты, 
уыйау. Сæрдыгон æхсæв сыл тынг тагъд сбон ис. Фæ- 
лæ нæ зыны Чермен. Райсомæй аходæн куы бахорд- 
той, уæд Хаджи-Паго дзуры Агуыдзон æмæ Абырæг- 
мæ: 
— Тынг мæ фæнды мæ хо Госæгъайы бабæрæг кæ- 

нын. Мæнæ йын йæ зынаргъ хæстæг Алиханы дæр 
раттиккам. Чермен куы æрбацæуа, уæд-иу æй рарвит 
Баймæтатæм. Мах дæр дзы нæ маст исæм, Агуыдзон. 
Уый æз æмæ Абырæгмæ нæ банхъæлмæ каст, мах дæр 
æм нæ кæсæм, — сæхæдæг хъæлдзæгæй ныххудтысты 
æмæ ацыдысты Баймæтатæм. 
Хаджи-Паго хæцыди Алиханы къухыл, йæ цуры 
лæууыдысты Госæгъа, йæ мад, йæ фыд æмæ Абырæг. 
Бирæ фæцинтæ кодтой Баймæтатæ дæр Алиханы 
фервæзтыл, — сæ хæдзар стыр хъæлдзæг сси. Уый 
фæстæ Госæгъа Хаджи-Пагойæн ракодта Чермены ха- 
бæрттæ: æртæ боны æмгъуыдмæ куыд ацыди, афоныл 
куыд нæ сæмбæлд æмæ куыд фæдзæхста, зæгъгæ, дам, 
уæдмæ куы нæ сæмбæлон, уæд-иу мæ агурут. Госæгъа 
ноджы радзырдта, Мæхæмæтимæ кæй ацыд, уый тых- 
хæй йæ зæрдæ тынг кæй æхсайы, уый. Цы бамбарын 
хъуыдис Хаджи-Пагойæн хъуыддаг? Уый æнцадгай 
дзуры Абырæгмæ: «Цæугæ нын у!» Фæлæ цæмæй йæ 
хо ма фæтæрса, уый тыххæй йæхи хъæлдзæггомау 
дардта. Рацыдысты Баймæтаты хæдзарæй æмæ фæн- 
дагыл Абырæгæн загъта: 
— Не ’фсымæр гуырысхо ран ис, Абырæг, мæ хо 
куыд радзырдта, афтæмæй. Мæ номæй йæ асайдæуы- 
ди. Æрзилын ыл хъæуы, баххуыс ын хъæуы. Ды суай 
æмæ абæрæг кæн Мæхæмæты. Кæд уым уа, уæд ын 
зæгъ, æз æй агурын, зæгъгæ. 
Абырæг тынг тагъд ссардта дзуапп: 
— Мæхæмæт ам нæй, Кæсæджы ис. 
Хаджи-Паго байхъуыста æмæ æнкъардхуызæй 
загъта: 
— Абырæг, не’фсымæр Чермен зындзинады ис. 
Госæгъа куыд зæгъы, афтæмæй сæ ацæуыны размæ 
Галайы бæласы кой кодтой: уый хорз бæлас нæу. 
Цæуын хъæуы йæ фæд-фæд, цы йыл цæуа, уый йыл 
кæсæджы къухæй цæудзæн. Уыцы Галайы бæлас Ас- 
темыраты хъæуы сæрмæ ис. Цъаммар, налат адæм сты 
Мæхæмæты мадырвадæлтæ. Стæй диссаг уый у, æмæ 
ахæм тæссаг балцы куыд баууæндыди Мæхæмæтыл. 
Бон уыди рæсугъд. Цъиутæ алы хъæлæстæй зары- 

дысты. Æрджынарæджы дон æнæмæтæй, йæ уылæн- 
тæй хъазгæ, размæ згъордта. Дзылаты мæсыг, цыма 
йæ къухаууонæй дардмæ касти, уыйау лæууыдис æн- 
цад. Йæ бынты фæцæйцыди дыууæ барæджы, сæ цæс- 
гомы бакаст уыдис сагъæсæй дзаг. Уыдон-иу куы тагъд 
ацыдысты, куы та-иу фæлæууыдысты æмæ-иу райдыд- 
той ныхæстæ кæнын, сæ ехсытæй цыма искæмæ æрт- 
хъирæн кодтой, уыйау. Куы та-иу фæндаджы иу- 
вæрсты азылдысты, цыма фæд агуырдтой, уый 
хуызæн. 
Уыдон сты Абырæг æмæ Хаджи-Паго, Чермены 
фæдагурджытæ. Сæ арæзт у Галайы бæласырдæм. 
Куыд æм хæстæгдæр кæнынц, афтæ сæ тас тынгдæр 
рæзы. Æрхæццæ сты уыцы ранмæ. Чермен æмæ Мæ- 
хæмæт сæ бæхтæ цы къуылдымыл суагътой, уырдæм 
кæсынц æмæ дзы федтой уæрдонвæд. Хаджи-Паго ба- 
дис кодтаг 
— Цымæ ацы уæрдонвæд ам цæмæн ис? 
Бæхтæй æрхызтысты, бæласы алыварс æрзылдыс- 
ты. Бæласы бын уыди ссæст, уæрдонвæд кæдæм ба- 
цыд, уым ссардтой туджы фæзгъæртæ. Иу-дыууæ ра- 
ны ма дзы уыди ноджыдæр тугвæдтæ, фæлæ дзы уыр- 
дыджы иу тугвæд, æрфæны фæдау, тынг дард аха- 
ста, æмæ уый куы федтой, уæд сæ зæрдæ бынтон 
асасти. 
— Не ’фсымæрыл цы ’рцыди, уый йыл ам æрцыд,— 
загъта Хаджи-Паго. — Фæлæ диссаг сты ацы тугвæд- 
тæ. Ам иу лæджы туг нæй, ам ма ноджыдæр фæци 
мæрдтæ, æгæр дæрддзæфтæ сты кæрæдзимæ, ницы дзы 
базонæн ис ам. Уæрдоны фæдыл ацæуæм. — Æмæ 
ацыдысты. Фæд сæ æркодта раст Астемыраты уæл- 
мæрдтæм. Бон баталынг ис, æмæ фылдæр базонын сæ 
къухы нал бафтыди. 
Фæлæ талынджы дæр кодтой сæ хъуыддаг. Уыдон 
ссардтой Хомбадзары, Астемыраты кусæджы. Уый уы- 
ди мæрдтæ ласынмæ æмæ сын радзырдта, Чермен 
куыд фæмард ис æмæ йæ кæм ныууагътой, уыдæттæ. 
— Ныр Астемыратæ афтæ æфсон кæнынц, — загъ- 
та Хомбадзар, — цыма стыр фурды был Биаслантимæ 
лæбурды уыдысты æмæ уым фæмард сты. Мæнæн ба- 
хæрын кодтой ард, макæмæн-иу схъæр кæн, зæгъгæ, 

фæлæ мæнгард уыдысты æмæ сыл комдзог куы фæуон, 
уæд уый хуыцаумæ дæр хъыг нæ фæкæсдзæн. 
Хаджи-Паго æмæ Абырæгыл Хомбадзары ныхæс- 
тæм хъусгæйæ арв нæрыди, зæхх сыл зылди, сæ мас- 
тæн нал уыди кæрон. 
Хаджи-Паго дзуры Абырæгмæ: 
— Цы кæнæм, Абырæг? Нæ зынаргъ æфсымæр нал 
ис а дунейыл, бахордтой йæ тугдзых бирæгътæ. Йæ 
мард ын ингæныл сæмбæлын кæнæм, сырдты дзыхæй 
йын фервæзын кæнæм йæ мард, кæннод бынтондæр 
нæ фыдгулты фæндиаг фæуыдзыстæм. 
Хаджи-Пагойы æфсымæртæ рацыдысты фæдисы 
Чермены мард агурæг. Схæццæ сты Галайы бæласы 
цурмæ, ссардтой йæ. Чермен хуыссыд йæ иу фарсыл, 
йæ цæсгомыл нæ зынди нæдæр тас, нæдæр мастдзи- 
над, йæ цæстæнгас уыдис Галайы бæласырдæм, цыма 
уымæн уайдзæф кодта, уыйау. Хаджи-Паго Чермены 
марды йæ хъæбысы ныккæны æмæ нырдиаг кæны йæ 
сæр хойгæ: 
— Чермен, Чермен!.. Цæмæн мæ афтæ фыдæбой- 
наг фæкодтай? Цы зæрдæйæ ма ссæуон Агуыдзоны 
цурмæ? Мæрдтæм мын нæй фæндаг, ацы бæллæхтæ 
иууылдæр мæ номæй сты... 
Абырæг сабыртæ кæны Хаджи-Пагойы: 
— Кæуын æмæ ниуынæй ницыуал ис раздахæн, 
фæлæ йын йæ мард сæмбæлын кæнын хъæуы Хъоба- 
ныл. 
Срæвдз кодтой уæрдон æмæ рараст сты Хъобанмæ. 
Астемыратæ кæд мæнгæй уырнын кодтой адæмы, 
не ’фсымæртæ лæбурды фæмард сты, зæгъгæ, уæддæр 
адæмæн сæ фылдæры нæ уырныдта. 
Хъайсын рараст ис Хъобанмæ, адæм цы дзурынц, 
уымæ байхъусон, Чермен мард фæци, уый Хъобан зо- 
нынц æви нæ, уый базонон, зæгъгæ. «Æмæ йæ, уæв- 
гæ, цæмæй зондзысты? Мæхæмæты йемæ рацæугæ куы 
ничи федта. Мæхи дардзынæн хъæлдзæг, цыма мыл 
æппындæр ницы æрцыд, уыйау. Чермены та уæдмæ 
сырдтæ бахæрдзысты...» — дзырдта йæхинымæр. 

Хъайсын куыд загъта, йæхи афтæ дардта Хъоба- 
ны. Иæ бинонтæн дæр не схъæр кодта, цы æрцыди, 
уый. 
Хаджи-Пагоитæ куыд хæстæгдæр кодтой Хъобан- 
мæ, афтæ сыл адæм арæхдæр æмбæлдысты. Куы ба- 
зыдтой, Чермен мард фæци, уый, уæд адæм бæзджыи 
кæнын байдыдтой. Афтæ сбирæ сты, æмæ Хъобанго- 
мы цæугæ дæр нал кодтой. Сæ кæуын æмæ сæ ниуы- 
нæй хæхтæ рызтысты. Систой Чермены марды уæрдо- 
нæй æмæ йæ хастой сæ уæлныхты. Куы йæ æрæвæрд- 
той кæрты, Агуыдзоны цур, уæд иргъæвæг нал уыди 
адæмæн. Тег æмæ йыл Темырби ныддæлгом сты; ус 
уæд, лæг уæд — нал лæвæрдтой кæрæдзийæн бар. 
Абырæг æмæ Хаджи-Паго сæ сæртæ хойгæ бацыдысты 
Агуыдзоны цурмæ: 
— Уæ, нæ цæсгом бахæрæм, нæ зæронд мад, куыд 
ма æрбацыдыстæм дæ цурмæ!.. 
Иу рæстæджы фæхъус вæййынц адæм, стæй та уæд 
рацæуы йæ мад Агуыдзон. Разилы адæмырдæм æмæ 
фæзæгъы: 
— Бахатыр мын кæнут, хорз адæм. Черменæн йæ 
фæстаг сахат у, æмæ йын мæ фæллой схæлар кæнон,— 
йæхæдæг æнцадгай марды цур æрлæууы. — Бирæ фæл- 
мæн ныхæстæ мын фæкодтай, Чермен, бирæ зæрдæтæ 
мын февæрдтай, дæ фæллой дын бафиддзынæн, зæгъ- 
гæ. Фæлæ дын кæнын хъаст, уыцы хæс кæй нæ ба- 
фыстай æмæ мæлыныл кæй батагъд кодтай, уымæй. 
Фæлæ мады зæрдæ фæлмæн у. Давынмæ нæ уыдтæ, 
лæбурынмæ иннæ ахæм. Хæсты лидзгæйæ мын нæ фæ- 
мард дæ, уымæн дæ фæтæн риу æвдисæн, — йедзаг у 
уый знаджы нæмгуытæй. Ды хæцыдтæ адæймаджы 
номыл, дæ сæр нывондæн æрхастай æфхæрдты сæрыл. 
Лæг уыдтæ æмæ лæджы мард акодтай. Рухсаг у! Хæ- 
лар дын уæд ме ’хсыры цъыртт!.. 
Уыцы ныхæстæ кæнгæйæ йын æнцадгай йæ къух- 
мæ бавнæлдта æмæ ма загъта: 
— Фæндараст, мæ зæрдæйы хох!.. 

Агуыдзоны зæрдæхалæн ныхæстæм хъусгæйæ хæх- 
тæ æмæ хъæдтæ дæр æмнæрд кодтой. Систой марды 
æмæ йæ ахастой ныгæнынмæ. Ныгæд æрцыди ададжы 
иу фарс фæтæны. Ныгæд куы фæци, уæд Тег æмæ Те- 
мырби йæ цыртыл ныттыхстысты æмæ сæ кæуынæй 
хæхтæ арыдтой: 
— Чермен! Æфхæрд цагъартæн уыдтæ ды сæ фыд! 
Мадау сæ ды рæвдыдтай. Æрхастай сын дæхи нывон- 
дæн. Ды загътай, куы фестин уæд та сæрибары тыры- 
сайы хъæд, мæ туг та — æнæмбигæ тырыса! Хæрæм 
дын ард нæ зæрдæтæй, нæ цардæй: уыцы тырысайы 
бын сæрибарыл хъæбатырæй кæндзыстæм тох. Дæ ту- 
гæй скæндзыстæм урс фæринк кæрдтæ. Не ’фсондзтæй 
та сараздзыстæм хъыримаг топпытæ! Нæхи нæ, фæ- 
лæ нæ сывæллæтты дæр æрхæсдзыстæм уыцы тыры- 
сайы бын нывондæн. 
Уалынмæ тынг æфсæрмытæгæнгæ æрбакодтой Го- 
сæгъайы. Уый ингæны цур æрлæууыди æмæ æнцадгай 
загъта: 
— Дунейыл дæр уыдтæн æз дæу. Дзырд дын дæт- 
тын, дунейæ дæр ахицæн уыдзынæн дæ номæй! 
Адæм гыццыл фæхъус сты, æмæ дзырды бар ра- 
куырдта Хаджи-Паго. Хъайсын дæр лæууыд ингæнмæ 
хæстæг, æмæ йæ Хаджи-Паго куы ауыдта, уæд мæс- 
тæй фæцæйскъуыд. Хаджи-Паго цыртмæ хæстæг ба- 
лæууыд æмæ райдыдта дзурын: 
— Хъобан, æз дæн кæсгон, мæ ном у Хаджи-Паго. 
Æз уыдтæн Чермены æрдхорд æфсымæр. Мæнæн 
ахæм адджын æфсымæр мадызæнæгæй дæр нал ис. 
Чермены хуызæн дыккаг нæй, нæдæр сымахмæ, нæ- 
дæр махмæ. Цымæ цæмæн æрцыди мард? Чермен нæ 
уагъта адæймагæй фос кæнын, нæ уагъта адæймаджы 
фыд хæрын. Мæнæ адæм! Чермены асайдта Тлаттаты 
Мæхæмæт æмæ йæ амарын кодта Астемыраты бирæгъ- 
тæн. 
— Уыцы ныхасимæ цæхгæр фæзылд Хъайсыныр- 
дæм æмæ дзуры: — Уыцы бирæгътæй иу у мæнæ 
уый! — æмæ йын дамбаца йæ тæккæ дæндæгтыл ныц- 
цавта. — Уæ, мæ зынаргъ æфсымæр, Чермен! Уыдон 
дæ амардтой сусæгæй, фæлæ дын æз Хъайсынæй дæ 
маст райстон адæмы æхсæн, æргомæй! 

Адæм афтæ мæсты уыдысты Хъайсынмæ, æмæ ма 
кæд йæ цæфæй фервæзтаид, уæддæр æй Тег, Темырби 
æмæ иннæтæ къабазгай ныккодтой. Тугæйдзаг фыды 
тымбыл сси. 
Майрæмыхъойы цотыл бакодтой хъоды. 
Мырзабег дæр зæрондæй ссардта йæ ингæн. 
Æз мæхæдæг, Чермены хабæрттæ дзурæг, цæрын 
Хъобаны, Бытъаты Мырзабеджы хæдзары. 

ÆТÆЙ Ы 
Фыртте 

Хъобан. Раджы заман... 
Уæд ма Дайраны нарæг Слонаты къухы уыди 
суанг Сæнамæ. Бирæ адæм цыдысты ууылты Фæскав- 
казмæ, стæй Фæскавказæй ацырдæм. Тæгиатæ алы 
бæлццонæй дæр истой Арвыкомы фæндагыл цæуæг- 
гаг. Уыцы цæуæггаг хуындис илци-хай. 
Уæды заманы Иры фылдæр хай цардысты Хъобан- 
гомæй мидæмæ — Санибагомы, Дæргъæвсгомы. Тæ- 
гиатæ-иу мыггагæн лæгæй æрцыдысты Хъобанмæ 
æмæ-иу уым тæрхон кæнын байдыдтой фæндаггæттæй 
илци-хай исыны æгъдауыл. Сæппæрстой-иу хæлттæ, 
æмæ-иу кæй хал схаудта, уый-иу æхсæз мæйы дæргъы 
уыдис Арвыкомы фæндаджы хицау, — илци-хай исæг. 
Æгъдаумæ гæсгæ-иу уыцы æвзæрст лæг адæмы æхсæн 
бахордта ард, фæндаггæттæй цы мулк æрæмбырд кæ- 
на, уымæй суари дæр кæй нæ бааууон кæндзæн, уый 
тыххæй. 
Иу æмбырды схаудта Мамсыраты Дудайы хал. 
Уый уыдис æнæцæстуарзон, фыдцъылыс, дæлæмæ- 
дзыд, хин æмæ кæлæнтæйдзаг адæймаг. Искæйы зæр- 

дæ фæриссын кæнын, искæйы масты баппарын, искæ- 
йы зиантæм кæсын — уыдон уыдысты йе стырдæр æх- 
сызгондзинад зæххон царды. Æмæ Дуда сси Арвыко- 
мы фæндагыл хицау. 
Раст йе ’хсæз мæйы куы ахицæн сты, уæд Дайра- 
ны нарæгæй рахизæны, Æркъайы фæзы æрæмбырд 
сты бирæ адæм. Фæндаджы галиуфарс джихæй лæу- 
уыди цардахъсæр агъуыст, сыджытæй æмбæрзт чы- 
сыл ныллæг хæдзар, фæндаджырдæм ын дыууæ ру- 
дзынджы. Агъуысты фале сагъд уыди ставд тулдзæй 
бæхбæттæн æмæ йæ уæлæ бирæ бæхтæ æфтыд. Уыдо- 
нæй Терчырдæмдæр та арф кæрдæджы хызтысты хæр- 
зæлвæст, хæрзхаст æндæр бæхтæ саргъæвæрдæй, сæ 
уæлæ сахсæнтæ. 
Агъуысты цур дыууæрдæм рацу-бацу кодтой гæр- 
зифтонг лæгтæ. Сæ уæлæ уыдис цыбырдыс, уæрæх 
цухъхъатæ, сæ бæрцагъудтæй зындысты бæрзонд 
бæрцыты сæртæ æмæ хуры тынтæм æрттывдтытæ 
калдтой. Сæ зæнгтыл байрагдзармæй аив хуыд зæн- 
гæйттæ, сæ астæутыл урсфистонджын фæринк кæрд- 
тæ, сæ уæхсчытыл — хъыримаг топпытæ, зыгъарæг 
агъудты мидæг. Сæ фæрстыл дæлиау æруагътой пран- 
гаг дамбацатæ æмæ амадан сæракæй цырыхъхъытæ. 
Иутæ дзы уыдысты гæзæмæ милрихи лæппулæгтæ, ин- 
нæтæн сæ зачъетæ хæццæ кодтой сæ ронбастмæ. Иу 
зæронд лæгæн йæ къухы уыди хуыйысæр фæндыр, 
афтæмæй бадти чысыл къодахыл æмæ цагъта санд- 
рахъ.1 Адæмæй бирæтæ ныххæцыдысты дæларм-уæ- 
ларм кæрæдзийы цæнгтыл аамæ, сæ къахъг фывдзтæй 
лыстæг хуыртæ иуварс æппаргæйæ, самадтой дисса- 
джы симд. 
Иннæ къорд бацыдысты симджыты размæ сæ хъал 
бæхтыл æмæ сæ цæхæр цæстытæй æдзынæг кастысты, 
Æркъайы фæзы цы цин абузыди, уымæ. Уыдон æнгом 
æлхъывтой идæттæ, æмæ бæхтæ дæр, згъæллаггæмттæ 
æууилгæ, сæ сæртæ бæрзонд дардтой. Барджытæн сæ 
фæсарцты уыдис рæсугъд абадзехаг нымæттæ баст. 
Думæдан хæрдгæйæ хуыд хъусбæстæ та цæхæртæ 
калдтой сæ риутæй. 
1 Сандархъ — рагон кафты цагъд. (Ред. фиппаинаг.) 

Симды кæронæй рацæуынц адæм. Барджыты раз 
зæххыл æрæппарынц æвзист æхца, æмæ йæ барджы- 
тæ тæхгæ-тæхын акъуырынц топпæй. 
Иу ныхасæй, ахæм цин никуы-ма федта Æркъайы 
фæз уæдæй размæ. Фæндаггæттæ-иу ныллæууыдысты 
æмæ-иу кæсынтæ систой уыцы уæйыг фæсивæдмæ, би- 
рæ-иу фæдис кодтой сæ арæхст змæлдыл, стæй-иу 
дарддæр кодтой сæ фæндаджы кой... 
Афон уыдис илци-хай уарын райдайынæн, фæлæ 
Алыккаты хистæр Ахбол нæма зынди, æмæ уымæ æн- 
хъæлмæ кастысты адæм. 
Хур акъули ныгуылæнырдæм. Райхæлд симд. Бан- 
цади бæхтыл хъазт дæр. Адæмæй иутæ мæсты кæнын 
райдыдтой. Уæд Дуда афтæ зæгъы: 
— Уæдæ кæм уа ныронг Ахбол? Цæмæн нæ уый- 
бæрц фæстиат кæны? Хъуыстгонд ын куы уыдис ха- 
бар. Æгъгъæд у æнхъæлмæ кæсын! Кæд æй фæндыд, 
уæд ныронг ам цæуылнæ ис? 
— Хорз уыдаид, чысыл ма куы багæдзæ кодтаик- 
кам, уæд. Ахбол не ’ппæтæй хистæр у, æмæ хистæры 
тыххæй фæриссын æгад нæ уыдзæн, — загъта хæрз- 
конд зæронд лæг Зауырбег. 
Уæд Дуда афтæ зæгъы: 
— Мæнæ хорз адæм, Алыккатæн æнæ сæхи дæр сæ 
хай бакæндзыстæм. Райдыдтам уарын. 
Адæм сразы сты æмæ æнгом æрбалæууыдысты Ду- 
дайы алыварс. Зауырбег æрбацыд адæмы ’хсæнмæ. 
Дудайы къухæй иста хъуымацы тынтæ æмæ сæ æм- 
бырды астæумæ иугай æппæрста, хъæрæй сын дзырд- 
та сæ нæмттæ, афтæмæй. 
— Мæнæ уын уый хъармандур.1 Ай та уын глази. 
Мæнæ уый та — мычыртан.2 Ай та — хæйрæджы цъар. 
Ай та — цикъæ. Мæнæ уын уый та — кæрдæн. Уый та 
уын къупец кæлмæрзæн. Мæнæ уый та — хыз. Адон 
та уын хæтæлæй фыст сæрбæттæнтæ. Мæнæ уын уы- 
дон та сæрæктæ. Кæсут дзæбæх. Мæнæ уын иу дæс- 
таг сæрак, мæнæ уый та — амадан сæрак,3 мæнæ адон 
1 Хъа р м а н д у р — сау, фидар хъуымац. (Ред. фиппаинаг). 
2 М ы ч ы р т а н — хъуымацы мыггаг, гобаны цъайраг. (Ред. 
фиппаинаг). 
з Амадан сæрак — хорз сæрак. (Ред. фиппаинаг). 

та — гогрæ сæрæктæ, ноджыдæр ма уын цырыхъхъы- 
тæ, — загъта Дуда, цырыхъхъытæ ехсы бырынкъæй 
иуфарс аппаргæйæ, стæй та ногæй райдыдта: — Мæнæ 
адон та æхцайæ цы æрæмбырд, уыдон, — дæс туманы 
æмæ фондз сомы. 
Хъуымæцтæ, сæрæктæ æмæ дзаумæттæ иуфарсыр- 
дæм æппæрст куы фесты, уæд Дуда йе ’ргом раздæхта 
адæмырдæм, хъавгæ адаудта йæ зачъейы кæрæттæ 
æмæ загъта: 
— Мæнæ адæм, хуыцауы æхсар мæ æрæййафæд, 
комдзоджы номæй мæм фæдзырдæуæд, кæд дзы æз иу 
денускайы бæрны дæр бацыдтæн. 
— Цæмæн зæгъыс, Дуда, уымæй дыл нæй гуырыс- 
хо æппындæр, — схор-хор кодтой адæм. 
— Хорз уыдаид, Ахбол ма ам куы уыдаид, уæд, — 
сдзырдта Зауырбег. 
— Дыууæ боны йæм æнхъæлмæ кæсæм Ахболмæ: 
уый иу у, мах та бирæ стæм, — йæхи нал баурæдта 
Дуда. 
— Бар уæхи. Æз дæр уæ ныхмæ æрлæууинаг нæ 
дæн, — загъта ма Зауырбег, стæй бафарста: — Кæмæ 
куыд кæсы, куыд сæ хъуамæ байуарæм? 
— Адихтæ сæ кæнут хæдзаргай æмæ сыл хæлттæ 
сæппарут. Афтæ æнæзæрдæхудтдæр уыдзæн, — рай- 
хъуысти кæйдæр хъæлæс. 
Æвзæрст лæгтæ уайтагъд фæхицæнтæ кодтой дзау- 
мæттæ æмæ райдыдтой хæлттæ ’ппарын. Йæ хал кæ- 
мæн куыд хаудта, афтæ цыди адæмы æхсæнмæ æмæ 
йæ хай иста æнæ хъуыр-хъуырæй æмæ-иу ралæууы- 
дис иуварс. 
Илци-хай уæрст куы фæци, уæд адæм рараст кæ- 
нынмæ хъавыдысты Æркъайы фæзæй. Фæсивæд сæ 
хистæртæн тагъд скъæфтой сæ бæхтæ æмæ сын лæ- 
вæрдтой æгъдау. Раст уыцы рæстæджы æрбахæццæ 
Ахбол дæр, йæ кæстæр Аслæнбегимæ. Адæмæн салам 
ратгæйæ, Ахбол йе ’ргом аздæхта Дудайырдæм æмæ 
сдзырдта: 
— Дуда, банхъæлмæ кæсын ма дæ хъуыдис махмæ. 
— Дыууæ боны дæм фенхъæлмæ кастыстæм: ды 
иу дæ, мах та бирæ стæм, — сбустæ кодта Дуда. 
— Уæ гормон, æмæ мыл бустæ та цы кæныс, куыд 

хъæрæй мæм дзурыс, исты дæ сывæллон дæн æмæ мæ 
дæс мæйы дæ гуыбыны фæхастай? — бауайдзæф код- 
та Ахбол. 
— Æмæ мын ды исты паддзах дæ, цæмæн дæм 
хъуамæ æнхъæлмæ кæсон? — ерысæй сдзырдта Дуда. 
Уыцы ныхæстæм Ахбол йæ бæх базылдта Дудайы- 
рдæм: 
— Паддзах нæ дæн, фæлæ дæ разы кæстæртæ ис, 
æмæ уыдоны цур хистæрмæ тызмæг ма дзур, науæд, 
дæуау, æнæгъдау ахуыр кæнынц! — загъта Ахбол æмæ 
йæ ехсы бырынкъ бахаста Дудайы цæстмæ. 
Дуда сонт риуыгъд æрбакодта йæ бæхы рохтæ 
æмæ ехсæй æрцавта Ахболы, ды ехс кæй цæстмæ хæс- 
сыс, зæгъгæ. 
Аслæнбег иуфарс лæууыдис æмæ исдуг æнцад кас- 
ти, цы ’рцæудзæн, уымæ, фæлæ Дуда æгæр-æгæр куы 
кодта, Ахболы йæ ехсæй дыккаг цæф куы ’ркодта, уæд 
йæхи нал баурæдта, йæ бæх фæзылдта Дудамæ æмæ 
йæ бæхы риуæй иуфарс ассыдта, ды ехсæй кæй хис- 
тæры цæвыс, зæгъгæ. 
Дуда фæдзой кодта саргъæй æмæ, мæнæуы куы- 
рисау, æрхаудта зæхмæ. Адæм æддæг-мидæг ауадыс- 
ты. Чи кæмæ лæбурдта, уый бæрæг нал уыдис. Уæд 
Дуда тугæйдзаг цæсгомимæ дуры сæр алæууыд æмæ 
йæ дзыхы дзаг фæхъæр кодта: 
— Мæнæ адæм! Уæ хорзæхæй, хъаугъа ма кæнут. 
Алыккатимæ кард æмæ топпæй хæцгæ нæу! Уыдоны 
мыггаг хох у, æмæ йæ цæмæй сæттын хъæуы, уый æз 
хорз зонын!.. Уæ хорзæхæй, хъаугъа ма кæнут!.. 
Адæм фæхъус сты. Алчи йæ бæхыл сбадти æмæ 
рацыдысты. Æркъайы фæз ногæй ныссабыр ис. Æр- 
мæст ма хъуысти Терчы бын дурты гыбар-гыбур æмæ 
бæлæстыл мæргъты цъыбар-цъыбур. 
* * * 
Бонтæ цыдысты, рæстæг ивгъуыдта. Æркъайы фæ- 
зы цы чысыл цау æрцыд, уый цыма ферох ис. Фæлæ 
алкæмæй нæ, — уыцы бон Дудайы зæрдæйы ныххауд- 
та дойнаг дурау. Æдзухдæр йæхинымæр хъуыды код- 
та, Аслæнбег æй адæмы æхсæн кæй бафхæрдта, ууыл, 

æмæ йæ маст исты хуызы райсынæн агуырдта фа- 
дæттæ. 
Дудайæн йе ’фхæрд æргомæй райсын йæ къухы цас 
не ’фтыд, уыйас йæ риуы тынгдæр æнхъызти маст, 
æмæ йæ уыцы маст æфтыдта хин æмæ фыдракæндыл. 
Æхсарæй цас лæмæгъ уыдис, уыйбæрц тыхджындæр 
уыд хинæй, æвзагæй фыдбылыз саразынмæ. 
Иубон йæ хæдзары раз ныллæг хъæдын бадæныл 
бадти, йæ къухтæ сбыцæу кодта йæ роцъомæ, æмæ йæ 
йæ хъуыдытæ ахастой Æркъайы фæзмæ. Цæстытыл 
ауадысты Цæлоны фырт Аслæнбеджы бæхы риуыгъд, 
Ахболы ехсы фындз йæ цæстыты раз, йæ бæхæй æр- 
хауд, йæ уадултыл туджы æрхæмттæ... 
«Мæ раны æндæр нал слæууыдаид йæ къæхтыл, нал 
рацыдаид адæмы æхсæнмæ, — хъуыды кодта Дуда, — 
фæлæ та æз слæууыдтæн, рацыдтæн та адæмы æхсæн- 
мæ дæр. Афтæ фæзæгъынц: де знагимæ ныхæй-ныхмæ 
æрлæууыдтæ, — йе йæ ды амар, йе та дæ хъуамæ уый 
амара! Уый нæм баззад æгъдауæн, уæздандзинадæн, 
фæлæ цæй уæздандзинад у уый? Нæ, уый æррадзинад 
у. Архай æвзагæй, сусæгæй, худ разæй де знæгтæм дæ 
мидбылты, фæсте та сын се счъилты нуæрттæ уадз. 
Гъе уый у лæгдзинад! Æмæ уымæн мæнмæ ис хорз хо- 
тых: ме ’взаг. Нывонд кæнын мæ чызджы дæр, разы 
кæнын Ахболимæ бафидауыныл дæр. Цорæ куры мæ 
чызджы. Раттинаг ын æй нæ уыдтæн. Ныр ын æй дæт- 
тын. Уый фæрцы мын бантысдзæн Алыккатæй мæ 
маст райсын...» 
Ахæм хъуыдытæ кæрæдзийы фæдыл, иу иннæйы 
ивгæ цыдысты Дудайы сæры магъзы. «Цы хин, цы кæ- 
лæн, цы æбуалгъдæр ми æрхъуыды кæнон Аслæнбе- 
гæн?» — уыцы хъуыдытæ йын судзинтæ тъыстой йæ 
сæры магъзы. 
Иу ахæмы та Дуда хъуыдыгæнгæ бадти сæ кæрты. 
Раст уыцы рæстæджы йæ дуармæ æрхызти æртæ ба- 
рæджы. Сæ бæхтæ афтыдтой бæхбæттæныл, адзæбæх- 
тæ кодтой сæ цухъхъаты æнцъылдтæ æмæ, кæмæн 
куыд æмбæлди, афтæ, кæрæдзийы фæдыл бараст сты 
Дудайырдæм. Уыдон уыдысты Ахберд, Зауырбег æмæ 
Агуыбечыр, — æрцыдысты Дудамæ курæг Алыккати- 
мæ бафидауыны тыххæй. 

Урсзачъе Ахберд Дудайы джихæй бадгæ куы ауыд- 
та, уæд æм худæнбылæй сдзырдта: 
— Фарн дæ хъуыдыты, Дуда! 
Дуда фестади йæ бынатæй, йæ цæсгом æнæбары 
фæрухс кодта æмæ салам радта Ахбердитæн, стæй сæ 
уазæгдонмæ бахуыдта. Кæрæдзийы хабæрттæй афарс- 
той, стæй рахызтысты хъуыддаджы ныхасмæ. 
— Дуда, — дзырдта Ахберд, — лæг куы райгуы- 
ры, уæд цæры йе ’фсымæры тыххæй, мæлгæ дæр акæ- 
ны уый тыххæй, хатыр дæр кæны уый тыххæй. Мах 
æрбацыдыстæм дæумæ хатыр курæг... 
— Цæмæн уый зæгъыс, Ахберд? Цæй амондджын 
уаин æз, сымах дзæбæх суазæг кæнын куы бафæра- 
зин, уæд! 
— Бузныг, Дуда, уый тыххæй. Ды мæ кæстæр дæ. 
Мæ зæрдæ дыл дарын, нæ цыдæн нын аргъ кæй скæн- 
дзынæ, уымæй. Алыккатимæ ныхас кодтам, æмæ уы- 
дон разы сты фидауыныл. Махæн дæр нæхиуæттæ стут 
æмæ не ’хсæн кæрæдзимæ хæрамæй цæрат, уый нæм 
раст нæ кæсы. Кæд ды дæхи æфхæрдыл банымадтай, 
уæддæр Алыккатæ дæр къаддæр æфхæрд нæ баййæф- 
той: сæ хистæр Ахболы сын ехсæй ныццавтай. Ехсы 
цæф æмæ карды цæф та иу сты... 
Дуда исдугмæ ницы дзырдта: йæхи мидæг разы 
уыдис бафидауыныл, фæлæ ма уæддæр йæхи буц кæ- 
нынæн загъта: 
— Æз иттæг зæрдиагæй хъусын уæ ныхасмæ, Ах- 
берд, фæлæ мын чысыл маст нæ уыди: цы ’гъдауыл 
мын бахаста мæ цæстмæ йæ ехсы фындз? Ахболæй 
уыйбæрц цæмæй фæивар дæн? Сæ хуыцауы хъалæй 
мæ бафхæрдтой. 
— Истытæ дзы куы нæ уаид, уæд, æвæццæгæн, 
мах дæр ам нæ уаиккам, Дуда. Фæлæ ацы хъуыдда- 
джы уæ иу зылындæр у, иннæ та, æвæццæгæн, раст- 
дæр у. Уе ’хсæн ис къардиу æмæ хъуамæ, Дуда, йæ 
сæрты арæзт æрцæуа хид, уæрæх хид. Уыцы хидæн йæ 
уромæнтæ сты нæ фыдæлты ’гъдæуттæ, йæ фæйнæджы- 
тæ та — æфсарм. Лæгæн ма йæ дарæг йæ уромæг ис- 
кæйы къухæй мард куы фæвæййы, уæд ын адæмы 
’фсарм суанг йæ туджджыны дæр куы ныхъхъæбыс 
кæнын кæны! Уый дæм æнцон кæсы? Нæ, уый æнцон 

нæу, фæлæ уыдæттæ кæныныл æгъдау æмæ дзыллæ- 
йы ’фсарм æфтауынц адæймаджы. 
Дуда бадтис æнцад æмæ сыбыртт дæр не скодта 
фидауынгæнджыты ныхмæ. Æрæджиау афтæ зæгъы: 
— Разы дæн, нæ фæразын уæ ныхмæ дзурын. 
Хорз хылæй æвзæр фидыд хуыздæр у, зæгъгæ, акæ- 
нынц, гъемæ фидыдыл ахицæн уæд нæ хъуыддаг. 
Фидауынгæнджытæ Дудайы хæдзарæй рацыдысты 
иттæг хъæлдзæгæй. 
Фæлæ Дуда æндæр фæндтæ кодта. 
Иу хуыцаубоны сæумæ райсом Дæллаг Хъобаны 
стыр ныхасы æрæмбырд сты хъæубæсты фæсивæд. 
Æрæгвæззæг уыди, адæм сæ фæллой бафснайдтой 
æмæ сæ рæстæг хъæлдзæгæй æрвыстой. Арæх уы- 
дысты чындзæхсæвтæ, куывдтæ. Фæсивæд цин кодтой 
кæрæдзийы циныл, усгуртæй алчидæр тырныдта хуыз- 
дæр чындзæхсæв саразын æмæ хъæубæсты рæдаудæ- 
рæй бахынцынмæ, йæхицæн фылдæр кад скæнынмæ. 
Цорæ уыцы бон æнæвдæлон уыд æмæ ныхасмæ дæр 
нæ ракаст. Иннæ бонты хуызæн хæснагыл йæ хъъфи- 
магæй нысанмæ не ’хста, йæ сауфистон фæринк хъа- 
майы комыл не ’вæрдта æрдутæ æмæ сæ, фу кæнгæ- 
йæ нæ лыг кодта. Фæлæ уæддæр фæсивæды æхсæн 
цæмæндæр рауад йæ кой. 
— Йæ ног усы цурæй йæ йæ къах нал хæссы Цо- 
рæйы, — дзырдтой иутæ. 
— Ахæм Дзылаты рæсугъды йын балæвар кодта 
Дуда, — хъазыдысты иннæтæ. 
— Цорæ, мæ хур, кадыл мæлæг адæймаг у, кæд 
хиуарзон у, уæддæр. Федтат, цы чындзæхсæв сарæзта! 
— Нæ зонын, фæлæ а фæстаг заманты йæхи куыд- 
дæр иппæрд дарын райдыдта, Бæтæйы фырттæм рагæй 
дæр рæстзæрдæ нæу, фæлæ Дудайы сиахс куы баци, 
уæдæй фæстæмæ сæ, цыма, нымайгæ дæр нал кæны, 
йæхи афтæ дары, — ахæм ныхæстæ кодтой фæсивæд 
ныхасы. Фæстагмæ чидæр сдзырдта: 
— Абон Дуда йæ ног хæстæджытæм хуынды уы- 
дзæн. Фæкæсын нæ хъæудзæни уазджытæм, фæсивæд. 
Æмæ уыцы бон, æцæгдæр, Бæтæйы æфсымæры 

фыртты хæдзары уыди стыр циндзинад. Цорæ кад- 
джын хуынд æркодта Дудайы. Стыр хæрдзтæ скæны- 
ныл нæ бацауæрста. Алыккатырдыгæй хуынды уыдыс- 
ты æмæ уазджытæн æгъдау лæвæрдтой мыггаджы 
хистæртæ Сырхау, Беслæн, Тæтæрхъан, Сæхуыг æмæ 
иннæ разагъды лæгтæ. 
Суанг фæсахсæвæртæм гаджидау гаджидауы фæ- 
дыл цыдис хистæртæй кæстæртæм. Буц уыди Дуда, 
Алыккатæ йын ахæм стыр кад кæй кодтой, уымæй. 
Райхæлди йæ мæлгъæвзаг æмæ уый дæр йæ рады нæ 
ауæрста Алыккатæн хуыздæр раарфæ кæныныл. 
— Æнæкæрон рæвдыд дæн æз, мæ хæстæджытæ, 
сымахæй, — сау бæгæныйы стыр кæхцыл йæ дыууæ 
къухæй хæцпæйæ, дзырдта Дуда, — уæ цин, уе ’ууæнк, 
уæ уæздандзинæдтæ дунейы къардиуты цæугæ дæр 
нæ бакæндзысты. Сымахимæ хæстæг куы кодтон, уæд 
æнхъæл цы уыдтæн, уый ныр мæ цæстæй уынын. Уы- 
мæ гæсгæ, Сырхау, æз арфæ кæнын дæуæн, стæй дæ 
кæстæртæн дæр. 
— Бузныг, Дуда. Куыд æмбæлы, дæу афтæ бабуц 
кæнын махæн нæ хъару уæвгæ дæр нæу, фæлæ нæм ис 
зæрдæ, æууæнк. Æмæ уыдон дæ разы кæддæриддæр 
æнæцудгæ лæудзысты. 
— Арфæ уын кæнын, исын уын мæ худ дæр. Æу- 
уæнк æмæ зæрдæ — уыдон æнæкæрон бирæ лæвæрд- 
тæ, зынаргъ хæзнатæ сты æмæ сæ хайджын ут! 
— Тыхджынæй дын зæгъæм, Дуда, уыцы æууæнк 
æмæ зæрдæ дæ разы налхъуыт-налмасау сыгъдæг кæй 
уыдзысты, уый. 
Дуда лæмбынæг хъуыста Сырхауы алы дзырдмæ 
дæр æмæ йын арæхстджынæй лæвæрдта дзуапп. Ног 
хæстæджытæ кæрæдзийæн цы зæрдæбын арфæтæ код- 
той, уымæй сæм афтæ касти, цыма нырæй размæ ахæм 
амондджын хъуыддаг никуы ничи бакодта. Уымæ гæс- 
гæ сæ алчи дæр арфæ ракæнынæн агуырдта, зæрдæмæ 
арфдæр чи бахъардтаид, ахæм ныхæстæ. 
Дудайæн Алыккаты хистæртæ æмæ фæсивæд цы 
стыр кад лæвæрдтой, уый йын хуры тынтау тавта йæ 
зæрдæ, æмæ-иу хаттæй-хатт хин æрттывд фæкодтой 
йæ къуырфæвæрд чысыл цæстытæ. Фæлæ æрмæст уы- 
цы кад æмæ цытæй нæ уыдис бузныг Дуда. Уый но- 

гæй ахъуыды кодта, кæддæр Æркъайы фæзы цы цау 
æрцыди, ууыл, æмæ йæхинымæры дзырдта: «Ацы 
хъуыддæгтæ иууылдæр сарæзтон Æркъайы фæзы 
хъуыддаджы фæдыл». Æмæ Алыккатырдыгæй цы æф- 
хæрд баййæфта, уый цыма бынтондæр ферох кодта, 
афтæ дардта йæхи. Дудайы фæндыд Алыккаты уæздан 
хистæрты зæрдæтæ бынтондæр йæхирдæм разилын 
æмæ уый тыххæй сфæнд кодта ныхас бынтон æндæ- 
рырдæм аздахын. Дуда хорз зыдта, Алыккатæ Бæтæ- 
йы фыртты сæхиуыл кæй нæ нымайынц, номылусы 
цотæй сæм кæй дзурынц, уый. Уымæ гæсгæ бафæл- 
вæрдта Бæтæйы фыртты æмæ Алыккаты иннæ фæси- 
вæды ныхæй-ныхмæ æвæрыныл. Уый йæ зæрдæ дард- 
та, Бæтæйы хъæбатыр фырттæ Алыккаты къæхты бын 
фæззыгон дидинæгау кæй ныцъцъæл уыдзысты æмæ 
Дудайæн йæ маст бынтондæр кæй ссæудзæн, ууыл. 
Æмæ бирæ буц ныхæстæ, зæрдиаг арфæты фæстæ Ду- 
да фынджы адæмыл йæ цæст ахаста, стæй хъавгæйæ 
загъта: 
— Фарн дæм бадзурæд, Сырхау, æз стыр амонд- 
джын дæн, сымахимæ хæстæг кæй бакодтон, уымæй. 
Раст зæгъын хъæуы, искæйы хæдзары хъуыддæгтæм 
бар дарын хорз нæу, фæлæ уæддæр, бирæ аргъ уын 
кæй кæнын, мæхи сымахыл кæй нымайын, уымæ гæсгæ 
мæ фæнды уæ хорздзинад дæр æмæ уе ’ппæт хабæрт- 
тæ дæр зонын. 
— Цæмæн уый зæгъыс, нæ зынаргъ хæстæг Дуда! 
Уæдæ ма нын чи хъуамæ зона нæ хабæрттæ? Кæмæн 
ма сæ хъуамæ фæкæнæм? Хæстæг та ма цæй тыххæй 
вæййы? — бадис ыл кодта Сырхау, кæд ын йæ хъуыды 
нæма ’мбæрста, уæддæр. 
Дуда йæ чысыл хинæйдзаг цæстытæ ногæй ахаста 
фынджы адæмыл æмæ загъта: 
— Уыйбæрц диссагæй дзы ницы ис, иу бон дæр ма 
нæм рауад Бæтæйы фыртты кой... Куыд цæуы уæ 
хъуыддаг? Афтæ тызмæг ма у? 
— Раст дын куы зæгъæм, уæд ницы хæлардæр 
хуыз у нæ хъуыддаг. Афтæ уазал стæм нырма кæрæ- 
дзимæ, — загъта Сырхау. 
— Рухсаг уой нæ фыдæлтæ! Дæсны та куыд нæ 
уыдысты, дæсны... Афтæ-иу акодтой: «Кæнджытæй 

кæсджытæ дæсныдæр сты». Бæтæйы фырттæ сæхицæй 
бузныг сты, былысчъилæй уæм кæй кæсынц, æнæсæт- 
тон кæй сты, уымæй. Бауырнæд уæ, сымахæй сæм 
кæсджытæ мæстыдæр кæнынц. Куыд дæм кæсы дæу- 
мæ та, Тæтæрхъан? 
— Дуда, дæ ныхас тынг раст у. Куы ницы дзы 
уаид, уæд æй кæсджытæ дæр нæ уыниккой, фæлæ дзы 
исты ис, æвæццæгæн. 
— Уæдæ дзы кæд ис, уæвгæ та дзы ис, уæд ма 
æнхъæлмæ та цæмæ кæсæм, цæуылнæ йын кæнæм ис- 
ты хос? — сдзырдта Сæхуыг. 
— Раст зæгъы Сæхуыг, — фæцырд ис Дуда, — æр- 
цæуинаг чи уа, уымæ æнхъæлмæ кæсын нæ хъæуы, 
дæхæдæг æм фæтагъддæр у, æмæ дæ фыдбылыз уы- 
дзæни къаддæр. 
— Дуда, æмæ ма ууыл аныхас кæныны тыххæй 
цы боны хорзмæ кæсæм? Мæнæ ам куы стæм иууыл- 
дæр. Бауынаффæ кæнæм нæхи мидæг. Ды дæр нæ зы- 
наргъ хæстæг дæ. Æз афтæ æнхъæл дæн, æмæ нын дæ 
фæнд æмæ дæ зонд нæ бахæлæг кæндзынæ, — загъта 
Тæтæрхъан. 
Дуда дарддæр дон уагъта, æнæуи дæр цыренæй 
чи зылди, Алыккаты уыцы куыроймæ, æмæ уый фыд- 
ты хъырристмæ алырдæм цæрдæг зылдта йæ чысыл 
цъæх цæстытæ. Йæ зæрдæ гуыпп-гуыпп кодта йæ ри- 
уы æмæ йæм афтæ касти, цыма уыцы минут йæ ма- 
дæй дзыхъхъынног райгуырди. Уый афтæ ныхас кодта 
дарддæр: 
— Æгъдауæй дæр æмæ æфсармæй дæр сымахыл 
цы уæз цæуы, уый сымахимæ æмхуызон дих акæны- 
ныл æз кæддæриддæр разы дæн. 
Уыцы ныхасмæ зæронд Тæтæрхъан комкоммæ 
бакаст Дудайы цъæх цæстытæм æмæ фæрсæгау ба- 
кодта: 
— Мах тынг фæнды, Дуда, дæумæ байхъусын. Цы 
цæстæй кæсыс ды ацы хъуыддагмæ? 
Дуда загъта: 
— Мæнæн сымах зынаргъ æфсымæртæ стут, æмæ 
мæ Бæтæйы фыртты сагъæс æхсæвæй-бонæй зынгау 
судзы. Бæтæйы фырттæн чысыл сæ рохтæ куы нæ фæ- 
цыбыр кæнат, уæд уын уыдон фыдбылыз йедтæмæ 

пайда не ’рхæсдзысты. Гыццыл сын сæ алыварс сæ 
къабузтæ æрцæгъдын хъæуы. 
— Дуда, зæгъ æргомдæр, дæ хорзæхæй, дзæбæх 
не ’мбарæм дæ хъуыдытæ, — загъта Сырхау. 
— Куыд уæм фæкæсдзæн, уый нæ зонын, — дзырд- 
та дарддæр Дуда, — фæлæ æз уæ цуры æргом кæнын 
мæ хъуыдытæ. Уæ зæххæн йæ тæккæ ахсджиаг ис 
Бæтæйы фыртты къухы. Бæтæ амарди, рухсаг уæд, 
фæлæ, цымæ, куыд уаид, Бæтæйы фырттæн, зæххыл 
уæ бар нал цæуы, зæгъгæ, куы бамбарын кæниккат, 
уæд? Кæд исты змæлой, уæд мæ дыккаг фæнд та уый 
у: зындгонд куыд у, афтæмæй Хазби амардта кæсгон 
кънйазы. Уыцы кънйазы хицæттæ ныр дзæвгар рæстæг 
зилынц нæ фæдыл: сæ туг райсынæн агурынц къухба- 
кæнæнтæ. Æвзæр нæ уаид, Бæтæйы фыртты кæсæджы 
амæттаг куы скæниккам, уæд. Цы нæ сæфы, Цæлоны 
фырттæ йедтæмæ? Кæннод сын идæдз Хамбечеры 
Тъæрæсæн куы ахæссын кæниккат, уæд та куыд уаид? 
Афтæ сын сæ мæсыджы дуртæ иугай-дыгай куы рап- 
париккат, уæд уый фæстæ мæсыг йæхæдæг бындзарæй 
афæлдæхид. Гъе, уыдон уын фæндтæ Бæтæйы фырт- 
ты тыххæй. Сымахмæ куыд кæсы, уымæн та уæхæдæг 
фæут тæрхонгæнæг. 
Исдугмæ Алыккаты уæздан хистæртæ ницы дзырд- 
той. Уыдон аныгъуылдысты арф хъуыдыты æмæ сæ 
Дудайы ныхæстæ ахастой кæдæмдæр. Фæстагмæ Сыр- 
хау загъта, Дудайы фæндыл разы кæй сты, Бæтæйы 
фырттæн æцæг сæ рохтыл æрбахæцын кæй хъæуы, 
уый. Уыдон Дудайæ ракуырдтой, цæмæй ацæуа Бæтæ- 
йы фырттæм минæвары хуызы æмæ сын сæ хъуыдытæ 
бæлвырддæр базона. 
— Æндæр исчи куы ацыдаид, уæд дæр æвзæр нæ 
уыдаид, фæлæ сымах кæм бафæндыд, уым бафыдæбон 
кæндзынæн æмæ уын бæлвырд хабар хъусын кæндзы- 
нæн. 
— Нæй гæнæн, Дуда, ацы хъуыддаджы дæуæй 
фылдæр кæуыл баууæндæм, нæ алыфарс ахæм адæн- 
маг нæ уынæм. Бафыдæбон кæн, æмæ нæ хорздзина- 
дæй ды дæр æнæхай нæ уыдзынæ, ныртæккæ нæ фы- 
дæбонæй æнæхай куыд нæ дæ, афтæ. 
Бæркады нуазæнтæ ма банызтой хæдзары бад- 

джытæ æмæ сыстадысты фынгтæй. Дуда йæхи номæй 
æмæ йе ’мбæлтты номæй арфæ ракодта фысымтæн 
æмæ, хæрзæхсæв зæгъгæйæ, рахызти къæсæрæй. 
Дуда Ахболимæ бафидыдта, фæлæ Бæтæйы фырт- 
тæм никуы уыдис, кæд уыдон дæр Алыккатæй уыдыс- 
ты æмæ се ’хсæн хæстæгдзинад сæвзæрыд, уæддæр. 
Фæлæ ныр, Сырхауиты фæдзæхстмæ гæсгæ, Дудайæн 
Бæтæйы фыртты хæдзармæ æнæ цæугæ гæнæн нал уы- 
дис. Æркъайы лæгъз та ногæй февзæрди йæ цæстыты 
раз æмæ йæхинымæры хъуыды кодта: «Æнхъæлдæн, 
мæ амонд мæ байдыдта рæвдауын. Мæхицæн æнхъæл 
цы нæ уыдтæн, уый ныр мæ къухы æфтын райдыдта. 
Гъæйтт, мардзæ, Дуда, саг дын фæрæтмæ æрцыди, 
фæлæ цымæ цы хуызы равдисдзысты Бæтæйы фырт- 
тæ сæхи? Уæвгæ, ууыл рагацау цы мæт кæнон! Фен- 
дзыстæм дарддæр». 
Ахæм хъуыдытæ кæнгæйæ, Дуда дыккаг бон изæ- 
рæй балæууыд Бæтæйы фыртты дуармæ. Аслæнбег 
æмæ Будзи худгæ разгъордтой йæ размæ. Æгъдау 
куыд амоны, афтæ йыл бацин кодтой æмæ йæ мидæмæ 
бахуыдтой. Разæй бахызти Аслæнбег æмæ Дудайы йæ 
хæдзары лæугæ куы ауыдта, уæд ноджы хъæлдзæгдæ- 
рæй загъта: 
— Цæй, гъе ныр алы бон æгас æрцу, Дуда. Æнæ- 
кæран æхсызгондзинад нын у, дæу нæ хæдзары кæй 
уынæм, уый. Арфæ кæнæм уыцы зæдæн, дæу махмæ 
чи сарæзта. Æрбад, дæ хорзæхæй, Дуда, барвæсс нæ 
цæхх, нæ кæрдзыныл. 
Дуда бузныг загъта Аслæнбегæн æмæ йæхи бандо- 
ныл æруагъта. Иу чысыл хабæрттæй афарстой кæрæ- 
дзийы. Фæстагмæ Дуда загъта: 
— Дыууæ хохы иу нæ кæнынц, фæлæ дыууæ адæй- 
магæн та цы диссаг у? Нæ сæмбæлд амондыл нымад 
фæуæд. Сымах абæрæг кæнын мын æмбæлгæ дæр кæ- 
ны, фæлæ уæм ныртæккæ хъуыддаджы фæдыл æрба- 
уадтæн. 
— Хайыр хъуыддаг æй не сфæлдисæг фæкæ- 
нæд, — загътой Будзи æмæ Аслæнбег æмдзыхæй æмæ 
Дудамæ æнæууæнк каст бакодтой. 

Уыцы минут та Дудайы хинæйдааг цæстытæ разил- 
базил кодтой Бæтæйы фыртты цæсгæмттыл æмæ хъуы- 
ды кодтой, сæ быны сын арт куыд тынгдæр бандзæрс- 
тæуа, ууыл. Уый загъта: 
— Æз уæм дæн минæвар Алыккатæй. Цæмæйдæ- 
риддæр, тынг хорз хъуыддаджы фæдыл нæ, фæлæ 
сымахæн æхсызгон чи нæ уыдзæн, ахæм хъуыддаджы 
фæдыл. Фæлæ мæнæн мæ хæс æнæ сæххæст кæнгæ 
гæнæн куыд нæ уыд, уымæ гæсгæ сразы дæн уе ’рва- 
дæлты фæндоныл, мæн сымахмæ æрбарвитыны 
фæдыл. 
Бæтæйы фырттæ цымыдис каст кодтой Дудайы 
фæлывд цæстытæм. Исдугмæ ницы дзырдтой. Хъуыды 
кодтой, цы ’гъдауыл сæрвыстаиккой Дудайы Алыкка- 
ты хистæртæ минæвар Бæтæйы фырттæм? Æппынфæс- 
таг комкоммæ бафарста Дудайы: 
— Минæвар не ’фсымæртæй махмæ?.. Цымæ цавæр 
стыр хъуыддаг уыдзæн уый? 
Уæд Дуда загъта: 
— Минæвар дæн æз уыцы хуызы: уæ фыды æрва- 
дæлтæ уын æмбарын кæнынц, уæ фыд Бæтæйы амар- 
ды фæстæ, ныртæккæ цы зæххытыл цæрут æмæ уæ 
къухы цы мулк ис, уыдоныл уæ бар кæй нал цæ- 
уы æмæ сæ мыггаджы æхсæнмæ цæмæй раттат, 
уый. 
Уыцы ныхæстæм Аслæнбег джихæй баззадис. Дар- 
дыл æй ахастой йæ хъуыдытæ. Бирæ хæттыты адæ- 
мæй цы уайдзæфтæ æрыхъуыста, цы фидистæ баурæд- 
та, номылусы цот, зæгъгæ, уыцы æбуалгъ хъуыддæг- 
тæ та ногæй ауадысты йæ цæстытыл. Йæ маст рафых- 
ти йæ риуы, фæлæ Аслæнбег кæддæриддæр хиуылхæ- 
цаг, хæрзæгъдау адæймаг уыд, æмæ уыцы маст йæ 
зæрдæйы куыд пихылæйттæ хаста, уый цæмæй Дуда 
нæ бамбара, ууыл архайгæйæ бафарста: 
— Дуда, арвы ныццавдæй уæлдай, дæ ныхас не 
’мбарын. 
Аслæнбеджы уыцы фарстмæ Дуда йе схъæл за- 
чъейы кæрон йæ уырзтæй адаудта, комкоммæ бакасти 
Аслæнбеджы цæсгоммæ æмæ загъта: 
— Куыд уæ фæнды, афтæ йæ æмбарут. Кæд æй 
не ’мбарут, уæд уын æй æз æргомдæр зæгъдзынæн, 

стæй дзы цы ис не ’мбаринагæй? Цæвиттон, уæ фыды 
’рвадæлтæ уын исынц уæ зæххытæ, сæхицæй уæ нæ 
хонынц. 
Уыцы ныхæстæм Будзи йæхи нал баурæдта æмæ 
сабыргай загъта: 
— Уæдæ сæ мах та нæхицæй куы хонæм. Куыд 
æмбарын, афтæмæй уыдон мах Бæтæйы фырттыл дæр 
нæ нымайынц. Нæ фыды ’рвадæлтæй стыр бузныг 
уаиккам, чи стæм, кæмæй стæм æмæ кæцæй равзæр- 
дыстæм, уый нын куы бамбарын кæниккой, уæд, стæй 
ма нын куы зæгъиккой, нæ фыд Бæтæ кæмæй уыд, 
уый дæр, уæд. 
Будзи йæ ныхас нæма фæци, афтæ ныхас айста 
Аслæнбег. Уый загъта: 
— Диссаг уый у, Дуда, кæд Бæтæ се ’фсымæр уыд, 
уæд сын цымæ мах та чи стæм, кæуыл нæ нымайынц? 
Кæд Бæтæйæн зæххытæй æмбæлди æмæ сыл цæргæ 
дæр кодта, уæд уыцы бар махмæ цы дымæгмæ нал 
хауы, уый не ’мбарæм. 
— Бæллæх æмæ замана дæр гъе уыцы ран ис, — 
дзырдта Дуда. —Æз ма уын куы загътон, сæхиуыл уæ 
нæ нымайынц, хонынц уæ Цæлоны фырттæ. 
Аслæкбег рафыхти фырмæстæй. Йæ цæсгом сьирх- 
сырхид афæлдæхт. Сæрттывтой йæ цæстытæ æмæ аф- 
тæ зæгъы: 
— Дуда, кæд нæм не ’фсымæртæ æндæр ницы фау 
хæссынц, уæд мах тынг разы стæм ууыл. Мах бузныг 
стæм, адæм нæм Цæлоны фырттæй кæй дзурынц, уы- 
мæй. Уæздан мыггаг æмæ уæздан тугæй равзæргæ 
адæм дзыллæты бæрзæйыл цы уæззау æфсондз æвæ- 
рынц, уыцы æфсондз нæ бæрзæйыл ахæссыныл та мах 
разы никуы уыдзыстæм. Мах нæхи нæ нымайæм уæз- 
дан адæмыл. Фæлæ не уæнгты ис æгъдау, æфсарм, 
хъару æмæ уыдоны фæрцы кæддæриддæр цæудзыс- 
тæм, «уæздан» адæмыл нымад чи у, уыцы дзыллæты 
æмрæнхъ. Æмæ уымæй уыдзыстæм амондджын. Дæ- 
уæн та, Дуда, мах стыр арфæ кæнæм, не ’фсымæрты 
зæрдæйы уаг нын кæй базонын кодтай, уый тыххæй. 
Фæлæ мах фæнды, ноджыдæр ма иу хатт куы сфы- 
дæбон кæнис æмæ не ’фсымæртæн куы бауайдзæф кæ- 
нис, дæу, æгас мыггаджы хистæры, стыр тæрхоны цæ- 

уæгау, не ’хсæн фыдæбоны кæй бацæуын кодтой, уый 
тыххæй. 
— Раст куы зæгъæм, Аслæнбег, — дзырдта Ду- 
да, — уæд мæхи дæр нæ фæндыд ацы хъуыддаджы 
бацæуын. Мæн фæнды, хъуыддаг æнæхъаугъайæ, 
æнæмастæй куы ахицæн уаид, уый. Адæм иухуызон не 
сты. Æвзаг дур халы. Æмæ æндæр исчи уе ’хсæн куы 
бацыдаид, уæд сымах цы дзырдтаиккат æмæ уе ’рва- 
дæлтæ цы дзырдтаиккой, уыдон уын кæрæдзийæн 
не ’мбарын кодтаид растыл æмæ уæ афтæмæй кæрæ- 
дзийæ тугагур скодтаид. Мæнмæ та ахæм хъуыдда- 
гæй ницы ис. Мæнæ ныртæккæ сымахæн уæ фыды 
’фсымæрты ныхæстæ куыд хъусын кæнын, афтæ сын 
зæгъдзынæн, ныртæккæ мын сымах цы бафæдзæхстат, 
уый дæр. Æмæ, уæ рын бахæрон, уе ’хсæн хахуыр 
хъуыддагæй ницы уыдзæн, кæрæдзийы сыгъдæгдæрæй 
бамбардзыстæм. 
— Раст зæгъыс, Дуда, — дзырдта Аслæнбег, — 
стыр амондæй дæр саразæн ис стыр фыдбылыз, фыд- 
былызæй та саразæн ис амонд. Гъе ныр нын не ’фсы- 
мæртæн радзур нæ дзуапп ахæм хуызы: зæххытæ, 
зæгъ, лидзæг ничердæм сты. Зæххытæ дæр æмæ нæ 
удтæ дæр, зæгъ, фæуæнт уæ фæхъхъау. Цæмæн хъæ- 
уы ам æртхъирæнтæ æмæ æхсары сæр? Ам ис æфсы- 
мæрдзинад, æмæ уыцы æфсымæрдзинады бындурыл 
алцæмæн дæр бакæнæн ис æнцонæй. Курæм дæ, æмæ 
сын-иу бауайдзæф кæн се ’нæрхъуыдыдзинады, сæ цы- 
бырхъуыры тыххæй. Зæгъ сын: æхсарæн æмæ тыхкæ- 
нындзинадæн не ’хсæн нæй бынат. Зæххытæ зæгъынц, 
æмæ сæ фæхъхъау фæуæнт нæ зæххытæ. Фидис кæ- 
нынц, Цæлоны фырттæ, зæгъгæ, æмæ уымæй дæр сты 
раст. Мах æцæг стæм Цæлоны фырттæ... 
Дуда лæмбынæг хъуыста Аслæнбеджы ныхæстæм. 
Æмæ кæд уыцы ныхæсты мидæг æртхъирæн дæр æмæ 
æхсар бавзарыны кой дæр нæ уыди, уæддæр Дуда 
йæхинымæр хъуыды кодта, Алыккатæн бынтон æндæр 
ныхæстæ ракæныны тыххæй цы хуыздæр æрымысы- 
дæуа, ууыл. Уыимæ Дудайы фæндыд Бæтæйы фырт- 
ты се ’рвадæлты ныхмæ бацардауын æмæ ма фæстаг- 
мæ загъта: 
— Бузныг, Будзи æмæ Аслæнбег, уæ дзуапп, уе 

’гъдау æмæ уе ’фсармæй. Сымах æз арын иттæг рас- 
тæй æмæ æнæазымæй. Фæлæ уыл уе ’рвадæлтæ æвза- 
рынц се ’хсар. Кæд æз уыдонæй æрвыст дæн, уæддæр 
рæстдзинадыл кусын, æмæ мæм сæ фæнд хорз нæ кæ- 
сы. Мæхæдæг дæр сæм мæхи мидæг мæсты кæнын, иу 
æнæаипп, æнæтæригъæд сылгоймаджы кой кæй кæ- 
нынц æмæ йæ фидисæн кæй хæссынц, уый тыххæй. 
Ахæм æбуалгъ хъуыддагмæ æнæ мæсты кæнгæ дæр 
хос нæй. Стæй, æниу, уанцон нæу, Бæтæ фæстæмæ куы 
раздæха, уæд та? Йæ ингæн уал ын æруазал кæнын 
уæддæр бауадзæнт. Уыдон æфсымæртæ не сты, фæлæ 
сын фыдызнæгтимæ абарæн ис. Цæй, бахатыр мын 
кæнут, фехъусын кæндзынæн æз уæ дзуапп уе ’рва- 
дæлтæн. Хуыздæр зонд сæм æрцæуæд. 
Уыцы ныхæстæ кæнгæйæ, Дуда сыстади бандонæй, 
Аслæнбег æмæ дзы Будзи хатыр ракуырдтой йæ фы- 
дæбоны тыххæй æмæ йын фæндараст загътой. 
Дудайы ацыды фæстæ Аслæнбег æмæ Будзи дзæв- 
гар фæбадтысты иумæ æмæ хъуыды кодтой, сæ алы- 
варс цы сау мигътæ æмбырд кæнын райдыдта, уыдо- 
ныл. Кæд сæм уымæй размæ Алыккатæ уыйбæрц уа- 
зал цæстæнгас нæ дардтой, уæддæр Дудайы сæм- 
бæлды фæстæ сагъæсы бацыдысты Бæтæйы 
фырттæ. 
— Будзи, — дзырдта Аслæнбег, — æппындæр не 
’мбарын æз Дудайы æрцыд. 
— Нæ зонын, не ’рвадæлтæ нæм уыйас цæуыл сфы- 
дæх сты, уымæн ницы æмбарын. 
Будзийы ныхæстыл Аслæнбег ногæй ныхъхъуыды 
кодта. Цæ къухтæ сбыцæу кодта йæ роцъомæ æмæ иу 
дзæвгар зæхмæ джихæй кæсгæ баззад. Афтæ бадтнс 
Будзи дæр æмæ йæ уарзон æфсымæры цæсгоммæ цы- 
мыдис каст кодта. Хæдзар афтæ сабыр уыди, æмæ уы- 
цы сахат Аслæнбег æмæ Будзийы сæрты бындз куы 
атахтаид, уæд йæ базырты сыр-сыр хъуыстаид. Фæс- 
тагмæ Аслæнбег йæ сæрыл уæлæмæ схæцыди æмæ са- 
гъæсгæнгæ загъта: 
— Стыр диссаг у, хуыцауыстæн, не ’фсымæртæ нын 
нæ мулкмæ хæлæг кæной? Æмæ нæм ахæмæй дæр 
куы ницы ис. Чи зоны, раджы кæддæр Ахболы сæрыл 
бæхæй Дудайы кæй скъуырдтон, кæд мыййаг Дуда 

уый йæ зæрдыл бадардта æмæ кæд не ’хсæн хахуыр 
ныхас кæны, йæ маст нæ кæд исы. 
— Тобæ зæгъ, Аслæнбег, — бакодта Будзи, — уый 
та куыд? Дуда йæ номхæссæн чызджы Ахболы фырт 
Цорæйæн куы радта, иу хæдон сын уæрæх куы у. Нæ, 
Дудайы кой тæригъæд у. Цы сты, уый не ’феымæртæ 
сæхæдæг. Цы йыл дзурæм: рæстæг йæхæдæг комдзог 
цæудзæн. 
— Уæвгæ, уый дæр раст у, Будзи, — йæ мидбыл- 
ты бахудгæйæ, загъта Аслæнбег, — ныууадзæм æй 
рæстæджы бар. 
Аслæнбег уыцы ныхæстæ кæнгæ сыстади йæ бан- 
донæй, рацыдис æддæмæ æмæ, ехс бигæйæ, æрбадти 
сисы кæрон дурыл. Уыцы рæстæджы æрхæй фæцыдис 
гæрах. Нæмыг ахаста Аслæнбегæн йæ бæрцытæ. Фес- 
хъиудта йæ мидбынаты Аслæнбег. Топпы дзыхæй 
фæздæг нæма фæхицæн, афтæ Аслæнбег цæф франкау 
гæрахгæнæджы уæлхъус февзæрдис æмæ фæхъæр 
кодта: 
— Цорæ, о, мæнгард Цорæ! Худинаг! Æфсымæры 
ард дæ фæдыл æфтыд уæд! Æниу ды цæй æфсымæр 
дæ? Фыдызнаг! 
Хъуыддаг афтæ тагъд æрцыдис, æмæ цалынмæ Цо- 
рæ фæстæмæ топп ифтыгъдта, уæдмæ йын æй Аслæн- 
бег йæ къухтæй акъахта. Цы ’рцыди, уый Цорæ йæхæ- 
дæг дæр нæ бамбæрста. Уыцы сахат, Цорæйы амон- 
дæн, Алыккаты уайсадæг чындзытæ, Беслæн æмæ 
Афæхъойы устытæ, Насихан æмæ Гуытаз, æрбацæй- 
цыдысты æмæ хабар куы бамбæрстой, уæд Аслæнбе- 
джы раз сæ кæлмæрзæнтæ æрæппæрстой. 
— Мах хатыр. Мах де уазæг, Аслæнбег, — сдзырд- 
той устытæ. 
Аслæнбег цавддурау баззад йæ мидбынаты лæу- 
гæйæ, йæ сæр æруагъта йæ риуыл, æрæнцой кодта 
топпы бырынкъыл æмæ, арф ныуулæфгæйæ, радзырд- 
та Цорæйы фæдыл: 
— Цорæ, абон арвыл де стъалыйы хай аныгуыл- 
даид, фæлæ дæ уымæй бахызта нæ уайсадæг чындзы- 
ты æфсарм æмæ æгъдау. 
Уый фæстæ Аслæнбег йæ мидбынаты разылди чын- 
дзытырдæм æмæ æфсæрмхуызæй загъта: 

— Ныббарут мын, кæд истæмæй уæ цуры фæрæ- 
дыдтæн, уæд. 
Цорæ фæстæмæ дæр нал фæкаст, афтæмæй, расыг 
лæгау, цудтытæгæнгæ ацыд сæхимæ. Будзи фæдисы 
рауади, фæлæ хабар куы ныссабыр ис, уæд та баз- 
дæхт сæхимæ. Аслæнбег ма кæйдæртимæ афæстиат, 
стæй уый дæр бахызт сæ хæдзармæ æмæ Будзийæн 
радзырдта хабар. 
— Не ’фсымæртимæ нæхи æхсарæй куы нæ сарæх- 
сæм, уæд фидиссаг фæуыдзыстæм æнусмæ. Баныхас 
кодтон нæ кæнгæ æфсымæр Саухуысинæимæ дæр. 
Æмгъуыд нын ис райсоммæ, æмæ дæхи цæттæ дар, 
Будзи. 
— Цы цæттæ кæнинаг мын ис, Аслæнбег. Уд у — 
æмæ кæддæриддæр мемæ вæййы. 
— Нæ зонын, кæд дæ дæ гæрзтæм кæнæ æндæр 
истæмæ азилын хъæуы. 
— Диссаг та куыд нæ у, — дзырдта Аслæнбег чы- 
сыл фæхъусы фæстæ, — цæй дымæгмæ систаид Цорæ 
хæцæнгарз мах ныхмæ? Цы дарæг стæм уыйбæрц Ах- 
болы фыртæй? — Уыцы фарстæн Аслæнбег дæр æмæ 
Будзи дæр дзуапп раттын нæ фæрæзтой. 
Цæвиттон, хъуыддаг афтæ уыди: Дуда Аслæнбег- 
тæй Алыккаты хистæртæм фæстæмæ куы раздæхт, уæд 
сын ракодта ахæм хахуыр ныхас: 
— Алыккатæ, — дзырдта Дуда, — амондджындæр 
минæварыл уæ хуыцау сæмбæлын кæнæд, фæлæ, мæн- 
мæ гæсгæ, æз æдых дæн. Минæвар цы хъуыддаджы 
бацæуы, уый дзæбæхæй куы ахицæн вæййы, уæд йæ- 
хицæн дæр амонд æмæ кад у. Фæлæ ацы хъуыддаджы 
æз фыдбылыз йедтæмæ ницы уынын. Цы рахъаст кæ- 
нон сымахæй, бафидаут, зæгъгæ, зæгъын дæр ме 
’фсарм нæ хъæцы, цæсгом ын хъæуы. Бæтæйы фырт- 
тæн сæ ныхас хæрæг уаргъæн нæ ахæсдзæн. Цы уын 
æй æмбæхсон, ракодтой уын æртæ лæвары: кардæн 
йæ ком, топпæн йæ фындз, сæхицæн та сæ риу. Æз 
дис кæнын, кæд æй уе’хсар урæдта, уæддæр æй уе 
’фсарм куыд баурæдта, ууыл. Арв нæрын кæмæй нæ 
уæндыд, уыцы Хъасболаты чызг, уæларвæй стъалытæ 
чи тыдта æмæ зындонæй цæхæртæ чи хаста, уыцы Го- 
гойы саккаг кæнут Цæлоны фырт Аслæнбегæн усæн... 

Æмæ йæ Хъамболаты стыр хæзнатимæ Цæлоны фырт 
Аслæнбеджы хъæбысы цæвæрут. Цæлоны фырт цæ- 
уæд æвзист сауæфтыд хъуывгъанимæ. Сырхау æмæ 
Ахболы цотæн та саст хъуывгъан дæр ма уæд... Æмæ 
не ’мбæрстат уæхæдæг, Цæлоны фырттæм ахæм зон- 
дахаст кæй ис, уый? Куыд сразы стут ууыл? Бафида- 
уын хорз у, кæд æй уæхæдæг уромын фæразут, уæд, 
фæлæ уый зæгъын нæ фæразын æз, ме ’фсарм æгæр 
æдых у уæ разы. 
Дудайы уыцы ныхæстæ Алыккаты быны арт баф- 
тыдтой. Алыккаты хистæртæ кæрæдзийæн дзырды бар 
нал лæвæрдтой, кæрæдзимæ уайдзæф ныхæстæ æп- 
пæрстой, ныронг Бæтæйы фыртты рохтыл кæй нæ æр- 
бахæцыдысты æмæ сæ къæхты бын кæй нæ ныцъцъист 
кодтой æмæ уымæ гæсгæ ныр уыдон мыггаджы сыгъ- 
дæгдзинады сæрмæ схизынмæ кæй хъавынц, уый тых- 
хæй. Цорæ уыдис тæвдтуг æмæ рæузонд. Уый йæ бы- 
натæй фæгæпп кодта æмæ, кæд хистæрты ныууадзын 
æгъдаумæ гæсгæ не ’мбæлд, уæддæр топп раскъæфта 
æмæ араст йæ лæгдзинад бавзарынмæ. 
Афтæ уыдис, Аслæнбег æмæ Будзи бирæ цæуыл 
хъуыды кодтой æмæ дзуапп ссарын кæмæн нæ фæ- 
рæзтой, уыцы хабар. Æмæ раст уыцы рæстæг æвип- 
пайды сæ уæлхъус февзæрди Хуысинæ. 
— Уæ изæр хорз æмæ æнæфыдбылыз ут! Цы кæ- 
нут, Бæтæйы фырттæ, уе ’фсымæртæ уæ нысантæ цæ- 
мæн аразынц? — загъта Хуысинæ. 
Аслæнбег æмæ Будзи фестадысты сæ бынæттæй. 
Салам радтой Хуысинæйæн. Æрæджиау Аслæнбег 
афтæ зæгъы: 
— Бауырнæд дæ, Хуысинæ, адзал мæ зæрдиагæй 
ныхъхъæбыс кæнынмæ хъавыд, фæлæ та йæ зæрдæ 
иал бакуымдта. 
— Иу ныхасæй, дæ риу Церечы згъæр разындис 
æмæ дзы нæмгуытæ, фæстæмæ схъиуынц, и? 
— Мæ амондæн мæ, æвæццæгæн, мæрдтæм бынтон 
фидиссагæй барвитынмæ нæ хъавы. 
— Хуысинæ, уый йæм бæрæг уыдаид, нæмыг ма 
чысыл галиуырдæмдæр куы бауадаид, уæд, — йæ ны- 
хас баппæрста Будзи. 
— Цæй, не ’фсымæрты æхсарæй ныл цы æрцæуа, 

уый тынг диссаг нæу, — дзырдта Аслæнбег, — фæлæ 
диссаг уый у, Битартæ æнæмæтæй сæхицæн чындзæх- 
сæвтæ кæй кæнынц. Не ’фсымæр Дотчейы нын амард- 
той æмæ нын уый ахъуыдыйаг у, Будзи æмæ Хуыси- 
нæ, — загъта Аслæнбег. 
— Аслæнбег, абон кæнæм нæ фыццаг къахдзæф: 
хъуамæ нæ амонд бавзарæм Битартимæ, — загъта 
Будзи. 
— Амондджын къахдзæф уын æй хуыцау фæкæ- 
нæд, Дотчейы раз æнæфсæрм цæмæй суæм, ахæм 
амондджын къахдзæф, — дзырдта Хуысинæ. — Фæлæ 
ма уын ноджыдæр иу хабар фехъусын кæнон. Дотче- 
йы идæдз Хамбечерæн исты уаг скæнын хъæуы. Тъæ- 
рæс æй скъæфынмæ хъавы, зæгъгæ, цъиутау уасынц 
адæм, æмæ тæрсын хъæуы уыцы хабарæй. 
Будзи исдугмæ æнцад хъуыста ныхæстæм, стæй 
æппын æрæджиау сдзырдта: 
— Цыма уæ ныхæстæ мæнырдæм сты, афтæ мæм 
кæсы. Сымах афтæ хъуыды кæнут, цыма æз бынтон 
æдылы дæн æмæ уæ не ’мбарын. Сымах фæнды, цæ- 
мæй æз, ме ’фсымæр Дотче йæ дунейы рухсæй цы 
цардæмбалæй ахицæн, ома Хамбечерæй, æмæ æз мæ- 
хицæн чындзыл нæ, фæлæ хойыл кæй нымадтон, уый 
мæхицæн саккаг кæнон, цæмæй æз Дотчейы тугæй- 
дзаг ингæны сæрты ахизон. Æмæ уый адæймаджы 
æгъдау у? Абон — дæ хо, райсом та — дæ ус? Ау, æмæ 
ма уæд цæмæн цæуон Дотчейы туг исынмæ та? Цы 
цæсгомæй æрлæудзынæн йæ цуры? 
Будзийы уыцы ныхæстæм Аслæнбег ныккасти зæх- 
мæ. Йæ цæстытæй æркалди ставд цæссыгтæ. Арф 
ныуулæфыд æмæ сдзырдта Хуысинæмæ: 
— Хуысинæ, мах ницыуал зæгъæм, Хамбечерæн 
дæр йæ сахат фæсмонгонд ма фæуæд. Рæстæг нын цы 
амонд æрхæсса, уымæй нæ алидздзыстæм. Нæ фæндаг 
нæ дарын хъæуы, рæстæг цыбыр у, махмæ нæ кæсы. 
Сæмбæлын нæ хъæуы нæ нысан ранмæ. 
Аслæнбег, Будзи, Хуысинæ араст сты æмæ кæм 
снысан кодтой, уырдæм æрцыдысты. Уым сыл сæм- 
бæлди сæ хæрзгæнæг æмæ сын арфæ ракодта: 
— Уæ бонтæ хорз, Бæтæйы фырттæ. Уæ сахат 
амондджын уæд. 

— Æгас нæм цу, нæ зынаргъ æмбал, — æмхуызо- 
нæй сдзырдтой Аслæнбегитæ. 
— Бахатыр кæнут, чысыл бафæстиат дæн, фæлæ 
хъуыддаг йæхæдæг афтæ амыдта, — дзырдта хæрзгæ- 
нæг. — Уе знæгтæ — Битартæ, дыууæ ’фсымæрæй, Дот- 
чейы чи амардта, уый æмæ йæ кæстæр æфсымæр, уы- 
дысты Хæрисджыны усгур æмæ ныртæккæ ауылты 
цæудзысты. 
Бæтæйы фырттæ куыддæр фæджих сты. Æхсызгон 
сын уыди, сæ хæрзгæнæг сын цы хабар æрхаста, уый, 
æмæ йын куыд раарфæ кодтаиккой, уымæн ницы зыд- 
той. Фæстагмæ йын Аслæнбег йæ къух райста, æмæ 
йын афтæ зæгъы: 
— Арфæ дын кæнæм. Лæг йæ ныхасæн хъуамæ хи- 
цау уа. Лæгæн хъуамæ уа кад дæр æмæ æгъдау дæр. 
Æппæтæй хъахъхъæнинагдæр æмæ зындæр дарæн у 
æууæнк, æмæ уыцы хæзнатæ сты дæумæ. Макуы дæ 
ацух уæнт уыдон. 
Хæрзгæнæг комкоммæ каст Аслæнбеджы цæсты- 
тæм, худти йæ мидбылты, стæй та фæстагмæ загъта: 
— Уый дæр ма уын зæгъын, Бæтæйы фырттæ: ит- 
тæг рæвдз сты, гæрзтæй дæр æмæ æхсарæй дæр Би- 
тартæ. Мæнæ гæрзарм лæппутæ æмæ цæхæртæвд фæ- 
сивæд кæй фæхонынц, раст ахæмтæ сты. 
Хæрзпæнæджы уыцы ныхæстæм Аслæнбег бахудти 
æмæ та йын ногæй йæ къух райста: 
— Дыккаг хатт дын дæ къух исын, афтæ лæмбы- 
нæгæй нын сæ кæй амоныс, уый тыххæй. Мæ фыдгу- 
лæн та ма æдылы æмæ тæппуд знаг уа. 
— Уæдæ мæ лæуд амæй дарддæр уæлдай у. Уæ 
сахат хæстæг у. Уæлахиз уæд уæ амонд,—загъта фæс- 
тагмæ хæрзгæнæг æмæ, Бæтæйы фырттæн арфæ ра- 
кæнгæйæ, араст и йæ фæндагыл. 
Аслæнбег, Будзи æмæ Хуысинæ аззадысты æртæ- 
йæ. Аслæнбег загъта: 
— Мах ныр кæм стæм, уый зонут? Мах стæм, цард 
æмæ мæлæт риуæй-риумæ кæрæдзийæн дзуапп кæм 
дæттынц, æппындæр хатыр кæм нæй, ахæм ран. Цард 
нæм фæхуддзæн æви нæ адзал йæ уазал цæнгтæй йæ 
хъæбысы ахæсдзæн, уый бæрæг нæу. Фæлæ, Хуысинæ, 
дзурын дæумæ: махимæ ды уый тыххæй нæ дæ, æмæ 

нын не ’хсарæн ком æвæрай. Махимæ ды уый тыххæй 
дæ, адзал æмæ цард хъæбысæй куыд хæцдзысты æмæ 
уыцы хæст куыд ахицæн уыдзæн, уымæн цæмæй æа- 
дисæн уай. 
Аслæнбеджы фæстаг ныхæстæ цыдæр масты улæн 
бакалдтой Хуысинæйы зæрдæйы. Ризæгау скодтой йе 
уæнгтæ. Фæсырх йæ цæсгом. Ферттывтой йæ цæстытæ 
æмæ афтæ зæгъы: 
— Аслæнбег, æз зонын, кæм дæн, уый, стæй кæи- 
мæ дæн, уый дæр. Стæй цæмæн дæн ам, уый дæр мын 
дæ амонинаг нæу. Мæнмæ афтæ кæсы: кæд махæн 
нæмттæ æртæ ис, уæддæр удтæй иу стæм, нæ фыдбы- 
лыз дæр, нæ цин дæр, не ’хсар дæр иу сты. 
Аслæнбегæн йæ цæсгом фæрухс æмæ загъта: 
— Рацу ма, æз дæ мæ хъæбысы ныккæнон. Кæд 
махыл нæмттæ æртæ ис, уæддæр удтæй иу стæм! Цæй 
æмæ адджынæй кæрæдзийы ныхъхъæбыс кæнæм. 
Будзи æмæ Хуысинæ хæстæг æрбалæууыдысты 
Аслæнбегмæ. Æртæйæ дæр кæрæдзийæн ныхъхъæбыс 
кодтой. Уыцы рæстæг дардæй æрбазынд дыууæ барæ- 
джы. Будзи сæм фæкомкоммæ. 
— Æнхъæлдæн, далæ нæ «лымæнтæ» æрбацæуынц. 
— Раст афтæ, уыдон сты: Битартæ, — загъта Хуы- 
синæ. 
— Лæппутæ, нæ маст чъылдымæй исæм æви ри- 
уæй? — цæхгæр бафарста Аслæнбег. 
— Кæд мæ хуыцау нæ фæливы, Аслæнбег, — загъ- 
та Хуысинæ, — уæд цыма мæнæ адон рихитæ сты, аф- 
тæ мæм кæсы, — æмæ сæвнæлдта йæ рихитæм. — Мæ- 
нæ уый та кæлмæрзæн нæу, фæлæ худ у. Нæхи лæгтæ 
куы хонæм, — йæ худмæ ацамонгæйæ ма йæ ныхасыл 
бафтыдта Хуысинæ. 
— Риуæй, Аслæнбег, риуæй, — хъæбæрæй загъта 
Будзи. 
Цалынмæ уыцы ныхæстæ кодтой, уæдмæ æрбахæс- 
тæг сты Битартæ. Аслæнбегæн йæ маст фыхти тынг- 
дæр. Йæ цæстытæ кодтой мæсты æрттывд. 
— Уæдæ риуæй, риуæй, — фидарæй загъта Аслæн- 
бег æмæ комкоммæ Битартырдæм даргъ санчъехтæй 
араст. 
Битартæ сæ хъал бæхтыл бадтысты цæргæстау. Цы 

фыдбылыз сæм каст, уый нæ зыдтой æмæ худтысты 
дзыхыдзагæй, фæлæ уалынмæ Аслæнбеджы хъæр ный- 
йазæлыд сæ хъусты: 
— Гъæтт, Битартæ, нал фæлидздзыстут. Мах стæм 
Бæтæйы фырттæ — Дотчейы æфсымæртæ. 
Битартæ дзыхъурæд фæкодтой сæ бæхтæ æмæ æм- 
хуызонæй сдзырдтой: 
— Мæ фыдыстæн, Битартæ лидзæг никæд уыдыс- 
ты. Мæнæ стæм мах дæр! 
Уыцы минут Битары-фырттæй иуы къухы ферттыв- 
та хъыримаг, æмæ арвы ферттывдау фæцыди гæрах. 
Нæмыг Аслæнбегæн ахаста йæ худ. Фæлæ Аслæнбег 
йæ мидбынаты змæлгæ дæр нæ фæкодта, бахудти йæ 
мидбылты æмæ сдзырдта: 
— Гъæтт, Битары-фырт, уый куыд у, уый? Æаи 
цуаны дæр никæд уыдтæ, хæтæнты никæд ахæтыдтæ: 
æхсынмæ куыд нæ арæхсыс? 
Уыцы ныхæстæ кæнгæйæ, иу топпы дзыхæй рацæ- 
уæгау, Аслæнбег æмæ Хуысинæйы нæмгуытæ бумбу- 
лиау фæхицæн кодтой бæхæй Битары-фырты. Иннæ 
барæгæн иуæй йæ топп не схæцыди, иннæмæй та йæ бæ- 
химæ стыхсти, афтæмæй йæ æрбаййæфта Будзийы гæ- 
рах. Нæмыг сæмбæлд бæхы хъусыл æмæ атыдта барæ- 
джы риу. 
Мард фесты Битартæ дыууæйæ дæр. 
Аслæнбегитæ хæстæг бацыдысты мæрдтæм. Нык- 
кастысты сæм æдзынæг. Будзи загъта: 
— Аслæнбег, цæй æмæ сын ныр сæ хъустæ ракæ- 
нæм æмæ сæ Дотчейы цыртыл сæвæрæм. 
— Гъе, уæууæй, Будзи: лæг дæ куы хуыдтон, æмæ 
лæг куы ’нæ дæ: хъус ракæнын диссаг уæд уыди, уы- 
дон æгас куы уыдысты æмæ сæ гæрзтæ сæ къухты 
цæхæр куы ’калдтой. Ныр сæ хъустæ дæр æмæ сæ 
сæртæ дæр нæ къухты куы сты. Сисут сын сæ гæрзтæ, 
æрытаут сыл сæ нымæттæ æмæ сæ уыдоныл æрæвæ- 
рут. Æвгъау фæсивæд уыдысты амæлынæн. Иттæг æх- 
сарджын æмæ гæрзарм лæппутæ уыдысты. Рухсаг ут! 
Мæрдты-иу уæхæдæг бафидаут Дотчеимæ. 
Иу чысыл ма афæстиат сты Бæтæйы фырттæ æмæ 
Хуысинæ. Тагъд-тагъд арæвдз кодтой сæхи æмæ ра- 
раст сты Хъобанмæ. Иу чысыл куы рауадысты, уæд 

сыл сæмбæлдысты джизиаг цæуджытæ. Аслæнбег сæ 
баурæдта æмæ сын афтæ зæгъы: 
— Бахагыр кæнут, фæлæ-иу Битартæн зæгъут, уæ 
фæсивæд Бæтæйы фырт Дотчейæн чындзхæссæг ацы- 
дысты, зæгъгæ. Уæхæдæг дæр сæ фендзыстут. Битарты 
мах раййафын куы фæнда, уæд нæ раййафдзысты, — 
цæудзыстæм сындæггай. Зæгъут сын-иу, æз дæн Бæ- 
тæйæн йæ хистæр фырт Аслæнбег, мæнæ уый та мæ 
кæстæр æфсымæр Будзи. 
Аслæнбег барæй нæ бацамыдта Хуысинæйы, нæ 
йын сдзырдта йæ ном дæр. Фæлæ уый Хуысинæйæн 
фæхъыг ис, нал баурæдта йæхи æмæ цæуджытæн 
загъта: 
— Æз дæн Бæтæйы фырттæн се ’ргыккаг æфсы- 
мæр — се ’рдхорд Хъаныхъуаты Саухуысинæ. Дæ ра- 
зы бæрцы бын чи бацыд æмæ фæсонтæй чи ахызт, уый 
уыдис мæ гæрах. Бамбарын-иу кæнут уыцы хабар дæр 
Битартæн. 
Æмæ фæйнæрдæм сæ фæндагыл ацыдысты. 
* * * 
Рæстæг цыди: бон ивта боны, æхсæв ивта æхсæвы. 
Дуда сæ нымайгæ дæр нæ кодта, афтæмæй архайдта 
Бæтæйы фырттыл фыдбылызы хæхтæ амайыныл. Фыц- 
цаджыдæр уый кæсган кънйазы сразы кодта, Хазби 
цы кънйазы амардта, уый туг Бæтæйы фырттæй рай- 
сыныл; дыккаджы та уый, æмæ кæд Тъæрæс цыфæн- 
ды ракæ-бакæ кодта, кæд разы нæ уыди Хамбечеры 
хæссыныл, уæддæр æй фæстагмæ баууæндын кодта 
уыцы хъуыддаджы хорздзинадыл. Афтæ йын уайдзæф 
кодта: 
— Цы кæныс, Тъæрæс? Сидзæр сывæллæттæ дын 
ис: фыдыус фыдрын у. Иу фыдсыл æрхæсдзынæ æмæ 
дын сæ бахæрдзæн. Хамбечер та зæды хуызæн у, худ- 
гæхур, сывæллæттæн — фæлмæн мад, дæхицæн та ном- 
дзыд æмбал. Цæуыл хъуыдытæ кæныс? Кæмæй дæ 
æфсæрмыйаг? Цæлоны фырттæй? Уыдонæн сæ бонтæ 
цыбыр сты: æз сæ а дыууæ боны зындоны амæттаг 
фæкæндзынæн. 

Æмæ Тъæрæс сразы ис. 
Иу ахæмы Бæтæйы фырттæ æхсæвыгон уыдысты 
сæ гæнахы. 
Будзи фынæйуарзаг уыди æмæ хуыссæджы къухты 
бахауди. Аслæнбег йæ мидвынæйæ фестъæлф-фес- 
тъæлф кодта. Иухатт афтæ тынг фестъæлфыд, æмæ йæ 
хуыссæны дзуццæджы абадти. Æфсæрмхуызæй æнцад 
йæ цæстытæй уæрæх акаст йæ алывæрстæм, стæй 
азылди Будзийырдæм æмæ йæм дзуры: 
— Æвзæр фын федтон, Будзи. 
— Хайыр уæд, хайыр, дæ фын, хъусын дæм, — 
загъта Будзи. 
— Цыма нæ гæнахы алыварс æртыхстис иу залиаг 
калм æмæ йын дыууæ сæры уыди: йæ иу дзыхæй туг 
калдта, йæ иннæмæй та зынг. Æрбасырдта нæ æмæ 
нæ ацахста нæ дымджытæй, фæлæ дзы аирвæзтыс- 
тæм... Цымæ цы уа уый? 
— Хурхæтæны та лæг фынтæй фылдæр цы уыны,— 
бахудти Будзи. — Бафынæй у, æмæ дæ туг æрса- 
быр уа. 
Фæлæ Аслæнбег не ’рсабыр ис. Йе уæхсчытыл йæ 
кæрц æрбакодта æмæ йæхи хъуыдыйы æддæмæ рацы- 
ди. Гæнахы дуар нæма бакодта, афтæмæй цыдæр уы- 
нæр йæ хъустыл ауади, йæхиуыл фæхæцыд æмæ зæр- 
диагдæрæй айхъуыста. Аслæнбег базыдта, сæ гæнахы 
алыварс бирæ адæмы змæлд кæй уыдис, уый. Сын- 
дæггай баздæхти фæстæмæ, дзуры Будзимæ: 
— Цыма, Будзи, нæ гæнахы алыварс бирæ адæмы 
уынæр цæуы, афтæ мæ хъустыл ауад. 
Уæд æм Будзи афтæ сдзуры: 
— Аслæнбег, дæ фынты фæстæ нæ гæнахы дуртæ 
залиаг кæлмытæ куыд нæ фестдзысты! 
Цалынмæ Будзи æмæ Аслæнбег уыцы ныхæстæ код- 
той, уæдмæ æхсæвы мæйдарыл боны рухс комдзог 
цæуын райдыдта. Аслæнбег талынджы хъусгæ кæй 
фæкодта, уый бонырухсыл Будзи йæ цæстытæй ауыд- 
та. Баздæхти фæстæмæ æмæ дзуры Аслæнбегмæ: 
— Æгас цæуæд дæ фын! Къамæй ма нын куы 
фæрсис, уæд нын дæсныйад кæнис. 
— Нæхи мæт мæ нæй, исты фæрæзтæ кæндзыстæм, 
фæлæ цы уыдзысты Гого йæ сывæллæттимæ, науæд 

Огъуыллæ? — сагъæстæгæнгæ, загъта Аслæнбег. Æмæ 
йын Будзи ахæм дзуапп радта: 
— Аслæнбег, калм фæндагыл цыфæнды къæдзтæ- 
мæдзтæй лæсæд, уæддæр ын йæ хуынкъмæ быргæйæ 
йæхи æнæ ныррастгæнгæ нæй. Мах дæр цыфæнды æм- 
бæхст куы кæнæм, уæддæр æй боны рухсæй сæхуыд- 
тæг æмбардзысты. Зæгъ сын æй, марадз, æмæ сын ис- 
тæмæйты зæрдæтæ авæр. 
Райсом хур йæ был куы сдардта, уæд Гогойы ру- 
дзынгмæ худгæ хуызæй йæ тынтæ рудзынджы авгыл 
ахъазыдысты. Уаты астæу авдæны, йæ къухтæ уæгъд, 
сырх хъуымац йæ уæлæ æмбæрзт, афтæмæй хуыссыд 
Сæлимæт. Хуры тын налхъуыт-налмасау йæ риуыл 
хъазы. Сывæллон æй йæ къухæй хъавы ахсынмæ æмæ 
йын куы нæ бакомы, уæд та фæлмæн худт бакæны. 
Уыцы рæстæджы дуар байгом, æмæ мидæмæ ба- 
цыд Аслæнбег. 
— Дæ райсом хорз, Гого. Нæ гæнахы алыварс 
цыдæр адæм ис, мыййаг хъаугъа æндæр куы кæной,— 
мацæмæй-иу тæрсут. Сымахыл исты æрцæуыны бæсты 
æз мæхи дæр æмæ ме ’фсымæрты дæр снывонд кæн- 
дзынæн. Фадат мын нæй бирæ дзурынæн, нæ ран рæ- 
сугъд нæу, фæлæ уын фæдзæхсын: тæрсгæ ма кæнут. 
Аслæнбег фæзылд æмæ рауади, Гого та йæ фæдыл 
тарстхуызæй кæсгæйæ баззади. 
Бæгæйы гæнахыл кæсгон кънйæзтæ æмæ Алыкка- 
тæ æртыхстыоты. 
Кънйæзтæ фæнд кодтой Бæтæйы хæдзарвæндаг — 
Аслæнбег æмæ Будзийы уацары ахæссын, Алыккаты 
æлдæртты та фæндыди Бæтæйы фырттæй фервæзын. 
Дыууæты уырнынгæнæг та уыди Дуда. Уы.й фæнды- 
ди, Аслæнбеджы уд тагъддæр куы аскъуыдаид æмæ 
дзы йæ маст куы ссыдаид. Фæлæ хъуыддаг Дудайы 
фæндиаг тагъд нæ цыдис æмæ тынг тыхсын байдыд- 
та. Тарсти, Бæтæйы фырттæ гæнахæй куы аирвæзой 
æмæ йæ хинтæ, йæ кæлæнтæ куы сæргом уой æмæ йæ 
уыдоны тыххæй куы бахъæуа дзуапп дæттын. 
Аслæнбег æмæ Будзи тыхст уавæры кæй бахауд- 
той, уый тагъд ахъæр ис Хъобангомыл, æмæ фæдисæт- 

тæ æмбырд кæнын райдыдтой Аспиаты къуыбырмæ. 
Æмбырды астæу Бæтæйы фыртты хорз хæлар Аспиа- 
ты Хамырзæ загъта: 
— Мæнæ адæм, абон Хъобаны астæу ис стыр фæ- 
дис, стыр æгæнон хъуыддаг. Кæсгон кънйæзтæ Алык- 
катимæ æртыхстысты Бæтæйы гæнахыл, ласынвæнд 
нын кæнынц нс ’хсæнæй уацайрæгтæн Бæтæйы фырт- 
ты. Сымахмæ дзурын, Моргуаты Саулох æмæ Хамыр- 
зæ, Бытъаты Уари! Бæтæйы фырттæ сты нæ рахиз 
къабаз. Ныр уыдон мах бынаты куы уаиккой, уæд сæ 
цард мах сæрыл зынаргъ никуы скæниккой. 
Адеты Дзалайы фырт Дзæрæхмæт, Хъаныхъуаты 
Саухуысинæ, Куындыхаты Габа æмæ ма чидæртæ 
сдзурынц æмхуызонæй: 
— Уыцы тыхгæнджытæ нын Бæтæйы фыртты, ны- 
вонд стуртау, не ’хсæнæй аласой, уый бæсты нæ хуы- 
цау гагадзагъд фæкæнæд. 
Уæд размæ ралæууыдысты Бæтæйы мады ’рвадæл- 
тæ — дыууæ фаззон æфсымæры — Адылджери æмæ 
Азæмæтджери æмæ афтæ зæгъынц: 
— Мæнæ хорз адæм, иу дыууæ ныхасы бар. Рух- 
саг уæнт нæ фыдæлтæ, афтæ-иу загътой: æвзæр тагъ- 
дæй хорз сындæг хуыздæр у. Куыд уæм фæкæсид аф- 
тæ та: мах стæм Бæтæйæн йæ мады æфсымæртæ. 
Кънйазæй куы ракуриккам, цыма сын хæрзбон зæ- 
гъæм Бæтæйы фырттæн æмæ сыл нæ дзаум-æттæ куы 
скæниккам, кæд æппын æмæ афтæмæй раирвæзиккой. 
Бирæ фæхъуыды кодтой адæм, стæй æмхуызонæй 
ууыл сразы сты. Адылджери æмæ Азæмæтджери ацы- 
дысты Бæтæйы гаанахмæ, иннæтæ та лæууыдысты хæс- 
тифтонгæй. Хистæр кънйазы размæ куы бахæццæ сты, 
уæд дзы ракуырдтой, Бæтæйы фыртты нын фæстаг 
хатт фенын бауадз, зæгъгæ. Æмæ сын бар лæвæрд 
æрцыд. 
Аслæнбегитæ мæсыгæй базыдтой Азæмæтджери 
æмæ Адылджерийы. Дуар сын бакодтой æмæ сæ мæ- 
сыджы фæмидæг кодтой. Иу дзæвгар аныхæсты фæс- 
тæ Адылджери загыта: 
— Мах уæм æрбацыдыстæм иу хъуыддаджы тых- 
хæй: сымах хъуамæ скæнат мах дзаумæттæ æмæ уын 
мах хуызы бантыса аирвæзын. 

Будзи бадис кодта: 
— Æмæ сымах та уæд цы фæуат? 
— Мах баззайдзыстæм ам. 
— Сымах ам, мах та нæ удтæ бахъахъхъæнæм? 
Ау, æмæ ма уæд цы цæсгæмггимæ бацæудзыстæм Бæ- 
тæйы цурмæ? Сымах знæгты къæхты бын ныууадзæм, 
нæхæдæг та нæ сæртæ æфснайæг суæм? Науæд ма уæд 
ахæм тæппуд æфсымæртæй цы кæнут? — тызмæгæй 
загъта Будзи. Хъыг уыдысты ныхæстæ Аслæнбегæн 
дæр. Афтæ бакодта: 
— Адылджери, мах нæ сæр æфонайыныл куы суæм, 
сымах цъынды куы ныууадзæм знæгты къæхты бын, 
иу ныхасæй, нывонд уæ куы ’рхæссæм нæхи сæрыл, 
уæд мах ахæм цард ницæмæн хъæуы. Нæ ном фæчъи- 
зи уыдзæни, æмæ нын уый цæмæн уæ зæрдæ аккаг 
кæны? 
— Аслæнбег æмæ Будзи, байхъусут мæнмæ дæр,— 
загъта та Адылджери. — Æз уемæ дзурын Хъобаны 
хистæрты номæй: цæсгом, æфсарм æмæ тæрхон уыдо- 
ны къухы сты. Уыдонæн сæ бон у лæджы скæнын кад- 
джын дæр æмæ фидиссаг дæр. Ном дæр уыдон къухы 
ис, æгад дæр уыдон кæнынц. Фæлæ уæ ныр æгад ни- 
цæмæй кæнынц. Хъуамæ сын сæ фæнд сæххæст кæ- 
нат. Уыдоны тæрхон у «ацы хъуыддаг, уыдон уæ ку- 
рынц. Мах стæм сæ минæвар сымахмæ. Уыдон уæ кæд 
арты, доны æппарынц, уæддæр хъуамæ сымах сæ ком- 
мæ бакæсат, сымах тыххæй дзуапп сæхуыдтæг дæт- 
дзысты. Уæ амонд, уæ хъысмæт сæхимæ райстой. Рох 
уæ ма уæд: дзыллæйы къухы ис уæ тæрхон. Ма ахи- 
зут дзыллæйы тæрхоны сæрты. 
Аслæнбег цæхгæр «нæ», зæгъгæ, загъта, фæлæ уæд 
Адылджери фæмæсты ис æмæ фæхъæр кодта: 
— Гъæтт, æнæгъдау æнæдзуапп æфсымæртæ! Мæн 
æгас Ирыстоны кæдæм нæ фæхонынц тæрхоны тых- 
хæй, ахæм куы нæ ис, уæд мæ сымах Хъобаны фæди- 
сæтты астæумæ куыд æрвитут æнæ дзуаппæй? Куыд 
не скодтат аргъ махæн дæр, Хъобаны хистæртæн дæр, 
уе ’мгæрттæн дæр? Мæнæн мæ цæсгом нæ бахъæцдзæн 
уыдоны размæ æнæ дзуаппæй бацæуын: æз мæхи уæ 
цуры маргæ кæнын. — Æмæ йæ дамбацамæ февнæлд- 
та. Уыцы февнæлд Бæтæйы фыртты куыддæр фæ- 

джихау кодта, æмæ Азæмæтджери тарстхуызæй 
сдзырдта: 
— Уæ, гормæттæ, цæуыл ын йæхи марын кæнут? 
Цæуылнæ кæсут йæ коммæ? Раласут уæ цухъхъатæ 
æмæ скæнут мæнæ мах дзаумæттæ. 
Бæтæйы фырттæн цыма сæ зонд фæлыгъд æмæ ра- 
сыг уыдысты, уыйау февнæлдтой сæ гæрзтæ ласынмæ, 
æмæ сын цыдæриддæр дзырдтой, уый кодтой. Æмæ 
уайтагъд арæвдз сты. 
Бæтæйы фырттæ рахызтысты мæсыджы дуарæй. 
Фæцæуынц ныр кæсгон кънйæзты астæуты. Уыдонæн 
дæр æмæ Алыккатæн дæр сæ фæсонæрхæджы дæр нæ 
уыди, ахæм хин арæзт æрцæудзæн, уый. Будзи уыцы 
æнæгуырысхойæ цыди. Уæвгæ сæм се знæгтæ дæр ни- 
цы зæрдиаг каст кодтой. Сбадтысты бæхтыл æмæ иу 
дзæвгар куы ауадысты, уæд араст сты Æхсæнгæрзты1 
хъæдырдæм. Раст хъæдрæбын Аслæнбег иу каст фæ- 
кодта фæстæмæ æмæ йæ Цорæ базыдта. 
— Уый Аслæнбеджы змæлд у! Аирвæзтысты Бæ- 
тæйы фырттæ! 
Дардæй ма сæ фехстой топпæй, фæлæ уыдон тар 
хъæды аныгъуылдысты. 
Кæсгон кънйæзты хистæр, цæф арсау, ныббогътæ 
кодта, стæй загъта: 
— Ракæнут дзылæрттæй, уæртæ сæ бæсты чи ис, 
уыдоны, æмæ уыдонæй райсæм нæ маст. 
Уæд Хамырзæ фæхъæр кодта: 
— Гъæтт, кънйаз, дæ дзылæрттæ лыстæг сты, ас- 
къуыйдзысты дын уыдо’Н ласгæйæ. 
Кънйаз загъта: 
— Æз уæ хъомты тарт акæндзынæн! 
Уæд æм Бытъаты Уари дзуры: 
— Чысыл сты дæ хъомгæстæ, нæ дын бакомдзыс- 
тæм. 
— Зонут, ме ’фсымæры туг мын кæй ныккалдтат, 
уый: Хазби йæ мæрдтæм барвыста. 
— Омæ, кънйаз, цæй диссаг скодтай дæ саджы 
роды? 
1 Æ х с æ н г æ р з т æ — Хъобангомы хъæдрæбын хуины 
афтæ. 

Кънйаз загъта: 
— Кæд уый саджы род уыди, уæддæр уын æстдæс- 
сион саджы сой слæудзæни! 
Уæд æм иннæрдыгæй бадзуры Кадиты Бæда: 
— Мæнг фын дын у уый, кънйаз: Хъобаны хъæд 
ын иууылдæр йæ быны куы бандзарай, уæддæр дын 
дзы иу сойы æртах дæр нал æртæдздзæни. 
Кънйаз бынтон смæсты ис. 
— Уæд мæ туг ам ныккæлæд, йæ туджы алы ’ртах 
дæр уын къæртайы дзаг туг куы не слæууа! 
Æмæ йын Дзæгъойты Дзиу дзуапп радта: 
— Тугæй нæ цы тæрсын кæныс, кънйаз? Туг дзы 
афтæ ракæлæд, æмæ дзы долапи куырой куыд разила. 
Кънйæзтæ ма бавзыстытæ кодтой, фæлæ сын хъо- 
байнæгтæ тæндзæгат куы нæ разындысты, уæд сæ маст 
акалдтой Дуда æмæ Алыккатыл. 
Дуда æррайы хуызæн сси æмæ йæхинымæр дзырд- 
та: «Аирвæзтысты, аирвæзтысты Бæтæйы фырттæ. Мæ 
зæрдæ судзы, мæ къухтæ ризынц, мæ сæр зилы, хуы- 
дуг кæнын... сæфдзынæн: æргом кæндзысты мæ 
хъуыддæгтæ. Мæ зæрондæй мæ дывзагон кæлæнгæнæг 
схондзысты. Мæ цæстытæ тартæ кæнынц, зæхх мыл 
зилы, мæ риу арт уадзы, мæ зонд дзæгъæл кæны...» 
Йæхи дурты цæндыл æруагъта æмæ фæйнæрдæм йæ 
алфамбылай акасти. 
Адæм æм кастысты тызмæг, мæсты цæстæй. 
«Мæнæ мæм зæронд Хъобаны фыдæлтæ цы уай- 
дзæф хуызæй кæсынц!» — загъта ма йæхинымæр, стæй 
йыл бæстæ аталынг и, фæцудыдта æмæ афæлдæхти. 
Æрæвæрдтой ма йæ нæууыл. Æруагъта йæхи... Амарди. 
Кънйæзтæ сæргуыбырæй цæуыныл куы фесты, 
Алыккатæ та Дудайы мард æфснайыныл, уæд Адыл- 
джери æмæ Азæмæтджери дæр раирвæзтысты æнæ 
фыдбылызæй. 
Хъобаны тынг базмæлын кодта, Бæтæйы фырттæ 
абырæг кæй алыгъдысты, уый. Чи сæ тæрсгæ кодта, чи 
та сын æххуыс кодта. 
Цорæ зилын байдыдта Бæтæйы фыртты фæдыл. 
Бабадт та иу ран сæ размæ. Се ’хсæн æрцыди гæрæх- 
тæ. Рог цæф фæци Аслæнбег, фæлæ уыцы ран Цорæ- 

йæн йæ амонд йæ зæрдæхудты бацыди: мард фæци 
Аслæнбеджы къухæй. 
— Нæ дæ агуырдтон, Цорæ, — загъта Аслæнбег,— 
размæ дæм уый тыххæй нæ цыдтæн, æмæ мæнгардæй 
тарстæн. Лидзгæ дæ акодтаин, æмæ уазд та æгадæй 
тарстæн. Дæ тæригъæдтæ ныр дæхи уæнт. — Гæны 
фæскъæуттæ систа æмæ сæ цæххы ныттылдта. Цæ цæф 
бабаста æмæ Будзиимæ тар хъæды фæаууон сты. 
Аслæнбег æмæ Будзи Хъобанæй ацыдысты æмæ 
æрынцадысты Уæлладжыры комы, сæ мадырвадæл- 
тæ — Цæлойтæм нæ, фæлæ Зæнджиаты Ахмæтмæ. Ас- 
лæнбегæн йæ цæф байгас ис. Ног хъæубæсты æхсæн 
тынг тагъд ссардтой сæхицæн æмгæрттæ дæр, æууæнк 
дæр. Уæлладжыры комы, цыма тынг рагæй цардысты, 
уыйау сæ уыди кад дæр, уыйау сæ кодтой уарзгæ дæр. 
Фæлæ сæ зæрдæ æппынæдзух Хъобанимæ дзырдта. 
Уым баззади сæ кæстæр æфсымæр Огъуыллæ æмæ йæ 
Алыккатæ æххуырсты радтой Хъаныхъуаты Тъæрæсмæ. 
Иу бон Будзи афтæ дзуры йе ’фсымæрмæ: 
— Аслæнбег, мах ардæм Гачыны хохмæ хизынмæ 
æмæ нæхи нард кæнынмæ не ’рбацыдыстæм: бабæрæг 
нæ кæнын хъæуы, уыцы мæгуыр Огъуыллæ цы фæци, 
уый. Тъæрæс æнцад, æнæмæтæй йæхицæн зары. Уæд 
та йын йæ дуары сæрмæ гæрæхтæ фæкæнæм. 
Уæлдай ницуал загъта Аслæнбег дæр, сфæнд кодта 
Хъобанмæ фæцæуын. 
Сæхицæн æмбæлттæн равзæрстой Бутаты Мæхæмæ- 
ты, Зæнджиаты Ахмæты æмæ Дзалаты Дзæрæхмæты. 
Фæхабар сæм кодта Аслæнбег, æмæ æртыккаг æх- 
сæв Хъобанмæ араст сты. Сæ балц, сæ фæндаг уыди 
тар хъæды астæуты, къæдзæхтыл, лæбырд хæхтыл. 
Къодахджыныл схæрд кодтой æмæ фидар мæцкъоры 
астæуты сындæггай схæццæ сты Бæтæйы рæгътæм. 
Бон уыди сыгъдæг, арвыл иу къæм нæ зынди. Бæ- 
тæйы рагъыл сæ фæллад уадзгæйæ, афынæй сты. Хуры 
тынтæ тарфæй кастысты. Аслæнбег фехъал, рабадтис 
æмæ ракасти йæ фыд Бæтæйы рæгътæй. Чысыл дæрд- 
дзæф хызтысты Тъæрæсы хъомрæгъау, Огъуыллæ сæ 
хызта. Аслæнбег æдзынæг касти æмæ сагъæс кодта 
Огъуыллæйы фыдæбæттыл. Раст уыцы рæстæджы 
Огъуыллæйы хъæр дардæй æрбайхъуысти, ниуæгау. 

Уый æлгъыста рæгъауы, дарæг-уромæг уæ мауал уæд, 
зæгъгæ. Будзи æмæ Аслæнбегыл дæр мæ тæригъæдæй 
мæрдты дуар æхгæд æрцæуæд, уæлæуыл та сæ дзыхы 
дзаг дон мауал ссарæнт, мæп Тъæрæсæн рæгъаугæсæй 
чи ныууагъта, зæгъгæ. 
Нал фæгæдзæ кодта Аслæнбег æмæ йе ’мбæлтты 
дæр нæ райхъал кодта, афтæмæй балæгæрста æмæ ау- 
уæтты бахъуызыди Огъуыллæмæ. Огъуыллæйыл уыди 
скъуыдтæ цухъхъа æмæ куырæт, фæсмын зæнгæйттæ, 
зæронд æрчъитæ, йæ фарсыл та—стыргомау кард хъæ- 
дын кæрддзæмы, йæ астæуыл архъан тыхт, дзæкъулы 
та йæ кæрдзыны къæбæр. Аслæнбег, зæххы бынæй фе- 
взæрæгау, алæууыди йæ уæлхъус. Огъуыллæ куыддæр 
тæрсæгау фæкодта, джихæй аззади. Фæлæ йæ Аслæн- 
бег уайтагъд йæ хъæбысы æрбакодта æмæ йæм дзуры: 
— Мауал тæрс, нæ мæгуыр æфсымæр. Дæ зынтæн 
æрхæццæ сæ кæрон: мах дæ Тъæрæсы мыстрагъ бæхыл 
ахизын кæндзыстæм Уæлладжыры коммæ. Азæр хур 
куыд дæлæмæ цæуа, афтæ-иу рæгъау хъæдрæбыны- 
рдæм здах. Мах Тъæрæсы рæгъау таппыеайраг бакæн- 
дзыстæм. 
Аслæнбег ныууагъта Огъуыллæйы æмæ сыздæхти 
йе ’мбæлттæм. Райхъал кодта йе ’мбæлтты æмæ иумæ 
æрцыдысты сæ нысан ранмæ. Афтæ сæм дзуры Ас- 
лæнбег: 
— Рæгъауыл ахъæр кæнæм æмæ йæ атæрæм, уый 
сæрмæ хæсгæ нæу, уый хуыснæгдзинад у. Хъуамæ нæ- 
хуыдтæг нæхиуыл скæнæм фæдис. Топпы цæхæры бын 
хъуамæ атæрæм рæгъау: кæд тых у, уæд сæ атæрæм 
тыхæй. Тъæрæсимæ хъуамæ бавзарæм нæ лæгдзинад 
кард æмæ топпы дзыхæй. Дзæрæхмæт, ды хъуамæ 
ныхъхъæр кæнай Тъæрæсмæ, дæ рæгъау дын фæтæ- 
рынц Бæтæйы фырттæ, зæгъгæ, æмæ йæ бынатæй куы 
фезмæла, уæд æй мæ бар уадз. 
Аслæнбеджы фенд Огъуыллæйы бынтондæр ногæй 
райгуырын кодта. Р.аст ын Аслæнбег куыд загъта, 
афтæ рæгъау хъæдрæбынырдæм сыздæхта. Иу кæфо- 
йаумæ æрбамбырд кодтой рæгъау æмæ ахсын байдыд- 
той Тъæрæсы мыстрагъ бæхы, фæлæ.сын исдуг ахсын 
нæ куымдта. Уæд Зæнджиаты Ахмæт Огъуыллæйы ас- 
тæуæй райхæлдта хъисын архъан, бахъуызыди бæхты 

аууæтты æмæ йæ фехста рæгъауы астæумæ. Архъан, 
залиаг калмау, æртыхсти Тъæрæсы бæхыл. Бæх йæ 
фæстæгтыл ныллæууыди æмæ ныххуыррытт кодта йæ 
фындзы хуынчъытæй. Фæлæ Ахмæты къухтæ фæлтæрд 
уыдысты æмæ йæ змæлын дæр нал суагътой. 
— Сымах æз æмæ Дзæрæхмæтмæ ма кæсут, фæлæ 
уæ разæй атæрут рæгъау, — загъта Аслæнбег. Æмæ 
Будзи, Мæхæмæт, Огъуыллæ æмæ Ахмæт фосы рæгъа- 
уыл ахъæр кодтой, Аслæнбег æмæ Дзæрæхмæт та фæ- 
дис хъæр кæнынмæ араст сты. Дзæрæхмæт æрлæууыд 
уæлдæр, фæлæ Аслæнбег хæрзхæстæг æрхъуызыди 
Тъæрæсы гæнахмæ. 
— Фæдис, Тъæрæс, дæ рæгъау дын Бæтæйы фырт- 
тæ фæтæрынц! Дæ мыстрагъ бæхыл дын Огъуыллæйы 
фæхæссынц! — ныхъхъæр кодта Дзæрæхмæт. 
Уыцы рæстæджы Тъæрæс уазæгдоны дуармæ бадти 
æмæ фесхъиудта йæ мидбынаты. 
— Цы хабар у? Уый чи хынджылæг кæны! — фæ- 
хъæр кодта Тъæрæс æмæ фестынмæ куыд хъавыд, аф- 
тæ йæ Аслæнбег æргæрах ласта топпæй. Тъæрæс йæ 
мидбынаты цъилау ныззылди æмæ афæлдæхти. 
Аслæнбегитæ сæхи рæгъауырдæм систой. Хъобан 
фæфæдис сты, фæлæ цалынмæ уыдон Тъæрæсыл ракæ- 
бакæ кодтой, уæдмæ иуæй талынг баци, иннæмæй та 
рæгъау тар хъæды мидæг аныгъуылд. 
Хъобаны цæрджытæй уыцы рæгъауы атæрын кæ- 
мæн æхсызгон уыди, чи та мæсты кодта. Стыр зын 
раны уыди Хъаныосъуаты Хуысинæ: уый уыди Тъæрæ- 
сæн йæ фыды æфсымæры лæппу, Аслæнбег æмæ Будзи 
та уыдысты йе ’рдхорд æфсымæртæ. 
— Кæй фарс æрлæууон уыцы дыууæйæ? — дзырдта 
йæхинымæр Хуысинæ. — Цы фæнды фæуæд, уадз æмæ 
мыл скæной зарæг, уадз æмæ æз уон фидиссаг. Æз 
дæн Бæтæйы фыртты фарс. «Нæй тугæй æфсымæр, 
зæрдæйæ æмæ æууæнкæй йедтæмæ. Æмæ уыдон кæмæ 
уа, æфсымæр дæр уый у», — йæхинымæр загъта Хуысинæ. 
Аслæнбегитæ Куырттаты комæй дзæбæх кæй ахыз- 
тысты, уый тыххæй равзæрстой рæгъауæй иу нард 
хъулон гал æмæ йæ акусарт кодтой. Куывд стыхджын 
ис. Комы цæуджыты дæр хорз уыдтой сæ куывды. 

Адæм се ’ппæт дæр хъæлдзæг уыдысты, фæлæ цæу- 
джытæй иу лæг тынг æнкъард уыдис, хæргæ дæр нæ 
кодта, тынг хъыг, хуызæй касти. Фæкомкоммæ йæм ис 
Аслæнбег æмæ йæм дзуры: 
— Нæ уазæг, Уастырджийы кусарт куы у, цæуыл- 
нæ дзы саходыс? 
— Куыд дзы саходон, Аслæнбег, — бафарста фæн- 
даггон, — мæ нывонд галы мын куы аргæвстай, уæд? 
— Ау, æмæ дæ гал Хъобаны цы агуырдта? 
— Мæ гал Хъаныхъуаты Тъæрæсмæ бæрны уыдис. 
— Æмæ йыл цы тыхсыс! Дæ иу галмæ дын мæнæ 
Тъæрæсы галтæй дыууæ къоборы. Уæддæр, дæ хорзæ- 
хæй, бахъæлдзæг кæн дæхи. Нывонд кæй уыд, уый нæ 
зыдтам, æмæ нын æй хуыцау бахатыр кæнæд. 
Лæг ницы сдзырдта, афтæмæй йæ фæндагыл мæс- 
тыхуызæй арасти. 
Хорз куы фæминас кодтой, уæд Аслæнбегитæ Тъæ- 
рæсы рæгъау балæууын кодтой Уæлладжыры комы. 
Уыцы рæстæджы Аслæнбегæн йе ’рдхорд, ассиаг æл- 
дар Айдаболты Саулох, уыди Зæнджиаты Ахмæтмæ. 
Аслæнбег æмæ Саулох кæрæдзийы куы федтой, уæд 
се ’хсæн ахæм ныхас рауади: 
— Аслæнбег, — загъта Саулох, — ацы рæгъау мæн 
куы уаид, уый мæ иттæг бафæндыд. 
— Фосы фæдыл æрцæуы бирæ зæрдæхудтытæ, — 
дзуапп радта Аслæнбег, — фос хæйрæджы нымæт у. 
Фæлæ-ма зæгъ, цы хуызы сæм хæссыс дæ ныфс? 
— Уæ бæхмæ уын — бæх, уæ галмæ уын — гал. 
Куы мæм фæзынат нæхимæ — раскъæрдзыстут уæ фо- 
сы сæрмæ æндæр фос. Зæнджиаты Ахмæт нæ фысым у, 
уымæй фæстæмæ ноджы не ’рдхорд дæр, уый нын æв- 
дисæн уæд. 
Разыйы дзуапп радта Аслæнбег, æмæ Тъæрæсы рæ- 
гъау баисты Саулохы амæттаг. Саулох сæ балæууын 
кодта йæ цæрæнбæсты, Аруаны былтыл, Хъасхъатауы 
губакджыны, Ассийы комы. 
*** 
Уæ фос скъæрынмæ-иу уæд æмæ уæд æрцæут, зæгъ- 
гæ, Саулох йæхæдæг цы æмгъуыд радта, уыцы æм- 
гъуыдыл, æрæгвæззæджы, Аслæнбег æмæ Будзи æрæм- 

бырд кодтой се ’мбæлтты: Хъаныхъуаты Хуысинæ, 
Куындыхаты Габа, Дзалаты Мæхæмæты æмæ араст 
сты Уæлладжыры комæй Хъасхъатаумæ. Сæ хæрз- 
хаст бæхтæ æхсæв цæуын ахуыр уыдысты æмæ иттæг 
æнæзивæгæй размæ цыдысты. Цас фæцыдаиккой фæн- 
дагыл, чи йæ зоны, фæлæ уалынмæ æрхæццæ сты Хъас- 
хъатаумæ бонасадæнтыл æмæ сæмбæлдысты стыр 
рæгъауыл. Хуысинæ афтæ дзуры Аслæнбегмæ: 
— Аслæнбег, цы ма цæуæм дарддæр, мæнæ ацы 
рæгъау фæкъæртт кæнæм. 
Мæхæмæт бахудти æмæ бафтыдта Хуысинæйы ны- 
хæстыл: 
— Мæлæты хорз бæхтæ дзы ис, молло дæр сæм нæ 
фæлæудзæн. 
— Нæ, уый сæрмæ хæсгæ нæу, — дзуапп радта 
Аслæнбег. — Нæ сын уынут сæ дамгъæ? Уый Айда- 
болты дамгъæ у: ай ме ’рдхорд Саулохы рæгъау у. 
— Æмæ Саулохы рæгъау æнæфæччиаг у? — бадис 
кодта Дзæрæхмæт. 
— Тынг зын у лæгæн йæхи бауромын адонмæ, — 
загъта Габа. 
Нæй, нæ сын сразы ис Аслæнбег. Ссардтой рæ- 
гъаударæн уæтæр æмæ уым сæхи æрфистæг кодтой. 
Рæгъаугæсæн бамбарын кодтой: фехъусын кæн Сауло- 
хæн, дæ ирон æрдхæрттæ дæ агурынц, зæгъгæ. Рæгъау- 
гæс ацыди æмæ Саулохæн куы бамбарын кодта, уæд 
Саулох уыцы æнæнхъæлæджы хабармæ джихæй аз- 
зади. Иу къорд рæстæджы дзургæ дæр не скодта, стæй 
афтæ зæгъы: 
— Ацу, æмæ сын зæгъ: ам нæй, балцы ис. 
Рæгъаугæс сын ахæм дзуапп куы æрбахаста, уæд 
Ахмæтитæ кæрæдзимæ бакастысты. 
— Аслæнбег, — загъта Габа, де ’рдхорд йæхи ма 
бамбæхсæд? 
— Нæ, ахæм лæг нæу, йæ ныхасæн хицау у, — 
дзуапп радта Аслæнбег æмæ дыккаг хатт арвыста рæ- 
гъаугæсы Саулохмæ. Сбæрæг кæныны тыххæй Аслæн- 
бег йæ фæдыл ахъуызыди. Æхсæв уыди талынг, æмæ 
рæгъаугæс нæ базыдта, Аслæнбег йæ фæдыл цæуы, 
уый. Рæгъаугæс хæдзармæ куы бацыд, уæд Аслæнбег 
сындæггай рудзынджы бын æрлæууыд æмæ сæм хъусы. 

— Кæм ма уыдтæ? — фæхъæр кодта Саулох рæ- 
гъаугæсыл. 
— Рарвыстой та мæ де ’рдхæрдтæ: фæзын, дам, 
нæм. 
— Ацу æмæ сын зæгъ: дард балцы ацыди, дзæгъæл 
æнхъæлмæ йæм ма кæсут. Ничи кæсы уыцы хæрджы- 
тæм! Цæй фос агурынц мæнæй? Ацæудзынæн сæм 
æмæ сæ Ассийы хæхтыл рæгъаугæс уацайрæгтæн бау- 
ромдзынæн. Уый сын фос! Къæбылатæ! Æнхъæлдæн, 
сæ дзырддаг кæимæ у, уый не ’мбарынц!.. Мауал сæм 
ацу дæхæдæг дæр, уадз æмæ уым дауой. 
Аслæнбег уыцы ныхæстæ куы фехъуыста, уæд мæс- 
тæй афтæ ссыгъд, æмæ ратонынмæ хъавыди рудзынг- 
æхгæнæн. Хъавыди йæм бабырсынмæ йæ уатмæ, фæлæ 
йæхи фæурæдта, æвиппайды фæзывд рудзынджы бы- 
нæй æмæ рараст фæстæмæ йе ’мбæлттæм. 
Мæхæмæт æм дзуры: 
— Æнхъæлдæн, Аслæнбег, де ’рдхорд нын хорз 
фысым нæ разынди: мæлæты мæстыхуыз дæ. 
Аслæнбег цы æрцыди, уый æххæст нæ бамбарын 
кодта, фæлæ йæ загъта цыбырæй: 
— Сайы нæ не ’рдхорд, æмбæхсы йæхи, æмæ уæ 
куыд фæнды? Сайгæ чи кæны æмæ йæхи чи ’мбæхсы, 
уый зæрдæхудтæй тæрсын нæ хъæуы, 
Ахмæт загъта: 
— Куыд уаид, Аслæнбег, мæнæ йын йæхи рæгъа- 
уыл куы ахъæр кæниккам, уæд? Аруаны былæй Иры- 
стонмæ афтидæй куы фæцæуæм, уæд цы уыдзыстæм 
мах? Хъæриу ныл куы скæудзæн. 
— Хæрзаг Саулох йæ мидбылты ныххудид: сæ рæ- 
гъау сын дзæбæх куы бахордтон, зæгъгæ, — загъта 
Мæхæмæт. Уыцы ныхæстæ Аслæнбеджы ногæй сцырын 
кодтой, æмæ фæхъæр кодта: 
— Рæвдз ут, тæрæм рæгъау нæ фосы сæрмæ. 
Æмæ рамбырд кодтой Саулохы рæгъау, рахъæр ыл 
кодтой сæ разæй. Иу æнамонд уырс рæгъауы алыварс 
зылди бирæгъау æмæ йæ нæ уагъта скъæрын. 
Аслæнбег фæхъæр кодта: 
— Гъæтт, Дзалайы-фырт Дзæрæхмæт, нæ бахъуа- 
джы бон абон у, — не скаст дæумæ у. 
Дзæрæхмæт йæ бæхæй агæпп ласта, йæ бæх æд- 

саргъ бауагъта рæгъауы астæумæ, йæхæдæг бæхты ау- 
уæтты бахъуызыд æнæдомд уырсмæ, йæ барцмæ йын 
фæлæбурдта æмæ, цъиусурау, йе ’рагъыл абадт. Æнæ- 
домд уырс ныммыр-мыр кодта æмæ йæ цъыхырыты 
ахаста иуфарс. 
Рæгъау куы феуæгъд и уырсæй, уæд цæуын бай- 
дыдта йе скъæрджыты разæй. 
Дзæрæхмæт æнæдомд уырсимæ ставд хъамылы 
æмæ губакджынты бирæ фæтухи кодта. Уырс цас нæ 
архайдта Дзæрæхмæты аппарыныл, фæлæ йын ницы 
бантысти, — йæхæдæг йæхи бафæллайын кодта æмæ 
æрсабыр ис. Дзæрæхмæт дæр йæ роддзармæй дзылар 
сласта æмæ йыл æй бакодта. Ссардта рæгъауы фæд 
æмæ сурын байдыдта йе ’мбæлтты. 
Схæццæ сты, Тилыны быдыры, Хъарадзауты æдде, 
Æхсæрысæрмæ. Уым бонасадæн бакодтой. 
Габа сдзырдта: 
— Уæлæ ма уыцы бæрзонд бæласы сæрæй исчи 
акæсæд, кæд искуыцæй исты зыны, фæдис, мыййаг. 
Хуысинæ акасти бæласы сæрæй, загъта: 
— Никуыцæй ницы зыны, æрмæст иу барæг, йæ 
бæхы комы тæф йæ сæрмæ мигъы къуымбилау бады, 
йæ бæхы сæфтджыты бынæй зæхх халæттау тæхы, аф- 
тæмæй æрбахæстæг кæны махмæ. 
Аслæнбег дзуры: 
— Куыд æй амоныс, афтæмæй уый Саулох уыдзæ- 
ни. Сымах скъæрут, рæгъау, æз йæ размæ ныу- 
уайон. 
Аслæнбег иу дзæвгар йæ размæ æрцыд æмæ фæн- 
даджы фæзилæны иу ран фæрсырдыгæй æрлæууыди. 
Уый æцæг разынди Саулох. Куы ’рхæццæ, уæд ын 
Аслæнбег салам радта, дзуры йæм: 
— Цæй тыхстхуызæй тæхыс, Саулох? — æмæ йын 
фæхæцъгд йæ бæхы рохыл. Саулохы бæх афтæ æваст 
фæлæууыди, æмæ йæ цæфхæдтæ цæхæр акалдтой хуыр- 
тыл. 
Цæхгæр фæзылд Аслæнбеджырдæм Саулох, мæсты- 
йæ сдзуры: 
— Мæнгард — дæ салам дæр, мæнгард — дæхæдæг 
дæр. 

— Сабыр, сабыр, бамбарæм кæрæдзийы, — зæгъы 
Аслæнбег. 
— Цы ма мын æмбарын кæныс, мæнгард, удæга- 
сæй мæ куы баныгæдтай, уæд? 
— Мæнгард уый у, — загъта Аслæнбег, — æмæ, 
хæдзары бадгæйæ, уазæгмæ чи нæ ракæсы, сайгæ, фæ- 
ливгæ чи фæкæны! 
Саулох бамбæрста Аслæнбеджы фæсномыг ныхас 
æмæ йын гæнæн куы нал уыд, уæд йæхи фæкарз кодта 
æваст: 
— Дуне нын къуындæг у: йе дзы ды хъуамæ ма 
уай, йе æз, — æмæ йæ гæрзтæм бавнæлдта. 
— Уæдæ фыццаг гæрах дæу у, — загъта Аслæн- 
бег..— Фæдисон дæ, фæдисон мæсты вæййы. Цæв! 
Уыцы ныхæстæм Саулох æргæрах кодта Аслæнбе- 
джы. Нæмыг сæмбæлд йæ агъды ставды. Аслæнбег 
цъилау ныззылд æмæ фæхъæр кодта: 
— Ард де ’рдыгæй, Саулох! Фæкæс ныр дæхимæ 
дæр! 
Фæцыдис гæрах, æмæ Саулох асхъиудта йæ бæхы 
сæрты. Æдзæм мард фæцис. Гæрæхтæм уайтагъд æры- 
згъордтой Аслæнбеджы æмбæлттæ. Будзи Аслæнбеджы 
цæфæй куы ауыдта, уæд ныббогъ кодта æмæ ныхъхъæр 
кодта: 
— Йе уæуу-ууæй, Аслæнбег, дзæгъæлæй мæ куы 
ныууагътай! 
— Фидар лæуу, Будзи, æнусмæ æнæадзал ницы ис. 
Æрæнкъард сты се ’ппæт дæр. Аслæнбегæн йæ цæф 
афтæ рысти, æмæ кæд йæхиуыл фидар хæцыдис, уæд- 
дæр йæ хуыз фæцыд æмæ гæзæмæ зыр-зыр кодта. Уæд 
Хуысинæ зæрдæавæрынæн афтæ зæгъы: 
— Гъæтт, фидар лæуу, Аслæнбег! Дæ фыдæлтæ-иу 
стæгсастæй хъæрзгæ нæ кодтой, сау фыды цæф та-иу 
хъæр нæ кодтой. 
Срæвдз кодтой Аслæнбегæн уæрдон, йæ цæф ын 
бабастой æмæ рацыдысты Уæлладжырмæ, ратардтой 
сæ рæгъау. Аслæнбег бады уæрдоны, хæссынц æм 
азымтæ: 
— Саулохæн æгæр бирæ бартæ радтай, Аслæнбег. 
Æрбахæццæ сты Уæлладжыры комы Бызы бынмæ. 
Уыцы рæстæджы Бутаты Госга, Бæтæйы фырттæн сæ 

кæнгæ мад, рацæйхаста сабæттаг хист кæнынмæ. Ас- 
лæнбег æй базыдта дардмæ. Куы схæстæг ис Госгамæ, 
уæд уæрдонæй агæпп ласта æмæ йæм æнкъардхуызæй 
дзуры: 
— Цинты цу, мæ зынаргъ мад! 
— Цинтæ дыл цæуæд, мæ зæрдæйы уидаг, ме 
’нхъæлцау лæппу, — загъта Госга. 
— Нана, кусæрттагæй, нозтæй æнæфсарм дæ? 
Уыцы ныхæстæ кæнгæ Аслæнбег туман систа йæ 
дзыппæй æмæ йæ радта Госгамæ, истæмæн дæ бахъæу- 
дзæн, зæгъгæ. 
— О, нана дæ фæхъхъау фæуа, дæ зæронд нанайы 
дæхи къухтæй куы баныгæнис! — Уыцы ныхæсты фæс- 
тæ йын загъта фæндараст æмæ йæхи уæрдонырдæм 
байста Аслæнбег. Иу гыццыл куы фæиртæстысты, уæд 
æваст фæлæууыд йæ мидбынаты æмæ фæстæмæ фæ- 
зылд Госгайырдæм, дзуры йæм: 
— Уæ, мæ мады зæронд, цæуын дын дард балцы. 
Зынг зæгъынæй ком нæ судзы, къахдзæфæй-къахдзæф- 
мæ дæр ис фыдбылыз ссарæн. Миййаг мыл исты фыд- 
былыз куы ’рцæуа: курын дæ, æмæ мын дæ фæллой 
схæлар кæн. 
Госга ставд цæссыгæй ныккуыдта æмæ дзуры: 
— Уæ ме ’хсар, уæ ме стыр ныфс, дæ зæронд мады 
уал банытæн! Цытæ мын дзурыс, цы дæ зæрдыл æрæф- 
тыд, æнæныгæдæй мæ куыд уадзыс!? 
Уыцы ныхæсты фæстæ йæ ныхъхъæбыс кодта кæу- 
гæйæ: 
— Хæлар дын уæд, хæлар, ме ’нæзæрдæхудт лæп- 
пу, мæ фæллой, дæ мады ’хсыры хуызæн. 
Араст сты сæ фæндæгтыл. Схæццæ сты Уæлла- 
джырмæ. Æрбатардтой рæгъау дæр. Аслæнбег дзуры 
Ахмæтмæ: 
— Ахмæт, мæ зæрдæ мæхиуыл хорз нал дарын æмæ 
мæ фысым ивын: мæ мады ’фсымæр Цæлойты Тæтæр- 
хъанмæ куы ’рфысым кæнин, уый мæ фæнды. 
Ахмæт æм дзуры: 
— Абоны онг дын, æнхъæлдæн, бæззыдтæн фысы- 
мæн. Ныр дæ æцæг фысым куы хъæуы, уæд дын нал 
бæззын? 
— Ма йæ райс, Ахмæт, æфхæрдмæ. Рынчын йе 

гъдауæй слæмæгъ вæййы. Дæ хæдзары та уайсадæг 
чындзытæ æмæ хъомыл чызджытæ ис. Мæхи, куыд æм- 
бæлы, афтæ куы нæ фæразон дарын, уæд мæхицæн 
зындæр уыдзæн, Цæлойтæм та — мæ мады ’фсымæр, 
мæхи хотæ, уым мын чысыл парахатдæр уыдзæн. Цы- 
ма мыл ничердæм фæгуырысхо уыдзынæ, афтæ мæм 
кæсы. 
Ницуал загъта Ахмæт дæр, сразы ис. Аслæнбеджы 
æрæвæрдта Цæлойты Тæтæрхъаны хæдзары. Аслæнбег- 
мæ алырдыгæй рынчынфæрсæг цыдысты, алы ран ын 
агуырдтой дæснытæ. Цæлойты Тæтæрхъаны хæдзары 
стыр змæлд сси. 
Уæлладжыры ком Айдаболы-фырты рæгъауыл код- 
той стыр дис. Уæлдай диссагдæр та сæм касти йе ’нæ- 
домд уырс, Дзалайы-фырт Дзæрæхмæт кæй æрцахста, 
уый. Зæронд лæгтæ-иу загътой, Аслæнбеджы цур бад- 
гæйæ: 
— Айдаболы-фырты уырс у сыгъдæг алыпп, йæ 
кондæй бæрæг у: бирæгъварс, сæгъарм, цыбырастæу, 
къуыпных, зылдсæфтæг, хуыдзаст. 
Аслæнбегæн йæ хъысмæты стъалы кæны мынæг: 
кæд ыл алырдыгæй архайынц дæснытæ, уæддæр цæф 
йæ кæнон кæны. Уæд Дзæрæхмæт фæцыди курæг Со- 
хиты Асæхмæтмæ, æппæты хъуыстгонддæр хъæдгом- 
дзæбæхгæнæгмæ. 
— Асæхмæт, дæ сæр нæ бахъуыди: дæ къух, дам, 
æвдадзы хос у. Дæ фæллойæн тæрхонгæнæг дæхæдæг. 
Нæ къухы цы уа, — ницы дын бакæндзыстæм хæлæг. 
Фæцæф Бæтæйы фырт Аслæнбег, æмæ дæ курын, хуы- 
цауæй курæгау, Асæхмæт, ма нын бахæлæг кæн де 
’ххуыс. 
— Цæмæн зæгъыс, Дзæрæхмæт, — загъта Асæх- 
мæт, — махæн дæр не уазæг куы у, мæ бон цы уа, уый 
йын мæ зæрдæ бакомдзæн. Тæккæ райсом сæмбæлдзы- 
нæн æз. Изæр у ныр, фысым дын стæм дæхицæн дæр. 
— Хъæздыг фысым у, мæнæн цæугæ у, æнхъæлмæ 
дæм кæсдзынæн райсом, — арфæ ракодта Дзæрæхмæт 
æмæ раздæхти. 
Асæхмæт йæ хæдзармæ куы бацыд, уæд райгæхуы- 
зæй йæхинымæр дзуры: «Сызгъæрин фестай уыцы нæ- 
мыг, Аслæнбеджы агъд чи ныммур кодта! Кæд хуыца- 

уы бафæнда, уæд уæлæмæ нал сыстдзæни. Мæ мæсты- 
тæ дзы ссæудзысты ныр. Кæддæр ме ’фсин йæ фæдыл 
сæрра ис. Адæм цыдæртæ хъус-хъус кодтой». 
Куыд ыл сбони фырцинæй, уый æмбаргæ дæр нæ 
бакодта Асæхмæт. Æрмæст ма йæ тæрсын кодта иу 
хъуыддаг: мæлæтдзаг цæф куы нæ разына. 
Аслæнбеджы алыварс бадтысты йе ’мбæлттæ, даргъ 
æхсæв цыбыр кодтой æмбисæндтæй, таурæгътæй, кад- 
джытæй. 
Аслæнбеджы тынгæй-тынгдæр тыхсын кæнын бай- 
дыдта йæ цæф, йæхинымæр тох кодта йемæ. Кæд йæ 
цæсгомы хуыз ивы, уæддæр йæ зонд æмæ йæ ныхас 
фидар уыдысты. 
Аивгъуыдта æхсæв, хур къæдзæхтыл анывæзта йæ 
тынтæ, банывæзта сæ Аслæнбеджы уатмæ дæр рудзын- 
гæй, фæлæ сæ нæ барухс ис йæ зæрдæ. 
Раст уыцы рæстæджы æрбахæццæ ис Асæхмæт дæр. 
Йæ фæзынд рынчынгæсты бахъæлдзæг кодта, цыма 
Аслæнбеджы фервæзт йæ къухы æрбахаста, уыйау. 
— Æгæссад уай, Аслæнбег, — сдзуры Асæхмæт, — 
фесæфæнт дæ фыдбылызтæ! 
— Дæ хорзæх нæ уæд, — дзуапп радта Мæхæ- 
мæт, — дæ къухæй сæфт æрцæуæнт нæ фыдбылызтæ, 
дзуарæн кувæгау дын куыд кувæм, афтæ. 
— Мæхæмæт, куы фениккам цæф, уæд куыд уа- 
ид? — дзуры Асæхмæт. 
— Дæ хорзæхæй, дæ хорзæхæй, нæ зæдыхай, — 
æмæ халын райдыдта цæф. 
Асæхмæт кæсы цæфмæ, цæстæнкъардæй дзуры: 
— Агъды стæг саст у, магъз сау кæны, уадæгтæ 
сты лыг, фыд æмбийы. Стыр амонды сæр æй хъæуы, 
фæлæ ма йын ис хос: йæхи басæй куы бацымид, уæд 
ын уый уаид æвдадзы хосау, æндæр ын ницы хос ис. 
Аслæнбег уый куы фехъуыста, уæд сдзырдта: 
— Дæ салам бирæ уæд, Асæхмæт, фæлæ ма мæ 
мæрдтæм та къуыхтæй цæмæн æрвитыс? 
— Аслæнбег, — зæгъы Будзи, — кæд æмæ дæ уды 
фервæзынæн дæхи бас æвдадзы хос у, уæд æй дæ цæст 
дæхицæн бауарзæд. 
— Нæ, Будзи, мауал мæ дом уымæй, ницы дзы ра- 
уайдзæн. Мæхи фыдæй мын бас куыд цымын кæныс? 

— Асæхмæт дæсны у æмæ цы зæгъы, уый кæни- 
наг у. 
Аслæнбег цасдæр асагъæс кодта, стæй загъта: 
— Кæд уæ афтæ фæнды, Будзи æмæ ме ’мгæрттæ, 
уæд уын уæ зæрдæхудт нæ исын. Æри-ма уæлæ мæ 
хъамайы бынæй мæ кард. 
Радтой йæм кард, кардæй йæ зæнджы хæцъæф, кæ- 
саджы хуызæн, æрлыг кодта. 
— Гъа, ме ’мгæрттæ! Миййаг афтæ куы зæгъат ис- 
куы, нæ дзырдæн нын не саргъ кодта. Хос дзы кæнут, 
хист дзы кæнут — уæ бар уæхи, — æмæ сæм ралæ- 
вæрдта йæ зæнджы фыд. 
Асæхмæт касти лæмбынæг, йæ хинæйдзаг чысыл 
цæстытæ æрттывтой цин æмæ райæнхуызæй. Афтæ 
дзуры йæ зæрдæ: «Кæд искуы тагъд-тагъд цыдтæ уы- 
цы къахыл ме ’фсинимæ фембæлыны тыххæй — нал 
ыл слæудзынæ ныр»... 
Æфсымæртæн кæд цыфæнды зын уыди, уæддæр 
хæцъæф авæрдтой дурын къусы, афыостой æмæ йæ ба- 
хастой Аслæнбегмæ. 
Асæхмæт йæ чысыл уырыдзæстытæ ныццавта бас- 
мæ æмæ дзуры: 
— Æриут-ма йæ ардæм, тæвд ма уæд, мæхæдæг 
æй фенон раздæр, — æмæ басæй схуыпп кодта, стæй 
сабыргай райæнхуызæй дзуры Аслæнбеджы хъусы: 
— Аслæнбег, хъуыды ма кæныс, Тъæрæсы рæгъау 
куы ратардтат, уæд мы.н мæ сыгвдæг дзуарæн нывонд 
гал нафы куывдæн куы аргæвстат, уый? — Æмæ йæ- 
химидæг схуды. — Ныр дæ йæ азар хорз басыгъта. 
Хи-хи-хи. Аслæнбег фесхъиудта йæ бынаты: 
— Гъæтт, мæгуыр уа дæ бон, цæй тæригъæддаг дæ, 
лæджы ном дын куыд æвгъау у, уыйбæрц марг ныхæс- 
тæ йæ зæрдæйы чи фембырд кодта! 
Уыцы ныхæстæ Будзи куы фехъуыста, уæд къулыл 
Аслæнбеджы кардмæ фæлæбурдта, Асæхмæты хъавы 
уымæй дыууæ фæкæнынмæ, фæлæ йыл Аслæнбег хуыс- 
сæнæй йæхи баппæрста, цыма дзы æппындæр ницы 
рысти, уыйау. 
— Мæн дзы амар, Будзи, фæлтау. Карды фарн 
стыр у, кард ахæмты тыххæй нæу. Уый куыдз у, куы- 
дзæн та лæдзæг у йæ аккаг. 

Æмæ йын Дзæрæхмæт йе ’хсæрфарс нырриуыгъта 
тымбыл къухæй, иннæтæ Будзийыл ныххæцыдысты. 
— Тагъд æй ахъуыдты кæнут ардыгæй, кæннод æй 
марын! 
Ехсæй тугæрхæмттæ скодтой Асæхмæты æмæ йæ 
фыдæлгъыстытæ кæнгæ радде кодтой Тæтæрхъаны 
хæдзарæй. 
Бонтæ цыдысты. Аслæнбеджы низ тарфæй-тарфдæр 
кодта. Иу бон рабадти йæ. хуыссæны, дзуры: 
— Мæ хæлæрттæ, мæ лымæнтæ, ме ’фсымæртæ! 
Удхæссæг мæм æрфистæг кодта йæхи. Уыимæ гæрзтæй 
хæцæн нæй, фæлæ ма, Будзи, æри уæлæ мæ хъисфæн- 
дыр. 
Будзи йæм æй авæрдта æмæ загъта: 
— Гъе, уый дын цæуы мæ зæрдæмæ, ды та мын 
дæхи мæрдтæм цæуæг скодтай. 
Аслæнбег йæ хъисфæндырыл фæлмæн æруагъта йе 
’рдын. Фæндыры тæнтæ ныррызтысты æмæ дзы цыма 
æппындæр ницы риссы, уыйау æнæнизхуызæй фæнды- 
рæн бахъырныдта æмæ базарыд: 
— Аруаны дон мын церечы хъæбысы. Гъæйтт, 
гъæйтт, Будзи, Хамбечер нын куы баззадис хъуын- 
джын хъус Тъæрæсы хъæбысы. 
Бирæ нæ фæзарыд Аслæнбег. Фæстагмæ йæ хъæ- 
лæс сабырдæр кодта, йæ фæндыры цагъд — сындæг- 
дæр, уæззаудæр. Фæстаг хатт ма хъисфæндыры тæн- 
тæ, хъарæггæнæгау ныррызтысты, стæй фæвдыр йæ 
къухтæй æрхаудта æмæ йæ уаты йæхи ауагъта. Ахи- 
цæн ис. 
Бирæ цæссыг ыл фæкалдтой адæм. Се ’ппæтæй фыл- 
дæр та йæ кæнгæ мад Госга. Уый хъарæгæй хæхтæ сæ 
бындзарæй рызтысты. Будзийы та æппын нал фæрæз- 
той уромын. Адæм афтæ бирæ уыдысты, æмæ уæлар- 
вæй æхсидав куы ’рхаудаид, уæд зæхмæ не ’рхæццæ уы- 
даид. Уыдоны æрдиагмæ арв дæр ныннæрыди æмæ 
райдыдта ставд æртæхтæй уарын. 
Бæтæйы фырт Аслæнбегæн йæ амарды фæстæ адæм 
скодтой стыр кад. Йе ’мгæрттæ йын цырт ныссагътой. 

Цырты уæлхъус ныккодтой Аслæнбеджы кады зарæг. 
Зарæг айхъуыст æппæт Ирыстоныл дæр æмæ арф ба- 
хызт æфхæрд, ссæст адæмы зæрдæмæ. 
Рæстæг цыдис æмæ Бæтæйы галуаны бындзарæй 
ныууыгъта, йæ фидар тарвæзтæ йын, стыр дымгæйау, 
иу иннæйыл афæлдæхта. Бæтæйы галуаны уæз æрæн- 
цади фæстаг цæджындзыл. Уыцы цæджындз уыди 
Будзи. 
Цы у цард? Цæмæн у рæсугъд? Цы дзы агура, цæ- 
мæ хъуамæ тырна адæймаг? Цæмæн у цагъар, фидис- 
саг? Ахæм хъуыдытæ æвзæрыдысты Будзийы аæры, 
стыр уад денджызы æхсидгæ уылæнтæ куыд хæсса, 
афтæ, æмæ бæлвырд цæуыл æрынцайдзысты, уый йæ- 
хæдæг дæр нæ зыдта. Уæззау сагъæстæ судзгæ æхси- 
дæвтæй калдысты йæ риумæ аамæ дзы ссыгътой пиллон 
арт. Фæндыди йæ, куы сæ фæхицæн уыдаид, уый, фæ- 
лæ йын цыма уыдон дæр фыддæрадæн кодтой, уыйау- 
иу æнгомдæрæй æртыхстысты йæ алыварс. 
Æрдз та, æгомыг æрдз, кодта йæхионтæ. Хур рæв- 
даутæ каст. Арвыл нæ уыд иу мигъы къæм дæр. 
Мæргътæ зарыдысты алыхуызон цъæхснаг хъæлæстæй. 
Дон стыр хъуына дурты ’хсæнты æвзист фынк калгæ, 
размæ уади. Боны цъæхтыл Будзи бабæрæг кодта 
Аслæнбеджы цырт. Удæгас адæймагимæ ныхас кæнæ- 
гау, райдыдта дзуръгн цырты уæлхъус: 
— Уæ, дæ райсом хорз уа, мæ лæугæ хох, мæ цæу- 
гæ мæсыг! Цæй æнкъардæй кæсыс? Куы мæ ныууагъ- 
тай иунæгæй æмæ дæхи сæр куы бафснайдтай! Сывæл- 
лæттимæ дæ зæрдæ дзуры? Рæвдыд æмæ æнæнизæй 
рæзынц! Дæ зæрдæ æхсайы нæ мæнгард знæгтæм? 
Суилдзынæн уыдонимæ дæр мæ амонд. Афтæ-иу мын 
куы загътай — сæрибар цард ном æмæ кадимæ, кæн- 
нод, цагъары бæсты — мæлæт карз тохы! Адæймаджы 
бартыл хъуамæ алы лæг дæр тох кæна æмæ сæ иса 
хъæбысæйхæсты, кæд ахæм тох, денджызы бынæй змис 
исæгау, зын у, уæддæр. Мæ зынаргъ æфсымæр Аслæн- 
бег... 
Аджих ис. Ныхъхъæбыс кодта цыртæн, ставд цæс- 
сыгтæ ныккалдта æмæ дзуры: 

— Хæрын дын ард дæ ингæны сыджытæй, кæй сæх- 
хæст кæндзынæн дæ фæдзæхст! 
Уæлмæрдæй раздæхти сæхимæ Будзи. Кæрты хъа- 
зыдысты Аслæнбеджы дыууæ чызджы: Сæлимæт æмæ 
Дзыллæ. Будзийы æрцæйцæугæ куы ауыдтой, уæд 
дыууæ сывæллоны, кæрæдзийæн бар нæ дæтгæйæ, 
згъордтой йæ размæ. Сæлимæт бахæццæ раздæр æмæ 
йæхи баппæрста Будзийы хъæбысмæ æмæ, цыма стыр 
уæлахиздзинад равдыста, ахæм хуьизæй ракасти Дзыл- 
лæмæ. Уый дæр йæ къухтæ тилгæ æрбахæццæ æмæ 
аныгъуылд Сæлимæты фарсмæ йæ фыды æфсымæры 
уæрæх хъæбысы. Будзи Дзыллæйы пух уадултæн аба- 
тæ кодта. 
— Уæ, мæ зæрдæйы уидæгтæ, уæ, мæ зæрватыччы- 
тæ, æз уын Калакæй хъырнгæ фæндыртæ, ахалцихаг 
камаритæ æмæ цъæх басмахъхъытæ æрбахæсдзынæн. 
Дзыллæйы йæ хъæбысы хаста, Сæлимæтæн та йæ 
къухыл хæцыд, афтæмæй цæуы. Фырцинæй йæ цæссыг- 
тæ æркалдысты. Цыма сæ рагæй нæ федта, ахæм зыд 
цин сыл бакодта. Сæ тæригъæд, сæ сидзæрдзинадæй 
афтæ раивылдис йæ зæрдæ, æмæ йын дунейы къар- 
диутæ нал сфаг уыдаиккой. Сидзæрты, мæгуырты 
маст ын йæ зæрдæйы маст тыхджынæй-тыхджындæр 
кодта. Фæндыдис æй, куы фестадаид æхсидав æмæ куы 
басыгътаид, зæххыл мæнгарддзинад æмæ æбуалгъдзи- 
надæй цыдæриддæр ис, уыдон. 
Фæсæмбисæхсæв. Æрдз бафынæй, фæллад адæйма- 
гау. Æрмæст стыр æнæвдæлон уыдысты дон, хæлын- 
быттыртæ æмæ уыгтæ. Ранæй-ран ма-иу фехъуыст сæ- 
гуыты уасын, сычъиты сыкъайы хæцын æмæ-иу сæ 
сæфтджытæй хуыртæ ракалдтой коммæ. Стъалытæ 
цæстныкъулгæ кастысты бæрзондæй. Æнусон хæхтæ 
бахудæнбыл сты. Хъæды бæлæсты сыфтæртæ сусу-бу- 
су кæнынц. Диссаг, цымæ ацы æнафоны бæлццон кæ- 
дæм тагъд кæны? Йæ зæрдæ йын маст хæры æви стыр 
циндзинадмæ тындзы? 
— Оу, уæлæ «Авд хойы» кæдæм сфардæг сты! — са- 
гъæсхуызæй фæкомкоммæ ис лæг мæймæ, йæ къух 

ныууигъы æмæ ноджыдæр фæтагъддæр кæны йæ 
цыд. — Нæй мын æрлæууæн, хъуамæ Дæргъæвсгомы 
Бурусыл æрхизон... 
Æхсæв йæ тар нымæт систа. Хуры тынтæ куыд 
сæмбæлдыстъг айнæг хæхты цъуппытыл, афтæ æнафо- 
ны цæуæг дæр æрхызтис Бурусыл. Лæууы Къæхтысæ- 
ры бæрзондыл. Йæ ныхы æнцъылдтыл, йе ’рфгуыты 
æлхынцъыл бæрæг уыдис, бирæ сагъæс æмæ маст 
кæй ис йæ зæрдæйы. 
— Цæуин Дæргъæвсмæ, æмæ ныр бон у. Цæуин 
Хъобанмæ, æмæ уый дæр ахъуыдыйаг у. Ахизин доны 
сæрты, æмæ уый дæр тæссаг хъуыддаг у. — Доны æр- 
ра уылæнтæ мæстыйæ æууæрдынц стыр къæйдурты, 
сæ æнуд хъуырдухæн адæймаджы зæрдæйы уадзы 
тасдзинад. Йæ масты цъæх пиллон йæ сæрмæ фæздæ- 
гау бады. — Цæй, æнæ цæугæ нæй! 
Дон нарæгдæр кæм цыд æмæ тызмæгдæрæй кæуыл- 
ты уад, уым егъау дуры сæрæй, сæгуытау, багæпп код- 
та иннæ фарсмæ. Фаллаг фарс æнцад алæууыд æмæ 
йæхинымæр загъта: «Алы бон æгас цæуæд æхсар! Æх- 
сар у лæг кæнæг, мæ фыд Бæтæйыстæн! Æвæдза, ам 
мæ къах чысыл куы фæбырыдаид, уæд ме сæфт дис- 
саг нæу, фæлæ худинаджы сæфт кодтон. Ме стæгдар 
мын халон дæр нал ссардтаид. Ныр мæ схизын хъæуы 
Хъобанмæ». 
Рахизфарсырдыгæй — карст хох, галиуырдыгæй — 
лæбырд чыс-къæдзæх. Стыр зын схизæнтæ сты дыууæ 
дæр. Аджих ис Будзи, стæй, йæхицæн зæрдæтæ æвæр- 
гæйæ, хохы къахыртыл æмæ лæбырдтытыл ссыди Хъо- 
банмæ. Уæрæх цæстæнгасæй афæлгæсы бæрзонд ра- 
гъы сæрæй йæ райгуырæн бæстæйыл. Йæ хъуыдытæ, 
ног быд чыргъæды бындзытау, гуыв-гуыв кодтой йæ 
сæры. Рауырдыг кодта къахырыл дæлæмæ. Æрзындис 
æм Хъобаны æнкъард цæсгом. Æруагъта йæхи стыр 
тулдз бæласы бын æмæ æнцад кæсы йæ райгуырæн 
хъæумæ. Йæ цæстытыл ауадысты йæ сабибонты цар- 
ды нывтæ. 
«Дæлæ уый у „Фæтæнтæ“. Арæх-иу хъазыдыстæм 
уым къорийæ. Дæлæ „Джефæйы суадон“ — арæх-иу 
дзы суагътон фæскуыст мæ дойны. Уартæ уый та „Бе- 
столты æрдуз“. Бирæ фæцыдтæн уым дæр уæлыгæ- 

сæй... Ехх, райгуырæн хъæубæстæ, цæй адцжын дæ, 
цæ! Цæй фидар хуыд дæ ды зæрдæйыл!..» 
Афтæ хъуыды кæнгæйæ, Будзи фæкомкоммæ сæхи 
галуанмæ. Йæ рæсугъд фæлмæн хъуыдытæ, хъызт зы- 
мæджы донау, асалдысты йæ зæрдæйы æмæ æнкъард 
цæстæнгасæй æдзынæг касти сæ галуанмæ. Кæд дзургæ 
ницы кодта, уæддæр йæ цæсгомы хуыз, йæ хъуыдытау, 
фæтар ис, уæззау ныуулæфыд: 
— Нæ галуан, цæй сидзæр, цæй æнкъардхуызæй 
кæсыс?.. Цыма нæ хъыгдзинæдтыл дæ зæрдæйы рыст 
æмбарын кæныс, ахæм сурæт куы равдыстай... 
йæ цæстытыл ауадысты, куыд сыл æртыхстысты 
кæсæджы æлдæрттæ, Адылджери æмæ сын Азæмæт- 
джери сæ дарæс куыд аивтой. Дуры цæндмæ фæком- 
коммæ уæвгæйæ, цæмæдæр гæсгæ йæ зæрдыл æрба- 
лæууыдысты Дудайы ныхæстæ йæ мæлæты размæ: 
«Цæхæр фæкалдтон мæ хъæлæсæй æмæ йæ æнхъæв- 
зы»н ныр тугæй. Цы байтыдтон, уый æркарстон, фесæ- 
фæд мемæ хиндзинад, фесæфæнт адæймагæн фыдбы- 
лыз чидæриддæр хæссы, уыдон». Сæ галуанмæ акæс- 
гæйæ йæм цы хъуыдытæ февзæрд, уыдон æй ахастой 
стыр сагъæсты гуылфæнмæ. Фæндыдис æй царды цæс- 
гоммæ комкоммæ ныккæсын, фæндыд æй, куы йын ба- 
уайдзæфтæ кодтаид, йе ’нæраст хъуыддæгтæ йын ком- 
коммæ куы загътаид, фæлæ’кæмæн дзура ам, бæр- 
зонд тулдз бæласы бын, уыцы хъуыдытæ? 
— Дуда æмæ Ахбол кæрæдзийы бафхæрдтой ех- 
сæй, сæ кæрæдзийы цæф сын рисгæ дæр нæ кæны, фæ- 
лæ хъуамæ фесафой мах. Æмæ уæд цæмæн?.. Цæй 
тыххæй ныл æртыхсын кодтой кæсгон æлдæртты? Цы 
гæнæг сын стæм? Цæмæй зылын стæм? Æрмæст адæй- 
маджы зынаргъ бартæ кæй æмбарæм æмæ сыл тох 
кæй кæнæм, уый сæм кæсы хъыг? Уымæн стæм мах 
фидиссаг, кæвдæсард! Тъæрæс, Дудар, Ахбол, Цорæ, 
Сæхуыг — уыдон уæздæттæ сты. Сæхи уæларвæй æр- 
уадзгæ хонынц, афтæ сæм кæсы: уыдонæн алцы дæр 
хъуамæ уа, мæгуыр рыст адæм хъуамæ кусой уыдонæн, 
мæгуыр хъуамæ йæ бонтæ æрвита цума æмæ фæсдзæ- 
уин цагъарæй, хъуамæ уый ма æмбара сæрибар, рухс- 
дзинад æмæ царды ад, хъуамæ уый ма ’мбара, адæй- 
маг кæй у, уый. 

йæ царды ивгъуыд нывтæ йæ цæстытыл цас фыл- 
дæр уадысты Будзийæн, уыйас царды хъæнтæм æмæ 
цаутæм цыдис æргомдæр. Фæкомкоммæ ис йæ хæцæн- 
гарзмæ æмæ загъта: 
— Гъæтт, ме ’гомыг æмбал, ды мæн куы фæсайай, 
уæд фыд сæстытæй æвзæр куырды къухмæ бахау! Æз 
дæуæн куынæ сбæззон, уæд знаджы судзгæ нæмыг 
ацæуæд мæ риуы! Мæлæт, мæлæт æлдар æмæ цагъары 
æфсондзæн! 
Тызмæгæй акæсы Будзи Тъæрæсы галуанмæ, йæ 
масты артыл ын цыма фæтæген бакалдæуыд, уыйау 
та ногæй тыхджындæрæй стыр фæйлауæнтæй ссыгъ- 
дис. Йæ цæстытæ мæсты цæхæртæ скалдтой, йе ’рфгуы- 
тæ ныттар сты. 
— Тъæрæс! Æнæфсис, фыдгæнæг Тъæрæс, нæ цард 
ссæндæг, ахсæв у не ’хсæв! О, рæстдзинад, кæм дæ, 
фæу мæ фарс!.. 
Уыцы сагъæстимæ Будзийыл баизæр. 
Саубазыр æхсæв сындæггай Хъобаны йæ тар хъæ- 
бысы банорста. Стъалытæ арвыл фылдæрæй-фылдæр 
кæнын райдыдтой. Фæлмæн уддзæф улæфыд хæхты- 
рдыгæй. Дардæй хъуысы æнафоны цæуæджы уæрдоны 
цæлхыты хъæр. Будзи Куыргомы доны сæрты ба- 
хызт Нæкуысаты цурты æмæ бацыд Тъæрæсы галуа- 
ны дуармæ. Дуар уыдис æхгæд. Галуаны алыварс ра- 
зылд, фæлæ йæм мидæмæ бахизæн нæй. Бахоста кæр- 
ты дуар. Тъæрæс хуыссы рæбинаг уаты иунæгæй. Кæд 
дуары хойын хъуыста, уæддæр æнафоны цæуæгмæ 
ракæсынмæ зивæг кæнгæйæ, йæ дзабыртæ агурæг йæхи 
скодта. Зилы къуымты, сынтæджы бынмæ бакæсы 
æмæ — нæй. Тъæрæсы ус, Хамбечер, бамбæрста, йæ 
лæгмæ зын кæй кæсы æддæмæ ракæсын, уый. 
— Фæлæуу, æнæфæразгæ куы дæ, æз æм акæсдзы- 
нæн, — загъта Хамбечер æмæ рауад дуары хостмæ. — 
Чи дæ уый? 
Будзи йæ хъæлæсы уаг аивта æмæ йæм дзуры: 
— Бахатыр кæн, æнафоны уазæг дæн, мæ фысым 
Тъæрæс у, бадзур мын æм. 
Хамбечер уæддæр базыдта Будзийы. 
— Бахатыр кæн, кæй агурыс, уый ам нæй, Дæр- 
гъæвсы ис. Сывæллæттæ æмæ дзы сылгоймаг йедтæмæ 

ничи ис, æмæ дын фысымæн нæ бæззæм, — дзуапп 
радта Хамбечер æмæ баздæхт фæстæмæ хæдзармæ. 
Тъæрæс йæхи бустæхуыз скодта. 
— Æхсæв мын мæ дзабыртæ кæм сæвæрыс, уый 
бæрæг нал вæййы. Чи уыди уый? Æнæгъдау хост мын 
мæ дуар чи ныккодта? 
— Мауал тыхсын кæн дæхи, ацыди, суанг Нæкуы- 
саты дæле фæци. Куитæ йыл рæйынц. 
— Æз æй куы аййæфтаин, уæд ын йæ Нæкуысатæ 
йæхи фæкодтаин! — æмæ хуыссæны йæхи æруагъта. 
Кæд дзургæ не скодта Тъæрæс, уæддæр бамбæрста, 
æнахуыр бæлццан Будзи кæй уыди, уый. Йæ хуыссæны, 
дыма йыл тæфсгæ æркодта, уыйау ризын байдыдта. 
Хамбечер æм дардæй кæсы æмæ йæхинымæр хъуыды- 
тæ кæны: «Æнхъæлдæн, нæхион, абон дыл мæнгæй 
тæфсти, фæлæ дыл ныр æцæгæй æртæфст. Лæгæй лæ- 
джы ’хсæн цас дихдзинæдтæ ис, йе уæнгты та йын цас 
тасдзинад бауагъта Будзи. Уæ, макуы фесæфай, лæг- 
дзинад кæмæ ис, уый!» 
Будзи гæнахы дурты тигъыл схызти уæлхæдзармæ, 
фæлæ уырдыгæй дæр æрхизæн нæ уыд хæдзары дуар- 
мæ. Хъуыдыты бацыдис: «Ныр бонмæ фæбадин, æмæ 
æрæгмæ куы рацæуа йæ кæртмæ æмæ мын куы ницы 
бантыса». 
Ердойы сæрмæ йæ къух бадардта æмæ дзы арт 
тыхджъгнæй цæуы. 
— Сæуæхсид фæзынд, бон кæндзæни. Тъæрæс, 
д’ амонд дæ хъахъхъæнæг у! Аслæнбеджы судзгæ нæ- 
мыг дæ нæ барвыста мæрдтæм, фæлæ ма фæкæс дæ- 
химæ! 
«Тъæрæс хуыссы иунæгæй, пец кæм ис, уыцы уаты. 
Æгайт-ма ус æмæ сывæллæттæ æндæр ран сты! — хи- 
нымæр бацин кодта Будзи, йæ сæры цыдæр ног хъуы- 
ды февзæргæйæ. — Нал мын аирвæздзæн уæддæр: уы- 
цы тæппудыл фыртарстæй уæддæр исты цæудзæн!» — 
загъта йæхинымæр æмæ уыцы хъæлдзæгхуызæй йæ 
фарсы хызъгнæй сласта дынджыр топпыхосы дзæкъул 
æмæ йæ ердойы нысхуыста, цæмæй арты ныггуыпп лас- 
таид, уый тыххæй. Иу ран фæхæцыдис дзæкъул æмæ 
йæм къухæй куы нæ ныххæссыд, уæд топпы агъудæй 
сласта æмæ йæ уый бырынкъæй схойы дæлæмæ, цæ- 

хæрырдæм, къонамæ. Йæхæдæг хъæлдзæгæй лæу- 
уы ердойы уæлхъус, галуаны ныррызтм-æ æнхъæлмæ 
кæсы. Мæсты кæнын райдыдта, æрæгмæ кæй хæлы 
топпыхос, ууыл, фæлæ нæй, ницы. Ердойы сæрмæ та 
йæ къух бадары, æмæ йын арты тæвд йæ къух судзы. 
«Уæуу, мæнæ диссаг, Тъæрæсы амондæн тæвд цæ- 
хæрыл топпыхос змис фестад! Змис мын ма разынæд, 
фæлæуу-ма фенон æй, куы ма мæм дзы ис, — дис код- 
та хинымæр Будзи. Топпыхосæй иу чысыл рауагъта 
къæйыл, зных ыл авæрдта æмæ ныттæпп кодта. — 
Диссаг! — Тъæрæсы йæ амонд иргъæвы нæмыгæй, 
топпыхос та фестад змис! Арвы кæрæттæ рухс кæнынц, 
нæу дæ сахат, æвæццæгæн. Фæлæ бон та, бон! Уый дæр 
та дæ царды амонды зарæгæн хъырндзæн? Мæ кар- 
ды ком хыссæ фестдзæн æмæ дыл уый дæр фæбыр- 
дзæн?..» 
Будзи рахызт галуаны сæрæй æмæ араст хъæдрæ- 
бынырдæм. Дурдзæгаты хус сыфтæртыл æруагъта 
йæхи. Бæзджын мигътæ æрæмбæрзтой хохы хъæбыстæ. 
Æрбатар ис бæстæ. Будзи тох кодта æртæ æрдзон ты- 
химæ — хуыссæг, маст æмæ фæлладимæ. Мæнгардæй 
æмæ уæлионæй йыл тыхджын хуыссæг фæуæлахиз. 
Афтæ рæвдыд æмæ æууæнкхуызæй архайдта йемæ æмæ 
йын йæ зæрдæйы масты зынджытæ ахуыссын кодта. 
Хуыссæг æй йæ хъæбысы уыгъта æнæмæтæй. Æрвгæ- 
рæттæ æрбарухс сты. 
Раст уыцы рæстæджы Цæруаты фыййау нæ фос 
раздæхта, Будзи цы хъæдрæбын хуыссыд, уыцы къуыл- 
дымтыл. Будзийы куы ауыдта, уæд фæфæдис кодта 
хъæумæ. Уым та уыд кæхцгæнæны куывд. Будзийы 
æнамондæн йæ фыдгултæ уыдысты æмбырдæй. Цы ма 
хъуыдис уыцы нуæзтхъæлдзæг бирæгъты! Цыма сырд 
марынмæ тагъд кодтой, уыйау кæрæдзийæн бар нæ 
дæтгæйæ, тындзынц Будзимæ. Цæмæн? Уымæн дзуапп 
дæр нæ агуырдтой. Уайтагъд æртыхстысты фынæй 
лæджы алыварс. Будзи хуыссыд нымæтыл, йæ галиу 
фарсыл йæ уæз ауадзгæйæ. Йæ цæсгом уыд æнæмæт- 
хуыз, мæлæт æм кæй æрбахъуызы, уый цæмæй зыдта. 
Фыццаг мæлæтхæссæг топпы гæрах аизæлыд кæмтты. 
Будзи сæгуытау фесхъиудта йæ бынаты, фæцис рог 
цæф. Цæф нæ хъуыдыгæнгæйæ, фæлæбуры топмæ. 

Ауыдта Сæхуыгы урс уæлдзарм худ. Фæцыд гæрах. 
Сæхуыг ныббогъ кодта æмæ асхъиудта. Уый Афæхъо 
куы ауыдта, уæд комкоммæ, лæгæй-лæгмæ, Будзиимæ 
фæкодтой æмгæрах. Дыккаг цæф фæцис Будзи. Афæ- 
хъо та — дзыхъмард. 
— Гъæтт, цъаммартæ, аууæтты ног чындзыты æм- 
бæхст куы кæнут! — ныхъхъæр кодта Будзи æмæ фе- 
внæлдта йæ кардмæ. Кардæлвæстæй æрсуры йæ разæй 
йе знæгты. Бахтæ дуры аууонæй ныхъхъавыд Будзи- 
мæ. Фæцыд гæрах, фæлæ Бахтæйы къух ризгæ кæны— 
нæмыт иувæрсты атахт. Будзийы кард ферттывта Бах- 
тæйы сæрмæ, æмæ æнаккаг ссардта йæ мæлæт. Фæцыд 
та цалдæр гæрахы, æмæ Будзи фæвæййы уæззау, мæ- 
лæтдзаг цæфтæ. Нал ис нæмгуытæ. Будзи бæрзонд 
систа йæ хæцæнгарз. 
— Ацы хæзна хъримаг сымах хуызæн кæлмытæн 
баззайынæн тæригъæд у, — фæхъæр кодта Будзи æмæ 
йæ дуры тигъыл ныццæлхъ кодта. Топп лыстæг мур- 
тæй атахти фæйнæрдæм. Йæ иу къухæй йæ кардыл 
æнцой кæнгæйæ, гæрæхтæ арæхдæр кæцæй цыдысты, 
уырдæм æрхаста йæ риу. 
— Уæ, тæппуд сылвæзтæ, цардæй уын куы нæ ис 
æфсис, уæд мæлæтæй цæй тарст кæнут! Кæм ис уæ 
лæгдзинад? 
Фæстаг хатт ма адзалæй царды ’хсæн слæууыд Бу- 
дзи, цыма йæхи барæй нысанæн æвæры, уыйау сæм 
дары йæ риу æмæ дзуры: 
— Уæ, лæджыфыдхор тугцъиртæ, рох уæ ма уæд, 
мæ алы туджы æртах дæр кæй ссудздзæни сæрибары 
æхсидæвтæй! Уыдон басудздзысты цагъары æфсондз 
æмæ рæхыс! Æз кæй мæлын, уый диссаг нæу, фæлæ 
цинаг у уый, сæрибары фæдисы хъæр кæй хъуысы!.. 
Уæ, ме ’фсымæр Аслæнбег, мæ сæр дæ фæдзæхстæн 
æрхастон нывондæн æмæ сæрыстыр дæн уымæй, ца- 
гъары бæсты, мæлæт мæ кардимæ кæй ссардтон!.. 
Фехста йæ кард иуварс. 
— Ды фæу æппæт æфхæрд адæммæ фæдисон æмæ- 
иу радзур уыдонæн Бæтæйы фыртты тухи æмæ рæст- 
дзинад! 
Йæхи æруагъта зæххыл, цы дурыл æнцой кодта, 
уый цур æмæ ахицæн. 

Арв асыгъдæг ис. Мигътæ, цыма Будзийы тæри- 
гъæдмæ кæсын нæ фæрæзтой, уыйау сæхи айстой фæс- 
цæгæттæм. Хуры тынтæ, фæдисонхуызæй, сæмбæлды- 
сты Будзийы тугхъулон риуыл æмæ йын йæ уæззау 
цæфтæ фæлмæн зæлдагæй бастой, рæвдаугæ æртых- 
стысты йæ буарыл. 
Будзи ердойы топпыхосы дзæкъул куы ныппæрста, 
уæд Тъæрæсы амондæн уæларт фыхти стыр цæччина- 
джы къуымæйлаг, æмæ топпыхос уый амæттаг ссис. 
Тъæрæс тарст хъæлæсы уагæй дзъкрдта: 
— Нæ ердойæ дур æрхаудта! — Йæ уæнгты стыр 
тас бацыд æмæ нал зыдта, бон у æви æхсæв, уыа, кæд 
хур арвыл дзæвгар суад, уæддæр. Хамбечер къуымæй- 
лагмæ райгæхуызæй æрæвнæлдта стуанæй æмæ дзы 
дзæкъул куы базмæлыд, уæд уымæн дæр йæ зæрдæ 
тасдзинадæй айдзаг. Систа дзæкъул æмæ йæ Тъæрæс- 
мæ равдыста. Исдугмæ сагъдауæй аззадысты, стæй 
топпыхос у, уый куы базыдтой, уæд Хамбечер нырдиаг 
кодта: 
— Мæ бындур куыд ныззылди, мæнæ царæфтыд 
кодтам, æлгъыстаджы сæфт! 
Тъæрæсы хуыз фæлыгъд, йæ зæрдæ нал змæлыд, 
туг асалд, йæ бон дзурын нал уыд, ныдздзой-дзой 
кодта æмæ тæрхæгыл æрхаудта. Цæстытыл мæрдон 
хæрв æрбадт. Хамбечер, уый ауынгæйæ, ноджы хъæр- 
дæрæй нырдиаг кæны: 
— Мæ хæдзар фехæлд, цæмæй тарстæн, уый мыл 
куы ’рцыд. 
Хъæргæнгæ рауад дуармæ. Æрбамбырд сты сы- 
хæгтæ, фæлæ се ’рбацыдмæ Тъæрæс йæ уд систа. Бу- 
дзи ницыуал базыдта Тъæрæсы хъуыддагæн, Тъæрæс 
дæр ницыуал фехъуыста Будзийы хабæрттæй. 
Будзийы мæлæты хабар, арвы нæрдау, айхъуыстис 
кæмттыл. Адæм фæдисы цыдысты иу иннæйы фæдыл 
Хъобанмæ. Мæгуыр, раст адæмы фæндонæй Будзи 
ныгæд æрцыд, йæ хъазуат, йе ’хсар кæм сæрттывта, 
уыцы рухс бæрзонды. Йæ ингæны уæлхъус бирæ цæс- 

сыг æмæ судзаггаг ныхæстæ æрцыд. Мæнæ Хъаны- 
хъуаты Хуысинæ йæ къух æруагъта Будзийы цыртыл 
æмæ, ставд цæстысыгтæ калгæйæ, райдыдта дзурын: 
— О, мæ зынаргъ æфсымæртæ, ме ’мбæлттæ, уы- 
нут, акалдис та мæ сызгъæрин тала, лæууæм та мæ- 
нæ йе ’гомыг цырты уæлхъус, Бæтæйы фырт Будзи 
дæр та нæ фыдгулты къухæй бацыд мæрдтæм. Цæуыл 
æрцыд Бæтæйы фырттæн, Бестолы фырт Чермены 
фæдонтæн се сæфт? Уыдон нæ уагътой сæ уæлæ ца- 
гъары æфсондз æвæрын. Мæгуыр адæмы рыст æм- 
бæрстой æмæ сæрибарæн сæхи æрхастой нывондæн. 
Бæтæйы фырттæ уыдысты Чермены тохы арты зын- 
джы стъæлфæнтæ æмæ дзы иу судзы æхсидавæй Уæл- 
ладжыры, иннæйы уынут мæнæ. Чермен, Аслæнбег, 
Будзи, уæ тохы арт нæ бамынæг, судзы æмæ сиды ца- 
гъартæм сæрибары сæраппонд тохмæ. Ард уын хæрæм, 
хуыссын кæнын æй кæй нæ бауадздзыстæм, уæ тох уын 
кæронмæ кæй ахæццæ кæндзыстæм, цæмæй сау сыгъд 
бакæной цагъардзинады æфсондз æмæ æлдардзинады 
уидæгтæ. 

угвæндлг 
(Сафирæты таурæгъ) 

Уыд æрæгвæззæджырдæм. Арв уыди мигъамæст. 
Сæууон хуры тынтæ нывæндгæ тындзынц æну- 
сон митсæр хохы цъуппытæм. Алчи дæр æй зоны, æрæг- 
вæззæджырдæм фæллой æфснайынмæ фæдис кæй вæй- 
йы, уый. Уымæ гæсгæ, нæхи дада дæр, кæд ыл азтæтынг 
бирæ рацыдис æмæ бирæ зынтæ æмæ фыдæбæттæ бав- 
зæрста, уæддæр йе змæлд æмæ йæ фæзылд цæрдæг 
уыдысты æрыгон лæппуйау. Æлвæст кардау архайы 
кæрты, фосæн холлаг æфснайынæн сарæзта кæраз, 
ныр та сагойы фыадзыл сыкъатæ кæныныл фæлæууыд. 
Хурыскæсæнырдыгæй мигъы къуымбилтæ бæзджындæр 
кæнын райдыдтой. Йæ сæуæхсид фæкарздæр ис. Дада 
æнкъардхуызæй афæлгæсыди арвыл, йæхи фæхъуын- 
тъыз кодта, стæй мæстыхуызæй сдзырдта: 
— Не ’фсин, нæй та бон! Дзæгъæлы рахастай дæ 
хуртуан дæр. Уæлæ Гулийы сæрмæ уыцы сау мигъы 
къуымбил куы фæзыны, уæд бæрæг у, бон та кæй 
нæй, уый. Кæс-ма кæрчытæм дæр, кæрæдзийы хъуын- 
хъис куыд хæрынц! Бæлвырд у, бон нæ уыдзæн. Мæ 
зæронд æндыснæг дæр та ме уæны бын бырауæй дзæ- 

гъæлы нæ зилы. О, уыдонæн дæр бар сæхи, не ’фсин, 
фæлæ уыцы даргъ æмæ æвдæлон ныхас кæимæ кодтай, 
уый дын чи уыдис? 
— Чи куы зæгъай, уæд уый уыдис уæртæ Фидара- 
ты Бибойы чызг Мисурæт. Диссæгтæ дзуры, диссæгтæ, 
нæ лæг... 
Дада усы ныхас раздæр ницæмæ ’рдардта. Фæлæ 
чыоыл афæстиаты фæстæ цæуылдæр аджих ис æмæ 
цæхгæр фæзылдис йе ’фсинырдæм. Иучысыл джихæй 
алæууыд, стæй æвиппайды дисхуызæй сдзырдта: 
— Агъæца, не ’фсин! Чи уыди уыцы сылгоймаг, 
загътай? 
— Фидараты Бибойы чызг, зæгъгæ, дын куы загъ- 
тон! — фæстæмæ фæзилгæйæ йын дзуапп радта зæ- 
ронд ус. 
— Бибойы чызг, зæгъыс? Æмæ дын цы дзырдта уа 
диссагæн? — баздæхт усмæ. 
— Æхсызгон хабæрттæ, нæ лæг. 
— Гъы, гъы? 
— Далæ Джериханаты лæппуйы рынчыны хабар 
куы зыдтай, æнхъæлдæн: йæ зæрдæйæ цалдæр азы 
хуыссæнæй куы нæ сыстад. Гуыргæ дæр, дам, зæрдæ- 
хæлдæй ракодта. 
— О, мæгуыр, о. Йæ куывды дæр уыдтæн. Цынæ 
дæсныйы йын бафарстой, ахæм куынæуал баззад, — 
йæ сæр батилы дада. 
— Дохтыртæм дæр æй бирæ куы фæралас-балас 
кодтой. Фæлæ йын хос никæйы къухы уыди... 
— Æмæ ныр тыхстдæр у, зæгъыс? — фæтæрсæгау 
кæны зæронд лæг. 
— Нæу, нæу. Бауадз-ма мæ дзурын. Диссæгтæ, 
зæгъгæ, дын куы зæгъын: сдзæбæх ис! Знон, дам, Мæс- 
куыйæ йæхæдæг ссыди. Сахъ лæппуйау цæуы йæ къа- 
хыл. 
— Гъы, дæ хорзæхæй, куыд æгъдауæй, цымæ? 
— Куыд æгъдауæй, куы зæгъай, уæд ын Мæскуы- 
йы рынчындоны операцæ скодтой йæ зæрдæйæн: цы- 
дæртæ, дам, дзы ралыг кодтой, цыдрæтæ йæм бафтыд- 
той... 
— Ха-ха! Худæгæй куы марыс, не ’фсин: искуыма 
зæрдæмæ ныхилæн ис! — бакæл-кæл кодта зæронд лæг. 

— Ойс, нæ лæг! Дæуæн фæнды исты дзур, фæнды 
ма... Æниу цæстмæ бавналæн ис? Фæлæ ацы совецкæй 
власты диссаг ницуал у: дæхæдæг куы зоныс дæлæ 
нæхи Дзыллæйы мой Абысалы. Уый дыууадæс азы 
куырмæй нæ фæцард? Ныр æз æмæ дæуæй цæстджын- 
дæр у, — дохтыртæ йын йæ цæстытæн операцæ скод- 
той æмæ та йын дунейы рухс фенын кодтой... А Дже- 
риханты лæппуйæн, дам, йæ зæрдæ ныллæууын 
кодтой æмæ йын дыууæ сахаты йæ туг змæлын кодтой 
машинæ-зæрдæйæ... 
— О, Абысалы хабар зонын... Фæлæ уанцон ма- 
шинæ-зæрдæ нæу! Хуыцауы диссæгтæ, табу йæхи- 
цæн!.. — йæ сæр ныттылдта зæронд лæг. — Уæвгæ, 
дæ загъдау, диссаг дæр ницыуал у ныртæккæ. 
— Æмæ Джериханты лæппуйы зæрдæйæн опера- 
цæ чи скодта, уый зоныс? Иу ирон ус. Стыр дохтыр, 
дам, у. Йæ ном Тутырдзан. Лæппу рынчындонæй куы 
рацыд, уæд, дам, сæм иу къуыри фæцарди сæхимæ. 
— Фæлæуу-ма, фæлæуу! Тутырдзан хуины, загъ- 
тай? Æмæ кæцон Тутырдзан у, уый дын нæ загъта?— 
дисгæнгæ афарста зæронд лæг. 
— Иугыццыл багъæц, уыдæттæ дын куы дзурын. 
— Хорз, хорз, дзур, дæ хорзæхæй, — æнæбыхсон 
змæлд бакæны дада. 
— Ардыгон, дам, йæхи хуыдта, уæртæ Хабæты хæ- 
рæфырт... 
Зæронд лæг иттæг цымыдисæй фæхъуыста усмæ 
æмæ базыдта ахæм бæлвырддзинад. 
Раджы кæддæр, æнусы райдайæны, Хабæты Сафи- 
рæтыл скодта уæззау бонтæ. Йæ уынгæджы царды 
сау бонтæ йыл сæ дæрзæг хæдон скодтой, сæ сау ба- 
зыртæй йын йæ арвы хай сæхгæдтой, йæ фæндæгтыл 
ын уызыны цъарæй конд гауызтæ байтыдтой. Фæлæ 
цардбæллон Сафирæт утæппæт зындзинæдтæн сæттын 
нæ бакуымдта: уый сыстад æнæраст царды ныхмæ, 
йæ уынгæджы сау бонты рохтæ атыдта æмæ, йæ æна- 
хъом сидзæр сывæллон йæ хъæбысы, афтæмæй араст 
и цардагур. Ныфтыди Мæздæгмæ. Уым скъолайы ныл- 
лæууыд æфснайæгæй. Йæ зыны сахат æм сæ цæст 

дардтой скъолайы зæрдæхæлар ахуыргæнджытæ. Аф- 
тæмæй Сафирæт хъомыл кодта йæ сидзæр чызг Ту- 
тырдзаны. Саби куы байрæзти, уæд æй радта скъо- 
ламæ. 
Цыдысты азтæ. Ныззылди зæронд царды бындур. 
Æрдыди Октябры революци, райдыдта сæрибары дуг. 
Чызг схъомыл ис, каст фæци скъола. Мой скодта йæ 
ахуыргæнджытæй иуы лæппумæ, æмæ дыууæйæ дæр 
дарддæр ахуыр кæнынмæ ацыдысты Мæскуымæ. Сæ 
дыууæ дæр дохтыртæ сысты — лæг сывæллæтты дох- 
тыр, ус та хирург. Цæргæ баззадысты Мæскуыйы. Уыр- 
дæм акодтой Сафирæты дæр. 
Тутырдзан сси æмбисонды дохтыр — зæрдæйы дæс- 
ны. Йæ кой дæрдтыл айхъуысти. Сæхи дзæбæх кæнын- 
мæ йæм цæуынц суанг нæ бæстæйы алы кæрæттæй... 
Ус йæ фехъусæггаг таурæгъ раджы фæци конд, 
фæлæ зæронд лæг йæ сæр нал æмæ нал исы хæрдмæ. 
— Фынæй бадæ, сæрæй? — афæрсы йæ ус. 
— Нæ, — æваст йæхиуыл схæцыд дада, æрчъицæ- 
гау, — фынæй хъæлæкк нæ дæн! — зæгъгæ, фæкæны 
æмæ ныттилы йæ сæр: — Хуыцауы диссæгтæ, усай, 
хуыцауы диссæгтæ! Уæдæ куыд ивгæ цæуы цард адæй- 
маджы цæстыты раз! Уæ оызгъæрин фестай, рæстæг!— 
æмæ та йæ йæ хъуыдытæ ахастой дард кæдæмдæр. 
Ус æм бакæсы дисхуызæй. 
— О, усай, о. Диссæгтæ. — Æмæ та фæхъус вæй- 
йы зæронд лæг. Йæ цæсгомыл ахъазы цыдæр уæззау 
хъуыдыты фæлм, арф фæлм, арф ныуулæфы æмæ 
сдзуры: — Сызгъæрин феста уæддæр нæ абоны ног 
дуг, мах нæ удхар хъæддаг æгъдæутты æфсондзæй чи 
фервæзын кодта! 
— Цыбырдæр-ма кæн, цы зæгъынмæ хъавыс, 
уый, — нал æм фæлæууыд ус. 
— Не ’фсин, æз кæуыл хъуыды кæнын ныртæккæ, 
уый тынг даргъ таурæгъ у, ды цæрай. Кæд дæ фæн- 
ды, уæд мæм байхъус; ды мын ныртæккæ цы хабар 
ракодтай, гъеуымæн мæ таурæгъ та йæ райдайæн у. 
Хабæты Сафирæты хабар искуы æрыхъуыютай? 
— Кæддæр мын æй радзуринаг бæргæ уыдтæ, — 

хабармæ байхъусынмæ сцыбæл ис зæронд лæджы æф- 
син. 
Лæг та исдугмæ ныхъхъус æмæ ныджджих ис 
зæхмæ. Йæ цæсгомы æвæрдыл бæрæг уыдис, цæсты- 
тыл кæй уадысты царды стыр фыднывтæ. Уыцы са- 
гъæстæ йын цыма йæ сæрæн уæз кæнын байдыдтой, 
уыйау тыргъы фарсмæ йæхи сабыргай æруагъта йæ 
дурын бандоныл. Йæ сæры фæзынд тынг бирæ алы- 
хуызон хъуыдытæ, кæцытæ æнæрынцойæ ивтой кæрæ- 
дзийы. Сæ иуæй иннæ карздæр, афтæмæй уадау 
згъордтой сæры зонды. Афтæ стыхст йæхи мидæг, æмæ 
адæргæй фелвæста йæ лулæ, æрхоста йæ йæ сагойы 
хъæдыл, æркодта даы тамако æмæ фæхъæр кодта. 
— Не ’фсин! Рахæсс-ма мын зынг! 
Ус азгъордта æмæ ’йын уайтагъд зынг æрбахаста. 
— Уый уыдис мæ рæстæджы, — райдайы йæ тау- 
рæгъ дада. — Абоны хуызæн ма лæууынц мæ зæрдыл. 
Адæймаг куы ахъуыды кæны æмæ куы анымайы аз- 
тæ, бонтæ, уæд йæ сæрыхъуын хæрдмæ сысты æмæ 
фæзæгъы: «Гъей, незаман! Кæд æмæ кæд уыди уый!» 
Фæлæ кæс, æмæ цыма знон уыдис, уыйау. О, йæ бын- 
дур ныззила рæстæгæн, кæд Саккаты хæйрæгæй тагъд- 
дæр тæхы, уæд!.. — Лæг йæ лулæ сдымдта, фæлæ 
дзы фæздæг не ссыд. — Зынг мын. Не схæцыд мæ 
тамако, — загъта зæронд лæг. Ус та рахаста зынг, йæ 
лулæйы йын æй цæвæрдта æмæ сбустæ кодта: 
— Ацы тамако æмæ ды! Дæ хъæбыс дзы фæнъжæй 
фесафыс, дæхи дзы басудзыс. Уый куы ныууадзис, æмæ 
мæ куы ницы уаид зæххыл! 
— Гъæй, дæ бон мын дæхи фæндиаг æрбауа, не 
’фсин! Уымæй ма мæхи куы арæвдауын, — бахудæгау 
кодта зæронд лæг. Йæ лулæ куы арæвдз æмæ иукъорд 
тæппы куы скодта, уæд чысыл хъуыдыхуызæй, цыма 
йæ ныхасмæ фæстæмæ æрбазилынмæ хъавы, уыйау 
сдзырдта: 
— Уæдæ, уæдæ, царды тæрхæттæн чи цы базон- 
дзæн. Абоны хуызæн ма мæ зæрдыл лæууынц, не 
’фсин! Ныртæккæ дæр ма æгас у уæртæ Фидараты Уа- 
не. Стæй канд Уане нæ уыди, фæлæ дзы бирæтæй уы- 
дыстæм. Зæгъæм: Къаболаты Бабо, абон дæр ма уæр- 
тæ Гулийы цæры, Гуыриаты Гацыр, цардæгас, Барзы- 

хъæуы цæры, Хабæты Гамбол, Дæллагхъæуккаг, Гæ- 
буты Асæге, ныртæккæ дæр ма Дзæуджыхъæуы цæры, 
æмæ бирæ æндæртæ. Æниу дзы Хъулаты Созырыхъо 
нæ уыд кæстæртимæ. Æмæ сæ лæг кæд фæуыдзæн ны- 
мад? Сафирæт чи уыд, уый зоныс? Уый, мæнæ дын 
ацы диссæгтæ чи дзырдта, уый фыд Бибойы хæрз хо 
уыд. Фæлæ уый тыххæй фæстæдæр... Де ’дде, хуыцау 
дын хорз ракæна, уæд Сафирæт куырд уыдис Дзыла- 
тæн. Уый размæ та чызгæн йæхи æмæ йе ’фсымæр Би- 
бойы фæндæй Фидараты Æхсаримæ бафидыдтой. Фи- 
даратæ сæ сæрмæ нал æрхастой ахæм хъуыддаг, æмæ 
йæ Æхсар куырдуатæй раскъæфта. Уый фæстæ бирæ 
æнамонддзинæдтæ æрцыдис. Суанг дзы иу фондзæй 
мæрдтæ дæр фесты. Ехх, не ’фсин, уый диссаг уыд, 
диссаг! Фæлæ уæдæй нырмæ дуг ивы дуджы, алы дуг 
дæр йæ фæд уадзы. Иу дуг иннæ дуджы тæрхæттыл 
нæ разы кæны æмæ сæ ивгæ цæуы. Цард хæссы тæр- 
хон, рæстæг æй кæны æххæст. Цард у, не ’фсин, тым- 
был цæг, кæм райдайы æмæ кæм ныллæууы — иу бæ- 
рæг ын нæй. Нæй йæм тæригъæд, нæ тæрсы зæрдæ- 
худтæй, дарыйæ фæндаг. Чи йын ары, чи, йæ кæрон!— 
Зæронд лæг уыцы ныхæстæ кæнгæйæ йæ лулæ йæ 
дзыхмæ схаста. Бæрæг уыдис, йæ цæсгомыл йæ са- 
гъæстæ кæй фæтынгдæр сты, уый. — О, ме сфæлди- 
сæг! Цытæ кæныс ды, æрдз! Цæй æнахуыр царды ныв- 
тæ уафгæ цæуыс ды, хъысмæт! Адæмæй чи хъæздыгæй 
тъæппытæ хауы, чи та дзы мæгуырæй сæфтмæ цæуы. 
Иннæ та дзы фыднизимæ тухи кæны... 
Уыцы ныхæстæ кæнгæйæ, цæсгом бынтон нысса- 
гъæсхуыз вæййы. Бæрæг у, йæ цæстытыл бирæ уæззау 
цаутæ кæй уайы, уый. 
— О, зæронд, сæнттæ цæгъдын райдыдтай. Хабæ- 
тæ æмæ Фидаратæй райдыдтай, æмæ уыдон ферох 
сты, фæлæ царды стыр цаутæ æвзарыныл ныллæууыд- 
тæ. Иуныхасæй, дæхицæй Санаты Сем аразыс. 
Уыцы ныхæстæй дада йæхæдæг дæр фефсæрмы 
æмæ загъта: 
— Раст зæгъыс, не ’фсин, æцæг цæгъдын сæнттæ, 
уыйедтæмæ цард у стыр абухгæ денджыз. Нæдæр ын 
бын ис, нæдæр къардиу. Æмæ царды хъуыддæгтæ æв- 
зарыныл цы сдæн, кæй зонд сыл аххæсдзæн? Здæхын 

фæстæмæ мæ ныхасмæ, не ’фсин. Уыцы хъуыддаг æр- 
цыдис Куырттаты комы. Мæ зæрды дын æй ис тынг 
лæмбынæгæй радзурын, куыд райдыдта æмæ цæуыл 
ахицæн, уый. Абон дæр ма йæ тугвæд нæ хус кæны. 
Уæззау цаутæ уыдысты уыдон. Фæлæ цард æмæ рæс- 
тæгæн та диссаг цы ис? Хуыцау мæ гæды ма фæкæ- 
нæд, фæлæ ацы æнамонд хъуыддаг райдыдта фысæл- 
вынæн фыдуанийы стыр цыппæрæмы... — Æмæ зæ- 
ронд лæг бæлвырд радзырдта йæ таурæгъ... 
Бæрзонд хæхты æхсæн, арф комы тъæпæнтæ æмæ 
къултыл æнкъардæй æрæнцад Дæллагхъæу. Къаннæг 
хæххон хæдзæрттæ, чъылдымыздæхтæй, тæргайхуызæй 
дæрæдзимæ дæрддзæф лæууынц. Хохы цæгатфахсыл 
къутæртæ мæгуырхуызæй комырдæм кæсынц. Хохы хус- 
сар фарсыл, куырæты æмпъузæнтау, дардмæ зынынц 
хуымгонд зæххы гæбæзтæ. Уыдоны сæрмæ, суанг къæ- 
дзæхты цъуппытæм хæстæг, сæхи айтыгътой уыгæр- 
дæнтæ. Чысыл хосы мæкъуылтæ мæхъитыл амадæй, 
мæлдзыджыты губаччытау, лæууынц фахсыл. Хъæуы 
bувæрсты, комы, хъуына дуртыл йæхи хойгæ æмæ 
фынк калгæ, мæстыхуызæй уайы дон. Былмæ хæстæг, 
цыма йыл хъæу хъоды бакодта, уыйау, фыдæлтыккон 
галуан æнкъардæй баззад. Уый у Хабæты галуан. Ацы 
ран абон Хабæтæ тæрхон кæнынц сæ чызг Сафирæты 
хъысмæтыл. Кæрты алыварс ис дурæй амад бæрзонд 
быру. Ныллæг тыргътæ сты бур сыджытæй рæсугъд 
сæрст. Стыр зæхбын хæдзары рæбынæй, иу къулæй 
иннæмæ чи æххæссы, ахæм даргъ бандон. Уымæн йæ 
ауадзæныл — алыхуызон рæсугъд нывæфтыдтæ. Бан- 
доны фарсмæ фыдæлтыккон фынг, йæ къæхтæ зырнæй 
рæсугъд тымбыл зылд. Фынджы уæлхъус бадынц 
къорд зæронд лæджы. Цалдæр кæстæры иуварс лæу- 
уынц æмæ сæхимидæг ныхас кæнынц, цыма цæуыл- 
дæр разы не сты, уыйау. Хæдзары чысыл рудзгуытæй 
æддæмæ хъуысы хистæрты быцæу ныхас. Сылгоймæг- 
тæй чи артимæ архайы, чи арынгимæ, чи та сугтæ 
скъæфы. Хæдзары фарсмæ чысыл уаты рудзынджы 
раз иунæгæй бады бæрзондгомау саулагъз, хæрзконд 
чызг. Уый уыди Сафирæт. 

Хæдзары дуар фегом æмæ дзы райхъуыст нæлгой- 
маджы æнад хъæр: 
— Мæ хо у, æмæ йæ æз Дзылатæн дæттын! 
Уый уыди Сафирæты æфсымæр Буцæ, мызыхъ- 
арæзт лæппу. Йæ ныллæг ных æмæ йæ чысыл цъæх 
цæстытæ, йæ даргъ фындз æмæ тæнæг æфсæртæ æвди- 
сæн уыдысты йæ фыд-зæрдæйæн. 
Уыцы ныхæстæ айхъусгæйæ, Сафирæтæн йæ даргъ 
цæстыхауты æхсæнты, фæлурс уадултыл, зынджы 
стъæлфæнтау, йæ цæссыгтæ згъорынц. Сау хъуымбыл 
дзыккутæ дæргъæй-дæргъмæ сæхи æруагътой суанг 
фадхъултæм, йæ галиу къухы æнгуылдзтæй иуыл 
æрттывтытæ калдта сызгъæрин къухдарæн. Рудзынгæй 
зынди: комы рæбын, доны сæрмæ, тар ингæнау, сау 
мигъ бæзджынæй æрбадт. Уый Сафирæтмæ афтæ кæ- 
сы, цыма йын йæ зæрдæйы уавæр ноджыдæр йæ цæс- 
тытыл уайын кæны. Чызджы рустыл цæссыг тынг- 
дæр уайын райдыдта. Йе ’рыскъæфхуыз былтæ кæрæ- 
дзийæ фæхицæн сты æмæ дзыхыдзагæй ныббогъ-богъ 
кодта: 
— Уæ, дæлæмæ æрхауай сылгоймаджы раттæг 
хуыцау! Фосæй уæлдай йын царды куы ницы бар ис, 
уæд æй зæххыл цæмæн дарыс? Уæ, нæ талынг хъыс- 
мæт, дæ митæ иууылдæр сты сылгоймаджы ныхмæ. 
Уæ, мæ амондхор æфсымæр Буцæ! Стонг бирæгъау 
куы сагъуыдтæ дæ мадызæнæгыл. Цæй дурзæрдæйы 
хицау дæ! Дæ хистæр æфсымæр Бибойы ныхас дæр 
куы ницæмæуал дарыс... 
Фынг йæ куыст кодта: хистæртæ æнæбæрæг уавæ- 
ры кæрæдзимæ лæвæрдтой нуазæнтæ æмæ куывтой 
чызджы амондæн. 
Фынджы бæрæчеттæн ныккæнæн дæр нæ уыд, фæ- 
лæ хъæлдзæгдзинад æмæ рухсдзинад не ’вдыста. Фы- 
сымтæ æмæ уазджыты æхсæн бирæ радзур-бадзур 
цыди, уымæн æмæ сæ ныхас кæрæдзиуыл нæ бадти. 
Кæд æмæ Буцæ карзæй дзырдта, æз мæ хойы Дзы- 

латæн дæттын, зæгъгæ, уæддæр хъуыддаг кодта къуы- 
лымпытæ. Фæсивæды æхсæнæй хъуыст ахæм койтæ, 
дыма чызг разы нæу, цыма Фидаратимæ фидыд у. Фæ- 
лæ уазджыты хистæртæ домдтой дзуапп: 
— Махæн не ’рбацыдæн æгъдау куы нæ уа, уæд 
ам хæрд æмæ нозты фæдыл не стæм. Хъуамæ нын 
дзуапп уа иуырдыгæй дæр æмæ иннæрдыгæй дæр. Ха- 
бæтæ, Дзылатæ уæ сæхицæн агурынц ахсджиаг хæс- 
тæгæн. Ам тыхæй, нæфæндондзинадæй, æхсарæй нæу 
хъуыддаг. Хъуамæ нæ хъуыддаг райгæйæ бакæнæм. 
Афтæ куы нæ уа, уæд хайыр нæ уыдзæн хъуыддаг. 
Уыцы ныхæстæ кодта уазджыты хистæр. 
— Раст зæгъы нæ хистæр. Кæд æмæ мыггаджы- 
рдыгæй нæфæндондзинад ис, уæд мах афтид чызг нæ 
хъæуы. Мах хæстæгдзинад кæнæм Хабæтимæ, æмæ 
хъуамæ уым уа æфсымæрдзинад, уарзондзинад. Ныб- 
барут мын æй, æгæр уæм кæй бауæндыдтæн, хистæр- 
тæ, уый, — дзырдта Дзылатæн сæ кæстæрты хистæр 
Созырыхъо. 
Уыцы ныхæстæм фынгыл бадджытæ куыддæр фæ- 
джих сты, æмæ Буцæ тарæрфыгæй мыггаджырдæм фæ- 
зылди æмæ бустæхуызæй загъта: 
— Кæй цы хъуыддаг ис? Чызг дæр мæ хо куы у 
æмæ хæдзар дæр мæн куы у. 
Мыггагæн лæппуйы уайдзæф фæхъыг: 
— Уæдæ кæд чызг дæр дæ хо у æмæ хæдзар дæр 
дæу у, уæд ма мах та ам цы стæм? Цы нæ æрæмбырд 
кодтай? 
Уалынмæ къæсæрæй æрбахызт бæрзондгомау, сæгъ- 
боцъо лæг. Уый уыди Сафирæты мадыфсымæр Æзо. 
Уымæн йе ’рбакъахдзæф æмæ йæ хъæр сиу сты: 
— Уæуу, мæнæ мæ хæрæфырты хæдзар кувæндон 
сси! Ай зæдты астæумæ куы æрбахаудтæн! Кæс-ма, 
уæртæ Гулийы зæд. Буц хистæр Гацыр дæр ам куы 
бады! Уæуу, мæнæ Куырттаты зæронд Æфсати Уане 
дæр ам ис! Кæс-ма, Брытъиаты карз Уацилла Тæтæр- 
хъанмæ дæр! Табу, табу уæхицæн, æндæр уын цы зæ- 
гъон! 
Стæй Æзо Созырыхъойырдæм фæзилы: 
— Уæ, мæ хур акæнай, мæнæ нæ сызгъæрин тала 
Созырыхъо! Рауай-ма, мæ хъæбысы дæ ныккæнон. 

Æзо йæ цинтæ куы ахицæн кодта, уæд цыма хаба- 
рæн æппындæр ницы æмбæрста, уыйау сдзырдта: 
— Аипп ма уæд, хистæртæ, фæлæ цыма ам исты 
хъуыддаджы фæдыл стут, афтæ мæм кæсы... Фæрсæг 
сонт у. Уæдæ уæ цуры дунейы бæрæчет куы ис æмæ 
сæм æвналгæ дæр куы нæ кæнут. Куыд æмбарын, аф- 
тæмæй уæ бадт цыдæр уазалхуыз у. 
— Æзо, мæ хуры чысыл, дзæгъæлкъах хистæртыл 
нæ ма банымай. Гуыбыны фæдыл чи цæуы, уыдонæй 
дæр не стæм. Ды фæрсыс, цавæр хъуыддаджы тыххæй 
æрбауадыстут, зæгъгæ. Æмæ мах ам стыр хъуыддаджы 
фæдыл стæм. Дзылаты фæнды, Хабæтимæ хæстæгдзи- 
над куы бакæниккой, уый. Курынц дын дæ хæрæфырт 
Сафирæты. Ныр дæумæ дæр хъусæм, Æзо. 
— Уæ, куыд уын амардтæн, куыд! Чызг йедтæмæ 
ма истæуыл дзурут? Уе ’рбацыды аргъ куы нæ у, æз 
æй кусарты бæсты нывонд куы скæндзынæн. — Æзо 
Хабæтырдæм фæзылди æмæ сæм тызмæгæй сдзырд- 
та: — Цы хабар у ай, Хабæтæ? Дзуапп фыдæлтæй 
баззади. Уынут, уæле чи бады, уыдоны? Стыр туджы 
тæрхон чи лыг кæны, уыдон куы сты. Стæ-ма, æз мæ 
хойы фенон. 
Æзо фæмæсты, йæ хомæ хибар уатмæ бацыди æмæ 
йæм бустæхуызæй бадзырдта: 
— Цытæ кæныс уый, мæ хо? Мæ хæрæфырт йæ 
амонд йæ къахы фындзæй æппары? 
— Нæ зонын, дæ рын бахæрон... Йæхи хурхытæ 
кæны, коммæ нæ кæсы... Ууыл ныллæууыд: «Йе мæхи 
амардзынæн, йе комгæ нæ бакæндзынæн!» Хæрæгыл 
саргъ нæ фидауы. Зæй куы сты, зæй, Дзылатæ! Сæ 
алыварс иууылдæр сой æмæ бæркад куы у. Æппæт ком 
дæр ма уыдоны мулк æмæ фосмæ куы хæлæг кæнынц. 
Гъе уæддæр, дам, уыдонмæ ацæуыны бæсты мæхи до- 
ны баппардзынæн. Йæ цæсгом афтæ ныддардта, æмæ 
йын мæ бон ницы у. Уæртæ йæ дæхæдæг дæр бафæрс 
æмæ йæ кæд æрсабыр кæнис, — афтæ дзырдта Сафи- 
рæты мад Æзойæн. 
— Кæм ис, кæ? 
— Уæртæ кæройнаг уаты бады. 
— Стæ-ма, мæхи мып ауадз, сымахимæ дзурын са- 
сирæй дон исæгау у. Æниу æй фæрсгæ дæр цы кæнæм? 

Сылгоймаг та цы у, цы æмбары? Бакæс уымæ, цы бар- 
тæм бавнæлдта! Уый иннæ чызджыты дæр куы сафы. 
Æзо рацыди Сафирæтмæ. Чызг йæ уæззау сагъæсы 
мидæг йæхицæн зæрдæ æвæры: «Ме ’намондæн, иннæ 
хæттытæй хъауджыдæр, Æзо дæр никуыцæйуал зыны. 
Таппызарты хай баци. Мæхи йын ныффæлдисин, кæд 
æм мæ тæ;ригъæд бахъарид æмæ мæ кæд фервæзын 
кæнид. Уый ахæм хъуыддаджы мидæг арæхсаг у». 
Уыды тыхст хъуыдыты уысмыл, йæ къæхты хъæр 
дæр ын нæ фехъуыста, афтæмæй, цыма дуар йæхæдæг 
байгом, уыйау æвиппайды Æзо алæууыди йæ уæл- 
хъус. Сафирæт йæ мадыфсымæры куы ауыдта, уæд 
йæхи баппæрста йе ’фцæгыл æмæ йыл ныттыхсти, цыма 
йæ тынг рагæй нал федта, уыйау, стæй йæм кæуын- 
хъæлæсæй сдзырдта: 
— Мæнæ мыл цы хорздзинад æрцыди, мæнæ ма 
Æзойы федтон! Æз де уазæг, Æзо, æмæ мæ калмы 
дзыхæй фервæзын кæн! 
Æзо дæр æй ахъæбыс кодта æмæ йæ афарста: 
— Цы кæныс, мæ зæрватыччы лæппын, мæ дзы- 
вылдар, мæ уалдзæджы хуры тын? Чи дæ хъыгдары, 
цæмæй тыхсыс, уый ма мын бамбарын кæн! 
— Буцæ мæ Дзылатæн дæтты, æмæ мæ уыцы 
хъуыддагæй бахиз. 
— Фæлæуу-ма, фæлæуу, Сафирæт, иугыццыл дæ 
зонд дæхимæ æруадз, æрсабыр кæн дæхи. Сæрра уæ- 
вынмæ дæ бирæ куынæуал хъæуы!.. Тыххæй дæ ничи 
ратдзæн. Æз афтæ æнхъæл дæн, æмæ Буцæйы цæст 
дæр нæ бауарздзæн, стæй йæ зæрдæ дæр нæ баком- 
дзæн, æмæ ды калмы дзыхы уай, стæй де стджытæ 
арты судзой. Фæлæ хъуыддагмæ хъуамæ иуырдыгæй 
ма кæсæм, мæ зынаргъ Сафирæт. Æркæсæм æм лыс- 
тæг, равзарæм æй биноныг. Зæгъæм, æз цард æмба- 
рын афтæ. Адæймаг зæххыл сæвзæрди цæрыны тых- 
хæй æмæ цас йæ фадæттæ хъæздыгдæр уой, уыйас йæ 
бонтæ æнæ мæйдарæй æрвитдзæн. Адæймаджы фæнд- 
тæ мулкимæ къухы тынгдæр æфтынц. Иннæрдыгæй 
та йæ ныхмæ лæууы зæрдæ, уый та у хивæнд, гуыми- 
ры æмæ куырм. Цæуыл сагъуийы, цы йæ хъæуы — 
йæхæдæг дæр æй нæ зоны. Мах та йæ хонæм уарзон- 
дзинад. Гъеуымæ гæсгæ, фылдæр хатт лæгыл рæдыд 

æрцæуы, æмæ уымæй лæгæн йæхи хъахъхъæнын хъæ- 
уы. Уарзондзинад кæй хонут, ныры адæм, уый царды 
мидæг у фыдбылыз, уый ницы хорздзинад хæссы адæй- 
магæн. Рухсаг уæнт нæ фыдæлтæ, уыдонæй нын баз- 
задис ахæм æмбисонд: «Афтид армы хъыргъы дæр 
нæ бады». Уымæй уый зæгъынмæ хъавып, мæ зынаргъ 
хæрæфырт, æмæ æрмæст уарзондзинадæй цард нæ 
рæзы. Адæймаг цыбыркъух куы уа, уæд царды уар- 
зондзинады арт тагъд хуыссы. Æмæ уарзондзинадæн 
йæ арт куы ахуысса, уæд уый у фыдниз æмæ ноджы 
æнæ сдзæбæхгæнгæ... 
Æзо хин, кæлæн, сомы, ардæй фæстæмæ ницæуыл- 
уал хæцыди Сафирæты зæрдæйы къардиуыл хид авæ- 
рыны тыххæй. Уый цас æнувыддæрæй архайдта, уыйас 
Сафирæт йæ хъуырыл тыхстис, ацы хъуыддагæй мæ 
фервæзын кæн, зæгъгæ. Æзо уыди зын ран, Сафирæт 
ын тæнзæрдæ кæй нæ разынди, уый тыххæй. Æмæ 
хардз кæны йæ фæстаг тыхтæ: 
— Сафирæт, уæдæ мæм тæригъæд ма æрхауæд дæ- 
уæй, хъус мæм, мæ хуры чысыл: «Де ’фсымæр дæ дæт- 
ты Дзылатæн, уый зæрдæ дын æвзæр никуы баком- 
дзæн. Дзылатæ фосæй сты фосы фæлвæра, хорæй та 
сты Хоруацилла, æхсарæй та — карз Уацилла! Уыцы 
стыр амонд та ды æппарыс дæ къахæй...» 
Æзомæ цыдæриддæр хотыхæй уыдис, уыдон бав- 
зæрста Сафирæтыл, фæлæ дзы ницы райгонд у. Сафи- 
рæт карзæй ныллæууыд: «Уый бæсты мæ адзал æрцæ- 
уæд! Бахъарæд дæм, мæ мады ’фсымæр, æз де уазæг!» 
Æзо æнæ райгæйæ сыстад. Кæд æмæ алыхуызон 
зæрдæтæ æвæрдта Сафирæтæн, уæддæр йæ хъуыдытæ 
уыдысты уыциу. «Ныр аимæ цы дзæнгæда цæгъдын, 
хорз æмæ йъгн æвзæр цы у, уый куы нæ æмбары, уæд? 
Дæ лæндзæхтæ куы ныххойай, уæддæр дæ фæндон нæ 
ацæудзæн. Уадз æмæ уал мæнæй йæхицæн зæрдæтæ 
æвæра, æз ын ныртæккæ схос кæндзынæн, — дзырдта 
йæхинымæр Æзо. — Æмгъуыд у фыдбылыз, фыдбы- 
лыз та у æмгъуыд. Абон нæ къухы æнцонæй чи ис, уый 
райсом æлхæнгæйæ дæр нал бафтдзæни». 
Æзо ныртæккæ уыди стонг бирæгъау: йæ цуры лæу- 
уы нард уæрыкк, уыны йæ, фæлæ йæ къухы ницы 
æфты. 

Æзо уыди зын раны, уымæн æмæ йæ зæрдыл лæу- 
уыд, Дзылаты гæртам кæй бахордта, уый. Фехъуыста, 
Буцæйæн йе ’ннæ æфсымæр Бибо Сафирæты тыххæй 
Æхсаримæ кæй бафидыдта, уый дæр. Фæлæ Æзо дар- 
дыл хъуыдытæ нæ кæны. «Хъуамæ мæ фæндон ацæуа 
царды, — зæгъы йæхинымæр уый. — Сафирæт доны 
нæ, фæлæ-иу Тыбауы хохæй йæхи раппарæд». 
Æзойæн уыцы хъуыдытæ йæ сæры зылдысты, аф- 
тæмæй рацыди Сафирæты цурæй. Мад йе ’фсымæрмæ 
тынг æнхъæлмæ каст, цымæ йын цы зæгъдзæн чызг, 
зæгъгæ. Уайсахат Æзо стыр бузныгхуыз æмæ хъæл- 
дзæгæй æрбалæууыд йæ хойы цур. 
— Гъы, Æзо, цы бадæ дæ хæрæфыртимæ? 
— Цы бадæн, цы, мæ хо! йæхи мын къултыл хос- 
та, доны æппæрста, фæлæ йын хъуыддаг куы раргом 
кодтон, уæд загъта: «Цы дæ фæнды, уый кæн!» Уæдæ 
куыд æнхъæл дæ, мæ хо? Де ’фсымæр æгуыдзæг нæу, 
фæлæ сымах æдылы стут, адæймагмæ кæуылты бацæ- 
уын хъæуы, уый нæ зонут æмæ хъуыддаг ныссуйтæ 
кæнут! 
— Мæ уд дæ фæхъхъау фæуæд, ме ’фсымæр. Уы- 
цы зæронд адæмы фарнæй зæххы бынмæ куы ныххау- 
даин, уæддæр мын æнцондæр уыдаид. Ныр дарддæр та 
цы чындæуа? 
— Фидауæггаджы æртæ чъирийы æмæ фарс афи- 
зонæг кæн. Æз уал уыцы зæрæдтæм акæсон, стæй дæм 
хабар кæндзынæн, мæ хо! 
Æзо хистæрты цурмæ æрæгмæ куы зындис, уæд сæ 
ныфс бынтон асаст. Тæтæрхъан уæззаугай дзуры: 
— Гъы, мæ хур, Гацыр, зæронд лæг рог куы уа, 
уæд афтæ вæййы. 
— Цы кæнон, дæ рын бахæрон, Тæтæрхъан. Хæй- 
рæг йедтæмæ, ныхас кæй нæ уырны, ахæм нæй. «Лæ- 
гæн — ныхас, ногъайæн — дамгъæ», зæгъгæ æмбисон- 
дæн куы баззад. Цæй, афтæ фæуæд, адæймаг йæхи 
рæдыдтытыл ахуыр кæны, фæзæгъынц. 
Кæстæртырдыгæй дæр рацæуы ахæм ныхас: 
— Нæ, Æзо ахæм ран æнæ лæг нæу. 
Уæд сæ иннæрдыгæй иу фæцырд æмæ худгæмха- 
сæнты сдзырдта: 
— Раст зæгъут, хорз арæхсы Æзо фыдбылызтæ 

кæнынмæ, — æмæ æмхуызонæй æмыр худт бакæ- 
нынц. 
Уалынмæ Æзо дæр фæзынд. 
— Æзо, де ’рбацыд амонды хос фæуæд! Бауырнæд 
дæ, нæ уд нын æрдуйæ нарæгдæр скодтай. Ды дзы- 
вылдар куы уыдаис, уæд дæумæ æртæхынмæ æнхъæл- 
мæ кæсгæйæ адæм æнæ хуым баззадаиккой. 
— Нæ буц хистæртæ, хуымæн дæр йæ раггæнд ни- 
цы пайда хæссы: мыггагæн йæ билцъ сигæ кæны. Фæ- 
лæ алцæмæн дæр ис афон. 
— Æзо, мæ хуры чысыл акæн, уæддæр та нын зæр- 
дæтæ авæрдтай. 
Æзо, йæхи фæлæг кæнгæйæ, хистæртырдæм цæхгæр 
фæзилы: 
— Гацыр, фарн дæм бадзурæд! Диссаг сты ныры 
адæм, чызг «комын», зæгъгæ, куы фæзæгъы, «раттут 
мæ уымæн», уæд æй хонæм налат. Раст ын Дзæуыджы 
чызджы кафт кæнын кæнæм: дæ къух дæр ма сис, дæ 
къах дæр ма фезмæлын кæн, афтæмæй рæсугъд каф. 
Адæм схудтысты. Хистæртæй иу сдзырдта: 
— Мæ хур акæн, Æзо. Не ’лхынцъ та нын рай- 
хæлдтай. 
— Æзойы уд уæ фæхъхъау фæуæд, фæлæ уæ фынг 
хъаст кæны, иугыццыл ын йæ зæрдæ балхæнæм, нæ буц 
уазджытæ! 
Хистæртæ фæхъæлдзæгхуыз сты, кæстæртæ дæр ба- 
змæлыдысты. Нуазæнтæ фæтыхджындæр сты. Уалын- 
мæ физонæг æмæ æртæ чъирийы дæр рахæццæ сты. 
Уæлейы бадджыты цур сæ куы æрæвæрдтой, уæд кæс- 
тæртæй иу сдзырдта: 
— Æйтт, Созырыхъо! Мысайнаг, мысайнаг! Дæ 
разы ма дзы залмысыфтæй æрысхой, «катеринкæтæй», 
дæсгай тумантæй зæгъын! 
— Уымæй та мæ цы тæрсын кæнут, Хабæтæ! Æз 
кæддæриддæр — цæттæ! 
Æзо худæнхуызæй сдзуры: 
— Кæсаджы та мын донæй тæрсын кæнынц! 
Æзо кæд цыфæнды архайд кодта, зæрдæдзуаг куы 
уаид, ууыл, уæддæр йæ цæсгом уыдис уазал æмæ 
æнадхуыз. 
Созырыхъо бирæ æнхъæлмæ кæсын нæ бауагъта 

хистæрты мысайнаджы тыххæй, тагъд-тагъд æй ахи- 
цæн кодта уæлдайджынтæй. 
Скувыны размæ фысымты зæрды уыдис ирæдыл 
аныхас кæнын, фæлæ Дзылатæ загътой, уый фæстæ 
йыл æнцадæй баныхас кæадзыстæм, зæгъгæ. 
— Тæтæрхъан, фынг агуры йæ уаг, — загъта зæ- 
рæдтæй чидæр. 
— Табу йе стыр фарнæн, фæлæ, Тæтæрхъан, ды 
куы скувис, уæд хуыздæр уаид. Уыцы хъуыддæг- 
тæм ды дæсныдæр дæ, — загъта иннæ. 
— Уый та куыд, Гацыр! Дæ къухæй нуазæн райс 
æмæ скув, уый Хъæриуы хох риуæй скъуырæгау 
куы у. 
— Цæй, уæдæ, æдылы кувæг æмæ мæ рæстмæ уац- 
хæссæг хуыцау фæкæнæд. 
Уыцы ныхæстæ кæнгæйæ, Гацыр сыкъа райста йæ 
рахиз къухмæ, физонæг та галиу къухмæ æмæ уæззау- 
гай, уырныдхуызæй кувын райдыдта: 
— Иа, хуыцау, табу дæхицæн. Мæнæ ацы адæм 
цы хъуыддаджы тыххæй æрæмбырд сты, уый рæстмæ 
фæкæн: дыууæ мыггаджы — Хабæтæ æмæ Дзылатæ 
кæнынц хæстæг, æфсымæрдзинад. Кæд æмæ ахæм 
хъуыддагæй исчи хайыргонд фæци зæххы къорийыл, 
уæд сæ уый æмбал фæкæн. Дыууæ сабийы баиу- 
дзинад амондджын æмæ æвæсмон уæд. Табу уæхицæн, 
хохы æмæ быдыры зæдтæ, сымахыл дæр фæдзæхст 
фæуæнт... 
Кæстæртæ æмхуызонæй «оммен» нысъхъæр кæ- 
нынц. 
— Цæй, афтæ цы зæд зæгъдзæн, мæ ном куы ссард- 
таид уыцы æдылы кувæг, уæд ын æз фылдæр ахъаз 
бакодтаин, зæгъгæ, уымæн уæлдай барст уæд дыууæ 
мыггаджъг кувинаг. 
Райдыдта кувын дыккаг хистæр Тæтæрхъан дæр 
æмæ загъта иу цалдæр ныхасы хъуыддаджы амонд- 
джын æмæ арфæйагдзинады тыххæй. Уый ахицæн код- 
та йæ нуазæн æмæ æртыккаг нуазæнæй скуывта Уане, 
уазджыты хистæр: 
— Уæ, мæнæ хорз адæм, нæ хистæрты куывд хъа- 
был уæд. Дыууæ мыггаджы тыххæй скуывтой, æмæ 
азтæй тулдзау уидагджын уæнт, каркау цотджын, 

бирæгъау ныфсджынæй куыд цæрой, ахæм арфæ хуы- 
цау ракæнæд! Хайыр нын уæд уæ лæвар! 
— Æйтт, кæстæртæ, дæ разы Буцæ æмæ Созыры- 
хъомæ авæрут кувæггæгтæ, — фæцырд Тæтæрхъан. 
Стæй ма йæ ныхасмæ бафтауы: — Кау дыууæ михыл 
нæ быдæуы, авæрут æй Гæбуйы-фыртмæ дæр. 
Кæстæртæ æфсæрмхуызæй райстой, «хайыр уæд 
хъуыддаг», загътой æмæ анызтой. 
Фынг фæхъæлдзæгдæр ис. Хистæртæ сæхи номæй 
нуазæн дæттынц чызджы мадыфсымæрæн. 
— Æзо, æрцу-ма хæстæгдæр, — дзуры Уане. — 
Мах дын арфæ кæнæм, уымæн æмæ лæг дæ æмæ лæ- 
джы митæ кæныс. Бузныг, мах æгадæй кæй нæ арвыс- 
тай ацы хæдзарæй, уый тыххæй. Нæ фыдæлты æгъдау 
нын схъазуат кодтай, æмæ нæ зæронд удтæ дæ фæхъ- 
хъау фæуæнт. 
— Бахатыр кæнут, хистæртæ! — зæгъы Æзо. — 
Æз дæр диссаг хъуыддæгтæ нæ сарæзтон. Æгъдæуттæ 
конд сты, æмæ Хабæтæ дæр сæ сæрты ахизын куыд 
бафæрæзтаиккой!.. 
Хистæртæн сæ бадт сæ фарсыл хæцын байдыдта. 
Афтæ сæм касти, æмæ уыцы хъуыддаг куы нæ сырæ- 
зыдаид, уæд сыл цыма Сæнайы хох рафæлдæхтаид. 
Нуазæнтæ æмæ сидтытæ стыхджын сты фынгыл бад- 
джыты æхсæн. Суанг ма æфсинты дæр мысын райдыд- 
той. Созырыхъо фæхъæбатырдæр ис æмæ, йæ къухы 
нуазæн, афтæмæй сыстад. Бæрæг уыди, йæ зæрды цы- 
дæр зæгъын кæй ис, уый. Æзо йæ куы федта, уæд хис- 
тæртырдæм йе ’ргом раздахгæйæ загъта: 
— Бахатыр кæнут, нæ буц хистæртæ! Дзылайы- 
фыртæн ныхасы бар раттут, æд нуазæн лæууы нæ цу- 
ры. — Стæй раздæхт Созырыхъойырдæм æмæ йæм 
дзуры: — Дæ хорзæхæй, Созырыхъо, дæ хорзæхæй! 
Дзылатæн сæ хистæрты кæстæр ды дæ, стыр бартæ 
дын ис æмæ дæ бон у дзурын. 
Созырыхъо уыди зын ран, уымæн æмæ æмбæрста 
чызджы æвæндондзинад. Кæд йæхи хъæлдзæг дардта, 
уæддæр йæхимидæг тынг тыхсти. Иннæрдыгæй та йæ 
размæ лæууыдысты фыдæлты æгъдæуттæ, æмæ уыдон- 
мæ дæр цæхгæр бацæуын йæ бон нæ уыд. Фæлæ йæ 
уæддæр фæндыд, исты хуызы хистæртæн йæ зæрдæйы 

ахаст куы бамбарын кодтаид, уый. Уымæ гæсгæ сæ 
иу-дыууæ ныхасы зæгъыны бар ракуры æмæ æфсæрм, 
æнцадхуызæй райдайы дзурын: 
— Бахатыр кæнут, нæ хистæртæ, ам мæхи схъæба- 
тыр кодтон сымахимæ дзурынмæ. Нæ фыдæлты æгъ- 
деуттæ хохау фадарæй лæууынц, нæ цудынц сæ 
бынатæй, æмæ цудгæ дæр ма фæкæнæнт.—Адæм фæса- 
быр сты сæ ныхасæй æмæ йæм хъусынц тын зæрдиа- 
гæй. — Дуг ивы дуджы, æмæ алы дуг дæр кæны йæ- 
хионтæ. Уыцы ран туджы тæрхон, стæй нæ фыдæлты 
æгъдау ранæй-рæтты кæрæдзийы не ’мбарынц æмæ 
уым кæрæдзиуыл дзæбæх нæ ныхæсынц. Иу дæр æмæ 
иннæ дæр йæхи фæндон кæны, æмæ уыцы ран фæзын 
вæййы. Дугæн йæ тæрхон уый у, æмæ адæймагмæ лæ- 
вæрд ис царды мидæг æртæ стыр дзуаппы: йæ иу 
дзуапп — куы райгуыры, уæд; дыккаг дзуапп — ныр 
мæнæ мах цы хъуыддаджы бадæм, уый: мой кæнын 
æмæ ус курын; æртыккаг та — йæ адзал. Гъеуыцы 
дардыл ныхас кæуыл кæнын, уымæ æрхæццæ дæн. Мах 
кæй тыххæй бадæм, уыцы дыууæ уды сырæзыдысты 
иттæг арфæйаг æмæ хæлæггагæй, сты æнæсахъат, рæ- 
сугъд. Ныр æрлæууыдысты се стыр дзуаппы уæл- 
хъус. Уый у тынг зын, хъахъхъæнинаг хъуыддаг. Дæ 
фыдгул дын уым галиумæ къахдзæф акæнæд. Уый цар- 
ды уыдзæнис æлгъыстаг, хуылыдз сугтæй арт куы æф- 
тауай, уый хуызæн: судзгæ нæ кæны, фæлæ æрмæст 
фæздæг калы, æмæ уыйау йæ цард ахицæн уыдзæн 
фæнык æмæ фæздæгæй. Рæстырдæм къахдзæф дзы чи 
акæны, уымæн мæйдар дæр рухс у, зымæг дæр — сæрд. 
Мæ ныхас мын мачердæм бамбарут. Мæн фæнды иу- 
нæг хъуыддаг: нæ бахæстæгдзинад амондджын уæд, 
дыууæ сабийæн сæ царды баиу адджын фæуæд, кæд 
дзы ацы сахат исчердыгæй къуылымпыдзинады æрду 
искуы ис, уæддæр. Гъеуый у мæ иунæг стыр фæндон, 
мæ ныхасы сæр. Ныр мын бахатыр кæнут, нæ буц хис- 
тæртæ: мæнæ уын кæстæрты нуазæнтæ. Кæд истæмæй 
рæдийæм, уæд нын æй ныббарут. 
Хистæртæ нуазæнтæ айсынц, æмæ Уане сдзуры: 
— Айтт, кæстæртæ, хистæрæн кæстæры нуазæн 
цæстырухс у. Мæ хуры чысыл акæнут, кæстæртæ. 
Хистæртæ раарфæ кодтой кæстæртæн. 

Гаджидæуттæ та погæп кæрæдзийы æййæфтоп 
амæй-ай карздæрæй. 
Æхсæв кæд цыфæнды даргъ уыд, уæддæр ма йыл 
бонæй æфтауын хъуыди. Ныхас стынг ис ирæдыл. Ам 
Æзо цæмæ хъавыди, уымæ æрхæццæ. Хабæтæн сæхи- 
мæ дзырд нал хаудис Æзойæ. Уый йæхи дзурæг скодта 
чызджы мыггаджы номæй. Уæззауæй ныхасмæ бав- 
нæлдтой. 
Дзылатæ бахаудтой зын ран, уый тыххæй æмæ 
тынг хъæздыг æмæ парахатæй равдыстой сæхи, фæлæ 
сыл ирæд йæ уæз куы æруагъта, уæд уæрджытæ тасын 
байдыдтой. Æмæ уæд Дзылаты фæсивæд дæр сæхи нал 
баурæдтой: 
— Хабæтæ! Ныхас фосыл нæ цæуы, фæлæ нæм аф- 
тæ кæсы, цыма ныл уæхи бæрзонддæр кæнут! 
— Цæмæн дæм афтæ кæсы, Созырыхъо? — сдзуры 
Æзо. 
— Мах æй афтæ æмбарæм æмæ афтæ дæр у, — 
зæгъы Созырыхъо. 
Хабæты фæсивæды хистæр мæстыхуызæй бафæрсы: 
— Дæ хорзæхæй, Æзо, дæ хæрæфырты фссыл уæй 
кæныс æви хæстæгдзинад халыс Дзылатимæ? 
— Æмæ дзы æз та цы гæнæг дæн? — йæхи ба- 
къултæ кæны Æзо. 
— Ды цы гæнæг дæ, уый мæнæ уынæм: махмæ 
дзы дзырды бар нал хауы. Мах ма мæнæ Дзылаты 
æфсæрмæй лæууæм, уыййедтæмæ нын ахæм уавæры 
ам лæууын хæс дæр нæу. Буцæ нын раджы куы загъ- 
та, чызг дæр мæ хо у, хæдзар дæр мæн у, æмæ никæйы 
ницы хъуыддаг ис ам, зæгъгæ. 
— Гъей, кæстæртæ, æгæр бирæ бартæм бавнæлд- 
тат, — сдзырдта фысымты хистæр Гацыр. — Мах та 
ма цы стæм ам! Рацæут æмæ мæнæ мæ бынаты сба- 
дут. Зонут! Ирæд дæр мах исæм, чызджы дæтгæ дæр 
мах кæнæм! 
Уыцы ныхасæй кæстæртæ ныссыпп сты, цыма сæ 
дзыхы дон ис, уыйау. 
Кæд бирæ радзур-бадзур фæкодтой ирæдыл, уæд- 
дæр Æзойы фæндтæ нæ фæцудыдтой. Хистæртæ дæр 
кастысты, æмæ æгадæй ацæуынмæ сæ сæрмæ нал 
хастой. 

Æвзæрст æхсæз галы, дæс дыгæрдыджы, дæс нæл 
фысы æмæ фынддæс æд уæрыкк фысы, сæ фыр æмæ 
иу цæу семæ, стæй мадырвады бæх, — стæрхон кодтой 
ирæдæн. 
Дзылатæ къабазджын уыдысты. Уымæ гæсгæ, ам 
фидауджытæ æмæ Дзылатæ дæр æнхъæл уыдысты, 
зæгъгæ, ирæды фос куы ратæ.рой, уæд сын сæ размæ 
хуынтæ хæсдзысты. Æгъдау та афтæ амыдта, æмæ-иу 
хуын чи рахаста, уымæн-иу ирæды фосæй иу сæр аз- 
дæхтой фæстæмæ. 
Фæлæ ирæдисджытимæ уыдис Æзо æмæ дзы иу сæр 
дæр ничердæм фæкодта, кæд сын Дзылаты хæстæджы- 
тæ æвзаргæ лæгтимæ буц фынгтæ сæ размæ хастой, 
уæддæр. Хынджылæггæнгæ, хъазгæ æмæ худгæйæ, аи- 
вæй ахызти Æзо фыдæлты æгъдæутты сæрты. 
Гъеуыцы рæстæг æрхæццæ сты Фидараты Æхсар 
æмæ чызджы æфсымæр Бибо. Уыдон та уыдысты бал- 
цы Уæрæсейы. Бибо Уæрæсейы бафидыдта Фидараты 
Æхсаримæ, йæ хо Сафирæты йын кæй ратдзæн, уый 
тыххæй. Уыцы хъуыддаг Бибо фыста йе ’фсымæртæм 
дæр, æмæ йæ зыдтой, сæ хо лæвæрд кæй у, уый. Æмæ 
хъуыддаг ныр Бибо æндæр хуызæттæй куы сæййæфта, 
уæд ын зын куыннæ уыдаид! Йе ’фсымæрты фар- 
ста, цы мын зæгъут ныр, цы ма фæкæнон мæ цæс- 
гом Фидаратæй, куы сæ фæхынджылæг кодтон, 
зæгъгæ. 
— Омæ мæныл цы бустæ кæныс? Ды дæлæ Уæрæ- 
сейы кæмдæр сæндæтты чызджытæ лæвæрдтай... Хæ- 
дзар нын ис, хæдзар, æмæ уым фидауын хъæуы, — 
загъта йæ хистæр æфсымæр Батырадз дæр. 
— Ау, æмæ æз уе ’фсымæр нæ дæн, мæнмæ дзы 
æппын ницы бар хауы? Уæд та ме ссыдмæ фæлæу- 
уыдаиккат. Æз тынг хорз зонын мæ хойы зæрдæйы 
уаг. Стæй зонын Æхсары дæр. Уымæ гæсгæ уыцы фи- 
дыды рæдыдæй ницы ардтон. Сымах афтæ фæтагъд 
кодтат, цыма уæ фæдис фæсте сырдта... 
Гъе, ахæм фыдбылызы дымгæ æрбацыд Хабæты 
хæдзармæ. Æфсымæртæ, мыггаг кæрæдзийы дзæбæх 
нал æмбæрстой, æнæхъуаджы æфхæрдтой сæ кæрæ- 
дзийы. 
Бонтæ цæуынц, æмæ рæстæг йæ кæнон кæны. Кæд 

æмæ Сафирæт йæхи, цыма ницы æрцыд, уыйау дары, 
уæддæр æцæгдзинад, цæстытæ къахæгау, сайын нæ 
куымдта. 
Сафирæтмæ афтæ касти, цыма уыдон иууылдæр 
йæ фыны уыны. Дзылатырдыгæй цæуы чындзы лæ- 
вæрттæ, алы буцдзинæдтæ, фæлæ уæддæр цы æрцы- 
ди, ууыл йæхи бауырнын кæнынæн ницы фæразы Сафи- 
рæт. Йæ зæрдæйæ Æхсары ратонын йæ бон нæу. Уы- 
ны, Дзылатæм чындзы цæуынмæ йæ кæй цæттæ кæ- 
нынц, уый, фæлæ йæм афтæ кæсы, цыма йæ Æхсар 
хæссы. Стæй хаттæй-хатт æцæгдзинад куы бамбары, 
уæд йæ зæрдæ нырризы æмæ фæдзуры: «Ау, æмæ Æх- 
сар мæн Дзылатæм ауадздзæн? Нæ, нæ, уый никуы 
уыдзæн! Æрвитгæ дæр æм куы акодтон. Æниу æм æр- 
витын дæр цæмæн хъæуы? Цы йæм хъуамæ дзура йæ 
зæрдæ? Уадз æмæ дуне иууылдæр арт суæд, арв нын- 
нæрæд, æмæ зæхх йæ бындзарæй нырризæд! Æз уар- 
зын Æхсары, Æхсар та уарзы мæн, æмæ иумæ цæр- 
дзыстæм. Уыцы тыхджын арт та кæй бон у ахуыссын 
кæнын!» 
Ахæм уавæры Сафирæт йæ бонтæ æмæ йе ’хсæвтæ 
æрвыста. Æзойæн Бибо æмæ Æхсары æваст фæзынд 
йæ фæндтæ гыццыл фæцудын кодта. Сагъæсы йæ баф- 
тыдта. Хъуыды кодта, Бибойæн цы дзуапп ратдзæн, 
ууыл. Исдугмæ йæхиуыл фæстæмæ хæцыд, Бибойыл 
аивæй фембæлыныл архайгæйæ, стæй уымæн «æгас 
цæуай» зæгъынмæ йæхи схъæбатыр кодта. Хъæлдзæг- 
хуызæй сæмбæлы Бибойыл, зæрдиаг хъæбыс ын нык- 
кæны æмæ райдайы дзурын: 
— Уæ, æгас цæуай, мæ хæрæфырт! Дæ мадыфсы- 
мæры лæвар, æвæццæгæн, цæхæртæ калы. Ома, тар- 
бын цъæх бухайраг худ, сау тæбын куырæт æмæ скæл- 
лад цухъхъайаг! 
Бибо æнцадгай кæсы Æзомæ, йæ тугдадзинты зын- 
джы стъæлфæнтæ ацæуынц, йæхи тыхурæд ныккæны 
æмæ йæм æрдæг мæстыхуызæй сдзуры: 
— Æзо, ды цы лæвæрттæ ранымадтай, уыдон дæ 
хуызæн мадыфсымæрæн гыццыл сты, дæуæн зынаргъ- 
дæр лæвæрттæ хъæуы, уый тыххæй æмæ ды дæ хæ- 
рæфырттæн тынг стыр аргъ кæныс æмæ сæ бирæ уар- 
зыс! 

Æзо æмбæрста, Бибо ’йæм мæсты кæй у, уый æмæ 
йæ ныхас цæхгæр фæзылдта: 
— Дæ хойы дæр амондджын бон ратт, Бибо, ха- 
йыр уæд уæ хæстæгдзинад! 
— Уыцы арфæтæ хъуамæ æз дæуæн ракæнон, фæ- 
лæ дæ æз фæрсын, Æзо: ды хорз куы зыдтай, æз Фи- 
дараты Æхсарæн дзырд кæй радтон, уый, уæд ме 
ссыдмæ цæуыннæуал фæлæууыдыстут? Мæ хойы кæд 
мæхæдæг бакодтаин Дзылатæм, уæд та? Ныр æз цы 
фæуон æмæ цы зæгъон Фидаратæн? 
— Раст зæгъыс, Бибо. Æз дæр ыл сымах ссыдмæ 
фæстæмæ бæргæ хæцыдтæн, фæлæ де ’фсымæртæ, дæ 
мыггаг фæтагъд кодтой, æмæ мæнæн дæр мæ бон нал 
баци хъуыддаг бакъуылымпы кæнын. 
Бибо смæсты æмæ йын æргомæй зæгъы: 
— Æзо, æгæр бирæ бартæ райстай дæхимæ æмæ 
нæ, дуканигæсау, уæйтæ кæныс. Фидаратæ дæуæй дæр 
æмæ мæнæй дæр агурдзысты дзуапп. Ирон æфсарм 
æмæ æгъдау нал ис æви?.. Цавæр мадыфсымæр нын 
дæ? Дыууæ галыл нæ куы ныууæй кодтай. Рох дæ ма 
уæд, Фидаратæм дæр ис фæсивæд, хистæртæ. Цы нæ 
схондзысты адæм? Нæ иутæ Фидаратимæ фидауынц, 
иннæтæ та Дзылатимæ. 
Æзо сыстад æмæ рацыд йæ хæрæфыртты хæдзарæй. 
Сæхимæ фæндагыл йæхинымæр дзуры: «Иугыццыл ма 
куы афæстиат уыдаис, Бибо, уæд æз Сафирæты бæргæ 
афæндараст кодтаин, фæлæ кæрæдзийы ныццæгъдæнт 
Дзылатæ дæр, чи ныффæстиат! Бæргæ сын дзырдтон. 
Æниу ныр дæр цы тыхсæм? Фæрæйдзысты, æмæ Дзы- 
латæ сæ чындзы ахæсдзысты, Æзо та къобор галтæй 
йæхицæн хуым кæндзæн». 
Гъе, ацы хъуыдытимæ Æзо йæ бонтæ æрвыста. 
Рæстæг зилы æрæгвæззæджырдæм. Хъæд фæбур ис. 
Донæн йæ хъæр фæтынгдæр. Мигътæ цæгаты бадын 
байдыдтой. Алчи йæ куыстытæй февдæлондæр. Ныхасы 
фæз адæмæй фæбæзджындæр ис. Алыхуызон ныхæстæ 
сæм цæуы, фæлæ ныхæстæн сæ ахсджиагдæр здæхт у 
Дзылатæ æмæ Фидаратырдæм. Чи зылын кодта Дже- 
тæгъæзы: «Нæ йын æмбæлдис зонгæ-зонын Æхсары 
сæрты ахизын». Чи та-иу загъта: «Цæмæн, цæмæн? 
Дзылатæ дæр мыггаг сты, мыггаг!..» 

Гъе, афтæ адæм Фидаратæ æмæ Дзылаты æхсæн 
цæгъдынц зынг. 
Æхсар ацы фæстаг заман тынг æнкъард у. Æмæ 
æнкъард дæр куыд нæ уа, — алыхуызон ныхæстæ цæуы! 
Хаттæй-хатт хъазгæмхасæнты афтæ дæр æрыхъуысы: 
«Уæддæр дын, Æхсар, дæ хъæбысæй Сафирæты куыд 
фелвæстой Дзылатæ!» 
Йæхæдæг иунæг уæвгæйæ та ахæм хъуыдыты бацæ- 
уы: «Цымæ мын мæ хъысмæт цы цæттæ кæны? Уæвгæ 
дæм, хъысмæт, ницы æнхъæлмæ кæсын, дæумæ дæр, ды 
дæр фыд-зæрдæ дæ», — æмæ цыма цардмæ лæбургæ 
кæны, уыйау йæ цæсгом мæсты арт суадзы. Æмæ куыд- 
дæр аджих вæййы, стæй та тарстхуызæй сдзуры: «Топ- 
пы цæхæр, карды æрттивæнтæ, туджы зæйтæ, цæссы- 
джы култæ — уадз æмæ æрцæуой иууылдæр! Нывонд 
кæнын Сафирæты дæр æмæ мæхи дæр рæстдзинад 
æмæ уарзондзинады тыххæй. Уарзондзинады талынг 
кæмттæ хъуамæ срухс уой. Йæ тухийы æфсондз ын 
асæттын хъæуы, йе згæ рæхыстæ йын атонын хъæуы!» 
Йæ сагъæстæ афтæ стыхджын сты, æмæ бæлвырд цæ- 
уыл æрлæууа, уый нал зоны. Йæ хъуыдытæ йæ ахæссынц 
дардмæ, йæ сомбон куыд уыдзæн, ууыл райдайы мæт. 
Афтæ йæ уаты уыцы сагъæстимæ рацу-бацу кæны. Цæх- 
гæр фæзилы стъолырдæм æмæ цыма искæмæ æртхъирæн 
кæны, уыйау стъол æрхойы: «Уæ, æнæзæрдæ Æзо! 
Афæлдахын дæ хъæуы дæу, бæргæ! Фæлæ ма, уæвгæ, 
уымæй дæр цы рауаид. Æзойæц йæ зæрды цы уыди, 
уый бакодта. Цард у тох, уæлахиз дзы кæны æхсар, 
Æхсары бын цагъар диссаг нæу, фæлæ зæрдæйы ца- 
гъар æмæ тæппуд фидиссаг у. Уадз æмæ мæ царды стыр 
фæйлауæнтæ хъысмæты къæдзæх-рæгътыл хойгæ ахæс- 
сæнт. Здæхгæ дзы нал у фæстæмæ. Сафирæт, Сафи- 
рæт!.. — æмæ та джихауæй аззайы. — Уæ, æхсар, уæ, 
хъысмæт, уæ, æфсарм! Цы у сымахæн уæ, тæрхон? Са- 
фирæты ахæсдзысты Дзылатæ, уыдон къæрццæм- 
дзæгъдæй куы кафой, фæндыры цагъдмæ куы зарой, 
уæд, марадз Æхсар, æмæ ды сæ цæрæнбонмæ кув. Нæ, 
нæ, цагъар, дæ бæсты мæлæт! 
Уыцы ныхæстæ кæнгæйæ, цыма доны хъæр фыццаг 
хатт фехъуыста, уыйау йæ сагъæстæ уыйырдæм азыл- 
дысты. Æдзынæг ныхъхъусы донырдæм. Стæй хъæл- 

дзæгхуызæй фæхъæр кæны: «Мæ уд дæ фæхъхъау, мæ- 
нæ дон, табу де стыр æхсарæн! Кæс-ма, цæуыл у амæн 
йæ мæсты хъæр, йæ фæдис? Æрдз æй йæхицæн кæны 
кусæг, цагъар. Уый та йæхицæн сæрибары фæндаг 
агуры. Кæс-ма, куыд зынтæ æмæ фыдæбæттæ кæнгæйæ 
къæртт кæны йæхицæн фæндаг. Хæхтæ йæ риуæй сæт- 
гæ цæуы. Кæдæм, кæдæм у йæ балц ацы донæн?! Стыр 
денджызы астæуы уылæнтæм!» Стæй та, иучысыл 
афæстиаты фæстæ, йæхимæ уайдзæфгæнæгау фæзилы: 
«Кæсыс, мæ зæрдæ? Ды фæзм уыцы доны. Хъуамæ цы- 
фæнды зынтæй дæр дæ фæндон кæронмæ ахæццæ кæ- 
най! Цы у цард цагъарæй! Рæстдзинад, сæрибаруарзы- 
над, нæй дæу тыххæй тæрсæн нæдæр зынтæй, нæдæр 
мæлæтæй! Кæсыс донмæ, мæ зæрдæ? Айнæг хох йæ 
риуæй къæртгæнгæ куыд цæуы! Уымæн дæр нæу æнцон. 
Гъе афтæмæй æфты къухы зæрдæйы уарзондзинад! Йæ 
тухийы æфсондз ын сæттын хъæуы, йе згæ рæхыстæ 
йын атонын хъæуы! 
* * * 
«Авд хойы» æрбахæстæг сты хурыскæсæнмæ. Арв 
æрбахъулæттæ ис, цыма рауарынмæ хъавыд, уыйау, 
фæлæ та расыгъдæг. Райдыдта бон. 
Хур бæрзонд ссыди, уæддæр Æхсары йæ фын нæ 
уадзы. Æвæццæгæн ма ахастаид дарддæр дæр, фæлæ 
йæ дыууæ уарзон æмгары — Темыр æмæ Хаджумар — 
хъæлдзæг ныхæстæ кæнгæ, дуар æрбахостой. Æхсар 
фехъал вæййы. Хаджумар æм худгæйæ сдзуры: 
— Цы афоны хуыст у, Æхсар? Цыма дысон дæ 
каистæм — Хабæтæм — сиахсы æгъдæуттæ кодтай! 
Стæй ма йæм Темыр бафтыдта: 
— Цы кæна, мæгуыр, чызджытæ дзы къафеттæ 
агуырдтой æмæ, æвæццæгæн, стыхст. Куыд æм кæсын, 
афтæмæй цыма бонæй æрбацыд æмæ схуыссыд. 
Иучысыл хъазæн ныхæстæ акодтой æмæ ахудтысты, 
стæй рахызтысты уæззау ныхасмæ. Темыр сабырæй, йæ 
алы ныхасæн дæр цыма йæ уæлдæйттæ кардæй лыг 
кодта, афтæмæй райдыдта дзурын: 
— Æхсар, мах стæм де ’нæцудгæ æмгæрттæ. Махæн 
нæ хæс у дæу тыххæй алы зындзинад дæр бакæнын. 

Ды хъавыс Сафирæты аскъæфынмæ. Уый у ахъуыды- 
йаг. Ды хизыс судзлæ артмæ. Мах дæр цæттæ стæм дæ 
фæдыл уырдæм багæпп кæнынмæ. Мах дзы нæхи удтæ 
æмæ зынтæ нæ иргъæвæм, фæлæ акæс дарддæр. Арт 
налат у, куы ссудза, уæд уый растæй-зылынæй никæйы- 
уал æвзары. 
Хаджумар дæр æм йæ ныхасы хай баппæрста: 
— Уырысмæ иу æмбисонд ахæм ис: «Авд хатты йæ 
сбар, иу хатт æй ралыг кæн». Уый æз уымæн дзурын, 
æмæ ацы хъуыддагмæ канд иуырдыгæй æркæсын нæ 
хъæуы, фæлæ алырдыгæй дæр. Æрмæст йæ хорзырды- 
гæй куы кæсæм хъуыддагмæ, уæд уый у рæдыд, фæлæ 
йæм йе ’взæрырдыгæй дæр æркæсын хъæуы, Мах 
сфæзд кодтам Дзылатæн се ’фсармы къул басæттын. 
Иу уый. Дыккаг та, нæ фыдæлты æгвдау дæр кæй 
ныннæрдзæн, уыцы хаба;р уæ рох ма уæд. Зæгъдзысты: 
«Ау, уый та куыд у? Æгъдæутты сæрты куыд ахызтыс- 
ты уыдон? Цæмæн нæ бафхæрдтой?» 
— Фыдæлты æгъдæуттæ афтæ ныннæрæнт, æмæ 
фæйнæрдæм дургай куыд азгъæлой! Атæппæт фыдбы- 
лызтæ, хинтæ æмæ царды марг уыдоны къæбиц у, — 
загъта Æхсар. 
— Рæдыды комы æхсырф æмбал! 
— Иуныхасæй, фæстæмæ здæхгæ нал у. 
— Уый дын нæ барын, Æхсар. Цыма фæстæмæ ра- 
лыгъдыстæм, уыйау нæ æмбарыс. Нæхи дзы нæ аууон 
кæнæм. Мах нывонд стæм дæ фæстæ. Мæлæтæй дис- 
сагдæр æмæ тæссагдæр ницы ис царды мидæг. Тынг 
æнцонæй исæм мах уый не ’мгардзинады тыххæй. 
Æхсар куыддæр къуылымпыгæнгæйæ райдыдта ны- 
хас кæнын: 
— Æз цард æмæ хъысмæтæй ме сæфт уыдтон або- 
ны онг, фæлæ йæ мæнæ гъеныр уынын: ис дзы адæй- 
магдзинад дæр æмæ æууæнк дæр. Æмæ адæймагдзи- 
над æмæ æууæнк цы царды ис, уый фæрнæйдзаг уæд. 
Цагъары цард та у хæдмæл, уым ад нæй. Æмæ цагъа- 
рæй, хæдмæлæй мæ цард æрвитыны бæсты, æз иттæг 
зæрдиагæй æмæ зæрдæрайгæйæ хизын уыцы стыр арт- 
мæ. Уадз æмæ царды судзгæ къæйыл аззайон æртху- 
тæгæй. Мæнæн здæхгæ нал у! Темыр, дæ хорзæхæй, ды 
ацы фæстаг бонты Сафирæты кæд федтай? 

— Тæккæ знон. 
— Æмæ куыд у йæ зæрдæйы афæлгæст? 
— Æмæ дæ хъуамæ уый мæт та цæмæн уа? Хæфс 
у, калмы дзыхмæ цæуы, æмæ кæд дæ бон у, уæд æй 
фервæзын кæн! 
— Темыр, мæ ныхас дæм аипп ма фæкæсæд, фæлæ 
денджыз æмæ сылгоймаджы зæрдæ фæливаг сты. 
— Раст зæгъыс, Хаджумар, фæлæ денджыз ныр- 
тæккæ æнцад у. Фыдуадæй йын ма тæрс. 
— Цæй, цы уа, уый уæд! 
Ууыл сæ ныхас фæци. 
Æхсæв. Хабæты галуаны Сафирæты уатæй цырагъы 
рухс цæуы. Уым стъолы фæйнæварс бадынц Сафирæт 
æмæ йе ’мгар Аминæт. Кæд сын цырагъ сæ цæсгæмт- 
тæм тынг рухс кодта, уæддæр сæм афтæ касти, цыма 
талынджы бадынц, Аминæт ныккæсы Сафирæты цæ- 
стытæм æмæ йæм сдзуры: 
— Сафирæт, цæттæ стæм ныр, фæлæ ма йыл ахъуы- 
ды кæн иу хатт. 
— Аминæт, мæ зынаргъ æмгар, ницыуал дзы ис 
хъуыдыгæнинаг, иууылдæр хъуыдыгонд сты. Зæрдæйыл 
гуыдыр куы сæвæрай, уæд уый хуины ахст. Уырдæм 
ын дæтт къæбæр, æмæ дын ахæстоны хицау, цы йæ 
фæнды, уый кæндзæн. 
— Раст зæгъыс, мæ зынаргъ хо, уæззау сты уыдон 
иууылдæр, фæлæ мæнæ ныр ды цы сфæнд кодтай, уый 
дæр, рох дæ ма уæд, рог æмæ аслам нæу. 
— Уынын æй, Аминæт, фæлæ нæхи нывондæн æр- 
хæссæм нæ хоты цагъардзинады ныхмæ тохы. Уадз 
æмæ дзы фесæфæм æз æмæ ды. Сæрибар, рæстдзинад — 
уыдон къухмæ лæвар нæ цæуынц. 
— О, Сафирæт, уыцы ныхæстæ куы кæныс, уæд дæ 
цæсгом цæй рæсугъд у! Хæлæг дæм кæнын. Афтæ мæм 
кæсы, цыма нæ цагъардзинады рæхыстæ тонгæ æмæ 
мургæнгæ цæуыс. Цæттæ дæн æз алцæмæ дæр, ды цы 
зæгъай, уымæ, Сафирæт! 
Аминæтæн йæ ас у рæстæмбис, ис ын рæсугъд, арф 
хъуыдыджын цæстæнгас. Фæлæ йæ цæсгомы цъар у 
уæлæнгай хæбуздзыхъхъытæ. Кæд æмæ йæ фындз чы- 
сыл тъæпæнгомау у, уæддæр ын йæ урс дæндæгтæ, йæ 
аив æнгас æмбæрзтой йæ цæсгомы хъуагдзинæдтæ. 

Уæлдайдæр-иу йæ даргъ цæстыхаутæ куы фегом сты, 
уæд ын йæ сурæтæн иттæг рæсугъддзинад лæвæрдтой 
йæ дынджыр сау цæстытæ. 
Мæнæ уатмæ æнæнхъæлæджы æрбацыд æртыккаг 
чызг Дзерассæ. Ныллæггомау, тымбыл сылгоймаг. Дзы- 
латы хæстæг. Уый у ахæм адæймаг, æмæ уарзондзина- 
дæн аргъ чи нæ кæны, фæлæ афтæ чи зæгъы: бахæрон, 
бафсæдон, уымæй фæстæмæ цыфæнды дæр уæд, бар 
йæхи. Чызг дуарæй куы бахизы, уæд йæ риуыдзаг хус 
худт ныккæны æмæ сдзуры: 
— Цæй æнкъардæй бадут? Дæ бонæй уай, Сафи- 
рæт, Дзылаты хæдзармæ чындзы чи цæуы! Царв æмæ 
æхсыры дæ къухтæ дардзынæ. Ивæзгæ дзыкка дæ 
зæрдæ куы æрцагура — акæндзынæ-иу æй, дзаджджын 
уæлибæхтæ... Дæс хъуджы-иу куы радуцай! Замманай 
глази къабатæй къул йæ тæккæ дзаг. Цары, фæндзгай 
азтæ кæуыл цæуы, ахæм фиутæ. Цыппар æфсымæры — 
тиутæ, амæй ай хуыздæртæ. Цы дын у, сæ дзабыртæ 
сын-иу сæрфтæй райсомæй-райсоммæ сæ разы авæр- 
дзынæ. Дæс хъуджы родтæ сæрвæтмæ ратæрын дæр 
зæрдæрухсдзинад у. Бон-иу цыппар хъуылæджы куы 
цæгъдай!.. 
Стæй Дзерассæ уæззау ныуулæфы æмæ та йе ’мга- 
рæн фæзæгъы: 
— Уæдæ, уæдæ, Аминæт. Иуæй-иутæм дзы цы 
амонд æрхауы! Кæсыс нæхи Сафирæтмæ. Мæцæлы ца- 
ды ленк кæны æмæ ма мах мæтæй мæлдзæн. Чын- 
дзæхсæвæн та дыууæ галы цæттæ кæнынц, нæртон фе- 
сты сæ лæвæрттæ. 
Уыцы ныхæстæм Сафирæт мæсты кодта, фæлæ йæ- 
хи тыххæй урæдта. Стæй хъазгæмхасæнты сдзырдта: 
— Тæрсгæ ма кæн, Дзерассæ, хъуылæг-иу иумæ 
цæгъддзыстæм æмæ дын-иу къæртайы дзаг мисыны 
дыеджыр нæлхæ уæхимæ хæссынæн нысхойдзынæн. 
Йæхæдæг, Аминæтимæ фемдзаст уæвгæйæ, æнæбары 
бахуды. 
«Бæрзæйдих дæ хуыцау фæкæнæд, кæд кæцæй æр- 
бахаудтай!» — хъуыды кодта йæхинымæр Сафирæт. 
Стæй уалынмæ Дзерассæмæ кæртæй сæ гыццыл лæп- 
пу арбахъæр ласта: 
— Дзерассæ, нана дæм дзуры! 

*** 
Дзылаты Джетæгъæзы хæдзары ис стыр змæлд. 
Адæм хъæлдзæгхуызæй цæуынц, хуынтæ хæссынц. 
Залдуз, хæрзхуыз зæронд ус, йæ дадалитæ аив 
уагъдæй хуындзаутæн арфæ кæны æмæ сын сæ хуынтæ 
исы. Куы сæ сбæлвырд кæны, уæд устытæн æмбарын 
кæны æппæт хуынарæзт куыд рæсугъддæр æмæ бæр- 
каддæр хуызæй равдиса, ууыл архайгæйæ: 
— Мæнæ уый у йæ мадыфсымæры хуын, мæнæ уы- 
цы алæмæты хуын та — йе ’мдзуарджыны... 
Залдуз фендджын ус у. Хуыны кад, хуыны ахадын- 
дзинад уый хуызæн ничи сараздзæн. Йæ къухæй ахæм 
хуынтæ бирæ ацыдис. Канд Дзылатæм нæ, фæлæ хъæу- 
бæсты дæр куы вæййы ахæм хъуыддаг, уæд йæ аивгæ- 
нæг фылдæр хатт уый вæййы. Хæдзары уыди хистæр 
зæронд лæгтæ. Æмæ сæм Залдуз бадзуры йæ хуыны 
цурмæ: 
— Æркæсут, мæ хуртæ, мæнæ Дзылаты хуынмæ 
Хабæтæн. 
Бицко æмæ Гæбыл зæрдиагæй раарфæ кодтой Зал- 
дузæн. Гæбыл ма Залдузæн зæрдæлхæнæн ныхас 
скодта: 
— 3алдуз, дæхуын иттæг нæртон у.Тынг кад кæныс 
Хабæтæн, бæрзонд сæ кæныс, æмæ дын хуыцау раарфæ 
кæнæд. 
Залдузы фарсмæ лæууыд Чесæду, тæнæгæфсæр, 
цыргъфындз, бæрзонд къæсхуыртæ сылгоймаг, Дже- 
тæгъæзæн йе ’мхæрæфырт. 
— Гæбыл, уæддæр хуынæн йæ ахсджиагдæр дзау- 
матæ ам нæма сты: кæсæмертæ æмæ урс цыллæ хыз- 
тæ, — фæзæгъы Залдуз. 
— О, уæдæ ма дзы кæд уыдон дæр ис, уæд æз фын 
уынын, фын, Залдуз. Хуыцау, дæхистæн, ай онг фæ- 
цардтæн æмæ ахæм диссаджы хуыныл никуыма сæм- 
бæлдтæн. 
Гæбыл æмæ Бицко тынг буцæй рацыдысты Дзыла- 
ты хæдзарæй... Фæндагыл сын нозтрæвдыдæй ныхас 
бацайдагъ. 
— Хетæджыстæн, цард цытæ кæны, уый йæхæдæг 
дæр не ’мбары, — дзуры Бицко. — Ахъуыды-ма кæ, дæ 

хорзæхæй, Гæбыл, утæппæт хъуыддæгтæ æмæ бæркæд- 
тæ хуыцау Дзылаты хæдзармæ куыд сарæзта! 
— О Бицко, алцыдæр хуыцауæй аразгæ у. 
— Æмæ цавæр хуыцау у, уыдоны амонд йедтæмæ 
кæй рæвдауа, уый нал ис? 
— Амонд дæ уæд, Бицко, амонд, уыййедтæмæ цы- 
фæнды дæр у. Куы ахъуыды кæнай, уæд диссаджы 
хъаруджын сты Дзылатæ. Гъер Джетæгъæз мæ хæстæг 
у, Фидараты Æхсар та мын ницы бавæййы, фæлæ Æхса- 
ры раз Джетæгъæзæн баком, уый мæнмæ тынг диссаг 
кæсы. Æхсар — саджыфисынтыл амад, арты хуызæн 
лæппу, Джетæгъæз та? йæ конд — хлепайы куырисау. 
Иу адæмы хуызæн ныхас дзы нæ фехъусдзынæ, фæ- 
рæтхъæд куы фæамайы, уæд дæр ын авд хæлды фæ- 
кæны. 
— Æниу ма йын дæ разы йæ цæстмæ бакæс: сахъат 
ът куы у. 
— Уæ, дæ бон мын дæхи фæндиаг уа, Бицко! Уы- 
дон, мæ хур, иууылдæр исбон æмбæрзы, исбон. Хъуыд- 
даг мулк у, мулк. Федтай стъолыл? Фæхсынтæ æмæ 
кæсæмер къабайæгтæй бынмæ æрцæйтыдта æви нæ? 
Гъеуæд, мæ хур, лæг къуылых дæр æмæ сохъхъыр дæр 
нал вæййы... Сырды арт ратæры, зæрдæйы цы вæййы, 
уый та нозт зæгъын кæны. 
— Гъе, афтæ ныхасгæнгæйæ сæ алчидæр йæ хæдза- 
рыл сыкъадзæфæй сæмбæлди. 
Уыдис изæрдалынгтæ. Кæд гыццылгай сæлфынæг 
кодта, уæддæр къуылых мæйрухс уыди. Фидараты 
Æхсары хæдзарæй уынæр цыди, фæлæ дзы бæлвырд 
ныхас нæ хъуысти. Сæ куыдз мæнг рæйдтытæ кодта. 
Иукъорд чидæртæ дуарæй фæмидæг сты, фæлæ сын 
равзарæн нæ уыд, æрмæст зындысты сæ сау æндæргтæ. 
Сæ уынæр гыццыл фæтыхджындæр. Райхъуысти дзы 
ахæм ныхас: 
— Цы æрцæуинаг уа, уымæ кæсын нæ хъæуы, йæ 
размæ цæуын хъæуы. Хъуыддаг æргъæвын хорздзинад 
нæ хæссы. Æмбисондæн куы баззад: «Саг æмгъуыд- 
мæ кæсгæйæ æнæ къæдзилæй баззад». 

Иучысыл афæстиаты фæстæ сæ ныхас карздæрæй 
цæуын байдыдта: 
— Уæдæ кæд саг æмгъуыдмæ кæсгæйæ æнæ къæдзи- 
лæй баззад, уæд махæн дæр цæмæй нæ хъуыддаг æнæ 
къæдзилæй ма баззайа, уый тыххæй нын æй дарддæр 
мауал æргъæв, йæ сахат æрхæццæ. Цы зæгъут, не ’фсы- 
мæртæ? 
Иукъордæй сдзурынц: 
— йæ рæстæг у ныр, нæ хъысмæт цы скæрда, уый 
фæуæд. 
— Батырадз, раст зæгъыс. Æз абон Аминæты фед- 
тон, æмæ мын уый бамбарын кодта хабæрттæ. Райсом, 
сабаты — йæ хуын, сомæхсæв та йæ хæсгæ кæндзысты. 
Æмæ уæд уæ сагыл къæдзил нæ, фæлæ хъустæ дæр нал 
уыдзæн. Лæугæ нын нал у. Нæ хъул цы абада, уый 
абадæд, — загъта Хаджумар. Мах тынг раст кæнæм. 
Хæс йæ фидынæй рæсугъд у. Джетæгъæз Æхсарæн цы 
«лæвар» ракодта, уый йын фæстæмæ фидын хъæуы. 
— Ацы фæстаг бонты Æзо дзырдкъахæн кæны, — 
сдзырдта Темыр. Зæххыстæн, цы хъавы — нæ йæ æм- 
барын. Ракъахын мæ йæ зæрды ис, æвæццæгæн. Цæй, 
уыцы ныхæстæ ныууадзæм, æхсæв махмæ нæ кæсы. 
Алы минут дæр зынаргъ у!.. 
Афтæмæй иу иннæйы фæдыл рацыдысты Æхсары 
хæдзарæй. Цæсгомæй сын равзарæн нæ уыд, æрмæст 
зындысты сæ сау æндæргтæ. Сæлфынæг тынгæй-тынг- 
дæр кодта, мæйæн йæ рухс фæмынæгдæр. Хъæу уыдис 
æнцад-æгомыг, цыма исты хъуыддагмæ æрцæуын 
æнхъæлмæ касти, уый хуызæн... 
Сафирæт йæ уаты мидæг къуымтæ змæнты, цыдæр 
агуры, тыхсы. Æвиппайды цыма йæ зæрдыл цыдæр 
æрбалæууы, уыйау æнæ дзургæйæ фесты æмæ тыргъы 
дуар фегом кæны, зæхмæ æрхизы æмæ сæ зæронд ер- 
дойы уæлхъус алæууы. Фæстагмæ ныджджих вæййы. 
Иу цыбыр рæстæджы фæстæ рудзынгмæ спичкæйы 
рухс фæзынди. Цыма йæ уыцы спичкæйы рухсы стъæл- 
фæнтæ зынгау асыгътой, уыйау цæхгæр йæ мидбынаты 
цъилау ныззылди чызг. Йæ уаты мидæг куы иу дзаума- 
мæ февналы, куы иннæмæ. Йæ кæлмæрзæн фелвасы 
æмæ йæ фехсы. Стæй та фелвасы йæ мады кæлмæрзæн, 
ахъæбыс ын кæны сывæллонау æмæ йæ йæ сæрыл æр- 

кæны. Кæуæгау сдзуры: «Уæ, мæ зынаргъ ныййарæг, 
де ’хсыры хъуыртт мын хæрам ма скæн. Дæ хъарм 
хъæбысы бæсты мæхи дæ кæлмæрзæны тухын». 
йæ цæсгом уыди тарстхуыз, йæ цæстытæй уæрæх 
касти. Февнæлдта цырагъмæ æмæ рудзынгæй рухс нал 
дыд. Иучысыл сагъдауæй алæууы, стæй фæзилы фæр- 
саджырдæм, фегом æй кæны æмæ зæхмæ æрхизы. Иу- 
исъорд къахдзæфы акæнгæйæ, йæ хъустыл хæдзарæй 
æрцæуы хъæлдзæг ныхас. Йæ сæрæй йæ фæндтæ атæ- 
хынц, цыма йæ тарф фынæйæ фехъал. Йе ’фсымæр Бу- 
цæ æмæ Æзойы ныхас дзæбæх æмбæрста. Йæ сæрæй 
йæ къæхты бынмæ ныррызт æмæ хинымæр йæхи фæр- 
сы: «Фыны дæн æви æргомæй кæнын ацы ми? Цы ар- 
хайын æмæ цæмæ цæттæ кæнын мæхи? Мæ хъару куы 
басаст, мæ зонд куы сдзæгъæл, уæд цы кусын? Ме 
’фсымæртæ, мæ хæстæджытæ æнхъæлмæ кæсынц Дзы- 
латæй уазджытæм. Цы архайын уæд æз та? Цы сын 
аразын сæ цины бонæн? Фæдис?.. Топпы гæрæхтæ?!. 
Джихæй алæууы, стæй та сабыргай сдзуры: «Цымæ 
мæ уд ирвæзын кæнын æви, уарзондзинад, ацы хъуыд- 
дæгтæ иууылдæр дæуыл баст сты? Мæ бон куынæ у мæ 
зæрдæйæ мæ хуры хайы стонын». 
Чызг иннæрдæм фездæхынмæ куыд хъавыд, афтæ 
цæмæдæр фемдзаст, йæхи фæурæдта, йæ цæстытæ къу- 
хæй асæрфта, стæй йæ дзыккутæ фæстæрдæм алæгъз 
кодта, цыма йыл ног тыхтæ бафтыд, уыйау йе уæнгтыл 
схæцыд æмæ комкоммæ ныккаст, хæстæгæй-хæстæгдæр 
æм цы сау æндæрг кодта, уымæ. Зæрдæйы ныфс æваст 
сабухта. «Æз ницæмæй тæрсын, цæттæ дæн цыфæнды 
хъизæмарæй амæлынмæ дæр, уæддæр ме ’фсымæр Бу- 
цæйы фæнд нæ уыдзæн, мæхи нæ бауадздзынæн фосы 
æмсæр ауæй кæнын!» — фæзæгъы уый йæхинымæр. 
Фæлæ та ног йæ хъустыл ауайынц топпы гæрæхтæ, йæ 
цæстытыл ауайынц адæймаджы мæрдтæ æмæ йе ’фсы- 
мæртæ тугамæстæй. 
Уыцы судзгæ сагъæстæй йæ зонд фæцæуæгау кæны, 
хъару асæтты, йæ фарсмæ стыр къæйдурыл банцой кæ- 
ны, сæр ныттилы, зæрдæ æрбауынгæг вæййы æмæ хи- 
нымæр ныккатай кæны: 
«Цы кусын, цы аразын мæхицæн дæр æмæ æртæ 
мыггагæн дæр? Цытæ цæудзæн мæн тыххæй мæ фæ- 

стæ? Цы чындæуа, мæ зонд куы цæуы бынтондæр... Нæ, 
нæ! Æрра дæр нæ кæнын æмæ мæ зонд дæр нæ фæ- 
цыд!» Цыма йæ тарф фынæйæ фесхъиудта, уыйау 
æвиппайды фæзылд. Сау æндæрг æм æрбахæццæ. Са- 
фирæт сагъдауæй аззад. Йæ разы æрбалæууыд бæр- 
зонд, саурихи, хæрзконд нæлгоймаг. Гæрзивтонг, йæ 
сæрыл — цъæх мыстхъуын худ, йæ уæлæ — цухъхъа, 
нымæт. Чызгмæ сабырæй сдзуры: 
— Цæй, нæ фембæлд сгуыхт æмæ æвæсмон уæд, 
Сафирæт! 
Арв ферттивы, уарын тыхджындæр кæны. Сафи- 
рæты дзыхæй уддзæф дæр не схауы. Раст цыма ацы 
хабæрттæ фыны уыны кæнæ йæ цæстытыл уайынц, 
уыйау æнæ дзургæйæ араст вæййы лæппуйы фæдыл. 
Доны был стыр æхсынцъы бæласы бын цæттæйæ 
лæууынц скъæфджытæ. Сæ иу бæхтыл хæцы, иннæ чы- 
сыл æддæдæр рацыд æмæ се ’мбалы æрбацыдмæ æн- 
хъæлмæ кæсы. Сафирæтмæ хъуысын байдыдта бæхты 
къæхты хъæр, сæ хуыррыттытæ, се згъæллаггæмтты 
зыланг. Хаджумар хъæлдзæгхуызæй хæстæг æрбалæу- 
уы Сафирæты фарсмæ. Йæ къух ын райсы, йæ нымæт 
фелвасы, чызджы дзы æрбатухы æмæ йæ Æрфæныл 
авæры. Иууылдæр арæвдз сты. Уæд Темыр бадзуры: 
— Гъæйтт, Уастырджи, рæствæндагыл нæ бафтау!.. 
* * * 
Кæд Хабæтæ æмæ хъæубæстæ тыхджын фæдис сыс- 
ты æмæ алы къуыпп, алы дзыхъхъ, алы тигъ дæр 
сгæрстой, уæддæр дзы ницы зæрдæлæууæн ардтой. Æп- 
пынфæстаг, донмæ хæстæг бæхты къахвæдыл бафтыды- 
сты. Фæлæ уым дæр бæлвырд цæуыл æрлæууыдаиккой, 
уый нæ ардтой. 
Дзылатыл сæ арв æрхаудта, хæхтæ сыл рафæлдæх- 
тысты. Чи-иу загъга, быдырырдæм æй ахастой, чи та 
дзырдта, хохырдæм æй аскъæфтой, зæгъгæ. 
Ахæм ныхæстæ дæр цыдис: 
— Арсæн йæхи уыдтой, афтæмæй ма йын йæ фæд 
агуырдтой. Цом Фидаратæм æмæ сын сæ чызджытæ 
æмæ сæ лæгты дæр рахæссæм. Йе йæ мадырвадæлтæм 
уыдзæнис æмбæхст, йе та — сæхимæ. 

Æзо тынг зæрдиагæй архайдта, арт æндзæрста. Йæ 
дзыхыдзаг хъæр кодта: 
— Сафирæт, кæм дæ? Æз Æзо дæн!.. 
Ахæм уавæры бахаудтой, æмæ чи кæмæ лæбурдта, 
чи цы кодта, уый нал æмбæрстой. Иргъæвæгæй, арда- 
уæгæй, лæбурæгæй — иууылдæр сæмхæццæ сты. Фæлæ 
сын хъæр æмæ æртхъирæнтæ йедтæмæ ницы æнтысти. 
Ныхасы бадынц дыууæ зæронд лæджы: Астемыр 
æмæ Хасæхъо. Хасæхъо, йæ лулæ асхъаугæйæ, цæстмæ 
æхсидав бахæссæгау, сдзуры: 
— Нæ хуыцау ныл рахаттис, Астемыр. Æфсарм 
æмæ æгъдау нал и. Куыд у уый?! Искæйы куырд усы 
аскъæф! Уый хæдзарæй Сафайы рæхыс рахæссæгау 
куы у. 
— Гъе, Хасæхъо, раст зæгъыс! Цытæ ма фендзы- 
стæм дарддæр та! 
— Хорзæй ницыуал, Астемыр, уый тыххæй æмæ, кæ- 
сыс, гъер мæнæ Æхсармæ цы ныфс æрцыдис!.. Йæ 
бонтæ Дзылатæм æххуырстæй куы арвыста. Уыдоны 
сылытæй æмæ къæбæртæй куы схъомыл ис. Уыдоны фо- 
сы фæстæ ратæх-батæхæй йæ зæвæттæ куы схаудтой. 
Астемыр иучысыл асагъæсхуыз, хъуыдыты ацыди, 
стæй цыма йæ зæрдыл исты æрбалæууыд, уыйау дзу- 
рын райдыдта: 
— О, хуыцау дын хорз ракæна, Хасæхъо! Мæ зæр- 
дыл мын сæ куы æрлæууын кодтай. Æхсар мулкæй цы- 
быркъух у, фæлæ удыхъæдæй Джетæгъæзæй фæстæ- 
дæр нæ ралæудзæн. Хъуыды ма кæныс, Хасæхъо, уæлæ 
сын зымæджы сæ фос куы тардтой, уый? Джетæгъæз 
æдгæрзтæ куы ралыгъди. Æхсар та сæ фæстейы асырд- 
та, къæрныхтæй дыууæйы амардта æмæ сын сæ фос 
раздæхта. Дыккагæй та уый, æмæ йын йæ мыздыл ра- 
кæ-бакæ куы кодтой, уæд сын Æхсар афтæ куы загъ- 
та: «Сымах бирæ хъæуы æмæ уын хæлар уæнт». Кæд 
æмæ Дзылатæ пихылæйттæ хæссынц, уæддæр лæгдзи- 
нады арт мулк нæ хуыссын кæны. 
— Раст нæ дæ ды, Астемыр. Дæ мызд дын куы нæ 
бафидон, уæд мын мæ куырд усы хæссынмæ хъавыс? 
Фыдæлты æгъдæутты сæрты хизыс? Куыд кæсын, афтæ- 
мæй, Астемыр, ды дæр уыдонæй дæ. 
— Хасæхъо, дæ рын бахæрон, байхъус-ма чысыл. 

Ам ды дæхæдæг раст нæ дæ. Мæгуыры дæхимæ бакæн 
æмæ йын фæкусын кæ, стæй дын дæ фос абырджытæ 
тæрæнт, æмæ уый дæ бæсты адзалмæ бацæуæд, йæхи 
студжджын кæнæд, дæ фос дын æрыздахæд, стæй 
йын йе рагъ ныххой, цæугæ дæ хæдзармæ, зæгъгæ. 
Гъе, Хасæхъо, мæ хур, Æхсар уыцы фосыл нæ тох код- 
та, фæлæ сæры кадыл хæцыдис. Дыккаг та уый у, хуы- 
цау дын хорз ракæна, Хасæхъо, æмæ Æхсары Сафирæ- 
тæй зæрдæ куы нæ уыдаид, уæд æм уыцы ныфс не 
’рцыдаид. Куыд зæгъынц, афтæмæй Æхсар чызджы 
æфсымæр Бибоимæ фидыд уыд. Иуныхасæй, куырд ын 
уыди, куырд. Уый Дзылатæ дæр зыдтой æмæ æфсы- 
мæртæ дæр. Æмæ кæд афтæ у, уæд Æхсар ахаста йæ 
куырд усы. Æндæр дзы диссагæй ницы æрцыд! 
— Астемыр, Фидаратæн тæрхонылæг куы фæуис, 
уæд Дзылаты базылын кæнис. Гъе, дæ хуызæттæ сты 
ардауджытæ дæр æмæ æгъдаухалджытæ дæр. Ай сыл 
сæ арв хаугæ æркодта, ды та Æхсарыл къæм абадын 
дæр нæ уадзыс. 
— Омæ йыл, Хасæхъо, цæуыл тæвд кæныс æмæ 
фидистæм цы фæдæ? Æз дзурын фылдæр уыцы ныхæ- 
стæ, æмæ адæм-æй кæй хъусын. Æз æмæ дæу ныхæстæ 
аразгæ дæр ницы скæндзысты æмæ уромгæ дæр ницы 
бакæндзысты. 
— Уый афтæ фæуæд, Астемыр, фæлæ ды цы зоныс, 
кæд цы федтай? Æз Хасахъо дæн, уый зоныс æви нæ? 
Уæззау туджы тæрхæттæ куы лыг кодтон. Дыууадæс 
хъæуæн хицау куы уыдтæн, ме ’вастæй цъиу куы нæ 
атахтаид, уæд кæимæ дзурыс?! 
— Гъе, Хасæхъо, раджы Æрыдоны дон хъæбынтæ 
ласта, ныр та дзы хуыртæ дæр нал ис. Фæлæ æфхæрæн 
ныхас кæй кæныс, уый дын куы нæ батайа, мыййаг... 
Уæздандзинад дæм рагæй дæр нæй, фæлæ кæддæры 
хъæуыхицау кæй нал дæ, уый дæ зæрдыл куы дарис, 
уæд дын хуыздæр уаид... 
Дыууæ зæронды мæстджынæй сæ хæдзæрттæм ацы- 
дысты. 
* * * 
Фæдис стыхджын. Раст адæм дыууæ мыггаджы æх- 
сæн бацыдысты æмæ сæ иргъæвынц. Фидаратæ дæр сæ 

хæстæджытæ æмæ хæлæрттимæ сæхи æрцæттæ кодтой. 
Фæлæ Дзылаты бынтон бауромын адæмы бон не сси: 
Æхсары мадырвад Саулохы-фырт, æнæ исты зонгæйæ, 
фæдисæттыл хæрхæмбæлд фæци. Цы ма хъуыдис ра- 
сыг, мæсты Дзылаты? Чи дæ, зæгъгæ, дæр æй нал ба- 
фарстой. Гæрах фæцыди. Мæлæтдзаг цæф фæци Дже- 
тæгъæз. Гæрæхтæ стынг сты. Чи кæй æхста, уый бæрæг 
нал уыд.. Иуæй уыдис талынг, иннæмæй та сæ уагæн 
ницыуал бæрæг хатыдтой. Фæлæ раст адæмы фарнæй 
фыдбылызы арт чысыл фæсабырдæр. Мард дзы фæци 
Саулохы-фырт, уæззау цæф фæци Джетæгъæз. Æзо 
дæр фæмард, фæлæ кæй къухæй, уый не сбæрæг. 
Дзылатæ гыццыл сæхиуыл фæхæцыдысты. Фидара- 
тæ та сæхи уæндондæр фæкодтой. Арт йæ судзынæй 
чысыл фæхъус и. Дзылатæ æмæ Хабæтæ чызг агуры- 
ныл сысты, фæлæ йын бæлвырд йæ фæд нæ ардтой. 
*** 
Арв уыди æлхынцъæрфыг, сагъæсхуыз, цыма истæ- 
уыл арф хъуыдытæ кодта. Æхсæв бонырдæм фæкъул 
ис, уæддæр ма бартæ уыдысты мæйдары къухы. Мигъ- 
ты æхсæн сæуæхсиды тугвæд-уадздзæгтæ разындысты. 
Æхсæвы сабырдзи.над хæлын райдыдта. Уаоджытæ 
уаоын систой, дыма истæуыл фæдис хъæр кодтой, уыйау. 
Хъæугæронæй хъуысти куиты рæйын. «Уымæл дымгæ 
уынгты симдта. «Авд хойы» фæлурсæй мигъы скъуы- 
дæй ферттывтой. Урс æврæгъты къуымбилтæ базмæ- 
лыдысты хæхты хъæбысы, цыма боны рухс хатын бай- 
дыдтой æмæ сæхи балцмæ цæттæ кæнынц, уыйау. 
Хъæугæронæй æрбайхъуысти бæхты къæхты хъæр. Цас 
хæстæгдæр кодта, уыйас куиты рæйын æмæ уасджыты 
фæдис уаст фæтынгдæр. Уыцы уынæр фехæлдта æрдзы 
сабырдзинад. 
Цымæ æнафоны ацы барджытæ кæдæм тагъд кæ- 
нынц? Сæ цинæй æви сæ тыхстæй? 
Уынджы тигъыл цæхгæр фæзилгæйæ, æвиппайды 
бæхты къæхты хъæр фенцад æмæ райхъуысти, кæйдæр 
ехсы бырынкъ кулдуар хъавгæ куыд бахоста, уый. Га- 
луанæй райхъуысти лæджы ныхас: 
— Кæцы дæ уый? 

— Уазæгæн фысым фæуыдзынæ æви нæ? 
— Уазæг хуыцауы уазæг, табуафси! 
Фысым дуæрттæ уæрæх байгом кодта. Уый уыди 
Тохты Мæхæмæты галуан. Кæд барджытæ бирæ уыды- 
сты, уæддæр дзы кæртмæ дыууæ йедтæмæ нæ бацыд. 
Иннæтæ архайдтой, цæмæй сын сæ цæсгæмттæ мачи 
фена, ууыл. Иуæй сæ сæртыл басылыхъхъытæ тыхт, 
иннæмæй талынг, æмæ сын сæхи æнцон æфснайæн уы- 
ди. Кæрты ныхас куы ссыди, уæд Мæхæмæты æфсы- 
мæртæ иу иннæйы фæдыл сæ уæлхъус æрбалæууыды- 
сты. Сылгоймæгтæ уайтагъд уæттæ афснайдтой æмæ 
уазджыты размæ рауадысты. Æхсар сын бамбарын 
кодта, цы æрцыди, уый. Мæхæмæт сындæг бавналы Са- 
фирæты къухмæ æмæ хъæрæй сдзуры: 
— Ды абонæй фæстæмæ мæнæн дæ мæ чызг, ме 
’фсымæртæн та — сæ хо. 
Чызджытæ æмæ устытæ бауадысты, амбырд ыл сты 
æмæ йæ, сæ хъæбысты кæнгæ, уæттæй иуы фæмидæг 
кодтой. Хаджумар ма чысыл афæстиат æмæ цæуыныл 
ныллæууыд, кæд æй фысымтæ нæ уагътой, уæддæр. 
— Мæнæн ам баззайгæ нæу, — йæ бæхмæ схизгæйæ 
ма сдзырдта Хаджумар. Æрфæн йæ фындзыхуынчъы- 
тæй сæхситт кодта, цыма афтæ загъта: «Хуыцау, дæ- 
уæй бузныг, æгайтма Сафирæт йæ бынатыл дзæбæхæй 
сæмбæлди». 
Сафирæт бадти сылгоймæгты астæу. Кæд ын цы- 
фæнды хъæлдзæг æмæ рæвдауæн ныхæстæ кодтой, уæд- 
дæр сын уый бамбарынæн ницы амал ардта. Цыма 
фынтæ уыны æмæ йæм исчи дард кæцæйдæр дзуры, 
уыйау æм кæсы. Йæ рæсугъд цæсгом уыди тарст æмæ 
сагъæсхуыз. Иæ цæстытыл уадысты йæ уæззау балцы 
нывтæ. Сæры магъзы алы тар сурæттæ кæрæдзийы ив- 
лæ зилдух систой. Йæ цæстытыл ауад йæ хъæу: æн- 
къард, йæ уынгты адæм сагъæсхуызæй тагъд-тагъд кæ- 
нынц кæдæмдæр... Мæнæ йæ райгуырæн хæдзар. Йæ 
алыварс лæууынц адæм. Цæстытыл ауайы йе ’фсымæр 
Буцæ дæр, йæ цæсгом, йе ’ртхъирæнтæ. Чызг æвиппай- 
ды фесхъиудта йæ мидбынаты æмæ йæ сырх уадултыл 

æртылди цæссыгтæ. Мæхæмæты чызг Сериффæ йæм 
фæлмæнхуызæй сдзуры: 
— Ма тыхсын кæн дæхи. Дæ алыварсмæ акæс: де 
’хсæз æфеымæры æндон къулау куы лæууынц. Æнæ- 
хъæн хъæуæн дæр сæ хо æмæ сæ уазæг куы дæ, уæд 
цæмæй тæрсыс?.. 
Рæстæг йæ фæндаг кодта. Кæд Дзылатæ æмæ Хабæ- 
тæ Сафирæты ссарыныл амалтæ кодтой, уæддæр сæ 
къухы бæлвырд базонынæн ницы æфтыдис. Бонтæ 
куыд ивтой, афтæ уавæр дæр ивгæ цыдис. Буцæ кæд 
цыфæнды зæрдиагæй архайдта, уæддæр ын хъуыдда- 
гæн ницы базонын бантысти. «Нæ гæндзæхтæ куы 
ацæгъдæм мах дæр æмæ Дзылатæ дæр, уæддæр ацы 
æлхынцъ æнæ Фидаратæ нæ райхалдзыстæм, — хъуы- 
ды кодта Буцæ. — Цæй, цы уа, уый уæд. Мæ амонд ма 
æвзарын Фидаратæн сæ сомыгæнæн æфсымæр Елмæр- 
зайыл»... 
Елмæрза уыди Дзодзы.ккатæй. Амардта Кочынатæй 
иу лæджы æмæ уазæгуаты балыгъдис Æхсары фыд 
Фидараты Ладимæ. Йæхи баппæрста Æхсары мады 
хъæбысмæ æмæ йын йæ дзидзи йæ дзыхы акæнгæйæ 
загъта: 
Кочынатæй лæг амардтон. Æз уе уазæг... 
Канд Æхсары хæдзарæн нæ, фæлæ æгас Фидараты 
мыггагæн дæр Елмæрза сси зынаргъ æфсымæр æмæ 
йæ фыдбылызæй хъахъхъæдтой. Суанг ма йын туг дæр 
бафыстой æмæ йæ бафидауын кодтой йæ туджджын- 
тимæ. Буцæ гъеныр йæхи кæны Елмæрзайы уазæг. Ку- 
ры дзы, цæмæй йæ баууæндын кæна Фидаратыл. 
— Æвæццæгæн, йæ амонд афтæ уыд Æхсарæн, — 
дзырдта Буцæ. — Ныр кæрæдзийы куы ныццæгъдæм, 
уæд ма дзы цы рауайдзæн? Æрмæст æгъдауæн йæ хæс 
у нæ хойы бафæрсын, цы зæгъы æмæ йæ куыд фæнды, 
уымæй. Гъе, ацы дзуапмæ æнхъæлмæ кæсдзынæн дæу- 
мæ, Елмæрза. Дæу йедтæмæ никæуыл æууæндын. 
— Буцæ, бузныг дæ дæн, æгайтмæ мæн равзæрстай. 
Ацы ран нæ фæрæдыдтæ: Фидаратæ мæныл куыд бау- 
уæндой, афтæ сæ кæрæдзиуыл дæр нæ баууæнддзысты. 
— Елмæрза, æз дæн дæ къухы. Фыдбылызыл мæ 

æфтауай, амонд мын арын кæнай — бар дæу, — 
дзырдта Буцæ. 
Гъеуыцы бонæй фæстæмæ Дзылатæ дæр æмæ Хабæ- 
тæ дæр сæ куыст Елмæрзайы скодтой, æрхъæцмæ йыл 
нал хъæцыдысты. Буцæйы козбау ныхæстæ йæ расыг 
кæнын байдыдтой. Зæрдæ йын цæмæй не ’вæрдта, ахæм 
нал уыди: дугъон бæх уа, æхца уа, суанг ма йын йæ 
хæрæфырт Мæдинæты дæр лæвæрдта. Æмæ Елмæрза 
дæр æнувыдæй бацыди хъуыддаджы. Æхсæвæй-бонæй 
уæгъд нал уадзы Фидараты. Уыдон та йæ сæхи ахс- 
джиаг æфсымæрыл куыд нымадтой, уымæ гæсгæ дзы 
ницы æмбæхстой. Схъæр ын кодтой, Сафирæт Хурыхъæ- 
уы кæй ис, уый дæр. 
Ныр фондз мæйы рацыдис, Æхсар æмæ Сафирæт 
Хурыхъæуы куы цæрынц, уымæй. Хъуамæ сæм ныр 
гуырдз фæзынди. Дзылатæ ма сывæрджынæй сæ чын- 
дзы хæссынц? 
Хъуыддагæн иу кæрон скæнын хъæуы. Уымæн йæ 
хос сты адæм. Фæнды абон уа, фæнды райсом, уæддæр 
æй адæмы тæрхоны къухмæ хъæуы. Кæран ы.н уыдон 
скæндзысты. 
Елмæрзайæн йæ хъуыдытæ тынг дардыл аивылды- 
сты. Быцæугæнгæ цæуынц: иуырдыгæй адæймагдзинад 
æмæ Фидараты æфсымæрон æууæнк, иннæрдыгæй та 
Буцæйы курдиат. Кæд Буцæйы Фидараты цур зæдæй 
æвдыста, уæддæр ыл йæхæдæг дæр тынг не ’ууæнды- 
дис. Фæлæ йæ зæрдыл куы æрбалæууынц дугъон бæх, 
æхцатæ, рæсугъд Мæдинæт, уæд та фæджих вæййы. 
Уыцы хъуыдытæ сæры амхæццæ вæййынц. Ахæм уа- 
вæры бахауы, æмæ цыма бæрзонд хохæй рацæйхауы 
æмæ уæлдæфы цæуыл фæхæца, уый нал фæары. Нæ зо- 
ны, куыд бакæна. Нæ йæ зондмæ, нæ йæ зæрдæмæ ни- 
цыуал æхсар ары. «Дзæгъæлы у мæ мæт, мæ сагъæс. 
Æхсар æмæ уал Сафирæты фенон, — фæстагмæ загъта 
Елмæрза. — Гъе, стæй бæрæг уыдзæн, цы кæнон, уый». 
Гъе ацы сагъæстимæ Елмæрза хъуырдухæнгæнгæ цæ- 
уы: куы йæ зæрдæ фенкъард вæййы, куы та фæрухс 
вæййы... 
Хурыхъæуы уынгты барæг фæцæуы. Ныхасы зæронд 
лæгты цурты куы æривгъуыдта, уæд уыдон сæхимидæг 
дзырдтой: 

— Уазæг у, бæрæг у! Цыдæр хæрзæфснайд ба- 
рæг у... 
Уæллаг цæхгæруынгмæ схæццæ. Йæ бæх фæуромы 
æмæ сдзуры Баймæтаты Ахбердмæ. Уый дæр ын йæ 
къухæй цыдæртæ амоны. 
Фисыныл дуармæ бадынц иукъорд лæджы. Барæг 
сæм дæрддзæфгомау æрлæууы æмæ салам ратты, стæй 
бафæрсы: 
— Бахатыр кæнут, Мæхæмæт ам цæры? 
Ныхасыбадджытæй иу, бæрзондгомау лæг, раздæр 
ракъахдзæфтæ кæны, рахиз къух уæлæмæ сисгæйæ, са- 
лам ратты æмæ фæзæгъы: 
— Фысым бакæн! Мæхæмæты дæр ссардзыстæм! 
Уыцы ныхæстæгæнгæйæ йын йæ бæхы рохтыл æр- 
хæцы, æмæ Елмæрза дæр йæхи æрфистæг кæны. 
Уазæджы мидæмæ бахуыдтой, кæрæдзийы хабæрт- 
тæй афарстой. 
Мæхæмæт нæ архайы уазæджы бæлвырд базоны- 
ныл. Уазæг та æнхъæлмæ кæсы фысыммæ. 
Уалынмæ уазæджы фынг рахæццæ. Фæйнæ арахъ- 
хъы куы анызтой, уæд фæхъæбатырдæр сты. Елмæрза 
райдыдта дзурын: 
— Мæ фысым, иу æмбисонд ахæм ис: «Калм фæн- 
дагыл кæд цыфæнды ракъæдз-бакъаадз кæнпæ цæуы, 
уæддæр хуынчъы куы быры, уæд ын æнæ сраст хос 
нæй». Уымæ гæсгæ мах цыфæнды куы кæнæм, уæддæр 
нын æнæ кæрæдзийы базонгæ нæй. Æз дæн Фидараты 
æрвыст лæг, Елмæрза. Фидаратæ мын бафæдзæхстой: 
«Хурыхъæуы Мæхæмæтмæ уазæгуаты сты Æхсар æмæ 
Сафирæт. Дæхæдæг сæ фен æмæ базон, сæ хъуыддаг 
куыд у, уый». 
— Бузныг, уазæг, ды кæд Елмæрза дæ, уæд ды дæ 
Фидараты ахсджиаг æфсымæр. Мæхæмæт кæй хонынц, 
уый та æз дæн. Æхсар æмæ Сафирæт мæнмæ не сты. 
Хъусгæ фæкодтон, ам, Хурыхъæуы фысыммæ кæй сты, 
уый, фæлæ сæ ссардзыстæм, фендзыстæм сæ... 
Стæй уазæджы райдыдта хабæрттæй фæрсын, уа- 
вæр куыд у, фалейы цы æрцыд, уыдæттæй. Елмæрза 
дæр ын сæ æмбарын кæны. 
Мæхæмæт æнкъардхуызæй сдзуры: 
— Хорз нæ уыдысты, Елмæрза, ацы хъуыддæгтæ, 

фæлæ цы æрцыди, уымæн гæнæн нал ис. Гъемæ сæ 
зæрдæйы ахаст куыд у? Ды сæм уæддæр хæстæг- 
дæр дæ. 
— Куыд загъдæуа, Мæхæмæт! Тынг зын равзарæн у. 
Æрцыдис дзы лæджы мæрдтæ æппын æнæ аххосджын- 
тæй, фæлæ уæддæр зæгъæн ис афтæ: адæм тынгдæр 
азымджын хонынц мах, ома Фидараты. 
— Елмæрза, æмæ уымæй зылын не сты адæм, уый 
тыххæй æмæ куырд ус сымах рахастат. Æмæ афтид 
ууыл куы уаид, уæддæр ма иу у, фæлæ ма Æхсарæн 
фæмард йæ мадыфсымæр. Буцæйæн дæр афтæ. Дзыла- 
тæн та иуæй сæ куырд усы ахастат, иннæмæй Дже- 
тæгъæзæн йæ зæнг асастат. Тынг зын райхалæн æл- 
хынцъытæ сты уыдон. 
— Раст зæгъыс, Мæхæмæт, адæм дæр сыл сæ сæр 
хойынц æмæ сын ницы кæрон арынц. 
— Аипп ма уæд, Елмæрза, кæй дæ фæрсын, уый, 
фæлæ дæ де ’фсымæртæ мæнмæ куы æрвыстой, уæд 
дын сæ фæдзæхст цы уыди, уый мæ бамбарын фæнды. 
— Ме ’рцыд у, Мæхæмæт, мæнæн уый: Буцæйы 
фæнды фенын ме ’фсымæр æмæ йæ хойы. Бамбарын æй 
фæнды, тыхдзинад æви фæндондзинад уыди, уый. Æмæ 
уыцы хъуыддаг базонын мæнæй хæсдæр никæмæн у. 
Уымæн æмæ Буцæйæ дæр Дзылатæ дзуапп агурынц. 
Адæмы æхсæнмæ исты дзуапп рахæссын хъæуы. 
— Раст сты дæ ныхæстæ, Елмæрза, фæлæ куыд хъу- 
сын, афтæмæй цыма Сафирæт æнхъæлцау у... 
— Уым, Мæхæмæт, диссагæй ницы ис, æнæхъæн 
авд мæйы цæрынц лæг æмæ усæй. Амондджын гуырдз 
æй хуыцау фæкæнæд! 
— Дыккаг хатт дын æй зæгъын, Елмæрза: мæнæ 
дæ уæлхъус чи лæууы, уыдон фондзæй дæр мæ кæстæр 
æфсымæртæ сты. Æмæ ссардзысты Æхсары. Сымахæн 
Æхсар у уе ’фсымæр, фæлæ махæн та у нæ уазæг, 
æгас Хурыхъæуы дæр. Уазæджы фарн та æфсымæры 
фарнæй къаддæр нæу. Æхсар æмæ Сафирæты ам би- 
рæ фæагуырдтой, фæлæ ницы ссардтой. Мæ хуры чы- 
сыл Елмæрза, ды Æхсаримæ иу дзидзийæ хаст дæ 
æмæ уыцы дзидзийы æхсыры ард дæуæн дæтты фæн- 
даг. Æмæ-иу дæ зæрдыл уый лæууæд. 
Уыцы ныхæстæгæнгæйæ Мæхæмæт се ’хсæнæй сыс- 

тад æмæ сæ ныууагъта. Уæд æфсымæрты æмæ уа- 
зæджы æхсæн ныхас фæтыхджындæр ис. Æфсымæртæ 
тынгдæр дзырдтой Буцæйы тыххæй. 
— Карз лæг æй хонынц, Елмæрза, уыцы Буцæйы. 
Æвæццæгæн, йæ сабыр кæнынæн бирæ хъуыддæгтæ 
хъæуы. 
Елмæрза дæр хъуыдыхуызæй сдзуры: 
— Мæстыйæ лæг истытæ дзурынæй фылдæр цы 
кæны! «Арв куыд нæры, цæвгæ афтæ нæ кæны». 
— Уый раст у, Елмæрза. Фæлæ иуæй-иу хатт арв 
кæд нæргæ тынг нæ ныккæны, уæддæр цæвгæ тынг 
æркæны. Уымæй дæр зæрдæ сæвæрæн нæй. 
— Нæ быцæу кæнын уемæ, рæстæг зæгъдзæн алцы 
дæр. Ме ’фсымæры уал куы фенин, уæд хъуыддаг бæ- 
рæгдæр кæнид, — фæзæгъы та Елмæрза. 
— Уымæн ахсæв нæ къухы ницуал бафтдзæни, фæ- 
лæ дæ райсом мах дæ зынаргъ æфсымæримæ сæмбæ- 
лын кæндзыстæм. 
Æхсæв йæ бары бацыди. Бæстæ бынтон ныссабыр. 
Гъеуыцы рæстæджы Мæхæмæт, Æхсар, Сафирæт карз 
ныхас кодтой иннæ уаты. Мæхæмæт дзырдта: 
— Æз, Æхсар, де ’фсымæртæм чьюыл фæмæсты 
дæн, сымах кæм стут, уый афтæ бæлвырдæй кæй баца- 
мыдтой Елмæрзайæн, ууыл. Фæлæ мын æрæджиау куы 
бамбарын кодта, йемæ иу дзидзийæ хаст кæй стут, уый, 
уæд гыццыл мæхи фæурæдтон. Ныр та æз дæу фæрсын, 
Æхсар. Чи дын у Елмæрза æмæ йыл æууæндыс æви 
нæ? 
— Мæхæмæт, Елмæрзайæ æппыпдæр тас ницæмæй у. 
Æз иу мадæй кæмæй райгуырдтæн, уыцы æфсымæр- 
тæй дæр ууыл тынгдæр æууæндын. 
— Ницыуал зæгъын уæд æз, Æхсар. Уый уын у 
стыр æрдхорд æфсымæр, фæлæ дæ уæддæр курын: йе- 
мæ дæхи æгæр парахат ма скæн. Хъахъхъæнгæ дзуапп 
дæтт. Уæззау хъуыддаджы кæй дæ, уый ма рох кæн. 
Йæхи чи хъахъхъæны, хуыцау дæр уый хъахъхъæны. 
Афтæмæй уал хæрзæхсæвтæ раут, райсомы хуры тынтæ 
уын амонд æрбахæссæнт. 

Æхсар æмæ Сафирæты бонтæ афтæ æрцахуыр код- 
той, æмæ æрсабыр сты. Цыма ницы ’рцыди æмæ афтæ 
æмбæлы, уый хуызæнæй æрвыстой сæ бонтæ. Фæлæ Ел- 
мæрзайы сæмбæлд чи у, уый сын сæ зæрдæйы сабыр- 
дзинад бынтондæр раивылын кодта. Уыдысты уыцы уа- 
вæры, цыма фынæй сты æмæ сæ фыд-фынтæ кæрæдзи- 
йæн дзырдтой. 
— Куыд æмбарыс, Сафирæт, дæ зæрдæйы уавæр? 
Фæсмонырдæм дæ æви æвæсмон? 
— Æхсар! Фæсмон æмæ фæстæмæ здæхын мæ зæр- 
дыл лæугæ дæр нæ кæны æмæ не ’ркæндзæн. Фæлæ 
ныр æз та дæу фæрсын, Æхсар: ды та йæм цы цæстæй 
кæсыс, цы ’рцыдис, уымæ? Ам æмбæхсгæйæ мацыуал 
уæд. 
— О, мæ зынаргъ Сафирæт, æз дын мæ зæрдæйы уа- 
вæр зæгъдзынæн. «Зынг зæгъынæй ком нæ судзы», — 
ахæм æмбисонд ис. Дæ ныхас раст у. Æз æмæ ды цард, 
хъысмæт æмæ фыдæлты æгъдæутты бозитæ нæ къухмæ 
райстам æмæ царды стыр денджызы цæхгæрмæ цæуæм, 
ома сæ ныхмæ. Мах лæууæм уыцы ивылд денджызæн 
йæ тæккæ астæу. Йе нæ аленк кæнын хъæуы, йе та нæ 
фæстæмæ нæ зонгуытыл æрлæууын хъæуы. 
— Куыд, Æхсар: фæстæмæ, цагъардзинадмæ? Цы- 
дæриддæр уæд, арв æрхауæд, хæхтæ афæнык уæнт, дæт- 
тæ ссудзæнт, махæн нæ фæндагæй фæзилгæ нал у. 
Сафирæт йæ цæстыдзагæй бакæсы Æхсармæ, æн- 
цад, фæлмæн схудгæйæ сдзуры: 
— Франк фæстæмæ йæ фæд-фæд нæ зилы. 
— Тох, хъазуат, нæ ном, нæ кадимæ, кæннод та, 
цагъары бæсты, æргом мæлæт! — хинымæр дзурæгау, 
зæрдæбынæй фæзæгъы уæд Æхсар. 
Гъе афтæ, цыма уыцы бон ард хордтой, уыйау сæ 
кæрæдзимæ карз фæрстытæ æмæ арф дзуаппытæ лæ- 
вæрдтой, кæрæдзийы фæлварæгау. Æхсарæн йæ цæсгом 
иттæг рухс уыди Сафирæты ныхæстæм хъусгæйæ. 
Хъæлдзæг хуызæй сдзуры æмæ йæ фæлмæн йæ хъæбы- 
сы æрбакæны. 
— О, æхсары фидар гæнах! О, æфсармы æнæцудгæ 
мæсыг! О, мæ сау боны сыгъдæг цæссыг! Дæ карды 
тохы цæхæртæ мын мæ зæрдæйы арт куы суагътой. Цы 
у мæлæт? Мур дæр ницы! Чи бауромдзæн мах?. Æп- 

дындæр ничи! Ды дæ æнæхъæн æфсад, — ныттыхсти 
йыл Сафирæт. 
— Цард, хъысмæт, кæнут уæ тæрхон, фæлæ мах 
нæ амондæн йæ кæрон ссардзыстæм! — сдзуры Æхсар 
дæр. Исдугмæ аджих вæййы, стæй та фæзæгъы: — О, 
зæрдæ, цæй домбай æмæ хъæбатыр дæ! Чи æрлæудзæн 
дæ размæ? Мæлæт? Фæлæ дæ уый дæр куы нæ фæразы 
уромын. О, уарзондзинад, цæй тыхджын у дæ арт! Ден- 
джыз дæр дæ куы нæ фæразы хуыссын кæнын... 
Æрбабон ис. Бæстæ уыди тынг рæсугъд, æрттывты- 
тæ калдта. Елмæрза дæр æрдзыл йæ цæст ахæссы æмæ 
йæхинымæр сдзуры: «Йе Уастырджи, хъуыддæгтæ ацы 
боны хуызæн рæсугъдæй ауадз!». 
Æхсар æмæ Сафирæт кæд Мæхæмæты хæдзары уы- 
дысты, уæддæр сарæзтой афтæ, цыма искæцæй æрба- 
цыдысты: кæрты дуар бакæнгæйæ кæртмæ æрбараст 
сты. Елмæрза æмæ Æхсар кæрæдзийы куы ауынынц, 
уæд сæ дыууæйæн дæр сæ цæсгомы хуыз аивы, мæр- 
дон фæлурс авæййынц. 
Уыдонмæ кæсгæйæ, Сафирæт ставд цæссыгæй нык- 
кæуы æмæ къæсæрæй уатмæ бахизы. Мæхæмæт фæ- 
хъæр ласы: 
— Цы кæныс, нæ уазæг, де ’фсымæры уындæй дæ 
туг куы фæлыгъди!.. 
Æхсар Елмæрзайы адджын хъæбыс ныккæны, æмæ 
дыууæйæ дæр ныккæуынц, сæ бон сныхас кæнын нал 
у. Æхсар, йæ цæссыгтæ ныхъуыргæ, иу дыууæ скъуыд- 
дзаг ныхасы скæны: 
— Æвæццæгæн, Елмæрза, мæ райгуырд æлгъыстæн 
баззайдзæн... 
Елмæрза дæр, цыма йæ ныхас тыххæй йæ къухы æф- 
ты, уыйау сдзуры: 
— Нæй гæнæн, Æхсар, адæймагæн йæ хъысмæт цы 
скæрда, уымæй ирвæзгæ нæу! 
Уæд сæм Мæхæмæт радзуры: 
— Цомут-ма мидæмæ. Цы у уый, лæгтæ не стут 
æви цы? Царды мидæг адæймаг хъуамæ æнхъæлмæ кæ- 

са алцæмæ дæр. Мидæмæ, уатмæ, Сафирæты цурмæ. 
Нæ амондджын сæмбæлды хъуамæ цæссыг ма уа! 
Уыцы ныхæстæгæнгæйæ, Мæхæмæт бахызти уаты 
къæсæрæй, йæ фæстæ та Елмæрза æмæ Æхсар. Сафи- 
рæты стыхсын кодтой цæссыг æмæ кæуын. Ногæй та 
йæ цæстытыл уадысты йæ хъысмæты цаутæ æмæ фыд- 
нывтæ. Мæхæмæт дæр фездæхы Сафирæтырдæм æмæ 
фæзæгъы: 
— Сафирæт, нæ зынаргъ хо, дæхи æгæр ма тыхсын 
кæн. Дæу аххос нæу, ацы хъуыддæгтæ демæ райгуыр- 
дысты, дæ хъысмæты лæвар сты. 
Афтæмæй Мæхæмæт дыууæйы дæр æрсабыр кодта. 
Иучысыл рæстæджы фæстæ æртæйæ дæр æнæ иу 
хъыпп-сыппæй аззадысты. Сæ иу сæ иннæмæ сдзурын- 
мæ æнхъæлмæ касти. Æппынæрæджиау Æхсар уæз- 
зауæй, йæ цæстытæ гыццыл доны разилгæйæ, кæуын- 
хъæлæсæй загъта: 
— Уæдæ цард цытæ кæны!.. Рухсаг уæнт мæ мады- 
фсымæр Саулохы-фырт æмæ Сафирæты мадыфсымæр 
Æзо. 
Стæй цыма куыройы нукæн йæ ауазæн систой, уый- 
ау ныхас æнæкъуылымпыйæ цæуын байдыдта. Елмæр- 
за дæр æнцадгай сдзуры: 
— Джетæгъæзы амонд дæр ницы хæлæггаг у. Сау- 
чохы-фырт мард фæци, уымæн та йæ син ныммур. 
Сафирæтæн ногæй йæ зæрдæ æрбауынгæг æмæ 
ставд цæссыгæй ныккæуы. Æхсар дæр æм ирдхуызæй 
сдзуры: 
— Алкæмæн дæр нæ йæ хъысмæт конд у. Фæлæ, 
Елмæрза, ныр мах дæумæ хъусæг стæм. Цы уавæры 
сты адæм, стæй цы цæстæнгасæй кæсынц махмæ? 
— Зæгъдзынæн дын æй, Æхсар! Чи уæ ныхмæ у, 
чи та — уæ фарс, чи — ардауæг, чи та — фыдбылыз- 
хæссæг. 
— Уыдон иууылдæр хорз, фæлæ Буцæ та цытæ ар- 
хайы? 
— Буцæйæ куы зæгъæм, уæд тынг атæлфтытæ код- 
та, цæф арсау арыдта, фæлæ ныр фæсабырдæр. Хуы- 
цау æй мæныл бафтыдта. 
— Раст у уый, Елмæрза, фæлæ йын дæ бон цы у 
æмæ дæуæй цы агуры, уый ма мын бамбарын кæн. 

— йæ курдиаты сæйраг у, дæу æмæ йæ хоимæ дзы- 
хæй-дзыхмæ куы аныхас кæнид, уый. 
— Дис кæнын, Елмæрза: уымæй уый цы сараз- 
дзæн? 
— Уымаан дын цы зæгъон, йæхи-иу ын бафæрс. 
Æрмæст ын фæндаг уыдзæнис æви нæ? 
— Фæндаг та йын цæуылнæ уыдзæн? Калм у, хæр- 
гæ нæ акæндзæнис? Цы зæгъыс, Сафирæт? 
— Æз ницы зæгъын. Æрмæстдæр уый, æмæ ме 
’фсымæр, Буцæ, у хивæнд æмæ фыдбылызæй йедзаг... 
Бирæ алыхуызон ныхæстæ ма сæм рауадис уый- 
фæстæ. 
Тохты Мæхæмæт тынг сбуц кодта Елмæрзайы. Бам- 
бæрста, Елмæрза цы курæг у, уый. Радта йын фæндаг, 
цæмæй Буцæ сæмбæлдаид йæ хоимæ. Елмæрза сæ ра- 
цыди тынг бузныгæй, Буцæйæн фæндаг кæй радтой, 
уымæй. 
Хетæджы къохы цурты æрцæй цæугæйæ, Елмæрза 
фæстæмæ сдзуры: «Табу дæхицæн, Хетæг, æнхъæлдæн, 
æмæ дæ кусарт хæсджын кæндзынæн. Буцæйы курдиат 
тынг рæсугъд сæххæст кодтон. Йæ бон у йæ сиахс æмæ 
йæ хойы фенын. Уымæй дарддæр цы æрцæуа, уый мæ 
хъуыддаг нæу». Æмæ асагъæс кæны: «Æнæууæнк дæ 
ды, Буцæ, ард дын нæй, фæлæ кæд ды рувас дæ, уæд 
æз та йæ къæдзил. Æз дæр дын афтæ мæхи не спара- 
хат кæндзынæн, цалынмæ мын цы загътай, уыдонæй 
исты мæ къухы бафта, уæдмæ». 
Елмæрза йæ сагъæстæй афтæ æнæвдæлон уыди, 
æмæ комгæроны зæридау лæнкмæ, фыййаударæнтæм 
куыд бахæццæ, уый дæр нæ бамбæрста, цалынмæ йыл 
фыййауты куитæ срæйдтой, уæдмæ. Дыккагæй та йæм 
Айтег йæ фысты уæлхъус лæууыд иуварсырдыгæй æмæ 
йæм хъæлдзæг хуызæй сдзырдта: 
— Уæ, æгас æрцæуай, Елмæрза! Быдырæй цæуæ- 
джы хуызæн куы дæ? Мидæмæ, Елмæрза. Нæ изæр- 
хорыл нæхи аирхæфсæм. 
— Бузныг, фадат мын нæй, Айтег. Цæй, дæ фос 
дæр. бирæ уæнт æмæ хъæздыг фысым фæу. 

Айтег ма йæ иукъорд ныхæстæй уæлбæхмæ афар- 
ста: 
— Куыд сты быдырырдыгæй та хортæ, нартхæрттæ? 
— Тынг бæркад ис быдырырдыгæй ацы аз, хуыцау- 
æй бузныг. 
— Быдыры исты куы уа, уæд дзы мах дæр хай- 
джын уыдзыстæм. Фæндыдис мæ, Елмæрза, нæ изæр- 
хорæй куы сахуыстаис, уый, фæлæ тагъд кæныс æмæ 
фæндараст фæу! 
Цалынмæ Елмæрза йæ балцæй фæстæмæ здæхтис, 
уæдмæ Буцæ йæхицæн иу ран бынат нал ардта, мину- 
тæй-минутмæ йæ бæрæг кодта. 
Уалынмæ йæм хъæубæстæй чидæр хæрзæггурæг- 
гаг фæци: 
— Æтт, Буцæ, дæ минæвар Елмæрза æрбахæц- 
цæ ис! 
Буцæ афæлурс ис, йæ мидбынаты бадзой-дзой код- 
та. Хабархæссæг æм базгъордта, фæхæцыд ыл æмæ 
йæ бандоныл æрбадын кодта. 
Иу минуты бæрцмæ Буцæ æрномыл ис. Фефсæрмы 
ис уазæгæй æмæ дзы хатыр ракуырдта. Хабархæссæг 
куы ацыд, уæд та Буцæ ногæй йæхи æруагъта бандо- 
ныл æмæ сагъæсты аныгъуылд: «Цы мын зæгъдзæн Ел- 
мæрза мæ хъуыддагæй?» 
Йæ цæстæнгас уыди расыгхуыз. Йæ зæрдæйы ту- 
хи йæ цæсгомыл тынг æргомæй зынди. Æппынфæстаг 
йæ топмæ бавнæлдта, йæ хъатара æрбаста æмæ ра- 
раст и... 
Елмæрзайы дæр йæ хъуыдытæ иу ран кæм уадзынц! 
Чысыл ма бахъæуа, йæхæдæг фæраст уа Буцæмæ. Фæ- 
лæ та фæзæгъы: «Нæ! Уæд мæхи æгæр аслам кæнын. 
Бауадзон æй, цымæ цы йæ зæрды ис». 
Цалынмæ Елмæрза гъеуыцы сагъæстимæ ракæ-ба- 
кæ кодта, уæдмæ кæрты дуары хъæр ссыд, æмæ æн- 
цадгомауæй чидæр бадзырдта: 
— Госæма, дæ изæр хорз уа! 
— Кæй изæр у, уый хорзæх дæ уæд æмæ нæм æгас 
цу, Буцæ! 
— Куыдтæ стут, Госæма? 

— Дзæбæх дæ хуыцау уадзæд, Буцæ! 
— Елмæрза уæхимæ ис? 
Елмæрза Буцæйы ныхас куы айхъуыста, уæд ру- 
дзынгæй радзырдта: 
— Гъей, мидæмæ, уазæг! — Йæхæдæг хæдзары 
дуар фегом кодта æмæ та йæм дзуры: — Мидæмæ, ми- 
дæмæ, Буцæ! 
— Алыбон æгас цу, æгайтма хæдзар ссардтай, — 
йæ къух ын райсы Буцæ. 
Буцæ кæд йæхи цыфæнды хъæлдзæг дардта, уæд- 
дæр йæ цæсгомыл зынди цыдæр уæззау сагъæс. Дыу- 
уæйæ дæр къæсæрыл фембæлдысты æмæ кæрæдзийы 
арафæрс-бафæрс кодтой. 
— Мæ зæрдæ дæм хуымæтæджы тынг æхсайдта! 
Куыд вæййы, цы вæййы, зæгъын... 
— Ай-гъай! Ахæм фæндагыл мæ бафтыдтай. 
— Хъазын хъазын у, Елмæрза, фæлæ сауджын 
куадзæны æрцыдмæ афтæ не ’нхъæлмæ каст, æз де 
’рцыдмæ куыд æнхъæлмæ кастæн. — йæхæдæг æнад 
худт бакодта. — Цæй, куыд уыдис дæ балц? 
— Бауырнæд дæ, Буцæ, мæ балц уыд, мæнæ цуа 
нон цæф сырды фæдыл сæрсæфæны былтыл куы цæуа 
гъеныр кæнæ цъус фæстæдæр хохы тигъæй атæхдзы- 
нæн, зæгъгæ, хъуыдытæ кæнгæ, раст афтæ уыди мæ 
балц. Æз ныццыдтæн Хурыхъæумæ. Уæдæ мын дзы 
зонгæтæ дæр куыд нæ и, уæдæ мын дзы хæстæджытæ 
дæр ис. Гъе, уæддæр æфсæн къулыл хæстон, æндæр 
мын дзы ницы æнтысти. Стыр зынтæй бахаудтæн Тох- 
тæм. Уыдон мæ цалынмæ лыстæг сасирæй балорстой, 
уæдмæ мын нæ уыдис фæндаг Æхсар æмæ дæ хо Сафи- 
рæтмæ, уый дæр стыр зынтæй. 
Буцæ цыма сонт фæци, уыйау хæрдмæ фесхъиудта 
æмæ сдзуры: 
— Æмæ сæ федтай дæхи цæстытæй Æхсар æмæ Са- 
фирæты? 
— Æрра дæ æви цы! Уæдæ сæ искæйы цæстытæй 
уыдтон? Æз ын мæ тухитæ дзурын, ай та æндæр кæ- 
дæмдæр хъусы. 
— Гъы, гъы, Елмæрза, дæу куы федтой, уæд цы 
хуызæн уыдысты? 
— Рыст хуыз уыдысты, куыдтой. 

— Æмæ дæ уæд мæнæй ницæмæй афарстой? 
— Куыннæ мæ афарстой! Мæн куы федтой, уæд 
фыццаг фарст ды уыдтæ. Фæлæ Сафирæт та тынгдæр 
фарста йæ мады. Цæй, Буцæ, куыд уыдысты æмæ цы 
уыдысты, уыцы таурæгътæ ныууадзæм. Фæлæ ды мæ- 
нæй цы куырдтай, æмæ æз цы дзуапп æрбахастон, уыи- 
мæ дæ базонгæ кæнон. Æппæт Хурыхъæу дæр æмæ 
де сиахс, дæ хо дæр дын радтой бар семæ сæмбæ- 
лынмæ. Фæндаг дын ис, дæ хорзæхæй. Цы ма мæ 
агурыс? 
— Зæрдиагæй дын арфæ кæнын, Елмæрза, кæд дын 
цы фæнды зын уыдис, уæддæр сæ кæй сæххæст кодтай, 
уый тыххæй. Фæлæ æз дæр мæ уды æгасæй мæхи хæс- 
джынæй нæ ныууадздзынæн дæ разы. 
Гъеуыцы ныхæстæ кæнпæйæ сисы йе ’хцадон йæ 
дзыппæй æмæ дзы дæс туманы дæтты Елмæрзамæ, 
адон ницы сты, фæлæ фендзыстæм дарддæр, зæгъгæ. 
Елмæрза дæр сæ йæхи нæ исæг скæны, фæлæ сæ 
Буцæ стъолмæ баппары æмæ сдзуры, æфхæргæ мæ кæ- 
ныс, Елмæрза, фæлæ дын куы зæгъын, фендзыстæм 
дарддæр, зæгъгæ. 
— Гъе, афтæ ма иугыццыл аныхас кодтой Елмæр- 
за æмæ Буцæ æмæ зæрдиаг хуызæй кæрæдзийæн хæрзи- 
зæр загътой. Буцæйæн сæхимæ цæугæйæ йæ хъуыдытæ 
раив-баив кодтой кæрæдзийы. Хинымæр ныхæстæ кæ- 
ны йæхиимæ. «Ацин уал кæн, ацин, Елмæрза, дæ дæс 
туманыл. Ды сæ бафиддзынæ, иу дзидзи кæимæ бадад- 
тай, уыцы Æхсары тугæй. Ныр уал дæхицæн æвæр зæр- 
дæ: мæ мыстрагъыл сбаддзынæ, мæ хæрæфырт Мæди- 
нæ дæ рæвдаудзæни... Нæ, хъæздыг фынтæ уайдзæн, 
Елмæрза, дæ цæстытыл! Фæлæ — кæм æмæ цы!» 
Гъе, афтæ хъуыдытæгæнгæ Буцæ бахæццæ вæййы 
сæхимæ. 
Елмæрзайæн йæ мад Госæма изæрхор куы æрæ- 
вæрдта, уæд йæ фыртимæ фынгыл æрбадтысты. Госæма 
фæрсы Елмæрзайы: 
— Дæ хорзæхæй, лæппу, уыцы карз æмæ сусæг ны- 
хас уын цы уыди Буцæимæ? 
— Цы куы зæгъай, нана, уæд дын æй зæгъдзынæн. 
Нал мæ уадзы, Æхсар æмæ нæ Сафирæтимæ дзыхæй- 
дзыхмæ баиу кæн, зæгъгæ. 

— Бабын уай! Дзыллæ кæй нæ фæразынц, уымæн 
дæ бон цы бауыдзæн? 
— Мæ бон ын, нана, сси: æнæхъæн дзыллæ кæм 
ницы фæрæзтой, уым æз фæндаг сарæзтон. 
— Куыд, дæ хорзæхæй, лæппу? 
— Буцæ мæ куырдта: «Фидараты мын сразы кæн. 
Мæ хо æмæ де ’фсымæр Æхсары феныны тыххæй дæ- 
уыл баууæнддзысты æмæ дын æй бацамондзысты, кæм 
ис, уый». Уыдон сты Хурыхъæуы, Тохты хæдзары. 
— Мæнæ ме уæнгтæ куыд ныддыз-дыз кодтой, лæп- 
пу! Дæ ныхæстæм мæ сæрыхъуын уырдыг сыстадис. 
Хорз нæ уыдис, æгæр арф дзы кæй бацыдтæ, уый, мæ 
хъæбул. Буцæйæ адæм сæхи дардмæ куы ласынц æмæ 
йæ аларды куы хонынц. 
— йæ тæваг йæхирдæм фæуæд, цы нын кæндзæни. 
Уæвгаз дзы хи хъахъхъæнын хъæуы, уый раст у. Уа- 
цилла йæ æрысхойæд, æгас дзыллæты æддæг-мидæг чи 
ауайын кодта! 
Буцæ, сæхимæ бацæугæйæ, йæ хъатара мæстыйæ 
баппары, йæ топп æрцауындзы æмæ стъолы цур æрба- 
ды. Йæ мад æм æнцадгай дзуры: 
— Дзылатæ дæ агуырдтой: «Æхсызгон, дам, нæ 
хъæуы». 
Иугыццыл æнæсдзургæйæ абады æмæ йæ мадмæ 
фидисгæнæгау сдзуры: 
— Хæдæгай, дæ хæрзæггурæггаг мæн: дæ буц, дæ 
кадхæссæг, номдзыд æмæ хорз чызджы дын фендæ- 
уыди. 
Мад тарстхуызæй бафæрсы: 
— Кæмæй зæгъыс? 
— Кæд æй дæ чызгæй нал зоныс, уæд та Сафирæ- 
ты, стæй кæй фæдыл алыгъди, уыцы æнаккаджы дæр. 
Ноджы иннæ хæрзæггурæггаг: авдæнбæттæн æмæ 
кæхцмæ бацæттæ кæн дæхи. Хуыцау кæсы æмæ махмæ: 
хæрæфырт нын, хæрæфырт!.. Гъы, дзæбæх хæрзæггу- 
рæггаг дæм нæ фæдæн, дзыцца?! Æз дæуæй куы уаин, 
уæд иу нуазæн авæрин. 
Мадæн йæ рустыл судзгæ цæссыгтæ æрызгъæлды- 
сты æмæ исдугмæ джихæй аззади. Буцæ йæ мады æгæр 
рыстæй куы.федта, уæд æм фæлмæнæй сдзырдта: 
— Дæумæ æрвиты, фен, дам, мæ. 

— Ой, æлгъыстаг гуырд. Дæ бæсты мын фæлтау 
калм куы уыдаид, калм, æмæ мын фæлтау мæхи куы 
бахордтаид! 
— Æлгъыстæй ницы уайы, дзыцца, уыдон ныууа- 
дзын хъæуы, фæлæ уыцы æнамонды нæхæдæг фенæм, 
цымæ цы зæгъы. Дзылатæн нæ исты дзуапп дæттын 
хъæуы. Джетæгъæз домы, мæ куырд усы мын ссарут, 
кæд, дам, ыл цыфæнды бæллæхтæ æрцыд, уæддæр. 
— Кæцытæн ма дзы раттæм дзуапп, уый бæрæг 
куынæуал ис. Тæхуды-тæхуды æмæ сау ингæнмæ чи 
ныххауы. 
— Сау ингæн дæр баййафдзыстæм, кæдæм æм хæ- 
лæф кæнæм, дзыцца! Уый нын нæ аирвæздзæн, мах 
агургæйæ нæу. 
Уыцы ныхæстæгæнпæ арахъхъ рауадзы æмæ йæ зыд 
нозт акæны, стæй фæзæгъы: 
— Цымæ мæм цы цæсгом равдисдзысты Æхсар 
æмæ Сафирæт? Цымæ сæхи цæмæй раст кæндзысты? 
Тыхджын зæрдæ хъæуы уыдон бауромынæн. 
Буцæйыл уæззау хъуыдытимæ æрбабон. Дзылатæ 
йæ цæмæн агуырдтой, уый дæр æмбæрста. Уыдонæн 
дæр уыдис æмбæрстгонд, Елмæрза сæ дыууæты æхсæн 
кæй архайы, уый. Буцæйæ Елмæрзамæ къаддæр æн- 
лъæлмæ нæ кастысты, цы дзуапп æрбахæсдзæн, уымæ. 
Æмæ Буцæ Дзылатæм куы бацыди, уæд уыдон иукъор- 
дæй йе ’мдзу бакодтой. Уый сын загъта Елмæрзайы 
дзуапп: 
Буцæ, куыд кæныс, уый мах хъуыддаг нæу. Дæ хо 
гуыбынджын нæ, фæлæ кæд дæс ныййардта, уæддæр 
дын Дзылатæ зæгъынц, дæ хæдзармæ цæмæй æрба- 
цæуа, уый. Гъеуый дын мах дзуапп. Уымæй фæстæмæ 
дæхæдæг куыд арæхсыс — дæ бар дæхи! 
— Нæй гæнæн, дзыцца, схъæбатыр кæн дæхи æмæ 
дом Хурыхъæумæ. Ныццæудзыстæм дæлæ дæ хомæ, — 
уыдон дæр хъæубæсты астæу мыггаг сты,—æмæ сæ ба- 
фæрсдзыстæм зондæй. 
Мад тынг зынтæй сразы ис. Фæлæ уæддæр Хуры- 
хъæумæ! сæ балц тынг уæззау хъуыдытимæ срæвдз ис. 
Елмæрзайæн йæ мад Госæмайы ныхæстæ йæ ныфс 
асастой: «Исты куы æрцæуа æмæ дзы мæ ном куы ра- 
зына». Стæй та йæхицæн зæрдæ авæры: «Æмæ хъуамæ 

цы æрцæуа? Æз цы Æхсары зонын, у’ый Буцæйыл гыц- 
цыл куы фæгуырысхо уа, уæд ын цы хъæуа, уый бакæн- 
дзæн. Аннæмæй та Тохты фондз æфсымæры астæу кал- 
мы дзыхы йæ къух чи кæны?» 
Æхсæвы кæд мæй нæ касти, уæддæр стъалытæй уы- 
ди рухсбын. Мигътæ, цыма сæ фæллад уагътой, уыйау 
арвы кæрæтты дзыгуыртæй лæууыдысты. Дон æнæмæ- 
тæй йæ фæндаг дардта æмæ хъæлдзæгæй зарыд, цыма 
йе сгуыхтытыл цин кодта, уыйау. 
Диссаг у, цымæ афтæ æнафоны ацы бæлццон кæдæм 
араст? Уый афтæ хъахъхъæнгæ цыди, æмæ йæхи 
улæфтæй дæр тыхсти. Йæ цалх-иу дурыл йæхи куы 
скъуырдта, уæд-иу æй куы апырх кодтаид, уый дæр æй 
фæндыди. 
Цæуджытæм куы фæхæстæгдæр, уæд тагъддæр баз- 
мæлын кодта йæ бæхы. Басылыхъхъæй йæ сæр стыхта 
æмæ йæхи иннæрдæм кæсæг скодта. Цæуджытæ йæ нæ 
равзæрстой цæсгомæй. Куы фæиртæст сты, уæд фæн- 
даггæттæ кæрæдзимæ сдзырдтой: 
— Хуыцауы тыххæй, адондавæр адæм сты? Сæхи- 
цæн цæстдзыдæй тæрсынц, æви нæм дзургæ дæр куы 
ницы скодтой. 
Сæ иу загъта: 
— Кæд мæ хуыцау нæ фæливы, уæд уыцы аласа 
Хабæты Буцæйы бæхы хуызæн у. 
— Омæ уый Буцæ фæуæд, фæлæ йын сылгоймаг 
та чи у? 
Бæлццæттæ уыцы ныхасмæ аздæхтысты Фидараты 
æмæ Дзылаты коймæ... 
Райсом хур куы скаст, уæд Буцæ æрхызт Уырта- 
тæм, йæ мады хомæ; Хурыхъæуы. Йæ хойы лæппутæ 
йæм æнкъардхуызæй рауадысты. Буцæйы мад йæ хойы 
лæппуты куы ауыны, уæд сæ, йæ хъæбысы ныккæн- 
гæйæ, ныккæуы: 
— Æй-джиди, æмæ уæм фæлтау мæ бæсты уе 
’мхæрæфырт Сафирæты хъæргæнæг куы æрхызтаид. 
Фысымтæ архайдтой йæ басабыр кæныныл: 
— Гæнæн нæй, дзыцца. Уæларвæй дур куы æрхауы, 

уæд æй зæххæн æнæ уромгæ нæй. — Сæхæдæг æй, сæ 
хъæбысы хæссæгау, мидæмæ бакодтой. 
Буцæ æмæ йæ мады æрцыд уайтагъд ахæлиу Хуры- 
хъæуыл. Зæронд лæгтæ æмбырд кæнын байдыдтой 
Уыртаты дуармæ. Уыцы хабармæ Тохтæ дæр базмæлы- 
дысты. Мæхæмæт хъæубæсты зæронд лæгтæм арвы- 
ста æмæ сын бамбарын кодта, Сафирæтæн йæ мад 
æмæ йе ’фсымæр кæй æрбацыдысты, уый. Хъæубæсты 
дзы.рддзæупæ лæгтæ хъуыддагхуызæй Мæхæмæты алы- 
варс æмбырд кæнын райдыдтой. Цыбыр рæстæгмæ 
Тохты дуармæ тынг æрбæзджын сты адæм. Се ’хсæн 
стыхджын ныхас. Нал ауæрстой, куыд аивдæрæй æмæ 
цы хуызы æнæрæдыддæр ныхас æрцæуа, ууыл. 
Уыртатырдыгæй дæр æнцад не сты. Æппæт Хуры- 
хъæуæн дæр — лæгæй, усæй, фæсивæдæй — се ’нгас 
здæхт у хъуыддагмæ. Алкæйы цæсгомыл дæр дзы зын- 
ди сагъæс, хъуыды кодтой, цы уыдзæн, ууыл. 
Кæд райсом бон райдзаст уыди, уæддæр ныр арвыл 
сау мигъы тæгтæ абадти æмæ чысылгай æрбабæзджын 
сты. Стæй, цыма æрдз адæмы зæрдæ æлхæдта, уыйау 
гæзæмæ сæлфынæг ракодта. 
Уыртаты кæрты стыр цæлхæмбырд сты бирæ адæм. 
Сæ астæу лæууынц Буцæ æмæ йæ мад. Мадыл ис сау 
дарæс. 
Буцæйæн йе ’мхæрæфырт Ахберд, бæрзонд, даргъ- 
зачъе уæнгджын лæг, уæззаугай ныхас кодта хъæубæ- 
стимæ, фæлæ йæ ныхас арæзт уыди Буцæ æмæ йæ ма- 
ды хомæ. 
— Нæ зынаргъ хо Ханысиат, уæззау раны дæ, уый 
зон. Ис дыл зын бон, фæлæ цы кæнæм? Ацы адæм æмæ 
дæ мах дæр курæм, уромын фæраз дæхи. Дзæгъæл 
куыдтытæ, дзæгъæл ныхæстæ, æнæуаг митæ куыд нæ 
уа, афтæ. Буцæ! Дзурæм дæумæ дæр. Ды æрра митæ, 
схъиудтытæ куыннæ кæнай, афтæ. Æмбар дæхи, кæм 
дæ, уый, æмæ дыл цы бон ис, уый дæр. Хъуыддаг канд 
Хурыхъæуыл нæу, фæлæ дзы ис æфсæрмыйаг дзыллæ. 
Гъеуыцы уавæры Уыртаты хæдзарæй рараст сты 
æнкъард адæм. Æппæт хъæубæстæ дæр ныссабыр сты, 
суанг æрдз дæр ныхъхъус и. Тохты уынджы тигъмæ 
куы схæццæ сты, уæд иу уынгæй иннæ уынджы тигъмæ 
рæнхъ æрлæууыды сты Ахбердитæ. Дыууæтæ дæр æн- 

къардхуызæй лæууыдысты æмæ марды арфæ ракодтой. 
Тохты хистæр Сæго размæ ракæны къорд къахдзæфы 
æмæ æнцадгай ныхас райдайы: 
— Рухсаг уæнт Æзо æмæ Саулохы-фырт. Ацы адæм 
æмæ æппæт Хурыхъæу дæр хъыг кодтой æмæ кæнынц, 
куыдтой æмæ кæуынц. Фæлæ цы нæ бон у? Æхсар æмæ 
Сафирæт сты нæ хо æмæ не ’фсымæр. Дæуæн нæхи кæ- 
нæм нывонд. Фыдбылызы арт ссудзын кæнынæн бирæ 
хъуыддæгтæ нæ хъæуы, фæлæ йæ ахуыссынæн та бирæ 
лæгдзинад, хъæбатырдзинад æмæ фæзминаг хъуыд- 
дæгтæ хъæуы... 
Ахбердæн йæ цæсгомы бакаст уыдис иттæг фæлмæн, 
йæ цæстæнгас сагъæсхуыз æмæ хъуыдыхуызæй рай- 
дайы дзурын: 
— Æфсымæртæ! Нæ хотæ! Æз исты диссагдæртæ 
радзурдзынæн, уымæй уын ницы зæрдæ æвæрын. Сæ- 
гойы ныхæстимæ æз разы дæн, фæлæ ма сыл æфтауын 
иу-дыууæ ныхасы. Мах кувæм хуыцаумæ, курæм зæд- 
тæй дæр æмæ дзуæрттæй дæр: фыдбылызæй нæ ба- 
хъахъхъæнæнт. Фæлæ адæм куыд гуырынц, афтæ фыд- 
былыз дæр семæ гуыргæ цæуы. Амондджын уыцы. адæм- 
тæ сты, æмæ фыдбылыз дардыл ахæлиу кæнын чи нæ 
уадзы. Санаты Сем афтæ загъта: «Циу мыггаг! Мыг- 
гаг у лæг. Цы у уыцы лæг та? Рæстæгимæ æмдзу чи 
кæны, уый. Цы у йæ хæс уыцы лæгæн? йæ кад æмæ йæ 
фæзмындзинад...» 
Размæ рацæуы Мæхæмæт. Йæ ныхæстæ сты иттæг 
аив. Йæ ракъахдзæф — аив, йæ дзырды — бирæ бæр- 
кад. Йæ хъæлæс топпы гæрахау арауы. Адæмыл йæ 
цæстытæ ахæсгæйæ, хъæрæй фæзæгъы: 
— Абон махæн у стыр уæззау бон. Не ’хсæн судзы 
туджы арт. Алырдæм хæссы зынджы стъæлфæнтæ. Уы- 
цы арт тугæй хуыссын кæнгæ нæу, стæй дзы хуысгæ 
дæр нæ акæндзæн. Уымæй хуыссын кæнынæй нæ фы- 
дæлтæ ницы райгонд фесты. Мах æй хъуамæ ахуыссын 
кæнæм сыгъдæг æфсымæрон цæстысыгæй... 
Мæхæмæт ныхас куы кодта, уæд Сафирæтæн иу- 
дыууæ хатты йæ зæрдæ! бахъарм. Йе ’хсар стæнæг. 
Зæхх цыма йæ быны ризгæ кодта. Кæд æмæ йæ мады 
фенынмæ йæ былыцъæрттæ хордта, уæддæр ныртæккæ 
сразы уаид, зæхх йæ быны куы ныххауид, ууыл. 

Кæд æмæ Сафирæт йæ мадимæ цыфæнды уæззау 
æмбæлд фæкодта, уæддæр алцæмæн дæр вæййы кæрон. 
Йæ мад æм судзгæ æлгъыстытæ æмæ æртхъирæнтæ 
систа: 
— Адæмы æхсæн нæ æлгъыстаг, фидиссаг æмæ сæ- 
рæвæрæн скодтай. Æнуомæ æмбисондхæссæн фестæм! 
Сафирæт, уæззау цæссыгтæ калгæ, сдзуры: 
— Мæ райгуырдыл æз дæр цинтæнæг нæ дæн, мæ 
хъысмæтмæ æз дæр кувгæйæ мæ фæдджи нæ бадард- 
тон. Фæлтау мæ куы нæ ныййардтаис, дæу аххостæ 
сты, дзывдца. Ме ’фсымæр Бибо мæ радта Æхсарæн. 
Æз æй уарзтон. Сымахæн уе ’ппæтæн дæр зындгонд 
уыд. Уый мæ йæхицæн биной’нагыл нымадта. Мах 
мыггатæн дæр æмæ Фидаратæн дæр æмбæрстгонд 
уыд... 
Уыцы ныхæстæм мад йæ дæсгомыл йæ къухтæ 
авæры: 
— Дæдæй, мæнæ мæ хуылфæй цы залиат калм ра- 
цыд! 
Бу.цæ тынг æнцадæй каст йæ мад æмæ йæ хомæ. 
Йæхинымæр афтæ мæсты кодта, æмæ йæ хойы уыцы 
сахат хъамайæ куы акъуыхтæ кодтаид, уый дæр æй 
фæндыд. Стæн йæ къухы æфттæ дæр бакодтаид, æвæц- 
цæгæн, фæлæ йын йæ зæрдæйы уыди карздæр тæрхон, 
Уымæ гæстæ архайдта мæ мады сабыр кæныныл. 
— Æгæр карзæй йæм ма дзур, дзыцца, æлæр кар- 
эæй! Хурыхъæуы Тохты хæдзары стæм. Фæрæдыди, æр- 
цыди. Цы ма йын кæнæм! Уæртæ йæ райгуырæн къо- 
намæ рацæуæд æмæ йæ уырдыгæй куыд æмбæлы, 
афтæмæй чындзы арвитдзыстæм. Адæмæн дæр бар 
сæхи. 
Уыцы курдиатимæ Буцæ баздæхт Сафирæтмæ дæр: 
— Цы æрцыди, уый æрцыд, раздахæн ын нал ис. 
Фæлæ рацу дæ мæгуыр къонамæ. Æфсымæртæ, мыггаг 
дын ис. Уыдон дын фæпдараст зæгъдзысты, æмæ дын 
цард бантысæд Фидараты хæдзары. Бирæгъ уæрыкк 
куы раскъæфа æмæ йæ æрхы тындтытæ куы кæна, уый- 
ау уыцы цард дæ сæрмæ ма хæсс. 
Кæд йæ зæрдæйы цыфæнды маст уыд, уæддæр йæ- 
хи æвдыста лæгъзæй, Сафирæт ыл куыд баууæнда æмæ 
йæм куыд разила, уый тыххæй. Фæлæ Сафирæтæн йæ 

хъуыдытæ уыдысты бынтон æндæр æмæ йын сабырæй 
æмбарын кæны: 
— Буцæ, дуармæ дзыллæ цы хатыртæ агуырдтой, 
уыдон базыдтам æви нæ? Мæнмæ афтæ кæсы, цыма ам 
адæмы къухы стæм. Æмæ цы зæгъдзысты уыдон, мах 
нæхи фæнд куы тæрæм, уæд? 
— Уыдоны мæт ды кæныс, Сафирæт? Фæрæйдзы- 
сты æмæ банцайдзысты. Мах та нæ адрд аразын 
хъæуы, 
Сафирæт бамбæрста Буцæйы фæндтæ æмæ йæ дард- 
дæр нал къахта. Уыцы ныхас Буцæйы фæуромæгау кæ- 
ны æмæ сдзуры: 
— йарæби, Æхсары дæр ма куы федтаиккам, уæд 
кæрæдзийы хуыздæр бамбæрстаиккам. 
Иучысыл афæстиат уæвгæйæ, æддæмæ рацыди Тох- 
ты кæстæ’р æфсымæр Ацæмæз æмæ йын Буцæ бамба- 
рын кодта, Æхсары фенын æй кæй фæнды, уый. Хи- 
стæртæ сразы сты æмæ загътой: «Уæдæ, уæдæ, уадз 
æмæ феной кæрæдзийы æмæ баныхас кæнойЬ. 
Æхсар уыди тынг æнцад. Йæ бакаст ницы бæрæг 
дардта — нæдæр маст, нæдæр тарст. Буцæйæн йæ 
цæсгомы уавæр æмæ йæ дзырд æппындæр кæрæдзимæ 
хæстæг нæ уыдысты. Йæ ныхæстæ тыхарæзт кæй 
кодта, уый тынт зынди дардмæ дæр. 
Буцæ фæлмæн худæгхуызæй сдзуры: 
— Уæ, мæ тæригъæдтæ фæфидай, Æхсар! Мæнæ 
нын барæй цытæ бакодтай, мæнæ! 
— Æз дын ницы бакодтон, Буцæ, дæуæн дæр, де 
’фсымæрæн дæр æмæ Хабæтæн дæр. Уæ хойы уын 
куырдтон æмæ мын æй æгъдауæй радтат, æрцыдтæн 
æм хæссынмæ. Мæ куырд усы мын хаста Дзылаты 
Джетæгъæз æмæ йын æй нæ ауагътон. Æз æй мæхæдæг 
рахастон. Гъеныр æз цы аххосджын дæн дæуæй дæр 
æмæ Дзылатæй дæр, уый не ’мбарын. 
Буцæ цы дзуапл радтаид, уый йæ зонд нæ ахста, 
фæлæ загъта: 
— Уый афтæ фæуæд, фæлæ хуыздæр куыд уыдзæн, 
ууыл ахъуыды хъæуы, Æхсар. 
— Буцæ, æз хъуыды цы кодтон, кæнпæ дæр уый 
бакодтон, дæумæ гæсгæ кæд рæдыд дæн, уæд æй раст 
та ды скæн. 

Буцæ йæ масты хъуыдытæ артхуыссынгæнæгау ныс- 
сабыр кæны. Иучысыл сагъæсхуызæй алæууы æмæ æн- 
цадгай сдзуры, цыма Æхсаримæ се ’хсæн ницы æрцыд, 
уыйау: 
— Зынаргъ Æхсар, царды цы æрцыд, уый здахгæ 
нал у. Алцæмæн дæр кæрон ис: зынтæн дæр, рынтæн 
дæр æмæ хъизæмарæн дæр. Гъе, фæлæ кæрон нæй зæр- 
дæйы мысинагæн æмæ йын мах хъуамæ скæнæм кæ- 
рон. Цытæ æрцыди, уыдон нæ хъуамæ ферох уой иу- 
уылдæр. 
— Буцæ, дæ ныхæстыл разы дæн. Уыдон хъуыдда- 
гæй равдисын та дæ къухы ис. Ныхас ныхас у, хъуыд- 
даг та — хъуыддаг. Ды мæн рæдыд кæм хоныс, уым 
дын æз зæгъдзынæн. Рæдыд æз уым дæн, дæ хойы 
дын кæй бауарзтон. Рох дæ ма уæд, Буцæ, дыууæ 
уарзон зæрдæйы фæхицæн кæнын нæдæр карды, нæдæр 
топпы нæмыджы бон у. 
Буцæ цæхгæр дзуаппытæ куы бамбæрста Æхсарыр- 
дыгæй, уæд йæ ныхасыл дарддæр нал архайдта, фæлæ 
загъта: 
— Цæй, æз та уæ абæрæг кæндзынæн. Хъуыддагæн 
хуыздæр цы уа, уый кæндзынæн. 
Чысыл фæстæдæр йæ мадимæ йе ’мхæрæфырттæм 
рараст сты. Буцæйæн Уыртатæм цæугæйæ йæ фæндтæ 
карзæй-карздæр кодтой. Кад йæ хъуыдытæй æмæ йæ 
фæндтæй рæвдыд нæ уыд, уæддæр йæхи дардта тынг 
хъæлдзæг, цыма ницы æрцыд æмæ йæ цыдæриддæр 
фæндыди, уыдон йæ къухы уыдысты, уыйау. Йæ фæнд- 
тæ та сæры магъзы кодтой сæ фыдбылызы куыст. Афтæ 
æнæвдæлон сæ уыд, æмæ йын Хурыхъæуы уынгты са- 
лам чи лæвæрдта, уыдоны дæр нæ уыдта. 
Æхсар æмæ Сафирæтмæ уыдис алыхуызон хъуыды- 
тæ, фæлæ сæхицæн бæлвырд ныфс цæмæй сæвæрдтаик- 
кой, уымæн ницы бындур ардтой. 
— Не ’мбарын, Сафирæт, Буцæ цæуыл ныйиттæг 
ис, ды уæхицæй чындзы цæмæй ацæуай, ууыл? Цы дзы 
æмбулы æмæ йæ уый цæмæй раст кæны, уымæн ницы 
кæрды мæ зонд. Куыд æй æмбарыс ды та? 
— Æз дын фыццаг дæр æмæ ныр дæр зæгъын: йæ- 
хи уд фервæзыны тыххæй уый сразы уыдзæн алцæуыл 
дæр. Хорзæй нын ницы æрхæсдзæн Буцæ. 

— Ехх, Сафирæт, бирæ зынты дæ бафтыдтон! Цы- 
фæнды кæнæд, дæуæн зынты бæсты алцæмæ дæр цæт- 
тæ дæн! Куы ныхъхъус дæ? 
— Мæ цæугæ хох, Æхсар, куыд кæсын, афтæмæй 
мæ хорз не ’мбарыс. Комытæфæй цъити нæ тайы. Куыд 
дæ æмбарын, афтæмæй мæ ды хæфс хоныс, æмæ хъу- 
ахъхъ-хъуахъгæнгæ калмы дзыхмæ хъуамæ мæхи 
баппарон. Нæ! Ахæм Сафирæт нæ лæууы дæ разы. Цы- 
фæнды зынтæм дæр дæн цæттæ! 
Буцæ стыр уæззау сагъæстимæ йæ мадимæ дары йæ 
фæндаг Куырттаты коммæ. Йæ сæры сагъæстæ фыд- 
удау тымыгъ æмæ фæлдзæгъдæн кæнынц. Бæлвырд дзы 
ницыуал уыдис равзарæн. Йæ цæстытæй касти уæрæх, 
йæ цæсгомы тæгтыл дæр ницы уыдис равзарæн, цыма 
марды цæсгом уыд, уыйау. Кæд Хурыхъæумæ цæугæйæ 
йæ бæхмæ мæсты кодта, размæ йын кæй не ’нтыст, уый 
тыххæй, уæд ныр та æгæр тагъд цыма цыд, афтæ йæм 
каст. Цас хæстæдæр кодта хъæумæ, уыйас Дзылатæ 
йæ цæстытыл алыхуызæттæй уадысты. Хаттæй-хатт æй 
æрфæнды йæ хъуыдытæ аивын, Дзылаты бынтон йæ 
зондæй фæиуварс кæнын. «Цы мын кодта Æхсар? 
Цæуыннæуал мæ ныууадзынц Дзылатæ? Куырдтой 
мын мæ хойы æмæ сын æй радтон. Æхсар уын æй 
ахаста, æмæ уыимæ дзурут», — сагъæсты аныгъуылы Бу- 
цæ. Стæй та чысыл фæстæдæр йæ хъуыдытæ фæиннæр- 
дæм вæййынц: «Фæлæ сæ цæуыл цæгъдын, цæ? Æмбой- 
ны мын мæ кæртмæ æнæхъæн рæгъау куы æрбаскъæрд- 
та Æзо, уæд цин куы кодтон, уæд ныр цы схъиудтытæ 
кæнын? Саулохы-фырт, дæлдæр ныххау, Джетæгъæзы 
æххæст чи нæ амардта. Ныр ды марадз, Буцæ, Сафи- 
рæты æркæн æмæ йæ æрчындз кæн. Афтæ фæнды Дзы- 
латы. Уый цавæр æгъдау у, æмæ сывæрджын усы фæ- 
стæмæ æркæн?..» 
Уыцы хъуыдытимæ бахæццæ Буцæ сæ хæдзармæ. 
Ханысиат хъæумæ, сæ хæдзармæ куыд хæстæгдæр 
кодта, афтæ кæугæйæ дзуры: 
— Æй-джиди, æмæ мын мæ хæдзармæ мæ мард куы 
баласиккой! Чи та мын хъусдзæн Дзылаты карз ныхæ- 
стæ æмæ æртхъирæнтæм!.. 
Уæд æм Буцæ æнцадгай сдзуры: 
— Цы кæныс, дзыцца? Цæуыл æфхæрыс дæхи? Æз 

дын æгас куы дæн, уæд судзгæ цæссыгтæ цæуыл згъа- 
лыс? Уагæры дын æз мард куы фæуин! 
— Ды хуыцауы уазæг у, мæ хъæбул, фæлæ нын ацы 
хъуыддæгтæ чи бакодта æмæ кæны, уыдоны ныййар- 
джытæ сæ фæйнæ астæуыл сæ сафа стухæнт æмæ сæ 
быны лæдзджытæ сæ къухы райсæнт! 
Дзылатæ цыма цы мигъы хуылфы уыдысты, уый 
апырх æмæ сæ кæрæдзийы хуыздæр федтой, афтæ сæхи 
мидæг базмæлыдысты. 
Ныхас кæнынц сæхи мидæг: «Цы нын у ай? Нæ 
куырдус — хаст, не ’фсымæрæн йæ син — саст. Кæмæн цы 
дарæм? Ау! Не ’хсар афтæ суæлæнгай ис? Хус фаджы- 
сты гæрæнау ныл рахиз-бахиз куы кæнынц!» Фыдæл- 
тæ-иу афтæ акодтой: «Кау ныллæг кæм вæййы, адæм 
ууылты фæхизынц». Уый та куыд! Адæмæй ныллæгдæр 
цæмæн у нæ кау? Махæн никæимæ ис дзырддаг. Хъуа- 
мæ дзуапп радтой Хабæтæ. Буцæйæн цыбырæй зæ- 
гъын хъæуы: «Цыфæнды кæнæнт Хабæтимæ. Сæ бон у, 
нæу, — мах хъуыддаг нæу. Хъуамве сæ хойы æркæной 
сæ хæдзармæ. Стæй уый фæстæ бæрæг уыдзæн. Уый 
æфсарм æмæ æгъдауæй куы нæ уа, уæд ма нæм кæд 
лæгдзинад ис, уæд æй хъуамæ бакæнæм æхсарæй. 
Æгъгъæд у ныр уыци-уыцитæй хъазынæн. Гъеуый уын 
мæ ныхас, кæстæртæ», — дзырдта Дзылаты хистæр Мы- 
сырыхъо. 
Джегæгъæз йæ къахыл дзæбæх нæма лæууыдис. 
Й,æ маст тыхджынæй-тыхджындæр кодта, цыма цар- 
ды къардиутыл бахизынмæ фæндаг агуырдта, 
уыйау. 
— Æз хъуамæ райсон мæ туг. Фегад мæ кодта 
æнусмæ. Йе уый, йе та æз. Хъуамæ мах æрлæууæм лæ- 
гæй-лæгмæ, уæд базондзыстæм, чи дæ ды, Æхсар! — 
æртхъирæн ныхас кæны Джетæгъæз. 
Стæй та аджих вæййы æмæ хъуыдыты аныгъуылы. 
Æвиппайды сдзуры: 
— Нæ! Цæмæн та цæуон нолæй мæлæтмæ! Уыцы 
хæс, Буцæ, дæуыл ис. Хъуамæ цардæй адæмы ’хсæн 
дзуаппæн кæрон ды скæнай. Ехх, дуне, цæй уæрæх дæ 
ды! Цæй арф дæ, цард, фæлæ мæнæн цæй къуындæг 
дæ! Æз хуыртыл куы лæууын, æмæ мын дзы фæзилæн 
куы нæ ис! 

Æмæ та уæззау ныуулæфгæйæ, йæхинымæр фæ- 
зæгъы: 
«Диссаг дæ дц, сылгоймаджы зæрдæ! Цымæ, Сафи- 
рæт, цы ссардта дæ зæрдæ Æхсармæ! Æппын ницы, 
фæлæ Æхсар мæнмæ æххуырст куы уыди. Уæвгæ, æнæ 
лæг нæу Æхсар. Сæрæн, хъаруджын у. Фæлæ йын нæ 
батайдзæн ацы тыхтона. Æз зонын, Сафирæт мæ нæ 
уарзы, уый. Зонын, ныр æнхъæлцау кæй у, уый дæр. 
Кад нæу ахæм сылгоймаджы курын. Фæлæ мыл ацы 
сины састæй хуыздæр бон куы нал ис. Кæй ма хъæуын! 
Сафирæт та уындæй дæр æмæ хъаруйæ дæр фæстæдæр 
лæуд никæмæй у...» 
Йæхæдæг та хъæрæй сдзуры: 
— Буцæ, Сафирæты мын цы хæдзары радтай, уыр- 
дæм æй æрбакæн! 
Дзылатæм Мысырыхъойы ныхæстæ тынг бахъард- 
той. Сæ фæсивæд сæ гæрзтæм бавнæлдтой. 
— Махæн нæ ныхас у Хабæтимæ, — дзырдтой уы- 
дон. — Радтой нын сæ хойы, бафыстам ын ирæд. Кæм 
ис нæ уацайраг! Исчи æй аскъæфта, искæйы фæдыл 
алыгъди, — мах хъуыддаг нæу. Цом сæ хæдзармæ 
æмæ уым æрбадæм: «Мах стæм чындзхæсджытæ, æри- 
ут нын нæ чындзы!» 
Хабæтæ æмбырд уыдысты Буцæйы хæдзары. Уыдон 
фарстой Буцæ æмæ Ханысиаты, цы уавæры сты Æхсар 
æмæ Сафирæт, уымæй. Цы цæстæнгас дарынц уыцы 
хъуыддагмæ Хурыхъæу дæр æмæ Тохтæ дæр? Ханы- 
сиат ставд цæссыг калгæйæ райдыдта дзурын æппæт 
хабæрттæ дæр. 
— Буцæ, ды Æхсарæн йæхи федтай æви нæ? — 
сдзырдта Атто. 
— Уынгæ нæ, фæлæ ма йемæ ныхас дæр кодтон. 
— Гъемæ йæ куыд æмбарыс? Цы цæстæй кæсы 
ацы стыр бæллæхтæм? 
— Æй, дæ бонæй уай, Атто! Йæ цæст дæр нæ 
ныкъулы Æхсар, йæ цæст. Никæмæй, дам, ницы дарын 

æз. Сафирæт, дам, мæнæн уыд мæ куырд ус æмæ йæ 
Дзылатæн нæ ауагътон хæссын. Сымахæй дæр æмæ, 
дам, уыдонæй дæр ницы дарын. Мæ бынаты, дам, уæ 
алчи дæр афтæ бакодтаид. 
— Гъемæ уымæй дæр раст зæгъы, раст, Буцæ. Нæ 
хистæр æфсымæр Бибо куы бафидыдта семæ, суанг ма 
дзы ирæд дæр райста. Ды дæр дзы дæ сæрыл бухар- 
худ куы æрсагътай, Буцæ. Гъе, фæлæ адон иууылдæр 
сты Æзойы сгуыхтдзинæдтæ. Зилгæдымгæйау не ’хсæн 
фæкуыси æмæ бæстæ сызмæста. Гъемæ дзы цы рам- 
былдта? Дзæгъæл мард фæци æнæсæрбæрæгæй. Се 
’ппæтæй диссагдæр та Дзылатæ сты. Æркæн сын Са- 
фирæты æнхъæлцауæй æмæ сын æй къулы æнцой æр- 
лæууын кæн. Мах сын æй барæй нæ аскъæфын кодтам. 
Тых у, æмæ алкæуыл дæр æрцæуы. Гъер фыдæлты æгъ- 
дæуттæ цæуыл сфæдис сты æмæ кæрæдзийы цæуыл 
цæгъдæм, уый нæ зонын. Дзылаты къулы æнцой ма куы 
æрлæууа Сафирæт, уæд уымæй æгъдæуттæ фидардæр 
фæуыдзысты æви йæ чызг смæндзысты?.. 
Арв стыр уарынмæ йæхи куы цæттæ кæна æмæ 
йыл куы æмбырд кæной, уыйау æртæ мыггаджы 
сæрмæ стыр бæллæхтæ æрæмбырд сты. Кæд Дзы- 
латæй адæм цыфæнды зæрдиагæй куырдтой, Са- 
фирæты цæмæй ныууадзой, уый, уæддæр æй уыдон сæ 
сæрмæ нæ хастой æмæ ныллæууыдысты йе ’ркæныныл. 
Буцæйы дардтой азымы: «Афтæ нын куы загътай, чызг 
дæр мæ хо у æмæ хæдзар дæр мæн у, æз æй дæтгæ кæ- 
нын Сафирæты. Уæд кæм ис ныр нæ куырд чызг?» 
Хабæтæ дæр ын иууыл уыцы ныхас дардтой йæ 
цæстмæ: «Буцæ, хъуыддаггæнæг дæхæдæг уыдтæ æмæ, 
куыд дзуапп дæттыс Дзылатæн, афтæ ратт...» 
Гъе ахæм алыхуызон ныхæстæ карзæй-карздæр 
кодтой. Буцæйы алыварс фыдбылыз æнгомæй-æнгом- 
дæр тыхсти. Хъуыддаг æрцыди уымæ, æмæ хъуамæ æр- 
кæна йæ хойы, науæд та фесæфа. 
Тохты хæдзары цыдæр змæлд цæуы. Сыхæгты усты- 
тæ æмæ чызджытæ хъæлдзæгхуызæй рауай-бауай кæ- 
нынц. Сæ иу иннæмæ дзуры: 

— Æз ыл æвæрын ном! 
Иинæ фæцырд вæййы: 
— Æрæджиауы хорзæх дæ уæд, æз ыл гуыбынмæ 
куы сæвæрдтон ном. 
Уæд, сæм Мæхæмæт худæгхуызæй йæ ныхас бап- 
пары: 
— Хæрæгыл уын æй сæвæрдæуæд уæ чызджы. Аф- 
тæ æнхъæлдтон, лæппу уыдзæн Æхсарæн, æмæ гъа. 
Цæй, уæддæр амондджын гуырд фæуæд, амондджын 
бон райгуырæд Тутыры цыппæрæмы. 
Мæхæмæты хæрæфырт Гуассæ дæр сæм бафтауы: 
— Йæ ном та Тутырдзан уыдзæн. Нæ, Мæхæмæт? 
Цас Сафирæты чызджы райгуырд Тохтæн циндзи- 
иад хаста, уыйас Буцæйæн та йæ фыдбылыз карздæр 
æмæ тыхджындæр кодта. Дзылатæ дæр куы фехъуы- 
стой чызджы райгуырд, уæд Хабæтырдæм сæ дзуапп 
фæтызмæгдæр кодтой, цыма уымæ æнхъæлмæ касты- 
сты, уыйау. Хуыцау йæ зовæг, цы хъуыдытæ кæнынц 
æмæ цы аразынц Дзылатæ. 
Уæз иууылдæр Буцæйыл æрæнцад. Йæ цуры æцæг- 
дзинад æрлæууыд: «Куыд дæ фæнды, афтæ кæн, Буцæ, 
фæлæ хъуамæ Сафирæт дæ хæдзары уа». 
Тынг уæззау бынаты ис ныртæккæ Буцæ. Йæ сагъæс- 
тæ цæуынц хъæбысæй хæцгæ. Цард, мæлæт, æууæнк, 
мæнгарддзинад... Иу иннæйы ивы йæ сæры магъзы. Йæ 
цæстытыл ауайы, Тохты кæрты дзы адæм куыд куырд- 
той, Æхсаримæ куыд ныхас кодта, Мæхæмæт æм нуа- 
зæн куыд лæвæрдта. Мæхæмæты фондз æфсымæры йæ 
алыварс цыма лæууыдысты... Иннæрдыгæй та Дзыла- 
тæ, Джетæгъæзы цæстæнгас, — уыдон иууылдæр бану 
сты йæ хъуыдыты. Уыцы хъуыдытæ йæ сыстын кодтой 
йæ бинонтæй, æмæ кæдæм цыди, цæмæн, уый не ’мбар- 
пæйæ, йæ саулохаджы уæлхъус æрлæууыд. Бæхы йæ 
цухъхъайы фæдджийæ асæрфы, цыма йын лæгъстæ 
кæны, уыйау. Рахæссы саргъ æмæ йыл æй сæвæры. 
Уыйфæстæ йæ цæcтæнгас зыдæй ахæссы хæдзарыл, 
фæлгæсы алырдæм, цыма сæ фæстаг хатт уыдта, сæ 
уындæй йæхи бафсадынмæ хъавыд. Бæхыл сбадт, фæс- 
тæмæ ма иу зылд фæкодта, цыма галуанæн дæр æмæ 
сыхбæстæн дæр хæрзбон загъта, уыйау, стæй сабыргай 
араст. 

Хур акъул ис. Буцæ уæззау хъуыдытимæ йæ фæн- 
даг дары. Цас мæйдардæр кодта, уыйас йæ зæрдæйæн 
та æнцондæр уыди. 
Æхсæвæртæм æввахс Буцæ бахизы Тохты кæрты 
дуарæй хъæлдзæгхуызæй. Бæх фезмæлын кæны æмæ 
йæ фæстæгтыл ныллæууы. Йæ размæ рауайынц Мæхæ- 
мæты æфсымæртæ: 
— Æтт, уыдон лæджы митæ сты, гъе!.. — æмæ йæ 
тынг цинхуызæй бæхæй æрæргъæвынц. 
— Цæй, чи райгуырд, уый нын амондджын хæрæ- 
фырт фæуæд нæ дыууæтæн дæр, — хыæлдзæгæй 
исынц кæрæдзийы къухтæ. 
Диссаг у, куыд фидар æмæ æууæнкджынæй æвдисы 
Буцæ йæхи! Йæ маст цæтджджинагау куы фыцы, уæд 
куыд ницы фæд зыны йæ цæсгомыл! 
Сафирæт кæсы Буцæйы митæм æмæ Æхсармæ хæр- 
зæггурæггаг фæвæййы: 
— Акæс-ма, Æхсар. Дæлæ Буцæ кæдæй-уæдæй 
адæймаджы хуызæн у. 
Æхсар дæр рауайы æмæ сæ хъæлдзæгхуызæй куы 
фены, уæд, йæ цæсгом фæрухс кæнгæйæ, сæ разы ба- 
лæууы æмæ сдзуры: 
— Æгас æрцæуай, ме ’мкоймаг! 
— Ды та ма цæй ме ’мкоймаг дæ! Хъоды куы ба- 
кодтай ды дæ номыл, — фæзæгъы Буцæ æмæ йæм мид- 
былты худгæйæ ратты йæ бæх. 
Иучысыл ма афæстиат сты, стæй бацыдысты мидæ- 
мæ. Се ’хсæн дæрзæг ныхас нæ цыди. Буцæ æппындæр 
нæ архайдта хъуыддаджы ныхас ракæныныл. Кæд Тох- 
тæ дæр æмæ Æхсар дæр æнхъæлмæ кастысты, Буцæйы 
æрбацыды сæр цæуыл уыд, уый базонынмæ, уæддæр 
уый ницы дзырдта. Дардта йæхи иттæг æнæгуырысхо, 
цыма уымæй размæ цы æрцыди, уыдон иууылдæр æр- 
радзинæдтыл нымадта, уыйау. Æрмæст-иу арæх 
кæстæртæм сдзырдта: 
— Мæ бæх мын æххормагæй æмæ æдзæллагæй ма 
ныууадзут. 
Уалынмæ хуымтæй æрбахæццæ сты Тохты иннæ æф- 
сымæртæ, бæхтæн раттынц æхсæвæры хæринаг. Ацæ- 
мæз æфсымæрты бар фæуадзы Буцæйы æмæ уынджы 
бадæныл æрбады сæ сыхæгты лæппу Ибрагимимæ. 

Тохты кæд фæндыд Буцæйы æрцыды сæр базонын, 
уæддæр ницы базыдтой. Афтæмæй Буцæ йæ бæхыл 
сбады, хæрзбон фæзæгъы æмæ араст вæййы сæхимæ. 
Кæрты дуарæй чысыл куы рауайы, уæд цыма дзы исты 
ферох, уыйау цæхгæр фæлæууы æмæ сдзуры: 
— Хæдæгай, Æхсар, ныхасæн мæ хъæуыс. Ра- 
уай-ма! 
Æхсар æм тагъд-тагъд бауайы. 
— Мæнæ дын мæ дамбаца ныууадзинаг уыдтæн. 
— Цы дзы кæнын дæ дамбацайæ? Æз мæхионæй 
дæр тыхсгæ куы кæнын. Хайыр уæд дæхицæн. 
— Гъа, уæд та дын гилдзытæ, — æмæ цыма æнæ- 
бары уыд, уыйау, иукъорд гилдзы зæхмæ æрæппары. 
Æхсар сæм куы æргуыбыр кæны, уæд æй Буцæ дыу- 
уæ гæрахы фæкæны æмæ йæ бæхы ехсæй æрцæвтæ 
кæны. 
Æхсар ма дамбацамæ февнæлдта, фæлæ йæ бон ни- 
цыуал баци æмæ æрхауд. Мæхæмæт фæхъæр кæны: 
— Æтт, мæнгард Буцæ!.. Мæ гæрзтæ, мæ бæх! Ир- 
вæзы уыцы цъаммар! 
Ацæмæз, гæрахмæ фæкæспæйæ, цæхгæрмæ уынджы 
Буцæйы размæ фæци, йæ хъама фелвæста. Йæ бæхы 
йын рацахсынмæ хъавыд, фæлæ йын уый нæ бантыст. 
Уæд ма хъамайæ Буцæйы зæнджы хæцъæф барæхуы- 
ста æмæ бæхы ныссагъд. Буцæ уæлбæхæй æрæхста 
Ацæмæзы. Уый цъилау ныззылд æмæ æрхауд. 
Хурыхъæу иууылдæр фæдис, хъæр сси. Мæхæмæт 
æнæсаргъ бæхыл, йæ топп йæ къухы, афтæмæй фæсте 
суры Буцæйы. Хъуыддаг афтæ æнæнхъæлæджы уыдис, 
æмæ цасдæр рæстæг джихæй аззадысты. Буцæйæн йæ 
дамбаца йæ къухы, афтæмæй хъæргæнгæ тæхы: «Никæ- 
мæй ницы дарын! Мæ туджджыны амардтон!» 
Уыцы сахат уæллаг тигъæй æрзыны Мæхæмæт æмæ 
æрæхсы Буцæйы. Бæх ныццуды, йæ цыд гыццыл 
фæкъуылымпы вæййы, фæлæ уæддæр размæ тындзы. 
Йæ размæ та ноджыдæр фæци Черыхъо: 
— Ныллæуу, нал фæлидздзынæ, уазæг! 
Черыхъо не ’нхъæлдта, Буцæ йæ æрæхсдзæн, уый, 
æмæ йыл стырзæрдæйæ æрцыд рæдыд: ссардта йæ 
адзал. 
Буцæйæн йæ бæх уыд цæф æмæ йæ тæвд куы æр- 

сабыр, уæд ын размæ хорз нал æнтыстис, кæд ма йæ 
ехсæй надта, уæддæр. Архайдта хъæугæронмæ ахæц- 
цæйыл, фæлæ нал. Иуæй йæ бæх фæцæф, аннæмæй 
фæдис стыхджын ис. Уалынмæ йæ Мæхæмæт дæр æр- 
баййæфта. Буцæ æррайы хуызæн ссис, æхста æмæ кæй 
æхста, уый йын уæлдай нал уыди. Цыма афтæ зæгъын- 
мæ хъавыди: «Мæнæн иууылдæр знæгтæ сты». Гъе, фæ- 
лæ Мæхæмæты нæмыг Буцæйы цардæн скодта кæрон. 
Мæлæтдзаг цæф фæци Буцæ. 
Адæм сæ алыварс æрæмбырд сты. Уыцы мæсты 
дзыллæйы æхсæнæй хъуысти хъæртæ: 
— Басудзын хъæуы ацы мæнгарды, йæ бæхы дæр, 
йæхи дæр. 
Фæлæ Мæхæмæт фæзæгъы: 
— Фæлдыст фæу Æхсарæн! Дондзон бæх ын фест 
мæрдты! 
Буцæйы æмхæрæфырттæ йæ сæрыл загъд ракъах- 
уой æмæ ма дзы ноджыдæр æрцыди мæрдтæ. Тохты 
кæрты сæрмæ мигътæ фæдисхуызæй æмбырд кодтой. 
Адæймагмæ афтæ касти, цыма зæхх йæ зылдæй ныл- 
лæууыдис æмæ æрдз ныджджих и. 
Тохты стыр уæрæх кæрт адæмæн скъуындæг ис. 
Ниуынц, кæуынц сывæллонæй, лæгæй, усæй. Адæмæн 
сæ цæстысыг, ставд æртæхтæй уарæгау, згъоры. Адæй- 
маг бацæуы дисы: «Арв æрхаудта, æви цы хабар æр- 
цыдис Тохтыл». 
Гъеуыцы адæм Æхсары тæригъæддаг мардыл дæл- 
гæмттæ кæнынц. Сафирæт дæр сагъд цыртау лæууы йæ 
цуры. 
Гъеуыцы уæззау сахат Темырыхъо, Тохтæн сæ мыг- 
гаджы хистæр, æрбалæууыд Æхсары марды уæлхъус 
Уæззау хæкъуырццæгæй кæугæйæ райдыдта дзурын: 
— Æхсар, ды уыдтæ не уазæг не ’фсымæр, нæ хъæ- 
бул, æмæ дæу мæлæтæй баиргъæвын нæ бафтыдис нæ 
къухы. — Уыцы ныхæсты фæстæ адæммæ разылдта йе 
’ргом. — Хъæубæстæ, æфсымæртæ, нæ хотæ, кæуынтæ 
æмæ цæссыгæй ницыуал ис раздахæн. Æхсар нал ис. 
Мæнæ йæ марды уæлхъус лæууæм. Ацы туджы æрвгæ- 
лæн уый номæй æрцыди. Чи уыди Æхсар? Адæймагдзи- 
над, уарзондзинад, хæлардзинад кæмæ уыдис, уый. Цæ- 
мæн ыл æрцыд ацы рæдыд? Уымæн йæ къухтæ бабастай 

йе ’фсарм, адæмы фарн æмæйе ’ууæнк. Гъеуый охылæр- 
цыдис уыцы рæдыд. Æхсар уый куы зыдтаид, уæд ацы 
туг афтæ арæхæй æруарын нæ бауагътаид. Фæлæ ма 
цы зæгъæм, æфсымæртæ! Кæсут-ма, æрдз, кæрдæг, ди- 
динджытæ арф æртæх æрæвæрдтой туг æмæ цæссыгæй. 
Кæсут-ма, куыд сырх дары кæрдæг. Фæлæ дын, Æхсар, 
дæ марды уæлхъус ацы адæм карзæй ард хæрынц, Са- 
фирæт æмæ Тутырдзан æфсымæры хæлардзинадæй кæй 
уыдзысты рæвдыд. Де ’буалгъ сæфт Тутырдзаны 
амондæн фæуæд. Æхсар, дæ райгуырд уыди цытæн, ды 
уыдтæ æууæнкæй мæсыг, ныр дын мах садзæм абон 
цыртæн не ’фсымæрон сыгъдæг цæссыг... Буцæ, ды та 
фæу æлгъыстаг, мæрдты дуар дыл æрцæуæд æхгæд. 
Елмæрза, Æхсары мадыæфсымæр æмæ се ’ууæнк дын 
фæуæнт тæрхонгæнæг, æмæ ды дæр фæу фæсмонгонд. 
Гъеуыцы ныхæстимæ Æхсар ссардта йе ’нусон бы- 
нат, йæ ингæн. Арв карздæрæй ныннæрыд, ныллæууыд 
ставд сыг, их уары, цыма уыцы тугæй йæ зæрдæ фæ- 
рыст æмæ уыцы æбуалгъы туг цæхсынмæ хъавыди, 
уыйау. 
Хур æрныгуылди. Уарын дæр банцади. Æрдз кастис 
фæллад æмæ æнкъардхуызæй, цыма уый дæр Æхсары 
æвирхъау сæфтыл мæрдджын уыдис, уый хуызæн. 
Æхсары судзаг зиан арвы æрхауды хуызæн фæкаст 
дзыллæтæм. Бæстыл уайтагъд ахæлиу уыцы æвирхъа- 
уы хабар. Адæм тынг зылын бынаты æвæрынц Дзыла- 
ты дæр, Хабæты дæр. Суанг сыл хъоды кæныны онг 
сысты. Сафирæт лæууы Æхсары ингæны уæлхъус. Дис- 
саг уый у, æмæ йæ цæстæй цæссыг нæ хауы. Цыма æга- 
сæй дзуры йемæ, уыйау фæзæгъы: 
— Æхсар, цы мын бакодтай уый? Куыд нæ дæм 
разынд лæгдзинад? Цæмæн мæ ныууагътай иунæгæй?.. 
Уыцы стыр бæллæх иугай-дыгай ской-ской кæнынц, 
Дæллагхъæуы. Уæвгæ йæ æргом зæгъын дæр нæ фæ- 
разынц. Фæлæ уæддæр Дзылатырдыгæй хъуысы ахæм 
хабар, цыма цы сфæнд кодтой, ууыл хъæбæрæй лæу- 

уынц, Суанг ма дзы ахæм уацтæ дæр хъуысти, зæгъ- 
гæ, Сафирæты Фидаратæ Тохтæй куы кæной, уæд, дам, 
сын æй байсдзыстæм. Уымæ гæсгæ адæмæн се ’хсæн 
бацæуый зын уыди. 
Канд Тохтæ нæ, фæлæ æппæт Хурыхъæу дæр ныр- 
тæккæ сты Æхсарыл саударæг. Сафирæт сын фыццаг 
дæр уыдис ахсджиаг хо, фæлæ ныр, уыцы бæллæхты 
фæстæ, чызджы æнæхъæн Хурыхъæу дæр сæхимæ хæ- 
стæг æрбайстой. Ставд цæссыг, зæрдæхалæн хъарæг- 
иу йæ цуры кæд кодтой, уæддæр ын-иу æвæрдтой зæр- 
дæтæ: 
— Мæнæ уыныс, мах иууылдæр — де ’фсымæртæ 
æмæ дæ хотæ. Тæрсгæ ма кæн, Сафирæт. Цæрдзыстæм 
хуыцауы фæрцы. 
Фидараты мыггаг æргом ныллæууыдысты сæ туг 
исыныл æмæ сын хъауджыдæр нæ уыд: Дзылатæй уа, 
Хабæтæй уа. Фæлæ Хурыхъæу дæр æмæ Тохтæ дæр 
ныртæккæ тыхсынц ууыл, цæмæй уазæг æнæ фыдбылы- 
зæй сæмбæла хæдзарыл. Ома, Фидаратæ агурынц сæ 
бинойнаджы. Фæлæ йæм куы æрцæуой, уæд исты фыд- 
былыз куы ранхъиза Дзылатырдыгæй. Гъеуымæ гæсгæ 
Тохтæ сарæзтой ахæм хæрзгæнджытæ Куырттатырды- 
гæй, кæцытæ барæй дзырдтой, зæгъгæ, Фидаратæ сæ 
бинойнаджы кæндзысты зæрдæвæрæны къуырисæры 
бон. Уыцы ныхас Дзылатæ тынг бахастой сæ зæрдæмæ, 
сæхи срæвдз кодтой æмæ хъахъхъæдтой. Сæ уынаффæ 
уыди: «Байсдзыстæм æй æмæ йæ нæ тæккæ хæдзармæ 
æрбахæсдзыстæм». 
Фæлæ Дзылатæн сæ фæндтæй ницы рауади. Кæд 
Гуысырайы цæлхæмбырдæй бадтысты, Тохтæм æн- 
хъæлмæгæсгæйæ, уæддæр æй уыдон бакодтой Хъобан- 
гомыл; уым Дæргъæвсы æфцæгыл æрхызтысты Куырт- 
таты коммæ, стæй Хæрисджынмæ бахæццæ сты. 
Ахæм тухитимæ Сафирæт йæ чысыл сывæллонимæ 
ссардта Фидараты Æхсары хæдзар. Уымæн йæ зæр- 
дæйы уаг, йæ хъуыдытæ бынтон æндæр сысты. Йæ фæн- 
даг нырма уыди сау мигътæй æмбæрзт. Цас йæ хъуы- 
дытæ уæззаудæрæй цæуынц, уыйас æнувыддæр кæны 
йæ чызгыл. 
«Дæ мад æмæ дæ фыды тухитæ дæ рæзгæ бонтæн 
рухсдзинад æрхæссæнт!» — хъуыды кæны уый. 

Кæй Буцæйы мардыл алыхуызон масты ныхæстæ 
кодтой, ома басудзæм æй, ныкъкъуыхтæ йæ кæнæм, 
гæбазгай йæ скæнæм, зæгъгæ, уæддæр Хурыхъæу сæ 
сæрмæ уый нал æрхастой: «Мæлæтæй фыддæр ма йын 
цы фенæм. Æлгъыст æмæ азимаг фæуæд мæрдты 
дæр!» Йе ’мхæрæфырттæ йын барæвдз кодтой йæ мард 
æмæ йæ аластой йæ хæдзармæ. 
Буцæйы мард Куырттатæм куы байхъуыст, уæд ыл 
раст адæм афтæ нæ фæрыстысты, Æхсары мардыл 
куыд фæрыстысты. 
Хабæты дуармæ æрæмбырд бирæ,адæм. Буцæйы 
æфсымæр Бибо дæр лæууыд сæ астæу. Йæ мад Ханы- 
сиаты хъарæгæй зæхх рызти. Хъарæггæнгæйæ дзуры: 
— Ой, цæмæй дын тарстæн, уый дыл куы æрцыди, 
Буцæ. Де знæгты фæндиаг куы фæдæ. 
Иуцасдæр алæууынц кæрты марды уæлхъус, рухсаг 
ын зæгъы Бечмырзæ, æмæ Буцæ дæр ссардта йæ æнус- 
мæйы бынат. 
Йе ’фсымæр Бибо йæ цырты уæлхъус балæууыд 
æмæрайдыдта дзурын кæуынхъæлæсæй: 
— Ме ’фсымæртæ, мæ хотæ, мæ хъæубæстæ! Буцæ, 
куыд зонут, афтæмæй уыди мæ кæстæр æфсымæр. Æзо 
та уыди нæ мадыфсымæр. Мæ.хо Сафирæты æз радтон 
Фидараты Æхсарæн. Уый уыди мæ фæндон, нæ мыг- 
гаджы фæндон æмæ чызгæн йæхи фæндон дæр. Фæлæ 
куыд уынут, афтæмæй йæ Æзо æмæ Буцæ та радтой 
Дзылатæн. Æмæ цы бдйтыдтой, уый æрцарстой. Уый 
тыххæй, æмæ тых хъуыддаг рæстмæ никуы фæуы- 
дзæн. Ницыуал у мæнæн мæ бон зæгъын. Сæ тæригъæд- 
тæ сын хуыцау бахатыр кæнæд, æмæ ахæм æвирхъауы 
хъуыддæгтæ куыннæуал фехъусæм, ахæм арфæ хуадау 
ракæвæд. Рухсаг у, рухсаг, Буцæ. 
Кадцыфæнды æвирхъау митæ фрцыди, уæддæр тæр- 
хонылæгты цур Дзылатæ æрæвæрдтой цæхгæр дзуапп, 
цæмæй сæ чындзаг ссара йæ къона. Тæрхоны лæгтæ 
зæрдиагæй архайдтой ацы хъуыддапæн исты кæрон 
скæныныл, фæлæ йæм кæцырдыгæй бацыдаиккой, уый 
нæ зыдтой. Уыдон Дзылатæн дзырдтой, сæ дзуапп æгæр 
æнæрхъуыды кæй у. 
Тæрхоны лæгтæй дæр иуæй-иутæ разы уыдысты 
ууыл, цæмæй Сафирæт æрцыдаид Дзылатæн сæхимæ, 

уымæн æмæ сын уæд иннæ хъуыддæгтæ кæнын æнцон- 
дæр уыдаид, 
Иутæн сæ ныхас æрцыд уымæ, цæмæй Фидараты 
размæ æрæвæрой сæ курдиат. Зын бахъæцæн у цæс- 
гомæн уый зæгъын. Фæлæ тæрхоны лæгтæ дзырдтой: 
«Мах тæрхонгæнæг стæм æмæ хъуамæ иугыццыд 
æдзæсгом дæр уæм. Аххосджынты фæрастдæр хъæуы, 
æнæаххосы та — фæаххосджындæр». 
Бирæ радзур-бадзуры фæстæ бауынаффæ кодтой, 
цæмæй Фидарæтæм ацæуой курæг æмæ æнæ дзуаппæй 
ма раздæхой. Хъуамæ Сафирæт ныууадза йæ чызджы 
æмæ ацæуа Дзылатæм. 
* * * 
Æхсары тæригъæддаг мард адæмыл цас тынгдæр 
хъуысти, уыйас Буцæйы хинтæ æмæ кæлæнтæ æргом- 
дæр кодтой. Цас Буцæ адæмæн æнæ уынондæр кодта, 
уыйас фылдæр уайдзæфтæ хауд Елмæрзамæ. Адæм 
дзы сæ удхæесæг уынын райдыдтой. Хуыдтой йæ æфсы- 
мæр уæйгæцæг. Хъоды йыл бакодтой йе ’мгæрттæ æмæ 
йæ зонгæтæ. Суанг ма йæ мад дæр загъта: 
— Ме ’хсыры цъыртт дын хæрам уæд. Æлгъыст 
фæу абонæй фæстæмæ. Мæ мардыл дæр мын-иу ма- 
уал ску! 
Иннæрдыгæй та дзы Фидаратæ дæр нæ уыдысты 
разы. 
— Æхсары мады æхсыры цъыртт Елмæрза Æхса- 
ры тупæй бафыста, — дзырдтой уыдон. 
Елмæрза ныртæккæ ис тынг зын уавæры мидæг. 
Кæсы йæм афтæ, цыма йын канд адæм нæ, фæлæ æрдз 
дæр уайдзæф кæны Куыддæр фæзынд йæ зондыл, æмæ 
дзæгъæл ныхас райдыдта. Арæх фæкæны: «Æхсар! 
Æхсар!..» Стæй та Буцæйы кой сисы. Йæ дзыхыдзаг 
схуды æмæ хъæрæй сдзуры: «Туджы зæйтæ... Топпыхо- 
сы фæздæг.. Хурыхъæуы уынг... Фæдис! Фæдис!» Йæ 
цæстытæ,дардыл зилын байдайы, цыма расыг у, уыйау. 
Дæсгомы уавæр фæливы æмæ та ныхъхъæр кæны: 
«Цом, цом! Кæм стут, Буцæ, Æхсар, Æзо, Саулохы- 
фырт? Сафирæт, Тутырдзан кæуы, тæригъæд у!» 

Гъе, афтæ Елмæрзайæн дæр йæ зæрдæйы рохтæ 
суæгъд сты. 
Тæрхоны лæгтæ бауынаффæ кодтой: «Дзылатæ 
æмæ Фидараты æхсæн æрцыд æвирхъау митæ. Уыдо- 
нæн хъуамæ, хуыцауырдыгæй дæр æмæ фыдæлты 
æгъдæуттырдыгæй дæр цы æмбæлы, уый бакæнæм. 
Рухсаг уæд Æхсар. Баззади Сафирæт æрыгонæй. Йе 
’взонг бонтæ басудза, уый раст нæ уыдзæн. Фидаратæй 
Дзылаты æхсæн ис стыр къардиу. Хъуамæ уый лæджы 
мæрдтæй мауал дзаг кæна. Уыцы къардиуы сæрыл 
хъуамæ æрцæуа хид арæзт, Сафирæты хъысмæт та йæ 
кæрон ссара Дзылатæм. Уыцы хид цæуыл æнцой 
кæна хъуам:æ? Чи уой йæ могортæ? Фидаратæ дæр 
æмæ Дзылатæ дæр. Æхсар, Буцæ, Æзо æмæ ин- 
нæтæ». 
«Гъеуый у хуыцауы раст тæрхон, Сафирæт, мах 
дзурæм дæумæ! Тæригъæдджын дæ ды. Фæлæ дын 
хуыцау хатыр кæны. Гом дын у Дзылаты хæдзары 
дуар», — бахатынц æм тæрхоны лæгтæ. 
Фидаратæ нæ уыдысты тæрхоны адæмæй ахæм кур- 
диат фехъусъин æнхъæл. Сафирæт йæ уааъи хъуыста 
æппæт ныхæстæм дæр æмæ, Фидаратæй дæр æмæ иннæ 
адæмæй дæр нал фефсæрмы уæвгæйæ, рацыдис æддæ- 
мæ. Фыццаг йæ кæлмæрзæн кæд дæлæуæз конд уыди, 
уæддæр дзурыи куы райдыдта, уæд, куыд мæсты код- 
та, афтæ йæ сæрæй суæгъд ис. Адæмы цæстытæ къахæ- 
гау, райдайы ныхас кæнын: 
— Мæнæ хорз адæм, бузныг! Æгайт-ма уæм ахæм 
уæздаидзинад разынди, æмæ мæ хуызæн тæригъæд- 
джыи, æнаккаг удæн уæ зæрдæ Дзылаты цытджын 
дуар бакæнын комы. Не стут раст, мæнæ адæм! Уыцы 
кувæндон гом кæнут мæ хуызæн, хуыцауæй хъодыгонд, 
тæригъæдджын удæн. Цавæр фыдæлтон æгъдæуттæ сты 
уыдон? Цавæр хуыцау у уый? Кæд хуыцау афтæ æнæ- 
зæрдæ у, уæд йемæ хæцын хъæуы мах не ’ппæты дæр. 
Куыннæ йæм хъарынц уыцы туджы зæйтæ æмæ Ту- 
тырдзаны сидзæр цæссыг! Мæнæ адæм, æз басыгътæн, 
æз дæн афтид, мæнмæ адæймаджы уагæй ницыуал ис. 
Ахастой мын сæ семæ, чи нал ис, уыдон. Æз дæн ныр 
цырагъ. Фæлæ æз кæыдзынæн рухс уыцы талынг хъуыд- 
дæгтæ. Æз дæн фидиуæг æмæ хъæр кæндзынæн «фæ- 

дис», сымах туджы арт цы хуыцау æмæ æгъдæутты 
номæй аразут, уыдоны ныхмæ... 
. Сафирæтæн йæ цæсгом артау судзы, йæ кæлмæр- 
зæн сисы йæ сæрæй æмæ та хъæрæй фæзæгъы: 
— Æз дæн хъодыгондау уе ’хсæн! Æз цæуын мæ 
сывæллонимæ уе ’хсæнæй сæрибар æмæ рæстдзинад 
агурæг. Кæд сыл искуы сæмбæлин, мыййаг... — æмæ 
араст и, йæ сывæллон йæ хъæбысы, афтæмæй. Йæ фæ- 
дыл чи каст, уыцы адæмæй бирæтæ хъуыды кодтой: 
«Сафирæт, Сафирæт, ды цæуыс хъæбатыр æмæ цыт- 
джын балцы, фæлæ дæ фæндаг у уæззау, зын æмæ та- 
лынг. Фæндараст, Сафирæт! Дæ хъысмæт дæ уæд 
рæвдауæг!» 
Сафирæтæн йæ зæдыхай йæ уæлхъус æрбалæууыд. 
Уый уыди Бицо. Бæрзондгомау, уæнгджын, даргъ- 
зачъе, иугай урсытæ дзы фæзындис. Йæ цухъхъа йæ 
хуыз аивта. Йæ астæуыл баст уыди стыр сау хъама. 
Йæ цæсгоммæ кæсгæйæ йыл ницы рæсугъддзинад ард- 
та адæймаг, фæлæ йыл уæддæр цыдæр лæгдзинад зын- 
дис. Бицо иу-цалдæр къахдзæфы ракæны адæмы раз- 
мæ, мæсты хуызæй зæххыл йæ лæдзæг æрхойы æмæ 
фæхъæр кæны: 
— Æфсымæртæ, хъæубæстæ! Бафхæрын, хъоды ба- 
кæнын дæр у уæ бон æдых сылгоймагыл, фæлæ уымæй 
лæгдзинад равдисдзыстут, уый зæгъæн нæй. Йе, уæу- 
уæй, нæ тæрхоны лæгтæ! Зондджындæр уынаффæ уæм 
куыд нæ разынди. Цас зылынджын у Сафирæт, йæхи 
аккаг адæймаджы кæй бауарзта, уымæй! Цæмæн бауы- 
наффæ кодтат кæйдæр сывæллоны мады æндæр мыг- 
гаджы хæдзармæ арвитын? Бахатыр мын кæнут, фæлæ 
уыл мæ зæрдæ худы, нæ уынаффæпæнджытæ. Æмæ мæ- 
нæ уæхæдæг æвдисæн: не ’ппæтæй хъаруджындæр ра- 
зынд не ’фхæрд, æнæбон сылгоймаг... 
Бицо афтæ æдæхсар дзырдта, æмæ тæрхоны адæм 
куыддæр фæсыпп сты, кæд ма моллотæ æмæ хадзытæ 
сæ лæдзджытæ зæххыл хостой, фæнæмын æй хъæуы, 
зæгъгæ, уæддæр сæм нал разындис æхсар. Бицойæн 
йæ хъæбатыр æмæ арæхстдзинад уыдис хъуыстгонд. 

Хæххон райсом. Мигътæ чыртæ-чыртæй, скъуыд- 
дзæгтæй, цыма искуыдæм балцы цыдысты, уыйау, хо- 
хы сæртæй æмæ хъæубæстæй сæхи байдыдтой исын. 
Скæсæнырдыгæй зæронд Сæнайы хохæн хуры тынтæ 
æгасцуай кæнынц. Фиййæуттæ, хъомгæстæ базмæлыды- 
сты. Хæдзæрттæй дæр фæздæг цæуын байдыдта. Дард 
кæцæйдæр цуаноны гæрах фæцыди. Уыцы рæстæджы 
хохы тæккæ бын лæууынц иу нæлгоймаг æмæ сылгой- 
маг. Нæлгоймаг уæззау хъуыдыты кæй уыдис, уый 
бæрæг дардта йе уæнгты змæлдыл. Æвæццæгæн 
ын амыдта фæндаг. Дымгæ дзы хаста иуæй-иу ны- 
хæстæ: 
— Уæртæ уыцы хох сынæгау кæм æрцыди, уый 
тæккæ тигътæм-ма акæс. Галиуырдыгæй фарс, — уар- 
тæ дзы саутаг гутаны хаххау «уы зыны, уый у къах- 
вæндаг. Уыцы къахвæндагæй мачердæм ахиз. Уый дæ 
хæццæ кæндзæн, кæд дæ фæнда Уæлладжыры коммæ, 
кæд дæ фæнда — Мæздæджырдæм. Æндæр дын мæ 
бон ницы у... Мæнæ ацы уæлвæз «Нæудзар» уыныс? 
Афтæ йæм куы бакæсай, уæд цыма лæгъз зæхху, уый- 
ау зыны адæймагмæ. Фæлæ м-а кæс: адæймаг куы фæ- 
цуда, уæд кæдæм хауы!.. — Иучысыл фæхъус вæййы, 
стæй дарддæр фæзæгъы: — Мæ мад æмæ мæ фыды æх- 
сæн адæм бацыдысты. Мæ фыд мæ мады æркодта уы- 
мæ, æмæ фырмæстæй ацы хохæй йæхи аппæрста. Æз 
гыццыл хъомылдæрæй баззадтæн, фæлæ мæ кæстæр 
уыдис дзидзийыл. Ныр ай онг схъомыл дæн, уæддæр 
сæ нæ фæразын рох кæнын мæ мад æмæ мæ хойы цæс- 
сыгтæ. Ныр дын, мæ хур, ницыуал зæгъын. Уæззау у 
дæ фæндаг. Фæлæ нæй гæнæн. Цардимæ хъæуы хъæ- 
бысæй хæцын. 
Нæлгоймаг йæ цæссыг асæрфы, йæ къух ын кæу- 
гæйæ райсы æмæ та сдзуры: 
— Уæ адæм, цæй фыд-зæрдæ стут сымах! Нæй уæм 
тæригъæд. 
Сылгоймагæн иу бæрз лæдзæг йæ къухы ратты 
æмæ йын фæзæгъы фæндараст. 
Сылгоймаг йæхи сарæзта уыцы къахвæндагмæ. Лæг 
цыма цавддур фестадис, уыйау сагъдæй йæ фæстæ кæс- 
гæйæ баззад. Хуыцау йæ зонæг, цы хъуыдытæ кæны 
йæхимидæг. Нæлгоймаг ма бирæ фæкæсы сылгойма- 

джы фæстæ. Æвиппайды фæзилы, йæхинмæр ма цы- 
дæртæ сдзуры æмæ рараст вæййы хъæуырдæм. 
Цард йæ кæнон кæны. Сылгоймагæн йæ сывæллон 
йе ’ккойы, афтæмæй, стыр тухитæ кæнгæйæ, дары йæ 
фæндаг. Йæ хъуыдытæ йын йæ зæрдæ æрбаталынг 
кодтой. 
— О, цард! Цæй æнæзæрдæ дæ ды! Иутæ цæрынц, 
иннæтæ мæнæ мæнау уæззау, æнæбæрæг тухи кæнынц. 
Цас дарддæр кодта йæ хæдзарæй, йæ адæмæй, йæ 
райгуырæн хъæуæй, уыйас йæ фæндаг дæр кодта уæз- 
заудæр. Фæлæ кæд цыфæнды бирæ тухитæ фæкодта, 
уæддæр æрхæццæ ис Уæлладжыры коммæ. Лæууы 
дыууæ фæндаджы астæу æмæ сдзуры, искæйы фæр- 
сæгау: 
«Чердæм цæурн ныр: галиуырдæм, Уæлладжыры 
коммæ, æви рахизырдæм, Мæздæлмæ? «Уæлладжырмæ 
цæуин, æмæ ардыгæй ардæм мæ фыдгулты фыдбылы- 
зы æвзаг хæццæ кæндзæн, æмæ мæ æнцой цæрын нæ 
бауадздзысты. Мæздæджырдæм цæуин, æмæ уый кæм 
бæсты ис! Стæй мын дзы куы нæ зонгæ ис, куы нæ 
æндæр... Фæлæ, уæвгæ, адæм хорз сты, сæ фарн фыл- 
дæр у сæ фыдæхæй. Куыд дзурынц, афтæмæй уым иу- 
мæ хæларæй цæрынц нæхи ирон адæм æмæ уырыс. Ау, 
уыдоны æхсæн, уыдоны фарнæй æз уым мæхицæн 
царды бынат куыд нæ ссардзынæн? Цас мæ хъæуы! 
Æххуырсты уæддæр бацæудзынæн мæ иунæджы фæда- 
рыны сæралпонд... Цыфæнды уæд, уæддæр фæстæмæ 
здæхæн нæй!.. Цæуын рахизырдæм, Мæздæгмæ! — фи- 
дарæй загъта сылгоймаг. — Сæрибар, сæрибар! Цы ис 
дæуæй зынаргъдæр... Мæ иунæг, дæуæн та цы фыст 
ис дæ хъыомæты чиныджы? Чи зоны, кæд искуы окæсид 
дæ амонды стъалы дæр, мæгуыр, æнамонд адæмты 
стъалы!» 
Уыцы ныхæст.æ кæнгæйæ, ныбба кодта йæ гыццыл 
хъæбулæн, стæй фидар къахдзæфтæй араст и Мæздæ- 
джырдæм. 

чиныджы ис. 
Чермен 3 
Бæтæйы фырттæ . 35 
Тугвæндаг (Сафирæты таурæгъ). . . 91 
Шанасв Уари Умарович. 
ПРЕДАНИЯ СТАРИНЫ 
Редактор Саламов А. Б. Художник У. К. Кануков. 
Тех. релактор А. А. Дзгоев. Корректоры М. Б. Савкуева, В. Т. Дзодзикова. 
Слано в набор 16-V-1960 г. Подписано к лечати 2Ь\М-1960-г. Формат бумаги. 
64х1081/03. Печат. листов 8,405. Учетно-изл. листев 7,540,57 вкл. Заказ № 1795 
Изд. № 54. Тирпж 2000. ЕИ 01130. Цена 4 р. 90 к. 
Сегеро-Осетинское книжное издательство, г. Орджоникндзе, пр. Сталииа, 11. 
Республиканская кннжнап типография, г. Орджоникидзе, ул. Джанаева, 20. 

