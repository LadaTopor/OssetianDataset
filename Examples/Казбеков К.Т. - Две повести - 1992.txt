ДЫУУÆ 
УАЦАУЫ 
ДЗÆУДЖЫХЪÆУ «ИР» 1992 

840сет 
К17 
Хъазыбегты Хъ. 
К Дыууæ уацауы.— Дзæуджыхъæу: Ир, 1992—199с. 
Казбеков К. Т. 
Две повести 
ISBN 5-7534-0293-3 
В повести «Блуждающие звезды» изображается борьба советского на- 
рода за свободу и независимость в годы Великой Отечественной войны. 
«Дороги Горга» — документально-художественная повесть об одном из 
организаторов Советской власти на Тереке Горга Арсагове. 
4702470000-77 
X 17-92 840сет 
М131(03)-91 
18ВИ 5-7534-0293-3 © Казбеков К. Т. 1992 

ФÆЗМИНАГ ХИСТÆРЫ ЦÆСГОМ 
Адæймаджы цардвæндаг азтæ, бонтæй нымаинаг куыннæ вæййы, 
фæлæ йæ цæрæнбонты адæмæн цы хæрзты бацæуы, цы лæггæдтæ 
сын бакæны, уыдоны мидæг ис йæ царды ахсджиагдæр мидис. 
Æмæ йæхицæн цæсгом цæмæйдæриддæр скæны, уыдон уæлæуыл 
баззайынц. Ахæм фæткыл амад сты фæлтæрты бастдзинады æп- 
пæт хæрзтæ, æмæ адæмты иумæйаг фарн дæр цæрынæй хæрынмæ 
схъомысджын уыцы фæзминаджы хæрзтæй. Цасфæнды ма фæцæ- 
рæм, цæй бæрц фæнды ма фæхъауæм царды хæрзтæй, уæддæр 
сывæллонæй зæрондмæ адæймаг цæмæдæр фæтырны, фæзминаг 
лæгты раз хæрз зæронды бонтæм дæр баззайæм сывæллонæй, рæв- 
дауинагæй, кæстæрæй. 
Фæхæццæ кæнын æз дæр мæ цардвæндаджы кæронмæ. Уæддæр 
сывæллоны рæузондæй нæма фæхицæн дæн, уæддæр кæсын мæ 
хæрзгæнджытæм æххуысмæ, уæддæр мын хъæуы ныфсæвæрæг, 
фæндагамонæг. -Æмæ æппæты разæй фехъусын мад, фыды хъæлæс, 
стæй мæ алыварс æрбамбырд вæййынц иннæ хæрзгæнджытæ. Бирæ 
хæттыты лæууыдтæн сæрсæфæны былыл, бирæ хæттыты кастæн лæ: 
гæй-лæгмæ мæлæты уазал цæстытæм, бирæ хæттыты бахызтæн фыд- 
гæнды арæныл, фæлæ-иу мæ фервæзын кодтой мæ хæрзгæнджытæ 
сæ рæстаудæн ныхасæй, сæ уайдзæфы цæстæнгасæй, сæ уды хор- 
зæхты нымдæй... 
Уыцы хорзгæнджытæй мын уыдис Хъазыбегты Хъазыбег дæр. 
Фыццаг хатт йемæ базонгæ дæн 1947 азы. Йæ хæстон дарæс 
ма аивæй хаста: кæрдæггъуыз хæдон æмæ хæлаф, фæтæн мæсгуы 
рон, æрттиваг цырыхъхъытæ. Цыма йын сæ Иры дæсныдæр хуыйæг 
йæхи уæлæ скарста æмæ бахуыдта. Уæвгæ ахæм æлвæст, хæрз- 
конд уæнгтыл цыфæнды дарæс дæр сфидыдтаид. Ноджы дарæс 
хаста сыгъдæг, хæрзæфснайдæй. Ирон æгъдауылхæст усгур лæп- 
пуйау хъæлфгæ цыди æнæ уæлдай митæй, цыма-иу уынджы дæр 
йæхи фæлгонцы хъазыди. Зыланг, хъуытаз хъæлæсæй дзырдта 
иугæндзон. Цыфæнды мæстджынæй дæр йæ къуызгæ уайсæст мид- 
былты худт нæ хæлди. Хæрзконд лæгтæ вæййы æдде бакастæй, 
фæлæ алкæд удыхъæдæй аив нæ разынынц. Хъазыбегæн йæ сыгъдæг 
удыхъæд ныхыдзуарау æргрм фыст æрцыд йæ аив цæсгомыл.: Фыл- 
з 

дæр хæттыты хæрзконд нæлгоймæгтæ разынынц ныфс, хъару хъуаг, 
лæгдзинадæй цухдæр. Хъазыбегæн йæ хæрзконд цæсгом æвдисæн 
уыди, фыццаджыдæр йæ ныфс æмæ йæ хъаруйæн, цыма йе стыр 
фыдæлтау лæгæвзарæн рындзыл хæцæнгæрзтимæ лæууыди æдзухæй 
дæр. 
Царды алы фæзындæн дæр Хъазыбегмæ уыди йæхи сæрмагонд 
хъуыдытæ, йæхи цæстæнгас. Мæнмæ афтæ кæсы, зæгьгæ-иу арæх 
хаста йæ хъуыдытæ комкоммæ цаутш\4æ--æадисæнæн. Лекцитæм 
йæ хъуыдытæ цыбыр фы^1æй--хдстг^алыхуызы’чингуытимæ, фæлæ 
сæм иннæ ахзвд^^ндЯштæй кæйдæрты хуызæн дзургæ-дзурын кæс- 
гæ^5м*^^^та’ Фысджытæй кæйфæнды цард æмæ сфæлдыстадон 
>æндаджы тыххæй ма цыдайд ныхас, дзырдта уыцы зæрдиагæй, 
цæстуарзонæй, рæстаудæнæй. Институты размæ дæр ирон литера- 
турæйæ бирæ цыдæртæ зыдтам, æнæ уарзгæ йæ кæм уыдыстæм, 
уæлдайдæр, фыссыныл чи фæлвæрдта, уыдон. Фæлæ нын Хъазыбег 
цас разæнгарды хос фæци ахуырмæ, зонындзинæдтæ агурынмæ, 
цардыхъæр хуыздæр бамбарынмæ, ирон удыхъæдыл саудынмæ, уы- 
дон сты сæрмагонд ныхасы аккаг. Уæды бонты æмбæхстæй цы 
цаутæ дардтой, бакæсæн цы уацмыстæн нæ уыди, знаджы номæй 
цы фысджытæм дзырдтой, уыдон-иу æмрæстæгонтау цæстыты раз 
слæууыдысты, афтæ дæсны æвзæрста царды мидис йе ’ппæт сусæг 
дыркъуымтимæ. Суанг бынтон æрæджымæ дæр адæм цытæ нæма 
зыдтой, уыдоныл Хъазыбег бæстонæй ныхас кодта йæ иузæрдион 
студенттæн 40—50 азты. Уымæй дæр кодта диссаджы раст хат- 
дзæгтæ, дзырдта политикон цаутыл, уыдта фæлтæрты бастдзинад, 
цыма айдæнмæ касти. Кæй æрæййæфтон, стæй кæй зонын ирон 
фысджытæй, уыдоны астæу дыккаг лæг зын ссарæн у, литерату- 
рæ æмæ цард бæстæйы политикон цаутимæ раст чи баста æмæ 
барста, ахæм. Æрмæст иу хъуыддагæй фæрæдыди: йæхи хуызæн 
цæстуарзон, сыгъдæгзæрдæ, æнæхин æнхъæл уыди студенттæн. 
Æмæ сын куыннæ уыдаид! Ахæм хæсты дунейы цыфыддæр знагыл 
фæуæлахиз у, стæй куыстмæ, ахуырмæ зæрдиагæй бавнал, уæд 
ма фæсивæды стырдæр хорзæх цы хъуыди?! Æххормæгтæ, бæгънæ- 
джытæй хæстон фæсивæдæн бауромæн уыди куысты, зæгъай, ахуы- 
ры! Уæддæр се ’хсæн нымудзджытæ, дзырдхæсджытæ разынди, 
æмæ хистæртæй кæйдæрты ардыдæй Хъазыбеджы рæстаудæн ны- 
хæстæ хъуыддагдонмæ дызгъуыммæтæй фæхастой... Хъазыбег сæ 
æнæзонгæ нæ уыди. Фæлæ, стыр диссагæн, сæ фыдгой никуы ра- 
кодта. Гъе уый мидæг уыди Хъазыбеджы стыр удыхъæд: йæ сæрмæ 
никуы бахаста масты фæдыл ацæуын йе ’мтуг ирæттимæ, нæ сæ 
æфтыдта рæзгæ фæсивæды цæсты... 
Хъазыбеджы тыххæй мæ цыбырæй мæ хъуыдытæ ныффыссын 
куы бахъуыд, уæд мын цыдæр æхсызгон уыди: уый хуызæн ирон 
намысылхæст, куырыхон лæгæй раст ззегъын — хæрзудыбæстæ, 
мæнгæй исты фæрæдийын — стыр тæригъæд. Цыппар азы нын 
институты ахуыргæнæг уыд, æмæ канд ирон фысджыты, ирон адæ- 

мы сфæлдыстадыл ныхас нæ цыди йæ лекциты, фæлæ нæ адæмон 
культурæйы фæрнджын бынтæ кæддæриддæр ауæрдонæй, хæдзар- 
дзинæй барста иннæ адæмты сфæлдыстадимæ. Ирон æгъдæуттыл, 
ирон фарныл фидар хæцгæйæ уыди адæмуарзон, интернационалист. 
Никуы йæм мæ зæрдæ фехсайдта ирон худ æппæты уæлдæр æвæ- 
рынæй, фæлæ йæ дæлдæр æвæрын дæр нæ бауагътаид. Кæддæр 
чидæр уырыссаг литературæйы ахуыргæнджытæй Къостайыл цъыф- 
калæнтæ кодта: «Дикы фанатик», уыди «æнæфыдыуæзæг космопо-* 
лит»... Иу ахæмы йæ ныхæстæ Хъазыбегæн рафæзмыдтон. Уый 
бахудти, стæй афтæ зæгъы: «Уыцы ныхæстæ маетæн кæй рай- 
стай, уый мын æхсызгон у. Фæлæ йæм уый тыххæй фыдзæрдæ 
дарын не’мбæлы: фылдæр нæ ахсы йæ зонд, нæ хæццæ кæны 
Къостайы бамбарыны онг». 
Æппæт царды хæрзтæ зонынмæ тырнæг Хъазыбег йæ сыгъдæг 
уды хъомысæй фæлмæнзæрдæ ныййарæгау разæнгард кодта йæ 
уарзон кæстæрты чызгæй-лæппуйæ. Уыдта сæ æдзух рæзгæтæй, 
хатыдта сын сæ алы фезмæлд, сæ алы цардхъом хъæлæс дæр. 
Лекциты уыдаид, практикон ахуырты, йе тыргъты, студент аив 
хъæлæсæй æмбаргæ ныхас кæны, уæд-иу амонæн æнгуылдзæй ру- 
сыл фæхæцыд æмæ æхсызгонæй хъуыстаид, стæй йын æмæ бафип- 
пайгæ нæ уыди: «Уый æндæр хъуыддаг у, гъе!». 
Ахуыргæнæг дæн, зæгъгæ, иуæй-иутæм дæ хъус дарыс, уæд 
йæ кæстæртæм уæлæуæзæй фæкæсы, «æз дæн»-æй фæцархайы семæ. 
Ахæм сæрбæрзонд ахуыргæнæг йæ кæстæрæн разæй «дæ бон хорз» 
кæ зæгъдзæни, йæ къух ын нæ райсдзæни. Хъазыбегæй-иу студент- 
тæ бирæ хаэттыты фефсæрмы сты. Чызджыты разæй сонт-монты 
дуары къæсæрыл нæ бахызтаид. 
Сылгоймагæн цас аргъ кодта, уый диссаг уыди! Сæ разы 
хъазг^-хъазын дæр фыдуынд ныхас йæ дзыхæй никуы сирвæзт, 
æмæ-иу дисы бацыдтæн: цымæ цавæр бинонты астæу схъомыл?! 
Фыццаг курсы нын философийæ практикон ахуыртæ кодта 
иу æрыгон лæппу. Аудиторийы къуымты разилбазилгæнгæ дзырд- 
таид, амыдтаид, стæй та-иу хъазæн ныхас баппæрста чызджытæй 
искæмæ, къухæй дæр-иу сæм февнæлдта. Курсы цалдæр лæппуйы 
уыдыстæм æрмæст, æмæ искуы иу æдзæлгъæдæй фæстæмæ иууыл- 
дæр — ирон æгъдауыл хæст. Иу ахæмы йæ тыргъты фæурæдтам, æмæ 
ныл куы бахудид: сымах, дам, цардæй фæсте баззадыстут, тагъд, 
дам, сылгоймæгтæй мæн у, дæу у нал уыдзæни. Куыннæ смæсты 
уыдаиккам... Нæ быцæу ныхас суанг институты разамбнджытæм 
байхъуыст. Уайдзæфтæ дæр нæм æрхауд, фæлæ нын Хъазыбег 
арфæ ракодта: «Ирон фариыл, уæлдайдæр та сылгоймаджы фар- 
ныл хæцут æмæ уæ иунæг удæй æз стыр бузныг дæн. Ахæм- 
тæн сæ сыкъатæ сæттинаг сты...». 
Цы уæз и адæймаджы, цавæрфæнды ахуыргонд ма уæд, дзыл- 
лæйы æфсарм æмæ æгъдауыл хæст куы нæ уа, уæд? Мæ царды 
мидæг цы хистæртыл сæмбæлдтæн — бынаты уа, фæндагыл, куысты 
5 

мидæг æмæ фынджы уæлхъус, уыдон се’ппæт ирон æгъдæуттыл 
хæст дæр нæ уыдысты, зонгæ дæр сæ нæ кодтой. Хъазыбег абоны 
фысджыты хистæрты астæу дæр бæрæг дардтаид йæ уæздан бадт, 
йæ рæсугъд æгъдауæй. Бирæ хæттыты сæмбæлдтæн йемæ, æмæ 
кæддæриддæр архайдта йæ хистæрæн кæстæриуæг кæныныл. Йæ 
кæстæрæн та-иу цæвиттойнаг фæци. Дыууæ, æртæ лæгимæ лæу- 
гæйæ фæйнæ нуазæнæй Хуыцауы ном куы ссардтаид, уæддæр æм 
хорз касти уырдыглæууын, кæстæв^иуæр^аемын. Иу ахæмы сæ цал- 
дæр æмбалæй самщдахвдаеяБГ^уармæ лæугæйæ баййæфтон. Цæуыл- 
дæрæ^сыэгойТшхасы бадыдысты, æмæ хъуамæ сæ фæрсты ахыз- 
^«гй1Глъазыбег мæ, æвæццæгæн, рагагъоммæ æрхатыдта — цæстæй. 
бынтон диссаг уыди — æмæ дзуры иннæтæм: «Гъе ныр нæ лæууæг 
дæр ам и, æмæ — мидæмæ!» Цы гæнавн ма мын уыди, бахызтæн 
сæ фæстæ. Бадгæ дæр не скодтой, лæугæйæ сын уырдыг алæууыд- 
тæн. Фыццаг мын кувæггагæй ацаходын кодтой, стæй фæйнæ æр- 
тæйы куы банызтой, уæд мæм Хъазыбег дзуры: «Ныр дæ хорз 
хорз у æмæ нын æххæст нæ ныуæзт фæхæлар кæн». Хæххон лæппу, 
æмæ мын æгъдауы сæрты цæй ахизæн уыди: фæстаг нуазæн 
æз банызтон. Уæд сæны авг сомæй зынаргъдæр нæ уыди, æмæ 
мæм уыйас æхца разындаид, фæлæ та мæ уым дæр хистæры ныхас 
мæ раны сæвæрдта, æмæ Хъазыбег йæхæдæг бафыста... Æгъдау— 
бынаты дæр, фæндагыл дæр, цæргæйæ дæр, мæлгæйæ дæр. Хис- 
тæрæй кæстæры астæу — фидар æгъдау. Уыцы æгъдау Хъазыбег 
мад, фыдæй куыннæ рахаста, фæлæ ма сæ йæхи сыгъдæг уды 
фарнæй дæр фæхъæздыгдæр кодта. Æмæ дзы æз дæр хайджын 
фæдæн. Фæдæн дзы хайджын, куыд хæххон — хæххоны, куыд 
ирон — ироны фарнæй, афтæ. Амæлæты бонмæ йын нæ ферох 
кæндзынæн йæ рæстаг хъæлæс. Фыййауы уадындзау йæ цæстуарзон 
ныхæстæ мемæ æмдзу кæндзысты хæххон сæрвæтты, хъæдты, уы- 
гæрдæнты... Искуы иу хатт цины фынгыл æмбæлтты фарсмæ куы 
æрбадын, æмæ кæйдæрты аххосæй ирон сидтытæ куы ныссуйтæ 
вæййынц, фынджы бæркадæн аккаг аргъ куынæуал вæййы, уæд 
мæ цæстыты раз сысты Хъазыбегты Хъазыбег — кад æмæ æгъдауы 
лæг. 
Айларты Измаил. 

СТЪАЛЫТÆ НÆ БАМЫНÆГ СТЫ 
1. 
Быдырыхъæуы Биботы Габойы хæдзар чи нæ зыдта, ахæм 
нæ уыд. йæхæдæг — колхозы хуыздæр бригадир, йе’фсин Ами- 
нæт — уазæгуарзаг. Уæдæ судзин æмæ хæсгардæй йæхицæй дæс- 
ньщæр нæ уыд. Уый цы цухъхъа æмæ куырæт бахуыдтаид, уыдон-иу 
бæрæг дардтой. 
Габо æмæ Минæтæн уыдис иунæг лæппу Батырбег. 
Батырбег йе’мгæртты æхсæн бæрæг уыдис йе^гъдауæй æмæ 
йæ ахуырæй. Хъæуы йæ æмбисондæн хастой. 
— Æвæдза, цы амондджын сты уыцы мад æмæ фыд, ахæм 
хъæбул кæмæн ис!— афтæ-иу бакодтой. . 
Габо æмæ Аминæты зæрдæтæ бонæй-бон рухсдæр æмæ рай- 
дзастдæр кодтой сæ хъæбулæй. Куыстуарзон лæг æмæ ус-иу æн- 
цойбон кæнæ изæрæй зæрдиаг ныхæстыл куы фесты, уæд сын 
Батырбеджы койдæр æнæ ракæнгæ нæ уыдис. 
— О не’фсин, нырма лæппу у, царды фæйлауæнтæн ницыма 
æмбары,— райдыдта-иу Габо,— фæлæ йæ митæм гæсгæ лæггаг 
у... Чи зоны, цы амонд æм кæсы. 
Аминæтæн ахæм ныхæстæ кæддæриддæр уыдысты уалдзыгон 
хуры тынтау, æхсызгон æм-иу бахудтис йæхинымæр, йæ цæстытыл- 
йу ауадис чындзæхсæв... Æмæ-иу фæлмæн ныхасæй загъта: 
— О, тæхуды... 
Батырбегæн скъолайы кæд бирæ хæлæрттæ уыдис, уæддæр 
дзы йæ зæрдæмæ Агнессæйæ хæстæгдæр^ничи уыдис. 
Мæнæ та абон дæр иумæ æрцæуынц скъолайæ. 
— Цы хурбонтæ скодта,— загъта Агнессæ. 
— О, хорз рæстæг скодта... Бæрæгбон хъуамæ хорз-бон уа 
æмæ йæ хъæлдзæгæй арвитæм. 
— О, дæуæн — уæлдай бæрæгбон,— загъта ма Агнессæ æмæ 
фæсырх. ~ 
Батырбег уыцы сахат ницы сдзырдта, иу гыццыл æнæдзургæйæ 
цыд, стæй загъта: 
— Бæрæгбон æппæт адæмæн дæр иумæйаг у. Мæнæн ма цы 
уæлдай хъуамæ уа... 
— Хъыг дæм ма фæкæсæд. Æз абон афтæ фехъуыстон, цыма 
дæуæн дæр митинджы раныхас кæнын бабар кодтой. 
7 

— Ахæм стыр æмбырды никуыма радзырдтон... Уыйас адæм- 
мæ куы ракæсон... 
— Дæ сæр разилдзæн, зæгъыс, æви арæхсгæ не скæндзынæ? 
— Иу дæр æмæ иннæ дæр,— загъта Батырбег... 
Габо уыцы сахат бадтис сæ кæрты, бафиппайдта сæ. Йæ 
зæрдæ сæ барухс. Йæ бæзджын халасдзагъд æрфгуыты бынæй 
фæлмæн каст кодтой йæ мыдху^^з^дæстытæ. 
«Цард куыщ^саРъдя:^5^^ДзыРДта йæхимидæг Габо,— цæсты 
тъæб^рзртгбйГуа^дай нæу. Цыма знон уыди, скъоламæ цæуын куы 
^Й^ыдтой, уый. Ныр ма кæс... Иумæ цы дзæбæх фидауынц!..» 
Батырбег та бахызт хæдзармæ. Йæ чингуытæ стъолыл нæма 
æрæвæрдта, афтæмæй йæ мады фæлмæн ныхас йæ хъустыл ауад: 
— Хæрзаг æххормаг дæ? 
— Нæ дæн. 
Уæдмæ æдде фосы уасын æрбайхъуыст æмæ Батырбег кæртмæ 
азгъордта. Цалынмæ фосмæ зылдис, уæдмæ хæдзармæ æрбахызт 
Габо æмæ йæ бинойнагмæ хинæйдзаг каст бакодта. Уыцы цæс- 
тæнгасы цыдæр æмбæхст кæй ис, уый бамбæрста Аминæт æмæ 
афарста: 
— Куыд дæм кæсын, афтæмæй мын цыдæр ног хабар зæгъын- 
мæ хъавыс. 
— Хъавын, не’фсин, хъавын... — Йæхæдæг хæстæг бацыдис 
Аминæтмæ æмæ йæ разы æрбадт. Аминæт иу цалдæр минуты 
æнхъæлмæ кастис, стæй йæхи нал баурæдта æмæ та ногæй афарста: 
— Цæй цы зæгъынмæ мын хъавыс? 
— О, æмæ куыд фидауынц... 
— Чи фидауы? 
— Уыдон, мæнæ ууылты æрцæйцыдысты... 
— Чи æрцæйцыдис, чи? 
— Мах лæппу æмæ Агнессæ. Бамбæрстай?.. 
Аминæт исдугмæ сагъдау аззадис, стæй худæнбылæй загъта: 
— Мæлæты арæх сын сæ кой кæнын райдыдтай!.. 
Батырбег хæдзармæ куы ’рбаздæхт, уæд йæ уроктæ бацæттæ 
кодта, стæй йæ сынтæджы размæ бацыд. Ацы боны хуызæн никуыма 
тарстис, никуыма дызæрдыг кодта йæ хъару, йæ арæхстдзинадыл, 
райсом фæскомцæдисонты номæй хъуамæ раныхас кæна... Уыцы 
стыр митинджы уыдзæнис Агнессæ дæр. Уый иннæтæй хъусдзæнис 
лæмбынæгдæр... «Мыййаг, куы фæкъуыхцы уон? Мыййаг мыл исчи 
куы схуда. Уæд адæм куыд зæгъдзысты, кæннод Агнессæ? Цы 
цæстæй ма йæм бакæсдзынæн?». 
Уыцы хъуыдытæ куыд кодта, афтæ Батырбеджы цæстыты раз 
æрлæууыдис Агнессæйы фæлгонц: нарæг æмæ даргъ сау æрфгуытæ, 
цъæх цæстытæ, сырхфарс рустæ, даргъ сау дзыккутæ дыууæ быдæй, 
йæ худгæ былтæ, йæ урс-урсид дæндæгтæ. 
Хъуыдыты аныгъуылдис лæппу. Йæ сынтæг æвæрд уыдис ру- 
дзынджы комкоммæ. Æхсæвы рог уæлдæф улæфыдис агъуыстмæ. 
8 

Быдырæй хъуысыдис цъырцъырæгты зыланг хъæлæс, дардæй та — 
куыйты рæйын. 
Быдырыхъæу райхъал. Æрдз цъæх-цъæхид гауызты сфæлыста 
йæхи. Сæууон æртæх кæрдæгыл хуры тынтæй æвзист тæмæктæ 
калдта. Хъулон гæлæбутæ кафыдысты сыгъдæг рог уæлдæфы. Ленк 
дзы кодтой сырх дæлл.агхъуыр зæрватыччытæ. 
Бæлæстæ ракалдтой урс хæмпус дидинæг. Сирены алфамблай 
дывдывгæнгæ зилынц мыдыбындзытæ, рог уæлдæф алырдæм хæссы 
дидинджыты тæф. 
Хъæды мингай æззæгтæй зарынц алыхуызон мæргътæ. Цъити-. 
дæттæ къæйæ къæймæ хауынц, арф карæг кæмтты згъорынц, тагъд 
кæкынц цъæх-цъæхид уæрæх быдыртæм. Цъититæ хуры тынтæй 
сызгьæрин тæмæнтæ калыкц. Хъазыбеджы хох йæ урс нымæтхуды 
бынæй фæлгæсы дардмæ, йæ сæрмæ цъæх арвы цъæхахстгæнгæ 
ленк кæнынц уаритæ. 
Арв уыд сæгъы цæстæй сыгъдæгдæр. Диссаджы райсом! Бы- 
дырыхъæуы астæу стыр клубы сæрмæ фæйлауынц сырх тырысатæ. 
Уынгты æмæ хæдзæртты къултыл ис бирæ алыхуызон лозунгтæ. 
Ацы бон у стыр цины бон — Фыццæгæм Май. 
Адæм стырæй, чысылæй, се’ппæт дæр скодтой сæ хуыздæр 
уæлæдарæс æмæ хъæлдзæгæй æмбырд кæнынц хъæуы астæу скъо- 
лайы стыр кæртмæ... 
Хъæуы æдде фæзы та цæттæ у бæрзонд æмæ аив арæзт три- 
бунæ, сырх хъуымацæй æрттивынц лозунгтæ: «Æгас нæм цæуæд 
Фыццæгæм Май — æппæт дунейы фæллойгæнджыты бæрæгбон!», 
«Æгас цæуæд Коммунистон партиЬ. 
Трибунæйæ иуварс гутонæй акодтой раст хахх, ам та митин- 
джы фæстæ бæрæгбоиы номыл уыдзæн дугъ. 
Диссаджы бæрæгбон! Цард цыдис гуылфгуылфгæнгæ. Трибу- 
нæйы алфамблай сыгъдæг уæлдæфы фæйлыдтой тырысатæ. Хъæуы 
цæрæг адæм стæмтæй фæстæмæ уыдысты скъолайы кæрты. Дзы- 
гуыртæй лæууынц трибунæйы раз æмæ зæрдиагæй хъусынц ны- 
хасгæнджытæм. Цалдæр адæймаджы куы ракыхас кодтой, уæд 
райхъуыстис: 
— Ныр та фæскомцæдисонты номæй радзурдзæнис Биботы 
Габойы фырт Батырбег! 
Габо йæ фыны дæр уый æнхъæл никуы уыдис,æмæ йæ хъæбул 
искуы рады ныхас райса, искуы ахæм кадджын бæрæгбоны хъæуы 
æппæт адæмы раз раныхас кæна. Тæрсы, йæ хъæбул куы нæ 
сарæхса, уымæй. 
Агнессæйы цæсгом фæсырх ис, йæ сæрымагъзы æвзæрыдис 
алыхуызон хъуыдытæ: цымæ цы зæгъдзæнис Батырбег, куыд ра- 
кыхас кæндзæни? Куы фæкъуыхцы уа, мыййаг... 
Батырбегæн æвиппайды йæ зæрдæйы гуыпп-гуыпп ссыд, фæлæ 
уайтагъд йæхи фæфидар кодта, схызт трибунæмæ. Адæм фæсабыр 
сты, се’ппæт дæр уæлæмæ лæппумæ кастысты, 
9 

Батырбег йæ цæстæнгас адæмыл ахаста, йæ сау къæбæлдзыг 
сæрыхъуынтæ йе’нгуылдзтæй фасæгау акодта, йæ риуы дзаг сулæ- 
фыдис сыгъдæг рог уæлдæф æмæ райдыдта: 
— Партионтæ æмæ фæскомцæдисонтæ! Службæгæнджытæ æмæ 
колхозонтæ! Скъоладзаутæ æмæ рæзгæ фæсивæд! Ацы кадджын 
бæрæгбоны уын нæ хъæуы фæскомцæдисы номæй дæттын больше- 
викон салам!.. 
Адæм ныхасмæ хъуыстой зæрдæбынæй. 
Батырбеджы зыладп—хъæлæсГ фидарæй-фидардæр кодта, йæ 
ныхæстае^съарыдысты æмбырды уæвджыты зæрдæтæм æмæ йæм 
лæмбшйегæй хъуыстой. 
■^" Агнессæ йæ фыр цинæй æнæ ’рхъуыдыйæ, йæ фарсмæ цы зæронд 
ус лæууыдис, уый цонг фелхыскъ кодта. Ус фесхъиудта, чызгмæ 
бакаст æмæ Агнессæйы афарста: 
— Цы кæныс, мæ къона? 
— Бахатыр кæ... Афтæ æнæрхъуыдыйæ,— хатыр ракуырдта 
чызг, стæй иуфарс алыгъдис. 
Габойæн йæ зонгæтæ арфæтæ кодтой: 
— Амондджын дæ, Габо, ахæм фырт кæмæн ис! 
— Дæхи фæндиаг цæрæд, дæхи фæндиаг!.. 
— Амондимæ дын хъомыл кæнæд! 
Габойæн ацы ныхæстæ уыдысты царв æмæ мыдау, йæ зæр- 
дæйы цырен арт сыгъд фыр цинæй, фæлæ йæхи урæдта æмæ 
арфæгæнджытæн дзырдта: 
— Бузныг, мæ хуртæ! Нырма саби у, йæ ныхас дæр æмæ 
йæхæдæг дæр ницы сты... 
Изæры клубæй хъазтизæры фæстæ адæм цыдысты фæйнæрдæм. 
Электрон цырæгътæ æрттывтытæ калдтой уæларвæй æрхаугæ стъа- 
лытау. 
Батырбег æмæ Агнессæ фæхицæн сты иннæтæй. Цыдысты æнæ- 
дзургæйæ. Афтæмæй та ацы изæрæй фылдæр никуы уыдис дзу- 
ринæгтæ. Иу рæстæг Агнессæйй зæрдыл æрбалæууыдис, абон 
Батырбеджы ныхасмæ хъусгæйæ æнæрхъуыдыйæ иу зæронд усы 
цонг куыд фелхыскъ кодта, уый. Агнессæ йæ худæг нал баурæдта 
æмæ ныппыррыкк кодта. 
— Цæуыл худыс, Агнессæ? 
— Ницæуыл, Батырбег. Мацæмæ йæ бамбар. Иунæг, дам, куы 
худа, уæд йæхиуыл фæхуды. 
Бахудтис Батырбег дæр, стæй та дыууæйæ дæр ныххудтысты. 
Диссаг: Батырбег абон уыйас адæмы раз раныхас кодта, ныр 
йе ’взаг йæ коммæ нал кæсы... Цæугæ-цæуын кæрæдзиуыл куы 
аныдзæвынц, уæд куыддæр авæййынц, сæ буæрггæ ныддыз-дыз 
кæнынц... 
Мæнæ фæхæццæ кæнынц Агнессæты хæдзармæ. Батырбег тых- 
сы. Æрæджиау алыг кодта: «Нæ, ацы изæр æнæ зæгъгæ нæй!». 
Агнессæ нырма царды æнцойдзинадæй ницыма федта. Йæ фыд 
ю > 

амардис, чызгыл æртæ азы куы цыдис, уæд. Æмæ Агнессæ баз- 
задис йæ мад Сæлиимæ. Хæдзары бирæ цыдæртæ хъæуы, æмæ 
сылгоймагæн уыдæтты æххæст кæнын æнцон нæу. Сæлийæн æппæт 
куыстытæ дæр кастысты йæхимæ: цæхæрадонмæ зилын, каутæ бийын, 
скъæт цалцæг кæнын, хос кæрдын. 
Ныр ын Агнессæ æххуыс кæнынхъом фæцис. Скъолайæ куы 
’рыздæхы, уæд ахсы дзаумæттæ, расæрфы кæрт. Фæлæ сьгстыр 
и, афтæмæй йæ уæлæ дзæбæх къаба кæнæ дзæбæх палто нæма 
скодта. Сæли æмбары,; йæ хъæбул хъуаг кæй æййафы, æмæ Аг- 
нессæйæн арæх фæзæгъы: 
—’ Цы дын мæ бон у, мæ хъæбул? Зонын æй,бæргæ, дарæсæй 
хъуаг дæ, иннæтæм гæсгæ дæ зæрдæ кæй фæриссы, фæлæ дын 
цы .бакæнон, сылгоймагмæ уыйас хъару кæм ис... Æз æрмæстдæр 
ацы дунейыл дæуæн цæрын, ме?нхъæлцау, мæ зæрдæйы æнцой 
æмæ мæ цин æрмæстдæр ды дæ...; 
Ахæм ныхæстæгæнгæ Сæли хаттæй-хатт йæ цæстысыгтæ æрыз- 
гъалы. Ахæм уæззау сахаты Сæлийы зæрдæйы зынтæ адзæбæх 
кæны Агнессæ йе’мбаргæ ныхæстæй. Зæрдæтæ авæры йæ мадæн: 
— Ма тыхс, зын бонтæ аивгъуыдтой, ныр нын ницыуал у. 
Æз дæр æххуыс кæнынхъом фæдæн. Тагъд фæуыдзынæн каст астæ- 
уккаг скъола, бацæудзынæн уæлдæр скъоламæ, ахуыр кæндзынæн, 
исдзынæн стипенди, стæй дохтыр суыдзынæн... 
Ахæм ныхæсты фæстæ Сæлийæн фæфидар вæййы йæ зæрдæ, 
уæд^сæрфы йæ цæстысыгтæ æмæ йæ хъæбулы йæ хъæбысы акæн- 
гæйæ худæнбылæй фæзæгъы: 
— Уæ мæ зæрдæйы ’нцой, мæ иунæг хъæбул, кæд уыдзæнис 
уый?! 
Цыдысты... Бæлæсты сыфтæртæ сыл цин кодтой сæхинымæр 
рог уалдзыгон уæлдæфимæ сыбарсыбургæнгæйæ. Агнессæйы фæл- 
мæн къух уыдис Батырбеджы армй. Æмбисонды æхсæв! Стъалытæ 
сæм арвæй кастысты мингай цæстытаёй. Мæй сæм хъуызын кодта 
йе’взист тынтæ сыфтæрты ’хсæнты æмæ сын сæ сæрыхъуынтæ ахуырс- 
та æвзистæй. 
— Агнессæ, бахатыр кæн, фæлæ дын зæгъын æргомæй... Æнæ 
дæу мæ бон нæу цæрын...— Батырбеджы ком ахус, схуыфынмæ 
йæ бирæ нал бахъуыд. 
Агнессæйы уæнгтыл ризæг бахæцыд уыцы ныхæстæй. 
— Æз дæу цы бон нæ фенын, уыцы бон...— æгасæй уыцы 
ныхæстæ сфæрæзта Агнессæ, стæй æрлæууыд æмæ Батырбеджы 
цæстытæм бакаст. 
— Агнессæ, цы нæ вæййы,— дзырдта дарддæр Батырбег,— 
чи зоны, æмæ нæ царды фæйлауæнтæ фæйнæрдæм ахæссой, чи 
зоны,æмæ фæхицæнтæ уæм дарддæры ахуыры, царды фæндæгтыл. 
Зон æй — мæ зæрдæ кæддæриддæр уыдзæни демæ. Уæлæ нæм 
цъæх арвæй мингай цæстытæй цы стъалытæ кæсы, йе ’взист цæс- 
гомæй нæм цы мæй худы, уыдон не’вдисæн фæуæнт, цалынмæ 
// 

æгас уæм, уæдмæ нæ кæрæдзийы кæй никуы фæсайдзыстæм, нæ 
кæрæдзийы кæй никуы ферох кæндзыстæм,— фидарæй загъта 
Агнессæ. 
* * * 
Батырбег фæлварæнтæ радта хъæууон хæдзарады институты 
агрономон факультетмæ, Агнессæ та—медицинон институтмæ. Кæд 
хъæууон скъолайы хорзахуыр кодтой, уæддæр сæ ныр бирæ кусын 
хъуыдис сæхиуылг^Æсуыр сæ бирæ рæстæг кæй домдта, уымæ 
гæсгæ^сæ-1сæрæдзийы арæх нал уыдтой, цы стæм хатт ма-иу фем- 
^5æЛдысты, уыцы рæстæджы та сæ ныхас уьщис, æрмæстдæр сæ 
ахуыры æнтыстдзинæдтæ æмæ Быдырыхъæуы хабæрттыл. Фæлæ 
уæддæр сæ уарзондзинад бонæй-бон фидардæр кодта. Афтæмæй 
æртыккаг курс фесты. 
Иу райсом раджыгомау Батырбег йе стъолы уæлхъус æрбадти, 
йæ мадмæ фыстæг фыссыны фæнд скодта æмæ хъуыдыты аны- 
гъуылд: 
«Дæ бонтæ хорз, нана! Иу къуырийы фæстæ уыдзынæн нæхи- 
мæ. Ам ма мæ цыдæртæ алхæнын хъæуы. Бирæ фенхъæлмæ кас- 
тыстæм ацы бонмæ... Агнессæимæ... Ныххатыр кæн, нана...» 
Уыцы рæстæджы радиойæ фехъуысти цыдæр уынæр, стæй 
диктор фехъусын кодта, ныртæккæ кæй дзурдзæн æмбал Молотов. 
Батырбегæн йæ буар бадыз-дыз кодта, музыкæ æрдæгыл кæй 
фескъуыд æмæ Молотов кæй дзурдзæн, уымæй бамбæрста, цыдæр 
стыр хъуыддаг кæй æрцыдис. Йæ мидбынат æрбадт. Молотов Со- 
ветон Цæдисы адæмæн фехъусын кодта, фашистон Германы æф- 
сæдтæ нæ фыдыбæстæм кæй æрбабырстой æмæ стыр фыдбылыз- 
тæгæнгæ размæ кæй бырсынц, уый. 
Хабар Батырбегмæ фæкаст фынфенæгау. Иу цасдæр рæстæг 
æнæфезмæлгæйæ абадт, стæй æвиппайды фестад æмæ æнæ худæй 
уынгмæ рауад, уым фæкомкоммæ ис, радио цы ран уыдис, уырдæм. 
Адæм æнкъардæй лæууыдысты æмæ хъуыстой. Молотозы раныхас 
фæцис, уæддæр адæм æнæзмæлгæйæ лæууыдысты. Батырбег дæр 
фæстæмæ æрбацыд йæ уатмæ, йæ æрдæгфыст гæххæтт аскъуыдта 
æмæ ног хъуыдыты аныгъуылдис... 
Июлы райдианы, хæсты быдырмæ нæ горæтæй цы фыццаг 
эщелон цыдис, уый раз лæууыдис бирæ адæм. Адæмæй базмæлæн 
^нал уыди. Фæндараст кодтой бæлццæтгы сæ ныййарджытæ, сæ 
зонгæтæ, фæдзæхстой сын, цæмæй æгаддзинад ма æрхæссой сæ 
сæрмæ 
Поезд араст кæнынмæ ма баззад цалдæр минуты. Батырбег 
хæрзбон загъта йе^мбæлттæн, фæстагмæ бацыд Агнессæмæ. 
— Цæй, Агнессæ, хорзæй баззай, æнкъард ма кæн, ма мæ 
ферох кæ... 
— Кæд арвыл стъалытæ бамынæг уой, уæд дæ æз дæр ферох 
кæндзынæн!.. 
12 

— Нæ, стъалытæ нæ бамынæг уыдзысты,— худæндзастæй загъ- 
та Батырбег.— Æрмæст... 
— Цы, мæ зынаргъ? 
— Ма фæзивæг кæн, арæх-иу фысс. 
— Уый—мæ быгъдуан... 
Тæфлас ныхситт кодта, уæззау ныуулæфыд æмæ фезмæлыд 
йæ бынатæй. Кæд адæм æфсæддонты зæрдиагæй æрвыстой æмæ 
сæ ныфсджын кодтой сæ ныхæстæй, уæддæр бирæтæн сæхи бау- 
ромын нал бацис сæ бон, æмæ сæ цæстысыгтæ уадысты. Агнес- 
сæйæн дæр йæ судзгæ цæстысыгтæ йæ рустыл æрфæд кодтой... 
Поезд фæаууон, уæддæр ма чызг лæууыдис станцæйы æмæ тарæр- 
фыгæй кастис поезды фæдыл. 
2. 
Гыццыл госпиталы рынчынтыл зылдис хирург, йæ фæдыл 
йе’ххуысгæнджытæ, афтæмæй. Бæзджын хъæлæсæй дзургæйæ ныл- 
лæг æмæ ставдарæзтытæ дохтыр хатгай рынчынтимæ хъазæн ныхас 
кæнын æвзæрста. 
— Ва, генацвале, цæмæй тæрсыс, адзæбæх дæ кæндзыстæм, 
раст дæ дæ мад куыд ныййардта, афтæ фестдзынæ. 
Хирург зылд куы фæцис рынчынтыл æмæ фæстæмæ куы аив- 
гъуыдта, уæд палатæтæ ныссабыр сты. Рынчынтæй алчи дæр хъуыды 
кодта йæ цардыл, разæй йæм цы æнхъæлмæ кæсы, ууыл. Батыр- 
бегæй нæ рох кодтой хирурджы дзырдтæ: «Хъуамæ дын иу къорд 
бонмæ сисæм дæ гипс, иу 15 боны фæстæ та дæ дзæбæх æмæ 
æнæнизæй афæндараст кæнæм». 
Йæ цæстæнгас уыдис тар, йæ сау къæбæлдзыг сæрыхъуынты бын 
йæ рахиз русыл цы хъæдгом уыд, уый йын ноджы тардæр кодта 
йæ цæсгом. 
Æддейæ хъуысы уады ниуд. Цыма рынчынты æнкъарддзина- 
дыл хъыг кæны, уыйау мартъи йæ фыццæгæм боны хæлбурцъ 
кæны, къуыззитгæнгæ зилы миты тъыфылтæ, куы истæмæ хъусæгау 
фæсабыр вæййы, стæй та бацæуы йæ масты тæмæны, стæм хатт 
та арвæй, сау фыцгæ мигъты астæуæй, хур дæр равдисы йæхи 
æмæ та бааууон вæййы. 
Батырбегæн йæ зæрдыл æрбалæууыд йæ райгуырæн Ирыстон, 
йæ хъæу: цымæ кæм сты йæ ныййарджытæ? Цы баци Агнессæйы 
мад Сæли? Арф аныгъуылдис хъуыдыты лæппу æмæ нæ бафип- 
пайдта, йæ цурмæ урс халаты цы сылгоймаг фæцис, уый. Урсцъар 
сылгоймаг æм мидбылты худгæйæ бадаргъ кодта æртæтигъон фыс- 
тæг, стæй йæм сдзырдта фæлмæн хъæлæсæй: 
— Рагæй цы фыстæгмæ æнхъæлмæ кæсыс, уыцы фыстæг дын 
фод! 
— Бузныг, мæ хо!— раарфæ кодта Батырбег æмæ фыстæгмæ 
кæсыныл фæци. Нæ, Батырбег цы фыстæгмæ æнхъæлмæ кастис, 
13 

уый нæу, фæлæ уæддæр йæ цæсгомыл ахъазыд зæрдæхæлар мид- 
былхудт. Къухфыстмæ кæсгæйæ уайтагъд базыдта, ацы æртæтигъон 
фыстæг æм йе’фсæддон æмбал Егонский кæй æрæрвыста, уый. 
Цингæнгæйæ райхæлдта фыстæг æмæ кърандасæй хъулонгонд гæх- 
хæтт кæсыныл фæцис. 
«Дæ бонтæ хорз, зынаргъ Батырбег! Рагæй дæм ныффыссинаг 
уыдтæн, фæлæ знаджы хурхы сæдæ минæйы абадт! Нæ дæ бауырн- 
дзæнис, Батырбег, фæлæ нæ немыцаг хæдтæхджытæ—кæм сты, 
уым пиллон суадзой æмæ гæныстон фæуой — ацы фæстаг бонты 
æнцад нал уадзынц. 
Гъе афтæ, мæ хур Батырбег. Мæ фыстæг мын куы райсай, 
уæд-иу, дæ хорзæхæй, ма фæзивæг кæн æмæ мын тагъддæр ратт 
дзуапп. Дæхицæн зын фыссæн кæд уа, уæд медицинон хомæ бахат— 
нæ фæзивæг кæндзæн. Мах не’ппæты дæр тынг зæрдиагæй фæнды 
де’нæниздзинад базонын. Ныр дæм цыбыртæй афысдзынæн нæ хæс- 
тон цард æмæ хабæрттæ. Иу бон куы уыдис, уæд раст сихор 
хæрыныл æрбадтыстæм, афтæмæй дын нæ блиндажы дуар чидæр 
фегом кодта. Уый кæд æмæ уыдис нæ полчъы командир дæлбулкъон 
Воинков. Раст дын куы зæгъон, уæд æз хорзау нал фæдæн. Фестад- 
тæн, мæхи фесхъæл кодтон уасæгау—уæд æрбамæлон, кæд афтæ 
нæ уыд — мæ къух ме’рфыджы сæр авæрдтон. 
Дæлбулкъон йæ къухæй ацамыдта, бадгæ, зæгъгæ, стæй худ- 
гæйæ загъта: 
— Ныууадз, булæмæргъ!— афтæ мæ хоны, уæд гæккуыри фес- 
тон, кæд гæды дзурын. Искуы, дам, хæргæ-хæрын афтæ федтай? 
Æмæ та хорзау нал фæдæн. Цыдæр сдзурынмæ хъавыдтæн æмæ 
та ногæй бахудтис. Нæ ротæйы командир Астопецмæ бадаргъ кодта 
йæ къух, стæй уæд сбадтысты. Мæн дæр æрбадын кодта, радта 
нын фæйнæ тамакойы, стæй йæ планшеткæйæ систа картæ æмæ 
йæ ныхас райдыдта... Афтæ æмæ, дам, афтæ. Хъуамæ, дам, мæнæ 
ацы ранмæ арвитæм сгарджытæ æмæ, дам, ссарæм «æвзаг». Уый, 
дам, ныртæккæ у нæ сæйрагдæр хæс. Раст зæгъын хъæуы, се’ппæт 
хъуыдытæ æмæ сын пълантæ не’мбæрстон, фæлæ мæхи дардтон 
æмбаргæ. 
Сгæрсты пъланты фæстæ полчъы командир æмæ Астопец код- 
той дæ кой. Дæлбулкъон хъынцъым кодта, куыд бирæ, дам, æй 
дарынц госпиталы. Ныр, дам, уый ам куы уаид, уæд, дам,нын 
цы уаид. Стæй уæд цавæрдæр ордены кой дæр кодтой. Раст Во- 
инков куыддæр аивгъуыдта йæ блиндажæй, афтæ ныл фашисттæ 
нызгъæлдтой минæтæй. Нæ тæккæ сыхаг блиндажыл сæмбæлдис 
минæ. Уайтагъд мæ хъустыл ауади хъæрзын. Уый уыдис хистæр 
сержант Котляр, фæцис уæззау цæф æмæ йæ уайсахат бахæццæ 
кодтон нæ санбатмæ. Афтæ, зæгъын, æмæ афтæ, йæ хъæдгæмттæ 
йын, зæгъын, тагъддæр абæттут. Дыууæ медхойы цæфмæ фев- 
нæлдтой рæвдз, æз та дон нуазыныл фæдæн. 
Куыддæр доны къус мæ дзыхмæ систон, афтæ дын кæсын 
14 

æмæ пъалаткæйæ иннæ дохтыртимæ рацыдис Агнессæ. Агнессæ, 
æмбарыс?! Нал мæ базыдта, хъыг мын куыннæ уыдаид, стæй йæ, 
раст дын куы зæгъон, уæд мæхæдæг дæр рагæй нал федтон; æз 
мæ доны къус æрæвæрдтон, бахудтæн æм, уый мæм æдзынæг нык- 
каст. Хъуыддаг бамбæрстон, мæхи фæхъæбатыр кодтон æмæ йæм 
хæстæгдæр балæууыдтæн, сдзырдтон æм, нал мæ, зæгъын, базыд- 
тай, Агнессæ?.. Ау?.. Уый, зæгъын, æз дæн, æз! 
Агнессæ мæ базыдта мæ хъæлæсы уагæй, æрбазгъордта мæм 
æмæ мæ йæ хъæбысы акодта. Уайтагъд мæ дæуæй афарста... 
Агнессæйы хабæрттæ дæм хъавыдтæн бæлвырддæр ныффыссын- 
мæ, фæлæ уыныс?— мæ гæххæтт фæци. Райс саламтæ не’ппæт 
ротæйæ дæр. Тагъддæр нæм фæзын æнæнизæй. Æнхъæлмæ дæм 
кæсæм!». 
Дæхи Егонский. 
27.02.43-æм аз. 
Батырбеген фенцондæр, йæ цæсгомыл аХъазыд худыны ны- 
сæнттæ. Йæ зæрдыл æрбалæууыдис Егонский — хъазаг, зæрдæхæ- 
лар. Хæсты тымыгъы дæр-иу фæхъæр кодта: 
— Бабыз дæр ма куы баххуыс кæны!.. 
Бабызы тыххæй Егонский Батырбегæн æмбисонд радзырдта, 
Сталинграды фронты 1942 азы куы базонгæ сты, уæд. Уый уыдис 
иу зымæгон уазал æхсæвы, хæст иу цалдæр сахаты куы фæсабыр, 
уыцы рæстæджы. 
— Мæнæн мæ фыд цуанон уыд. Иу хатт сыбираг уазал зы- 
мæгон бон мæн дæр йемæ акодта цуаны, цом æмæ, дам, ахуыр 
кæн зындзинæдтыл цуаноны цардыл. Ацыдыстæм. Уыдис уазал 
бон, мит къæхты бын хъыс-хъыс кодта, нæ фындзтæ цывзытау 
ныссырх сты, уæд ферхæцон, кæд гæды дзурын. Кæсæм, æмæ нæ 
разæй донæй стахти бабызтæ: 
— Гъей лæппу!— фæхъæр мæм кодта мæ фыд.— Уæртæ-ма 
уырдæм кæс.— Кæсын дын, æмæ диссаг — бабызтæ бадтысты, 
дон тагъд кæм уадис æмæ кæм нæма ныссалдис, ахæм ран. Ба- 
бызтæн сæ иу слæмæгъ æмæ йæ бон стæхын нал уыдис, гыццыл- 
иу фæхицæн донæй, стæй та фæстæмæ æрбадт. Йæ сæрмæ тах- 
тис, иунæгæй йæ чи нæ ныууагъта, уыцы бабыз. 
Фæстагмæ фæлмæцыд бабызы ихы бынмæ ласын райдыдта 
дон. Уæд тыхджындæр бабыз йæ размæ баленк кодта, йæ базыртæ 
сцагъта. Уыйадыл фæлмæст бабыз, æвæццæгæн, йæ фæстаг хъару- 
тæ бамбырд кодта æмæ стахтис йæ ирвæзынгæнæгимæ, афтæмæй 
бæрзондæй-бæрзонддæр кæнын байдыдтой, тыхджындæр бабыз ын 
æххуыс кодта. Куы та-иу фæныллæгдæр ис, уæд та иннæ бабыз 
бипп-бипп кодта, афтæмæй йё ’мбалы мæлын нæ бауагьта — 
фервæзын æй кодта. Уæд мæ бынатæй мауал сыстон, кæд гæды 
зæгъын. Æмæ ма бабыз бабызæн куы æххуыс кæны зын сахаты, 
уæд лæг та хъуамæ лæгæн куыд ма æххуыс кæна... 
15 

Æмæ æцæгдæр Егонский бирæ цæфты фервæзын кодта. Исчи- 
иу куы æрæнкъард ис, уæд-иу æй йæ ныхæстæй бахъæлдзæг кодта. 
Алкæмæндæр дзырдта: 
— Гъæй, тæрсгæ ма кæн. Мæнæ хæст куы фæуа, уæд иумæ 
ацæудзыстæм махмæ, Красноярскы хъæдтæм. Уым сырдтæ бирæ 
ис æмæ цуан кæндзыстæм. О, О! Дæ усæн ахæм арсы царм æрлас- 
дзынæ... Кæд дæ фæнда, уæд та дын сыбираг чызг дæр æрхæс- 
дзыстæм. Уыдон цæхæр сты, цæхæр, уæд æрбамæлон, кæд гæды 
зæгъын. 
3. 
Знон æнæхъæн бон дæр нæ фенцади хæст. Куы-иу æрбабыр- 
стой знаджы хæдтæхджытæ æмæ æнæхатырæй згъæлдтой бомбæтæ 
траншейтыл, блиндажтæ æмæ фронтмæ хæстæг хъæутыл, куы та- 
иу фæзындысты нæхи хæдтæхджытæ æмæ-иу лидзæг фесты немы- 
цаг «Хейнкельтæ». Фæссихор советон хæдтæхджытæ фæлтæргай быр- 
сын байдыдтой знаджы фидæрттæм. Штурмовикты алыфарс уаритау 
зылдысты истребительтæ, æмæ сæ хъахъхъæдтой немыцаг «Мес- 
сершмиттæй». 
Зæххыл та æрбадтис сау фæздæг, бомбæтæ рæмыгътой, фронт- 
мæ хæстæг хъæутæ сыгъдысты, пиллон калдтой. Сабырцæрæг адæм- 
тæй хъæуты чк баззад, уыдон сæргой фесты; лыгъдысты алыр- 
дæм, сæхи æмбæхстой уæрмыты, сывæллæттæ куыдтой... 
Матвеев Курганмæ æввахс цы æфсæддон хай лæууыдис, уый 
нырма ахæм тыхджын уæлдæфон хæстыты нæма уыдис. Знаг 
йе ’виппайды архайдæй хъавыдис фронты астæу цурк саразынмæ. 
Уæлдæфон хæстыты фæстæ фæзыкдысты немыцаг танктæ, тагъд 
кодтой нæ акъоппыты сæрты æрбабырсынмæ. 
Не ’фсæдтæ хæстæгмæ æрбауагътой фашистон танкты, стæй 
сæ уыцы иу цæф ныккодтой æиæнхъæлæджы. Разæй цы фашистои 
танктæ бырста, уыдокæй цалдæр сау фæздæг суагъта, фæлæ иннæ- 
тæ уæддæр бырстой размæ. Бронебойщиктæ сармадзаиты ратылд- 
той æргом позицитæм æмæ та ноджыдæр ссыгъди цалдæр фа- 
шистон танчы. Уæдмæ уæлдæфы разындысты ие штурмовиктæ æмæ 
бомбæтæ згъалын байдыдтой знаджы æфсæн машинæгыл. Уæл- 
дæф быктондæр батар ис топпыхосы фæздæгæй. Цалдæр танчы 
дзы æрбаирвæзтис нæ траншейты сæрты, фæлæ сæ фæсаæ цы 
фистæг æфсад бырста, уыдон урæд æрцыдысты пулеметтæ æмæ 
автоматты нæмгуытæй. 
Знаг йæ тугæй ферхæцыд. Йæхи фæстæмæ исьш байдыдта^ 
стæй лкдзæг фæцис. Фæлæ лидзык дæр нал бактыстис фашист- 
тæи. Мах танктæ уæдмæ æмбæхст позицктæй рацыдысты, æрзыл- 
дысты немыцаг æфсæдтыл. Раст уыцы рæстæджы нæ фистæг æф- 
сад фестадис æмæ бырсын байдыдта, фæстейæ та сæ сæрты æхсын 
райдыдтой нæ танктæ. Немыц бамбæрстой, «голлаг» кæй хонынц, 
16 

уырдæм кæй бахаудысты, æмæ радиограммæтæ дæттыныл фесты 
æххуысы тыххæй. Уæдмæ уым æрбалæууыдысты «Катюшæтæ» æмæ 
знаджы æфсæдтыл арт бафтыдтой. 
Бон талынг кæнын куы байдыдта, уæд æрбайхъуыстис ма- 
шинæты уыкæр; уыдон уыдысты немыцаг танктæ, тагъд кодтой 
«голлагмæ» цы æфсæддон хай бахаудта, уый суæгъд кæнынмæ, 
фæлæ байрæджы кодтой. «Голладжы» цы немыцаг æфсæддон хæйт- 
тæ бахаудта, уыдон дæрæнгонд æрцыдысты. Немыцæгтæ уый куы 
федтой, уæд фæстæмæ фæзылдысты æмæ фæаууон сты. 
Хуры рухс бынтондæр фæмынæг ис. Цалдæр сахаты уæззау 
хæстытæ кæм цыдис, уыцы хъæрзгæ зæххыл йæ нымæт бамбæрзта 
тар æхсæв. Бæстæ бацис мæрдон сабыр. Судзгæ танктæ сæ мæс- 
гуытæ æркъул кодтой, цыма, абон хæсты быдыры æнусмæ чи 
’рхуыесыд, уыцы æфсæддонтыл тæфæрфæс кодтой, уыйау. Уæлдæф 
хаста фæйнæрдæм сыгъдок тæф. 
Ацы бон æмæ ацы изæр йæ бынаты нæма æрбадтис, иу 
минут нæма баулæфыдис Агнессæ, кæд ын госпиталы хицау цал- 
дæр хатты загъта, иу сахат аулæф, зæгьгæ, уæддæр. Бон цъæх 
кæныи куы байдыдта, уæд ма операциок стъолыл æрæвæрдтой, 
уыцы рæстæджы кæй æрбахæццæ кодтой медсанбатгдæ, ахæм цæфы. 
Уый уыдис, зноны уæззау тохы йё ’фсæддоктшлæ знаджы 13 тан- 
чы чи басыгъта, - уыцы ротæйы командир. Йæ цæф тæссаг нæ 
уыдис, фæлæ йæ санитартæ ссардтой æрæгмæ æмæ йæ туг фæ- 
цыдис. Йæ цæсгом уыдис урс-урсид, цикъæйау, йæ былтæ та цъæх. 
Цыдæр зæгъын æй фæндыд, фæлæ йæ бон нæ уыд. Агнёссæ цæфы 
куы ауыдта, йæ хъæдгоммæ йын куы ’ркастис, уæд уайтагъд фем- 
бæрста, йæ туг кæй фæцыд, уый. Туг нал уыд, уый зыдта. Исдуг 
джихæй фæкаст афицермæ, стæй шприц йæ цокджы дадзины 
атъыста, сцъырдта дзы йедзаг туг æмæ йæ цæфы цовджы ауагъта... 
Сæуæхсидæй хурыскæсæн сырх-сырхид адардта. Æрмæстдæр 
уæд систа йæ урс халат Агнессæ æмæ бараст йæ блиндажмæ. 
Йæ уæнгтæ дыз-дыз кодтой, йæ сæр зылдис. Йе ’рбацыдмæ йæ 
блиндаджы педы сыгъдис арт, пецы уæлæ хæринаг. Стъолы уæлхъус 
куыддæр æрбадт, афтæ ауыдта цавæрдæр æрдæгфыст гæххæтт. 
Йæ цæстытæ бацъынд кодта æмæ хъуыдытыл фæцис, æрмæст 
дыккаг хатт куы æркаст гæххæтмæ, уæд бамбæрста, знон сæу- 
мæрайсом, хæстыты агъоммæ фыстæг фыссыныл кæй æрбадтис, 
уый. Коджы йæ зæрдыл æрлæууыдысты, цалдæр боны размæ 
æнæнхъæлæджы Егонскийыл куыд фембæлд, Батырбеджы фыстæг 
куыд кастис» йæ адрес ын куыд сфыста, куыд цин кодта, уыдæт- 
тæ иууылдæр. Фæлæ цы кыффыста æмæ ма цы ныффыссинаг уыд, 
■уый йæ зæрдыл кал лæууыд. 
Уарзокдзинад диссаг куыд нæ у! Дыу>^æ æззонг зæрдæйæн сæ 
фембæлыны фадæттæ цас зындæр вæййынц, уыйас уарзыны цæхæр 
зæрдæты тынгæй-тынгдæр ииллок кæнык байдайы, æмæ адæйма- 
гæй, цы ^Ьæнды куыст куы кæка, уæддæр кæ фæцух вæййы уыцы 
2 Дыууæ уацауы, ц 

иу хъуыды — уæдæ цы амалæй æмæ куыдæй фембæла йæ царды 
амондыл! Адæймаг зындзинæдтæ æмæ тухитæм куы бахауы, уæд 
бынтон нал вæййы кæрон йæ зæрдæйы артæн. 
Ахæм сахаты адæймагæн мæлæт йæ уæлхъус куы ’рлæууы, 
уæддæр нæ бамынæг вæййы йæ уарзондзинад, фæлæ ноджы тынг- 
дæр сцырен вæййы. 
Агнессæйæн йæ фæллад кæдæмдæр алыгъд, кæцæйдæр æм фæ- 
зынди ног хъару. Йæ риуы дзаг сулæфыдис æмæ фыст гæххæтты 
сыфтæ стъолæй æрбайста. 
Тохы бонтæ йын йæ хуыз нæ раивтой. Йе ’рвхуыз цæстытæ 
фыццагау сты сыгъдæг, нарæг æрфгуытæ зæрватыччы базыртау— 
сау. Урсцъар цæсгом, сау дзыккутæ дыууæ быдæй, æрмæст йæ 
уадултæ ацы бон сты фæлурс. 
Стъолмæ хæстæгдæр бабадт, йæ цæстытæ фыстæгмæ сарæзта 
æмæ бакаст: 
«Нæ зонын, цæмæй райдайон, уый. Ныр дæ дыууæ азы нал 
федтон æмæ ницы зонын де ’нæниздзинадæн. 
Мæй æмæ æрдæг знаджы фæсчъылдым æххæст кодтон сæр- 
магонд æфсæддон хæс. Цы тухитæ федтон, уыдон дæм уый фæстæ 
фысдзынæн. Ныр цыбырæй: раст нæхи æфсæддон хаймæ цы бон 
æрбаздæхтæн, уыцы бон мыл Егонский хæрхæмбæлд фæци. Дæ 
хабæрттæ дын куы базыдтон, дæ къухфыст дын куы федтон, уæд 
фыр цинæй мæ зæрдæ рацæйтыдта. 
Æндæрæбон, æхсæв боны ’рдæм куы фæхæстæг ис, уæд фестъæл- 
фыдтæн. Сонтау рабадтæн мæ уаты æмæ алырдæм афæлгæсыд- 
тæн. Фембæрстон, иунæгæй блиндажы кæй дæн, уый. Æддейæ 
мæм æрбайхъуыстис дымгæйы ниуын. Мæ удæнцой, зæгъын дæр 
дын æй нæ уæндын, стæй худинаг дæр у, фæлæ сывæллонау æрыз- 
гъæлдысты мæ цæстысыгтæ, суагътон мæ зæрдæйы рис. Зонын 
æй, диссагау дæм фæкæсдзæнис, уый, фæлæ дын уæддæр бам- 
барын кæндзынæн мæ уд цæй фæдыл бауынгæг ис, уый. 
Æз, дæхæдæг æй куыд зоныс, афтæмæй, никуы уыдтæн диныл 
хæст. Ахæм æхсæнады куы нæ схъомыл стæм, мыййаг, фæлæ 
федтон уæззау фын. Цыма фестадтæн нæхимæ. Уыдис уалдзыгон 
рæсугъд æхсæв. Стъалытæ арвыл мин цырæгътæй сыгъдысты, мæй 
та сæ астæуæй æвзист тæмæнтæ калдта... Мах демæ иумæ бад- 
тыстæм бæлæсты бын, рог уæлдæф зилдух кодта нæ алыварс, 
бæлæсты сыфтæртæ æвзист тæмæнтæ калгæйæ сыбар-сыбур кодтой. 
Æз дæуыл мæ сæр бакъул кодтон, æмæ мæм афтæ кастис, 
цыма цæхæрадоны бæлæстæ лæгтæ фестадысты æмæ зарыдысты 
цыдæр сабыр æмæ фæлмæн зарæг. Мах сæм хъуыстам. Уалынмæ 
кæцæйдæр фехъуыст: «Фæдис! Мæйхортæ мæй хæрынц!». 
Мах фестадыстæм, æмæ æцæг мæй тар кæнын байдыдта. Алы- 
рдыгæй хъуыстис адæмы цъæхахст, топпы хъæртæ, тасты гыбар- 
гыбур. Фосы богъ-богъ... Мæй бынтондæр нал зынд. Стъалытæ 
бамынæг сты. Бæстæ бынтондæр ныттар ис... Стæй сыстадис уад. 
18 

Бæстæ хаста. Фехъал дæн. Кæсын æмæ—блиндаж... Ма мыл фæхуд, 
Батырбег, фæлæ тæрсын, уæдæй нырмæ мæ зæрдæ йæ уагыл нал 
у... Тæрсын, чи зоны, куынæуал фембæлæм... Ау?!. 
Агнессæ каст фæцис, йæ фыстæгæй цы ныффыста, уый. Гæх- 
хæтт æрæвæрдта стъолыл, йæ цæстытыл фæзындис зырзыргæнгæ 
цæстысыгтæ æмæ йæ цæсгом йæ къухтæй бамбæрзта, афтæмæй 
стъолыл æрæнцой кодта... 
Хур йæ уазал сæууон тынтæй бамбæрзта бомбæтæй æмæ 
минæтæй хуымгонд хæсты быдыр. Зындысты судзгæ танктæ, цъæл- 
гонд сармадзантæ... 
4. 
Уый уыдис мартъийы фæстаг бонты. Мит æртадис. Хур йæ 
хъарм тынтæй тавта зæхх. Æнæхъæдгом зæххы гæбæзтыл фæ- 
зындис кæрдæг æмæ фæцъæх сты. Уалдзæджы æууæлтæ фæбæрæг 
сты æрдзыл, фæлæ йыл карз тохы нысæнттæ дæр бæрæг дардтой. 
Ног ингæнты сæрты тахтысты сау халæттæ, пырхытæй лæу- 
уыдысты цъæлгонд машинæтæ, сармадзантæ, æндæр хæцæнгæрзтæ. 
Уæлдæф-иу куы ’рбафæйлыдта, уæд-иу Ростовы ’рдыгæй æрбахаста 
топпыхосы тæф. 
Æфсæнвæндагыл Ростовы ’рдæм цыдис иу æфсæддон лæг, йæ 
уæлæ, хурмæ йæ хуыз чи сивта, ахæм цинел. Йæ сæрыл пилоткæ 
бадтис пæлæхсар. Йæ цæсгом уыдис ног даст, æрмæст йæ фын- 
дзы бынæй хъæндилы базыртау зындысты сæнт сау рихитæ. 
Фæндаггонæн йæ цæсгом ивта — куы-иу фæрухс ис, куы та — 
фæтар, бæлццон уыд зына-нæзына къуылых. 
Уый уыди Батырбег. 
Йæ сæры æвзæрыдис алыхуызон хъуыдытæ. Иттæг тынг буз- 
ныг уыдис госпиталы кусджытæй, тынгдæр та хирургæй. Раст ын 
уый куыд загъта, афтæ рауадис хъуыддаг, систой йын йæ гипс, 
цалдæр боны фæстæ йæ рафыстой æмæ мæнæ цæуы йё ’фсæддон 
хаймæ. Хъуамæ та райсом фена йе ’мбæлтты, Астопецы, Егон- 
скийы, Чихишвилийы æмæ иннæты... 
Батырбег æвиппайды фæлæууыдис, гимнастеркæйы дзыппæй 
систа Егонскийы фыстæг æмæ йыл йæ цæстæнгас æрхаста, стæй 
хъæрæй бакастис: «Агнессæйы хабæрттæ дын хъавыдтæн бæлвырд- 
дæр ныффыссынмæ, фæлæ»... Хъуьщытæгæнгæ бахæццæ ис Батайск- 
мæ. Станцæмæ уыцы бон фыццаг хатт æрцыдис ног цалцæггонд 
фæндагыл æфсæддон поезд Сталинградæй. Æфсæддон хæйттæ 
тагъд-тагъдæй истой вагæттæй сæ дзаумæттæ æмæ сæ хæцæнгæрз- 
тæ. 
Поезды æрлæудыл рацыдаид иу-дæс минуты, афтæ нынниудтой 
фæдисгæнæнтæ. Станцæйы рупорæй райхъуыст: «Уæлдæф!» «Уæл- 
дæф!». Зениткæтæ, цыма зæххы бынæй февзæрдысты, уыйау алыр- 
19 

дыгæй сæ хæтæлтæ сивæзтой арвы /рдæм æмæ иæрын байдыдтой. 
Станцæйы адæм сæхи æмбæхстой къанæутты æмæ дзыхъхъыты. 
Сылгоймæгты цъæхахст æмæ сывæллæтты кæуын сæмхæццæ сты. 
Хъæу Койсыхы ’рдыгæй стахтысты истребительтæ. Бæрзонд сæхи 
систой æмæ фæаууон сты сау мигъты; уæлдæфæй хъуыстис сар- 
мадзаны нæмгуыты рæмыгъдтыты хъæр æмæ пулеметты къæр-къæр. 
Бацайдагъ ис уæлдæфон хæст... 
Мигътæй хауæгау æрызгъæлдысты немыцаг бомбæтæ æмæ 
станцæмæ æввахс райдыдтой рæмудзын. Уалынмæ хæдтæхджытæ 
мигътæй фæхицæн сты æмæ сæхи сарæзтой поезды ’рдæм, фæлæ 
нæхи истребительтæ сæ размæ фесты. Ногæй та ссыдис пулемет- 
ты къæр-къæр æмæ зениткæты нæрын. Разæй цы «Хейнкельтæ» цы- 
дис, уыдонæй дыууæйæн сæ фæздæг скалдис, стæй пиллон су- 
агътой. Иннæ хæдтæхджытæ фæзылдтой сæхи, фæфæстæмæ сты. 
Хæст цыдис 15—20 минуты дæргьы. Поезд хъыгдард не ’рцы- 
дис, æрмæст станцæмæ хæстæг æфсæддонтæ æмæ сабыр цæрæг 
адæмæй иу цалдæр фæмардис... 
Хæст куы фæсабыр, уæд Батырбег батагъд кодта, знаджы 
бомбæтæ кæм æрхаудысты, уырдæм. Иу ран траншеймæ æввахс 
ауыдта иу-фондзаздзыд сывæллон. Сывæллон бадтис дæлгоммæ 
хауд сылгоймаджы уæлхъус æмæ хæкъуырццæй куыдта. 
Батырбег бацыдис сывæллоны размæ æмæ йæм фæлмæн хъæлæ- 
сæй сдзырдта: 
— Ма ку, мæ гыццыл æфсымæр,— йæхæдæг ын йæ дзыппæй 
систа сæкæры къæртт. Сывæллон фæсабыр ис æмæ сæкæры къæртт 
схаста йæ дзыхмæ. Батырбег февнæлдта сылгоймаджы къухмæ — 
уыдис уазал, йæ цæсгом сау, йæ былтæ — цъæх. Сылгоймагæи 
йæ сæры бынæй цыди туг, æвæццæгæн, бомбæты схъис сæмбæлди 
йæ сæрыл. 
Сьшгоймагмæ æввахс уыдис иу гыццыл дзæкъул. Йæ комæй 
зындис æртæтигъон фыстæджы цъæх тигъ. Батыобег гæххæтмæ 
кæсыныл фæци. Стæй йæ систа æмæ йæ райхæлдта. 
«Зынаргъ нана! Хæцын Мæскуымæ ’ввахс, нæ уавæр у уæззау, 
фæлæ жые ма тæрс, уæлахиз уыдзæнис мах. Кæд дын гæнæн 
ис, уæд айс дæхи Кавказы ’рдæм. Курын дæ æмæ мын бахъа- 
хъхъæн мæ гыццыл Валеричы...» 
Батырбег фестъæлфыд: кæйдæр фыстæг. Атыхта йæ, фæстæмæ 
йæ йæ бынаты авæрдта æмæ лæппумæ бакаст. 
— Ма ку, Валернк, дзæбæх лæппу куы дæ.— Сывæллон та 
фæсабыр кс, йæ зæрдæ фæфидар, æвæццæгæн, ацы æнахуыр лæг 
ын йæ ном кæй зоны, уымæй, æмæ йæ къухтæ бадаргъ кодта 
Батырбегмæ. 
Батырбег сывæллоны йæ хъæбысмæ систа, йæхæдæг аныгъуыл- 
дис хъуыдыты. 
Сывæллон та ногæй ныккуыдта: 
— Ма ку, Валерик, ма ку, мæ хур. Дæ нана фæллад у, 
20 

бафынæй. Цом æз дын къафеттæ балхæнон, уæдмæ уый дæр ра- 
баддзæн. 
Сывæллон йæ кæуындзаст цъæх цæстытæй бакастис æфсæд- 
донмæ, стæй йæ риуыл бакъул кодта йæ сæр. 
Батырбег æй йæ риумæ балхъывта, афтæмæй фæраст ис 
Батайсчы станцæйы ’рдæм. Уым æй радта комендатурæмæ, йæхæ- 
дæг дарддæр йæ фæндаг кодта. 
Хуры тынтæ мигъты скъуыдтæй куы иу ранæй æрхæсынц, куы 
иннæ ранæй. Дымгæ фæсабырдæр ис. Батырбег Ростовмæ куыд 
хæстæгдæр кодта, афтæ йæм тохы уынæр тынгæй-тынгдæр хъуыс- 
тис. Фæядæгтыл сармадзантæ кодтой фылдæрæй-фылдæр. 
Хур аныгуылынмæ бирæ нал уыдис, афтæ бахæццæ ис Донмæ. 
Стыр хид, хæсты бонты йæ куыдæй федта, афтæ хæлдтытæй лæу- 
уыдис. Йæ цæгатварсырдыгæй арæзт æрцыдис ныллæг хъæдын 
хид, ууыл цыдысты машинæтæ. 
Батырбег æрлæууыдис Доны былыл æмæ уылæнтæм йæ каст 
скодта. Уылæнтæ дардыл ныззылдысты æмæ уæззау змæлыдысты. 
Былгæрæттæм æввахс фæлдæхтытæй лæууыдысты бæлæгътæ æмæ 
шлюпкæтæ. Хаттæй-хатт-иу сæ доны уылæнтæ базмæлын кодтой 
æмæ, цыма сæ тар фынæйæ райхъал сты, уыйау-иу æнæбары баз- 
мæлыдысты. 
Батырбег былыл æрбадти, газеты гæххæтт систа æмæ махоркæ 
стыхта. 
Цард диссаг у, кæс, номдзыд Дон цæуы, йæ уæззау фæй- 
1 лауæнтæ сабыргай денджызмæ хæссы. Р&гон-иезаман дуджы нæ 
фыда^лтæ цардысты ацы доны былтыл, сæ сæрибардзинад хъахъхъæд- 
той, калдтой сæ туг. Æнусмæ ацыдысты бонтау, фæлæ æвидигæ 
Дон фыццагау цæуы æмæ цæуы. Иннæ ахæм уыцы бæлæгътæ... 
Æрæджы дæр ма сгарæг цыдысты, æххæст кодтой сæ паддзахадон 
хæс, ныр уæртæ донгæрон змисыл æрæнцадысты. 
Батырбег фестадис, исдуг тæфæрфæсгæнæгау сагъдæй аззадис, 
йæ зæрдыл æрбалæууыдис йæ фæстаг сгæрст: сау æхсæв... бæ- 
лæгътæ... плавдарм... немыцы траншейтæ... «æвзаг»... туджы пыр- 
хæнтæ... 
Йæ цæстытыл ауадис медсанбат. О, уым æнæхъæн суткæ йæхи 
нал æмбæрста. Дыккаг бои ракастис æмæ — пъалаткæ. Йæ уæлхъус 
лæууыдис цавæрдæр сылгоймаг урс халаты æмæ йын хæцыд йæ 
къухыл, сабыр хъæлæсæй йæм сдзырдта: «Батырбег, ма тæрс»... 
Уый уыдис Агнессæ... æнæнхъæлæджы æмбæлд... Ныр цы фæ- 
цис? 
Батырбег та йæ дзыппæй систа Егонскийы фыстæг, йæ цæст 
ыл æрхаста, фæрухс ис йе *нгас, гемæ дарддæр араст... 
21 

5. 
Изæр кодта. Горæты астæуæй уæлдæф сыгъды тæф хаста. 
Иуæй-иу агъуыстытæй ма фæздæг калди. 
Батырбег бахæццæ ис Рсютовы цæгатварсмæ, уым фæндаг фæ- 
саджилтæ ис, сæ уæлæ арæзт уыдис амонæнтæ. Батырбег йæ цæст 
æрхаста амонæнтыл æмæ сæ иуыл ауыдта цыппæрдигъон, йе ’рдæг 
сырх ахорæнæй ахуырст нысан. Уый уыдис йё ’фсæддон хайы 
бæрæггæнæн. 
Куыддæр фæндаггон араст, афтæ ауыдта иу æфсæддоны æмæ 
салам радтой сæ кæрæдзийæн. Æсæддоныл уыдис старшинайы 
пъагæттæ. Йæ хурсыгъд цинелæй калдис топпыхосы тæф. Асмæ 
гæсгæ уыди рæстæмбис, сауцъар, сау рихитæ. Йæ рустæ — хъуын- 
джын, йæ уæхскыл — автомат. 
— Чихишвили!— Фæрсæгау сдзырдта хъæрæй Батырбег. 
— Батырбег!— фæхъæр кодта уый дæр æмæ сæ кæрæдзийы 
ныхъхъæбыс кодтой. 
— Диссаг!— нал дæ базыдтон, дæ уынд фендæр ис, бахудт 
старшина. 
— Цæй дзур, цы ног хабар ис не ’фсæддон хайы, куыд сты 
не ’фсымæртæ?— афарста Батырбег. 
— Кæйдæриддæр бафæрсай — дзæбæх. Æз мæхæдæг иу гыц- 
цыл фæцъæррæмыхст дæн, фæлæ уайтагъддæр сдзæбæх ис мæ 
цæф. Куыдзы хæстæн, дам, йæ хос — куыдзы хъуын. Иу изæр 
ацыдтæн сгæрстмæ æмæ дзы иу «æвзаг» æрбампъыхтам, уый фæ- 
дыл, бауырнæд дæ, мæ цæф адзæбæх ис. Нæ полчъы командир 
Воинков дæр ма мыл худæгæй марди. Егонский та алы бон дæ 
кой кæны... Цы ма дын радзурон... О, хæдæгай, фæцæй мæ рох 
кодта. Не ’виппайды фембæлд мæ цины хъуыдытыл ахаста... 
— Исты æвзæр хабар æрцыдис?— афарста Батырбег йæ цæс- 
тæнгас фæтаргæнгæйæ. 
— Знон Матвеев Курганы рахизфарсы ’рдыгæй дыууæ баталь- 
оны сарæзтой æвиппайды сгæрст. Немыц сæхи ныссабыр кодтой, 
стæй не ’фсæдтæ дзæвгар куы бацыдысты, уæд сæ ныццавтой 
дыууæрдыгæй æмæ бахаудысты «голладжы». 
Абон Астопецмæ фæдзырдта инæлар Кулагин æмæ, куыд бам- 
бæрстон, афтæмæй ацы æхсæв аразынмæ хъавынц бабырст, цæмæй 
рæмыгъд æрцæуа знаджы фронт æмæ уæгъдгонд æрцæуой не ’фсæд- 
донтæ «голлагæй». 
Дыууæ æмбалы фæсабыр сты. Батырбег х*ьуыдыты аныгъуыл- 
дис. Бамбæрста, знаджы «голлагмæ» чи бахаудис, уыцы сырх- 
æфсæддонты уæззау уавæр. 
Чихишвили дæр цыдис æнæдзургæйæ... 
Хур æрæмбæхстис ныгуылæны. Знаджы сармадзанты нæмгуытæ 
хаудысты хæстæг æмæ иу хаттæй-хатт дыууæ æфсæддоны сæхи 
22 

фæаууон кодтой дзыхъхъыты. Æрбайхъуыстис хæдтæхджыты уæз- 
зау уынæр. Æхсын сæ райдыдтой гвардион зениткæтæ. 
— Æрбахæццæ стæм,— сдзырдта Чихишвили æмæ арф къахт 
траншейы асинтыл ныууад. Батырбеджы сæрымагъзы февзæрд ног 
хъуыдытæ: мæнæ æрбахæццæ ис йæ хæстон хаймæ, афтæ бирæ 
кæмæ тырныдта, уыцы æмбæлттæм.— Далæ уым сгарджыты блин- 
даж,— загъта та Чихишвили, æмæ йæ къухæй дæлæмæ ацамыдта. 
Батырбег блиндажмæ нæма ныххæццæ, афтæ уæлдæфы фехъуыс- 
тис ниуын, немыцаг бомбæтæ æрхаудтой штабмæ æввахс æмæ 
сæ уæззау рæмыгъдæй бæрзонд систой зæххы фæзгъæртæ, рыг 
сæмхæццæ ис сау фæздæгимæ æмæ бамбæрзта штабы алфамблай. 
Батырбег кæд ахуыр уыдис хæстон уавæрыл, уæддæр æй, хæрз 
æввахс æм цы бомбæ æрхаудта, уый къуырмайау фæкодта, ба- 
калдта йыл сыджыты къуыбæрттæ æмæ рыг, фæлæ йæхиуыл схæ- 
цыдис, йæ рыгтæ æрцагъта æмæ бахудгæйæ сдзырдта: 
— Гъе, райдыдта та! 
Политхайады хицау булкъон Жижин стыр циндзинадимæ сæм- 
бæлдис Батырбегыл, афæрстытæ йæ кодта йё ’нæниздзинады тых- 
хæй, стæй уæд райдыдта: 
— Афтæ, хистæр лейтенант, Бибойы-фырт, кæд æй фехъуыстай, 
мыййаг, горæт Ростовы хæстыты рæстæджы цы хъæбатырдзинад 
равдыстай, уый тыххæй дын уæлдæр командыгæнынад радта хæр- 
зиуæг — Фыдыбæстæйы хæсты орден. 
— Æмбал гвардийы булкъон, нæ йæ фæчъизи кæндзынæн!— 
радта дзуапп Батырбег. 
Дæлбулкъон Воинковы блнндажы къæсæрыл Батырбег хæр- 
хæмбæяд фæцн адъэтант — хистæр сержант Семеновыл. Сæ кæ- 
рæдзийы иыхъхъæбыс кодтой,"сгæй фæмцдæг сты блицдажы. Къуын- 
дæг блнндаджы сау къултæ рухс дардтой сармадзаны гилдзæй 
конд цырагъæй, асыккæй конд стъолыл æвæрд уыдис бынаты картæ 
æмæ телефон. Воинков кæнмæдæр дзырдта æвзæ æфсгзддон кар- 
тæйыл сырх кърандасы фындзæй цыдæртæ бæрæг ходта. Воин- 
ковмæ æввахс ма бадтнс цалдæр афнцеры, уыдон дæр сæ кар- 
тæтæ æрæвæрдтой гомгонд планшеткæйыл æмæ сыл цыдæртæ бæрæг 
кодтой. 
Блиндажы чи уыд, уыдон уыйас æиæвдæлон уыдысты, æмæ 
æрбацæуджытæм не скастысты. Батырбег фыццаг бацыдн, хъавы- 
дис зæгъынгзæ, фæяæ хъуыддаг куы фегябæрста, уæд ннцыуал 
сдзырдта æмæ æнхъæлмæ кастис. Воннкогæн æрааæстдæр уыдта 
йæ фæтæн фæсонтæ. Иннæ афнцертæй ннвæй базыдта: бамбæрста, 
ног æрбацæугæ команднртæ кæй сты, уый. УæдлЩ) ну рди æр- 
лæууын иæ фæрæзта — фæндыдис æй уыцыиу æмраст басанчъех- 
тæ кæнын æмæ ёæ зынаргъ комацднры ныхъхъæбыс кæнын. 
Воинков телефоды хæтæя æрæзæрдта, йæ картæйы цыдæр 
фæбæрæг кодта, стæй сабырган разылди дуары ’рдæм. Батырбег 
йæ къух йё ’рфыджы сæр азæрдта æмæ, сдаурынше куыд хъавы- 
23 

дис, афтæ йæ хъусгыл андзæвдысш Воииковы цкнм дзырдтæ: 
— Бнбойы-фырт! Уый ды дæ?— Фестадие рог æмæ йæ къух 
бадаргъ кодта Батырбешæ, уый дæр Воииковы къухмæ фæлæ- 
бурдта æмæ, йæ цæетытæ уарййы цæстытау ферттывтой, афтæмæй 
фидар хъæлæсæй загъта: 
— Æз дæн æмбал гвардийы дæлбулкъон. 
— Диссаг! Æнæнхъæлæджы,— дзырдта Воинков æмæ йæ цъæх 
цæстытæ худтысты Ватырбегаæ. 
— Хорз, æмбал Вибойы-фырт,— дзырдта дарддæр Вомнков, 
дæ цæсгом дæр иу гыццыл февдæрхуызон кс. Рихнтæ дæр, и? Ницы 
кæны, зоныс, æз ма дьш дæ хæрзнуæг госпитальмæ. арветынмæ 
хъавыдтæн, фæлæ... дæхæдæг æрбахæццæ дæ. Цæй,’ бадгæ... О, 
хæдæгай, базонгæ у мæнæ ацы афицертимæ дæр,— дзырдта дард- 
дæр Воинков,— ног æрбацæугæ командиртæ сты, иумæ уьщзысты 
нæ зыæгæ æмæ иæ уæлахиздзкнæдтæ. 
Батырбег базонгæ ис афицертимæ дæр, аныхас кодта Воин- 
ковимæ. Уый загъта: 
— Ахсæв хъуамæ ацæуай! 
— Цæттæ дæи æз!— радта дзуапп Бибойы-фырт. 
— Уæдæ цу капитан Астопецы фен, уый’.’дык бамбарын кæн- 
дзæн хъуыддаг... О, фæндаггон дæ, уый мæ фæцæйрох й, — загъта 
Воинков æмæ фæдзырдта йæ зддотакт- Семеиовмæ. Семенев хорз 
æмбæрста йæ’ хицауы цæстæкгас æмæ стъолыл авæрдта гом кон- 
серзы хъопшзтæ, сау дзулы кæрстытæ. Къубускайы сæр сыздыхта 
æмæ дзы руглкæйы рауагъта нозт. 
— Æмбæяттæ афицертæ,— загъта Воинков румкæ йæхимæ 
райсгæйæ,— хистæр лейтекант Бибойы-фырт у кæ хъæбатырдæр 
æмæ арæхстджывдæр сгарæг, не ’фсæддоны ныкæцы кс æртын 
дыууæ «взаджы». Цалдæр хатты фæцк уæззау цæфтæ, фæлæ та 
æрыздæхы æнæнизæй,’ дзæбæхæй ’не ’фсæддон хаймæ — йæ би- 
нонтæгл, йæхæдæг куыд фæзæгъы, афтæ. Ныр дæр та æрыздæх- 
тис æмæ нæм æгас цæуæд. 
— Æгас цæуæд!— загътой афицертæ. 
Батырбгг щвдис йæ фæвдагамоиæг хистæр сержант Семеновы 
фæдыл. Брустверæв’ сыл зиаджы нæмгуытæ сыджыт æркалынц, 
æмæ та сæхк фæгуыбыр кæныкц. 
Сгарджыты бливдаж уыднс иу къуыбыры бын. 
— Гъи, Астояец!.. Æгас ма дæ? 
— Æгас, Бат&лрбег, кунд-уыныс, афтæ! 
— Кумд та феыбæлдыстæм! 
— Æглæ нын æндæр гæнæн дæр нæй.’Нæ туг иу у,— дзырдта 
хъæлдзæгæй Астопец, йæ саулагъз цæсгомæй йæ мыдхуыз цæстытæ 
цæхæртæ .калдтой,’ афтæмæй.’!. 
Уайтагвд айхъуыст Батырбеджы æрыэдæхты хабзр æмæ йæм 
йæ зоягæтæ цыдысты уынынмæ. Æрбащыд æм Егокский дæр. Чн- 
хншвнли та рагацау фмж срæвдз кодта. Уæлдæр схæцыд сарма- 
24 

дзаны гилдзæй коад цырагъы фитылыл. Астопец картæ аиуварс 
кодта æазæ равщыдта фынг. 
Егонский йæ цъæх цæстытæ Чихишвилимæ æрныкъулгæйæ 
!къубускашв бавнæлдта, фæлæ уыцы рæстæджы Батырбег йæ рюк- 
закы ком феуæгъд кодта æш& дзы сяста йё ’дэаг авг. 
— Ацы авг æлхæд у Тихорецхæйы, госянталæй куыддæр ра- 
цыдтæи, афтæ ме ’рпш сарæэтон базармæ. Ау, зæгъын, ардыгæй 
иæ хæстон æмбæлттæм афтвдæй ’куыд ацæуок!— æмæ дзаг нуазæн 
. балæвæрдта Астопецмæ. 
Æмбæлттæ бззрæ нæ абадты.сты. Фæйнæ анызтсй,’ ахордтой,’ 
иу гыццыл ма аинхæстæ кодтой," стæй "бафснайдтой сæ фынг. Ба- 
тырбегæн жв зæрдыл æрлæууьадис дæлбулхъон Вовнвшы ныхас 
æ&зæ-фæрсыныл фæцис. Астопец хорз æмб&рста, Батырбеджы хуы- 
зæн сгарæг сæ ахæм хæс æххæстгæнгæйæ тынг кæйхъæуы, уый,’ 
фæлæ куьщ; кырма ныртæккæ æрбахæццæ, йæ дзаумæттæ æнæигд, 
æнæ хæдаегæрзтæ, сæйрагдæр т^ уый у, æмæ йæ ног сгарджытæ 
нæна зонынц. 
Егоиский æмæ Батырбег. ацыдысты сæхи гыццыл блнндажмæ, 
уым уыдысты Егонскнйæн йæ дохтыры кусæн дзауззæттæ дæр. Ныр 
дыууæ æфсæддон льшæиы ныхас кодтой," сæ кæрæдзшы дзыхæй 
дзырд истой," афтæмæй." Батырбегæй нæ рох кодта Воияковы ны- 
хас, «хапнтаи Астопецы фен, уый дын бамбарын кæндзæн хъуыд- 
даг», æмæ афарста Егонский." 
— Зæгъ-паа, мæ хæлар, цавæр хæс æвæрд ис нæ ротæйы размæ? 
Ма мын æй басусæг кæн, курын дæ. 
— Нæ зонын! 
— Ау, уæдæ мьш æрдæбои Воинков афтæ цæваæя за.гъта, ка- 
питан Астопецы фен^æ^æ дые уый ’’бамбарын кæвдзаш хъуыддаг, 
зæгъгæ? Стæй хæрз гыццыл фембæлды фæстæ Астопец картæйыл 
цæмæн ныццавта йæхи? Цæуылнæ нæ бауагъта уым афæстиат 
кæныи? 
Егонский хъуыдытыл фæци, стæй уæззау ныуулæфгæйæ рай- 
дыдта йæ ныхас: 
— Дæхæдæг зоныс, æмбал хистæр лейтенант... 
— Курын дæ, ахæм уавæрты мæм дзур мæ номæй. 
— Райсом дыууæ сахатыл нæ ротæ аразы сгæрст. Знаджы 
цæгмæ цы æфсæддон хай бахаудта, уый цæмæй уæгъдгонд æрцæуа, 
уый тыххæй сгарджытæ къордтыл дих æрцыдысты. Воинков сгæрсты 
пъланмæ куы кастис, уæд загъта: ныр ма нæ Бибойы-фырт куы 
уаид, уæд хъуыддаг бæргæ хуыздæр рауаид. 
Батырбег дзуццæджы бадгæйæ джихæй баззад, стæй æвиппай- 
ды фестад. 
— Нæ! Уый гæнæн нæй. Дыууæ батальоны знаджы къухты... 
кæфхъуындар сæм йе ’наккаг дзых схæлиу кодта. Уыдон фервæ- 
зыны сæраппонд арæзт цæуы бæлвырд сгæрст. Æз та ам? Нæ, 
уый нæ уыдзæн! Мæ къах... Нæ, уый æфсонæн нæ бæззы. Æз 
25 

цæуын фæстæмæ Астопецмæ!— фæраст ис Батырбег. Ракъахдзæф 
кодта блиндажы дуармæ, фæлæ йæ размæ æрлæууыд Егонский. 
— Æмбал хистæр лейтенант! 
— Цал хатты дын загътон: дыууæйæ куы уæм, уæд мæм 
афтæ ма дзур? 
— Батырбег, æз — аххосджын, гвардийы капитан Астопецы 
дзырд кæй нæ сæххæст кодтон, уымæй, фæлæ мæм ныр æххæст 
æрбайхъус. Знаджы æрхъула у фидар. Не сгарджытæн тынг зын 
уыдзæн. Чи зоны, фæстагмæ расайдзæни тох. Хæст та, дæхæдæг 
куыд фæзæгъыс, афтæ, минасы хъуыдцаг нæу, æмæ... 
— Æмæ цы? Мæлынæй тæрсыс? 
— Йæ Фыдыбæстæ чи уарза, уый мæлæтæй никуы тæрсы. 
— Уæдæ ма цы? 
— Фæлæ мæлæтæй мæлæты ’хсæн дæр, дзыллæты фарн дæ 
ирвæзынгæкæг уа, ис уæлдайдзинад. 
— Рæдийыс, Егонский! Æппæт адæм дæр сты уыцы иу æрмæ- 
гæй конд, цард дæр уарзынц æмхуызон, æрмæст сæ ис уæлдай 
уый, æмæ иу амæлы адæмы сæраппонд — уымæн æнусмæ баз- 
зайы йæ кады ном, иннæ та амæлы ницæйаг нысаны фæдыл^æмæ 
йæ кой дæр ничиуал скæны. 
— Батырбег, æмбарын, кæй нæ ныллæудзынæ, уый. Ныр у 
ссæдз сахаты; рæстæг бирæ нал ис. Цыппар æмæ ссæдз сахатыл 
хъуамæ уæм цæттæ. Æз дын зæгъынмæ хъавын, фæлæ... 
— Фæлæ цы? 
— Цы нæ вæййы, Агнессæйы тыххæй. 
— Агнессæйы тыххæй?"Цы? 
— Тæссаг хъуыддагæй ницы æрцыдис. 
— Цы фехъуыстай? 
— Æрдæбон дæр дын, Батырбег, мæлæты кой уый тыххæй 
скодтон, знаджы хай фæуа... Цалдæр сахаты фæстæ — сгæрст 
æмæ... Дæ бон у Агнессæйы фенын. 
— Бахатыр кæнæд нæ Фыдыбæстæ, адæмы амонды хъуыдда- 
джы фæдыл æй ферох кодтон, уыййёддæмæ мæ зæрды уыдис раз- 
дæр дæр дæу афæрсын,— загъта ныллæг хъæлæсæй Батырбег, 
æмæ къулыл банцой кодта, йæ тамако ма фæстаг дымд скодта 
æмæ йæ арф ныуулæфыдис. Исдуг зæхмæ кæсгæйæ аззадис, стæй 
фестъæлфæгау кодта. Уæдмæ Егонский загъта: 
— Абон сæумæрайсом уыдтæн санбаты, фæндыди мæ фенын 
Агнессæйы, фæлæ йæ не ’вдæлдис. Куыд бамбæрстон, афтæмæй 
йæ, адæмы фарн æй дзæбæхæй уадза, ахсæв хæдтæхæджы æр- 
витынц знаджы чъылдыммæ, цæмæй фервæзын кæна уæззау цæф 
дæлбулкъон Советон Цæдисы Хъæбатыр Бердниковы. 
— Ахсæв? 
— О... Чи зоны æмæ йæ баййафай. Санбат хæстæг у. Уыдзæн 
æм 2—3 километры. Ардæм цы фæндагыл æрбацыдтæ, уый фæ- 
зилæнæй фендзынæ стыр пъалаткæ, уый у санбат... 
26 

...О, хорз уаид, фæлæ нæ сæйраг хæс... 
— Ис ма рæстæг, фæфæсмон кæндзынæ, уый дæу куы никуы 
рох кæны... 
Ногæй та ауадис Батырбеджы цæстытыл Агнессæ, йæ худгæ 
сау цæстытæ, йæ фæлмæн ныхас æмæ Егонскийы йæ хъæбысы 
акæнгæйæ загъта: 
— Раст зæгъыс, мæ хæстон æфсымæр, бузныг де ’ргом зæр- 
дæйы уагæй.!. . 
Батырбеджы бирæ нал хъуыдис санбатмæ, фгелæ бахæццæ 
ис æндæр æфсæддон хаймæ æмæ фæзыкдæр ис йæ фæндаг, ныр 
æй зонын хъæуы ног пороль. Иу чысыл куы ауадис сыхйг æф- 
сæддон хайы фидæртты, уæд йæ хъустыл æрцыдис къæхты хъæр: 
Батырбег йæхи фæурæдта æмæ æрбацæуæг æфсæддонмæ ныллæг, 
фæлæ уæндонæй сдзырдта: 
— Пропуск? 
Æвиппайды афарстмæ гæсгæ æфсæддоны къухы нал бафтыдис 
пороль афæрсын æмæ сдзырдта: «приклад», фæлæ фæстагмæ уæд- 
дæр фæцарæхстис æмæ афарста: «пороль»? 
Батырбег уайтагъд ахъуыды кодта пропускмæ хæстæгдæр 
дзырдыл æмæ æнæ фæкъуылымпыйæ сдзырдта: «Ленинград». Æф- 
сæддон аивгъуыдта, Батырбег дæр фæрæстмæ ис. Цыбыр рæстæгмæ 
балæууыдис санбаты. 
Радгæс дохтыр æркастис Батырбеджы гæххæттытæм, стæй йын 
загъта: 
— Бибойы-фырт ды дæ? 
— О, æмбал гвардийы майор. 
— Иттæг æхсызгон мын у,— загъта майор æмæ Батырбеджы 
къух райста,— Агнессæ нын арæх фæкæны дæ кой.!. О, уый афтæ, 
фæлæ йын хæсгонд æрцыдис ахсджиаг хъуыддаг, ныртæккæ фæ- 
цæуы стæхæн бынатмæ, ардæм иу километрæй дарддæр нæ уыдзæн. 
Чи зоны, æмæ ма йæ баййафай^ пропуск — «Мушка». 
— Бузныг!— сдзырдта æмæ амынд бынаты ’рдæм фæраст ис. 
Тырны Батырбег, тæссаг хæс æххæст кæнгæйæ дæр йæ зæрдæ 
афтæ никуы гуыгш-гуыпп кодта. Ныртæккæ цалдæр минуты фæстæ 
фембæлдзæни Агнессæйыл, уарзондзинады пиллон сыгъдис йæ 
зæрдæйы... Госпиталы даргъ зымæгон æхсæвты йæ зæрдæ кæимæ 
дзырдта, рагæй нырмæ кæмæ тырныдта, уыимæ. Чи зоны, цы хуызæн 
сеи, куыд æм сдзурдзæнис... 
Ахæм хъуыдытæ кодта Батырбег. Æвиппайды йæ хъустыл анæ- 
рыд хæдтæхæджы хъæр, исдугмæ джихæй аззад, стæй батагъд 
кодта стæхæн фæзмæ, фæлæ байрæджы — Агнессæ йе ’фсæддон 
хæс аххæст кæнынмæ атахтис. 
Батырбег йæ цæстæнгас сарæзта хæдтæхæджы фæстæ: афтæ 
йæм касти, цыма йæ зæрдæйы иу хай фæхицæн æмæ уый фæтæхы 
кæдæмдæр... цыма тар арвы Агнессæйы уыны æмæ йын зæгъы: 
«Дæ зæрдыл дар нæ фæстаг ныхас!». 
27 

Гыццыл фæстæдæр хæдтæхæджы уынæр кæцырдыгæй цыдис, 
уым тар арвыл фæзындис рухсы куыристæ, стæй знаджы зенит- 
кæтæ срæйдтой куыдзау æмæ уæлдæфы суагътой алыхуызон хъулон- 
мулон цæхæр, фæлæ хæдтæхæджы уынæр нæ бамынæг ис... 
6. 
Уыдис фыццæгæм сахат. Сгарджытæ уыдысты рæвдз. Асто- 
пец фæдзырдта Батырбегмæ æмæ йæм тызмæгæй кæсгæйæ балæвæрд- 
та автомат. 
— Æмбал хистæр лейтенант,— загъта Астопец,— мæн нæ 
фæндыдис, цæмæй рацыдаис немæ. Фæлæ дæхи кæм сцæттæ код- 
тай, уым.цом, лæвар дын кæнын Сталинграды карз тохы бонты 
мемæ чи сфæлтæрдта, мемæ чи бафæрæзта, уыцы автомат... 
Батырбегæн йæ цæсгомыл фæзындис æнæкæрон разыдзинад, 
автомат райста, фыр æхсызгонæй ризгæ хъæлæсæй загъта: 
— Æмбал гвардийы капитан, ард хæрын, куыд дын де ’фсæд- 
дон лæвар нæ фегад кæндзынæн... Йæхæдæг автоматы хæцæнæн 
ардбахæрды нысанæн аба кодта. 
Сгæрсты райдианмæ бирæ нал баззадис. Капитан Асто- 
пец фæдзырдта кæстæр командиртæм, æмæ сын бамбарын кодта 
йæ хæдивæг гвардийы хистæр лейтенант Бибойы-фырт кæй у, уый. 
Зуммер ныддыз-дыз кодта. . • ’ 
— Æмбал капитан!— сдзырдта старшина Чихишвили. Асто- 
пец телефоны хæтæл йæ хъусыл авæрдта æмæ исдуг байхъуыста, 
стæй цыбырæй загъта: 
— Æмбал инæлардæттæ стæм!— йæхæдæг хæтæл æрæвæрдта 
æмæ йæ сахатмæ æркастис. Стæй йæхи разылдта командиртæм 
æмæ загъта: — Æмбæлттæ командиртæ, æмбæрст у уæ хæс? 
— Æмбæрст у, æмбал капитан! 
— Æрхæццæ ис афон. Куыд загътам, афтæ цæуæм дыууæ 
къордæй. Знаджы раззаг хаххыл куы бахизæм, уфд фембæлдзыс- 
тæм къуыдзиты размæ. Æз цæуын, галиу фæрсты чи цæуы, уыцы 
къордимæ, иннæтимæ та — мæ хæдивæг, гвардийы хистæр лей- 
тенант Бибойы-фырт. 
— Ис, æмбал капитан!— сдзырдта Батырбег. 
— Сигнал бæлвырд у? 
— Бæлвырд, æмбал капитан: цъырцъыраджы уаст,— радта 
дзуапп командиртæй йу. 
— Не сгæрстмæ сæрмагондæй йæ хъус дардзæнис инæлар 
йæхæдæг. Чи зоны, æмæ исты тæссаг уа, сгæрсты уагмæ гæсгæ 
хæст расайа, уæд-иу суадзут æртæ цъæх ракетæйы, æмæ уын 
уыдзæнис æххуыс. Фидар лæуут. Æмбал старшина, документтæ 
æппæт дæр райстай? 
— Афтæ, æмбал капитан! 
— Сгарджытæ æппæтæй дæр рæвдз сты? . 
28 

— Рæвдз, æмбал кохздандир!— радта та дзуапп гвардийы стар- 
шина Чихишвили. 
Астопец ма иу хатт сбæрæг кодта сгарджыты уæлæдарæс, 
цæмæй сæм, быргæ-бырын зыланг цы кæна, ахæмæй мацы уа. 
Ногæй та фехъуыстис зуммеры тъизын. Астопецмæ æрбадзырдта 
дæлбулкъон Воинков. Фехъусьш ын кодта, сапертæ сгæрсты фæн- 
дæгтæ минæтæй кæй расыгъдæг кодтой, уый. 
Сгарджытæ дыууæ къорды фесты. Фæбырынц знаджы тран- 
шейты *рдæм. Хаттæй-хатт-иу скуыста знаджы пулемет, кæннод 
автомат, стæй та-иу фæдуадзгæ æрттивгæ нæмгуытæ æрбаивæзтой 
сæ фæстæ мæрдон рухсы уазал æндæхтæ. Арвыл мигъы къуым- 
билтæ ленк кодтой, сæ сау фæдджитæй бамбæрзтой мæйы рухс 
цæсгом, цæмæй советон сгарджытæ ма зыной, сыфтæрты сыбар- 
• сыбур фæтынгдæр, цæмæй сгарджыты уынæр ма хъуыса, цæмæй 
æнæкъуылымпыйæ сæххæст кæной сæ хæстон хæс, цæмæй фер- 
вæзой знаджы æфсæдты астæуæй сырх æфсæддонтæ, цæмæй сæ 
æгъатыр фашисттæ ма ныццæгъдой. 
Бырыдысты сгарджытæ æмæ æввахсæй-æввахсдæр кодтой зна- 
джы траншейтæм. 
Батырбегæн йæ цæстытыл ауадис йæ хъæубæстæ, йæ сых, йæ 
цæстыты раз æрлæууыдис Агнессæйы фæлгонц; чи зоны, æмæ ныр... 
Хъустæ ацахстой пыхсыты сыр-сыр. Сгарджытæ зæххыл ны- 
хæстау аззадысты. Сæ къухты цæттæ уыдысты хæцарнгæрзтæ... Фæ- 
лæ змæлд æрсабыр ис. Батырбег бамбæрст^, немыцæгтимæ фæр- 
сæй-фæрстæм кæй сты, уый. Исдугмæ сæ банхъæлмæ кæсын хъуы- 
ди æмæ бамыр сты сæ мидбынæтты. ’ 
Аивгъуыдта ма цалдæр уæззау уысмы, стæй та ногæй баз- 
мæлыдысты къудзитæ. Ногæй та фехъуыстис цъырцъыраджы хъæ- 
лæс, сгарджытæ бамбæрстой гвардийы хистæр лейтенант Бибойы- 
фырты лæвæрд нысан, æмæ та ногæй æнæ сыбырттæй бырын бай- 
дыдтой размæ. Бахæццæ сты къудзитæм. Мæнæ сæ размæ немыцаг 
траншейтæ. Батырбеджы хъустыл ауадис адæймаджы сым-сым; 
бамбæрста, траншейы бадæг хъахъхъæнæгыл бонырдæм хуыссæг 
тых кæй кæны, уый. Сгарджытæ сæхи бацæттæ кодтой архайдмæ, 
фæлæ раст уыцы афон фехъуыстис немыцаг хъæлæс: 
— Цæмæн фынæй кæныс? 
Акъоппытыл зилæг ноджы цалдæр æфхæрæн ныхасы загъта, 
стæй ацыдис дарддæр. Цалдæр минуты аивгъуыдта æмæ та немы- 
цаджы сым-сым ссыди ногæй. 
Знæгты траншейты бæрæггæнджыты ныхас хæстæгæй кæй нал 
фехъуыстис, уымæй Батырбег æмæ йе ’мбæлттæ бамбæрстой, сæ 
размæ цы немыцаг бафынæй, уымæ хæрз æввахс кæй ничи ис, уый. 
Батырбег йæхи баппæрста немыцагыл, къæрмæг ын йæ дзыхы 
акодта, Немыцаг ма базмæлыд, фæлæ йыл уæдмæ голлаг æрха- 
удта æмæ цæсты тъæбæртмæ фгестраншей февзæрд. 
Ис «æвзаг», зæгъгæ, загъта йæхинымæр Батырбег æмæ сгар- 
29 

джытæ уайтагъд фæстæмæ бырыныл фесты. Сгæрст рауадис æнæн- 
хъæлæджы хорз, цин кодтой сгарджытæ. 
Боны цъæх йæхи æвдисын байдыдта. Сгарджытæ фæхæстæг 
сты, гвардийы капитан Астопецимæ кæдæм баныхас кодтой, уыр- 
дæм. Мæнæ сæ размæ февзæрдысты нысангонд къудзитæ. Сгарæг 
къорды раздзæуæг Батырбегæн та ногæй йæ хъустыл андзæвы- 
дис цавæрдæр змæлд. Мæнæ та фембæлдысты знаджы сгарджы- 
тимæ, ныр дарддæр цы чындæуа? 
Сгарджытæ се ’ппæт дæр хъуыды кодтой; æрцыдис нæ хъа- 
зуаты рæстæг: кæнæ мæлгæ, кæнæ «æвзаг» бахæццæ кæнын хъæуы. 
Исдуг фæсабыр ис змæлд. Къудзийæ фехъуысти цъырцъыраджы 
хъæлæс; уый уыдис Астопец. 
Астопецы нысан сгарджытæн уыйас æхсызгон уыд æмæ сæ 
иуæй-иутæ сæ бынæттæй фæцæйгæпп кодтой, хъавыдысты сæ уар- 
зон командиры ныхъхъæбыс кæнынмæ, фæлæ... 
Дыууæ сгарæг къорды фæиу сты. Стыр диссаг сæм фæкастис 
уыцы æхсæвы сгæрст: куыд æнæзиан æмæ æнæ фыдбылызæй цæуынц 
фæстæмæ! 
— Уæдæ дзы махмæ дæр ис дыууæ «æвзаджы», — бамба- 
рын кодта Астопец Батырбегæн, сæ циндзинад бамбæрстой, сæ 
кæрæдзийы къухтæ райстой. 
— Æрæджы кæнын нал хъæуы,— загъта сусæгæй Астопец 
æмæ бырыныл фесты аууæтты. Æрдæг фæндагмæ куы бахæццæ 
сты, иу бæрзонд обауы фæрсты куыд абырдысты, афтæ та сæ 
хъустыл андзæвыдис кæрдæджы сыр-сыр. 
Сгарджытæ бамбæрстой, знаджы сгарджытыл хаёрхæмбæлд кæй 
фесты, уый. Астопец. цæмæй хъуыддаг хуыздæр бамбара, уый 
тыххæй иу цасдæр фæсабыр ис, стæй йе ’мбæлттæй иуæн загъта, 
цæмæи йæхи иуварсмæ айса æмæ ракетæ суадза. Кæрдæджы сыр- 
сыр банцадис, фæлæ зына-нæзына хъуыстис немыцæгты сусæг ны- 
хас. Цалдæр минуты фæстæ немыцæгты сæрмæ зырзьфгæнгæ ссыгъ- 
дис ракетæ. Астопец æмæ Батырбег ауыдтой сæхицæй иу æртæ 
хатты фылдæр чи уыдис, ахæм немыцаг сгарджыты |къорд. 
Ракетæйы рухсмæ базмæлыдысты пулеметтæ дыууæрдыгæй дæр, 
немыцæгтыл баппæрстой цалдæр гранатæйы, стæй фехъуысти ав- 
томатты къæр-къæр, фæлæ знаджы сгарджытæ не ’мбæрстой, ца- 
вæр ракетæ уыдис, цы нысаниуæг. кæны, уый. 
Уæлдæф та басабыр иу цалдæр уысмы, стæй фехъуыстис не- 
мыцаг хъæлæс: 
— Рус, сдавайс!.. 
— Сдаюсь!— сдзырдта Батырбег æмæ къухы х^æсгæ пулемет- 
тæ æмæ автоматтæ уыцы иу æмцæф ныккодтой немыцаг сгарджы- 
тыл, уыцырдæм атахтысты гранаттæ дæр æмæ фехъуыстис уæззау 
рæмыгъдтыты хъæр. 
Бацайдагъ ис карз хæст. Уыцы хæсты хъæрмæ базмæлыдысты 
советон æмæ нымыцаг фидаргонд позицитæй, рæмудзын байдыдтой 
30 

минæтæ, сармадзанты нæмгуытæ; дыууæрдыгæй дæр æмбæрстой, 
сгарджытæ кæй арвыстой, уый, фæлæ кæцы ранмæ æхсын хъуыдис, 
уый нæ хатыдтой. 
Цæфтæ æмæ мæрдтæ фылдæрæй-фылдæр кодтой дыууæрдыгæй 
дæр. Фæстагмæ немыц, бирæ фылдæр кæй уыдысты, уымæ гæсгæ 
уæлахиздæр кæнын байдыдтой. 
— Астопец, ракетæтæ?! 
— Радт!— сдзырдта Астопец. 
Æртæ цъæх ракетæйы тæмæнтæ калгæйæ уæлдæфы бæрзонд 
ссыдысты, стæй, немыц кæцы ран уыдысты^ уырдæм сæхи акъул 
кодтой. 
Уæлдæф ныннæрыдис; уый рагацау цæттæгонд советон артил- 
лери ныццавта, ракетæтæ кæдæм бацамыдтой, уырдæм. Нæмгуыты 
рæмыгъдæй хъустæ къуырма кодтой. Сармадзанты нæмгуытæ хау- 
дысты, раст кæм хъуыдис, уым. Немыц схæццæ стй: нæдæр сын 
размæ цæуæн уыдис, нæдæр фæстæмæ. Знаджы хъарутæ алы со- 
ветон нæмыджы рæмыгъдæй дæр кодтой къаддæр. Фæлæ Асто- 
пецы хъустыл ауад Батырбеджы тарст ныхас: \ 
— Нæ фæстæ æрбабырынц немыц! 
— Цæфтæ æмæ «æвзæгтæ» де ’вджид. Цы хъæуы, уый зоныс,— 
загъта цыбырæй Астопец, стæй та æртæ цъæх ракетæйы уæлдæфы 
сæхи бæрзонд систой æмæ ракъул сты, сæ фæстæ цы немыцæгтæ 
æрбацæйбырыдис, уыдоны ’рдæм. 
Уайтагъд советон артиллеристтæ æмæ минометчиктæ ракетæ- 
ты амындмæ гæсгæ райдыдтой æхсын, нæмгуытæ, минæтæ рæму- 
дзын байдыдтой сгарджыты фæстæ. Ныр Астопец федас ис чъыл- 
дымы ’рдыгæй знаджы æрбабырстæй æмæ рахаста размæ быр- 
сыны уынаффæ. Ногæй та нызгъæлдысты советон сгарджыты нæм- 
гуытæ æмæ гранатæтæ немыцаг сгарджыты сæрыл æмæ уæлдæфы 
фехъуысти Астопецы хъæбатыр хъæлæс: ! 
— Хенде хох-х-х!! \ 
Стæй бабырстой знаджы сгарджыты ’рдæм. Немыцæгтæ сон- 
тау фесты, уыдон не ’нхъæлмæ кастысгы ахæм фембæлдмæ, ахæм 
æмныхас æмбаргæ дæсны архайдмæ æмæ ма сæ цы стæмтæ азза- 
дис, уыдон сæ къухтæ схъил кодтой. 
Арвы ферттывдау цæсты фæныкъуылдмæ ног хъувды февзæрди 
Астопецы сæрымагъзы; уый уыдта, бон йæ бартæ райсынмæ кæй 
хъавы, уый, ахъуыды кодта, уацайрæгты сæ разæй кæйчакæнын 
хъæуы, сæхицæй чи фæзиан ис, уыдон дæр рахæссын кæй" хъæуы, 
æмæ, куы фæрухс уа, уæд уыцы операцийы уавæртæ кæй фæзын 
уыдзысты, ууыл. Уæдмæ нæ артиллеристтæ, цыма хъуыддаг фем- 
бæрстой, уыйау æрбахстой цалдæр фæздæгджын нæмыджы æмæ 
фæздæг сыстадис цъæх мигъау. 
Астопец фестадис æмæ йе *фсæддонтимæ, уацар немыцæгты 
сæ разæй тæргæйæ, сарæзтой иу балыгъд. Сæ уавæртæ фæхуыз- 
31 

дæр сты, фæлæ сонтау фæзылдта йæхи фæстæмæ, æмæ уæд йæ 
хъустыл ауадис Батырбеджы хъæлæс. 
— Цæуæм уæ фæдыл! 
Ныр бынтон фенцондæр Астопецæн, ногæй та сарæзтой иу 
балыгъд æмæ сæ комкоммæ фесты, æххуысмæ сын сæ размæ цы 
гвардионты арвыстой, уыдон. 
Цалдæр минуты фæстæ Астолец инæларæн радта рапорт: 
— Æмбал инæлар-лейтенант, хæсæвæрд æххæстгонд æрцыдис! . 
Немыцаг акъоппытæй рахастам æртæ «æвзаджы» æрмæст сæ иу 
фæцæф, кæд сæ тынг хъахъхъæдтам, уæддæр. Фæстæмæ здæхгæйæ 
цы немыцæгтыл фембæлдыстæм, уыдонæй та æрбакодтам фараст. 
Нæхионтæй фæмардис æртæ, фондз та цæфтæ. 
Инæлар сгарджыты архайдæй уыдис тынг разы, раарфæ сын 
кодта æмæ немыцæгты фæрсыныл фæцис. Бон цас рухсдæргæнгæ 
цыдис, уыйас тох тынгæй-тынгдæр кодта. Æхсæвон сгæрст рахыз- 
тис карз тохмæ. Ног «æвзæгтæ» фесты ахъаззаджы æххуыс. Инæ- 
лар Кулагин адзырдта телефонæй армийы командæгæнæгмæ. Цы- 
быр рæстæгмæ уæлдæфæй æрбайхъуыстис советон хæдтæхджыты 
хъæр, уыдоны фæстæ фæзындысты, немыц мæлæт кæй хуыдтой, 
уыцы хæдтæхджытæ —«Ил»-тæ. 
Райдыдта гвардион советон æфсæддон хæйтты бырст, фезмæлы- 
дысты танктæ, сæ фæдыл фистæг æфсад. Знаг лæууыдис фæра- 
зонæй, хъавыдис советон æфсæддон хæйтты бырст фæсыкк кæнын- 
мæ æмæ, цæгмæ цы дыууæ батальоны бахаудис, уыдоны ныцъцъист 
кæнынмæ, фæлæ бирæ нæ фæлæууыдысты. Иуæндæс сахатыл нæ 
танктæ барæмыгътой знаджы фидæртты, бонæмбисы мæлæтдзаг 
цæгæй уæгъдгонд æрцыдысты советон æфсæддонтæ æмæ фидардæр 
позицитæм рацыдысты гвардионтæ. 
Изæр талынгтæ кæнын куыд байдыдта, уæдмæ сгарджытæ дæр 
фесты арæзт сæ акъоппытæ. Астопецæн йæ къах уыдис рог цæф, 
фæлæ нæ ацыдис, кæд ын командир загъта, уæддæр æмæ фидар 
кодта ног позицитæ. Фæсхæст та ногæй сæмбæлдысты цыппар 
хæлары. 
Акъоппы мидæг Чихишвили æмæ Егонский командиртæн аца- 
рæзтой блиндажгонд. Топпыхосы фæздæг зæххыл æрбадтис — 
здыйау уæззау. Тох бынтондæр æрсабыр ис æмæ, цалдæр сахаты 
размæ мæлæтдзаг хæсты чи уыдис, уыдонмæ диссагау кастис ахæм 
сабырдзинад, цыма дуне афтæ æнцад к&й у, уый аив нæу, уыййау. 
Астопец æмæ. Батырбег æрбадтысты сæ къуындæг блиндажы. 
Сæ цæсгæмттыл зындис фæллад æмæ маст, сæ дыууæ дæр хъуыды 
кодтой се ’мбæлтты фæхъуыдыл, дзургæ дæр-иу кæрæдзимæ скод- 
той стæм хатт. 
Ахæм уæззау сахат-иу Астопецæн сгæрстыты йе ’мбæлттæй исчи 
куы фæхъуыд, уæд-иу кæддæриддæр уынгæг хъæлæсæй зарæгау 
дзырдта йæхи фыст æмдзæвгæ: 
32 

Уый демæ иу рæнхъы æмраст 
Сыгъд быдыртыл цыдис. 
Йæ цин, йæ хъыг æмæ йæ маст 
Дæуимæ кодта ’мбис. 
Фæлæ нæ фронтаг лымæнад 
Нæу иудадзыг æдас; 
Дæ тохы ’мбал куы фæмард, 
Ды баззадтæ æгас. 
Æркъул кæн, судз йæ уæлхъус, рисс, 
Лымæнау, куыд салдат;— 
Йæ уазал къухæй-иу ын сис 
Йæ хæцæн автомат. 
Йæ хъæд ма тугахуырст кæй у, 
Фæздæгæй хæтæл дзаг,— 
Цыд йемæ ’фсымæр, сахъ лæппу 
Мæлæтмæ, зон уæндаг! 
Æндæрмæ-иу æй уæд ды ратт,— 
Тырысайау ныфсхаст. 
Æмбалы судзгæ автомат 
Уадз знагыл кала маст, 
Пырхгæнгæ знаджы, уадз нæра, 
Ыскъæра здыйы зæй,— 
Цæмæй дзы ’мбалы уд цæра 
Хæдзонд æмæ ныфсæй, 
Цæмæй нæ рæнхъыты цæуа... 
Блиндажы рухс кодта гилдзæй конд цырагъ. Чихишвили æнæ 
дзургæйæ бацыдис æмæ зæххыл æрæвæрдта иу фанеры гæбаз, 
ууыл та — гом консервы банкæ, хус къæбæртæ æмæ къалбас. Стæй 
Аетопецмæ комкоммæ бакæсгæйæ загъта: 
— Æмбал капитан, генацвале, цы аивгъуыдта, уымæн фæстæмæ 
раздæхæн нал ис, февналут фынгмæ. 
— Раст, Чихишвили, иттæг раст,— сдзырдта Астопец йæ иу 
цæст фæцъынд кæнгæйæ, стæй ма йæ дзырдыл афтыдта: — уый 
хорз, фæлæ патрультæ сæ бынæтты сты? 
— Æнæмæнг, æмбал капйтан. 
— Батырбег, фынæй бадæ æви цы? Цавæр хъуыдыты аныгъуылд- 
тæ, æз дæуæн зарыдтæн, ды та мæм хъусгæ дæр нæ бакодтай. 
— Куыннæ, иттæг зæрдиагæй. 
— Хъус-ма*— сдзырдта Астопец^Чихишвилимæ бахудт,— æн- 
дæр нын ницæмæй хорз зæгъыс? 
Чихишвили зыдта: Астопец нуазгæ нæ кæны, фæлæ йæ хат- 
тæй-хатт куы ’рцагуры, уæд йæ цæсты кастыл дæр бæрæг вæййы. 
Чихишвили йæ цинелы бынæй фелвæста къубуска æмæ йæ балæ- 
вæрдта Астопецмæ. 
— Дæуæн, æмбал капитан — кæддæриддæр. 
3 Дыууæ уацауы 
33 

— Зон, дæуæй хорз философ рауадаид,— загъта хъазгæйæ4 
Астопец æмæ йæ къухтæм райста нуазæн. 
— Ай-гъай, хорз материалист, стæй ныр дæр материалист куы 
у, уыныс?— загъта Батырбег æмæ бахудтис. 
— Афтæ мын хъæуы, æппынæдзух сымах мæт чи кæны. Уый 
дын материалист. 
— Æмбæлттæ,— райдыдта йæ ныхас зæхмæ кæсгæйæ Асто- 
л^т^згвххы^Гахæм адæймаг никуы ма райгуырдис, буарыхъæдæй 
æнустæм чи фæцардис, уый чидæриддæр зоны, уымæн æмæ адæй- 
магæн йæ мæлæт дæр райгуыры йемæ æмæ цард кæддæриддæр 
тох кæны мæлæты ныхмæ. Уый вæййы æнæрынцой тох. Уæддæр 
фæстагмæ мæлæт фæуæлахиз адæймаджы буарыл. Фæлæ буар цас 
фылдæр фæцæры, уыйас адæймаджы зондæн фылдæр бантысы, 
цы адæмы æхсæн райгуыры, уыдонæн исты феххуыс кæнынæн, 
раздæр асанчъех кæнынæн. Ахæм хæс вæййы æцæг адæймагыл. 
Æцæг адæймаг, зæгъгæ, куы айхъуыста Чихишвили, уæд æм 
диссаг фæкастысты уыцы дзырдтæ. æмæ æнæрхъуыдыйæ афарста 
Астопецы: 
— Ва, генацвале, адæймаг æцæг адæймаг вæййы, уæдæ ма 
цавæр адæймаг вæййы? 
— Нæ, Чихишвили. Æз æцæг адæймагыл нæ нымайын ахæм 
адæймаджы, æмæ цы æхсæнадмæ рацæуы, уый раздæр расанчъех 
кæныныл чи нæ фæтох кæны, царды раззагдæр фæндагмæ чи 
нæ фæтырны, йæ амонд адæмы амондимæ чи нæ фæбæтты, æр- 
мæстдæр йæхи тыххæй чи райгуыры æмæ уымæй дарддæр чи ни- 
цæуыл фæхъуыды кæны. Æз æцæг адæймагыл нæ нымайын ахæмы, 
æмæ йæ Фыдыбæстæйы чи нæ уарзы, бахъуаджы рæстæджы уый 
сæраппонд йæ фæстаг туджы æртах чи бацауæрды, тохы боны 
фæсте чи баззайы, фидар æмæ иузæрдион чи нæ уа, хæсты быды- 
ры зындзинæдтæй йæ ныфс кæмæн асæтта, зын фадæтты æнкъард- 
дзинад кæуыл фæуæлахиз уа — уый адæймаг нæу. 
Æмæ ма знон ацы афон цы иузæрдион æфсæддонтимæ ны- 
хæстæ кодтам, уыдонæй абон немæ нал ис цалдæр, бафыстой 
сæ хæс сæ Фыдыбæстæйы раз. Цæй æмæ не ’мбæлттæн рухсаг 
зæгъæм,— дзырдта Астопец.— Кæд сæхæдæг нал сты, уæддæр 
сæ сурæттæ хъуамæ баззайой нæ зæрдæты. 
— Рухсаг уæнт,— загътой иннæтæ дæр сæ худтæ сисгæйæ, 
æмæ уыдон дæр зæрдиагæй ссардтой сæ хæстон æмбæлтты нОхМ. 
Æхсæв уыдис мæйдар, æрмæст арвæй зынди стъалытæ, сæ 
цæстытæ тыбартыбургæнгæйæ. Стæм хатт-иу уæлдæфы сабырдзи- 
над фехæлдтой иугай пулеметы къæр-къæр,æхсæвон хæдтæхджыты 
дыв-дыв æмæ бомбæты рæмыгъды хъæр. 
Кæд Астопец уайтагъддæр афынæй ис æмæ дзы йæ цæфы 
рыст дæр ферох ис, уæд Батырбегæн та гомæй лæууыдысты йæ 
цæстытæ, кæдæмдæр дзы фæлыгъди хуыссæг, ферох дзы ис фæл- 
лад. «Ме *рбаздæхты фыццаг бон уыл сæмбæлдтæн»,— хъуыды 
34 

кодта йæхинымæр Батырбег æмæ уыдис йæхицæй разы æфсæддон- 
ты знаджы цæгæй мæлæт æмæ уацарæй фервæзын кæнынæн-иу гыц- 
цыл æххуыс кæй фæцис, йæ партион цыт сыгъдæгæй кæй хæссы, 
уымæй. Стæй та-иу цæстытыл ауадис Агнессæйы сурæт. Даргъ 
сау дзыккутæ дыууæ быдæй, сау æрфгуытæ, æрвхуыз цæстытæ, 
урсцъар цæсгом, сырхфарс рустæ... сирены къутæры бын сæ фыц- 
цаг фембæлд, уыцы æвзист æхсæв, æрттиваг дзаг мæй, йæ алы- 
вæрсты сойын цырæгътау стъалыты зыр-зыр рухс. Ныр кæм ис? 
Кæм ис? Бирæтыл фембæлдис абон тохы рæстæджы, знаджы цæ- 
гæй уæгъдгонд чи ’рцыдис, уыдонæй æмæ йын, цыма дзырд ба- 
кодтой, уыйау се ’ппæт дæр лæвæрдтой æмхуызон дзуапп -^- 
фехъуыстам, æхсæвы æрбадтис нæхи хæдтæхæг, æрбатахтис дзы 
цавæрдæр дохтыр æмæ, уæззау цæф комбат, Советон Цæдисы 
Хъæбатыр Бердниковы сæвæрдтой хæдтæхæджы æмæ фæстæмæ стах- 
тысты... 
7. 
Диссаджы райсом. Хæсты рæстæджы ахæм сабыр бонтæ стæм 
хатт вæййы. Нæ цыдис иу сармадзаны гæрах дæр, нæ хъуыстис 
пулеметты æхст дæр, нæ хъуыстис уæлдæфы хæдтæхджыты гуьць 
гуыр. Хæстæй æфхæрд æмæ цæфтæ зæххыл æрбадтис тæнæг мигъ 
цагъд къуымбилау, æмæ йыл сæууон хуры тынтæ зындысты туджы 
ахорæнтау. 
Воинков сгарджыты æрдæгконд блиндажмæ бацыдис, тызмæ- 
гæй дзырдта Астопецимæ. 
— Алы. хъуыддагæн дæр ис уаг. Командыгæнынад уе сгæр- 
стæн скодта стыр аргъ, фæлæ гуымирыдзинад аив нæу. Хъуамæ 
советон æфсæдты уаг æххæст кæна алы æфсæддон дæр. Кæс-ма, 
цæф ныррæсыдис, уæддæр гвардийы капитан Астопец нæ сæххæст 
кодта мæ дзырд!— Стæй фæдзырдта Чихишвилимæ æмæ йын ба- 
бæрнæхст кодта, цæмæй уыцы сахат ацыдаид Астопецимæ сан- 
батмæ, йæхæдæг сдымдта тамако. 
— Æмбал дæлбулкъон!— загъта Батырбег,— курын хатыр, 
фæлæ мын ратт ныхасы бар. 
Воинков йæ цъæх цæстытæй худгæйæ бакастис Батырбегмæ, 
стæй та сулæфыдис тамакойы фæздæг æмæ загъта: 
— Хъусын дæм, хæххон цæргæс. 
— Курын æмæ мын ратт бар, цæмæй æз бахæццæ кæнон 
капитан Астопецы санбатмæ. Ме ’рбацыдмæ ам уыдзæнис мæ бæсты 
гвардийы старшина Чихишвили. 
Воинков та ногæй сулæфыдис тамакойы фæздæг, стæй йæ 
афарста къахæгау: 
— Мæн фæнды базонын, цæмæн тырныс санбатмæ æви йæ 
гвардийы старшина Чихишвили нæ бахæццæ кæндзæнис, æви дæхи 
хъæдгæмттæм дæр дæ зæрдæ ’хсайы? 
35 

Батырбег йæ цæстæнгас зæхмæ æруагъта, исдугмæ ахъуыды 
кодта, не ’мбæрста Воинковæн цы дзуапп радтаид, уый, стæй 
йæм æргом бакаст. 
— Æмбал гвардийы дæлбулкъон, мæнæн ацы æфсæддон хай 
у мæ бинонтау. Мæхæдæг дæн æнæниз, фæлæ...— Ам йæ ныхасы 
уаг фæкъуыхцы, куыддæр адзæгъæлау ис, уæззау ныуулæфыдис, 
стæй дзырдта дарддæр: — мæн фæнды мæ командиры цæфы уавæр 
бæлвырддæрæй базонын, стæй^. Стæй мæ иубæстон адæймаджы 
фенын... 
— Æмбал гвардийы схаршина!— загъта Воинков. 
— Хъусын^^мб^Ггвардийы дæлбулкъон. 
-^-ЦаЭшнмæ гвардийы хистæр лейтенант Биббйы-фырт фæстæ- 
^ма^цæуа, уæдмæ йæ бæсты ам баззайдзынæ ды. 
— Ис, æмбал гвардийы дæлбулкъон!— загъта Чихишвили. 
— Æмбал гвардийы дæлбулкъон,— сдзырдта Астопец, æз 
зонын, ницы тæссаг у мæ цæф, æмæ мын бар ратт ам баззайынæн. 
— Æмбал капитан, дзырдлæвæрд у æххæстгæнгæ!— загъта 
Воинков хъæбæрæй æмæ ахызтис акъоппытæм, йæ фæдыл ацыдис 
адъютант Семенов. 
Госпиталы дохтыртæ æркастысты Астопецы хъæдгоммæ. Цæф 
уыдис уæлæнгай, фæлæ хистæр хирург загъта, тæссаг у хæрам 
куы ахæсса, уымæй æмæ уал æй госпиталы сæвæрæм, зæгъгæ. 
Уæззау санчъехтæ кæнгæйæ рацыдис Батырбег палатæйæ, алы- 
хуызон хъуыдытæ гуырыдысты йæ сæрымагъзы. Дуармæ дзыхълæуд 
фæкодта. 
Фæстæмæ хирургон палатæмæ бацæуын нал бахъæцыдис йæ 
цæсгом æмæ исдугмæ сагъдау аззадис — уæдæ ныр куыд? Цы 
’гъдауæй хъуамæ базона Агнессæйы хъысмæт, фæстæмæ уыцы 
палатæмæ куы бацæуа, уæд Астопецы раз раргом уыдзæнис йæ 
сусæгдзинад, иннæмæй та ахъуыды кæндзæнис, кæд æрмæстдæр 
Агнессæйы тыххæй æрбацыдис, зæгъгæ. Нæ, уый гæнæн нæй. 
Сабыргай бараст Батырбег, цæфтæ цы палатæты уыдысты, 
уырдæм æмæ йæ размæ цы медицинон хо фæци, уымæн салам 
радта, стæй йæ афарста: 
— Бахатыр кæн, фæлæ мæ фæнды базонын куыд у Советон 
Цæдисы Хъæбатыр Бердниковы æнæниздзинад. ^ 
Чызг февнæлдта номхыгъдты журналмæ, стæй й5 цæуылдæр 
ахъуыды кæнгæйæ æрæвæрдта фæстæмæ æмæ афарста Батырбеджы. 
— Бахатыр кæн, æмбал гвардийы хистæр лейтенант, фæлæ 
дын чи у, кæй фæрсыс, уый? 
Батырбег нырмæ никуыма ракодта гæды ныхæстæ, фæлæ 
ныр иу гыццыл фæсырх уæвгæйæ загъта: 
— Уый уыдис нæ батальоны командир, бахаудыстæм знаджы 
цæгмæ, фæцис уæззау цæф, æндæрæбон æхсæв æй, не суæгъд 
кæныны агъоммæ, аластой хæдтæхæджы æмæ мæ фæндыдис базо- 
нын... 
36 

Уыцы сахат палатæмæ æрбацыдис санбаты хицау æмæ йæ чызг 
афарста: 
— Æмбал майор, мæнæ гвардийы хистæр лейтенанты фæнды 
сæ батальоны командир Советон Цæдисы Хъæбатыр Бердниковы 
æнæниздзинад базонын, нæ зонын цы йын зæгъон, уый. Уымæн 
æмæ уыцы хæдтæхæг мах санбатмæ не ’рбатахтис. 
Майор фæрсæгау бакастис Батырбегмæ, цæуылдæр ахъуыды 
кодта, стæй йæ афарста: 
— Кæд нæ рæдийын, уæд æндæрæбон, бабырсты агъоммæ, 
Советон Цæдисы Хъæбатыр Бердниковмæ хæдтæхæг ардыгæй куы 
’рвыстам, уæд ды фарстай хирург Бероты Агнессæйæ? 
Батырбег фембæрстæ, афтæ йæ цæй тыххæй афарста госпи- 
талы хицау, уый, æмæ фæсырх. 
— Афтæ, гвардийы майор, æз дæ фарстон Бероты Агнессæйæ. 
Хатын дын дæ дызæрдыгдзинад, æмæ мын бахатыр кæн, фæлæ 
ныр зæгъын ме ’ргом ныхас. Мæн фæнды базонын хæдтæхæджы 
хъысмæт, æрбаздæхтис æви нæ, стæй кæм фенæн ис Бероты: ■Аг- 
нессæйы? 
Майор иу гыццыл ахъуыды кодта, стæй йæ риуы дзыппæй 
систа цавæрдæр гæх^æтт, рафæлдæхта йæ æмæ афарста Батыр- 
беджы. 
— Æмбал гвардийы хистæр лейтенант, ды дæ Бибойы-фырт? 
— Афтæ, æмбал гвардийы майор! 
— Дæ ном Батырбег нæу? 
— Афтæ. 
— Æмбарын,— сдзырдта майор уæззау ныуулæфгæйæ æмае 
дарддæр ныхас кодта.— Мæнæн Агнессæ уыдис мæ хойы хуызæн. 
Раст зæгъын хъæуы, хирургæй дæр дæсны хирург уыдис,— Ацы 
ран майоры ныхæстæ фæкъуыхцы кодта Батырбег, нал бафæрæзта 
йæхи бауромын æмæ тарст хъæлæсæй йæ хуыз фæцæугæйæ афарста 
майоры: 
— Фæмардис? 
— Афтæ куы нæ загътон. Лæмæгъ уæвын нæ хъæуы. Нырма 
хъуыддаг бæлвырд нæу, фæлæ хæдтæхæг фæстæмæ йæ бынатмæ 
нал æрбаздæхт. Чи зоны, æмæ фæрæдыдысты, чи зоны, та... цы 
нæ вæййы. 
— Бахатыр кæн, æмбал гвардийы хистæр лейтенант, фæлæ 
былтæ дыз-дыз кодтой. Йæ цæстыты раз та слæууыдис Агнессæйы 
сурæт. Кастис æм афтæ, цыма йæ зæрдæ сафтид ис, цыма йæ 
тугдадзинты туджы бæсты цыдис тад зды, цыма йæ фæсонтыл та 
згъордта мæлдзыджытæ. 
— Æмбал гвардийы "хистæр лейтенант, мæнæ дын йе ’рдæгфыст 
писмо. Ссардтам ын æй йе стъолыл. Хабар бæлвырддæр базон- 
дзыстæм, æмæ йæ фехъусдзынæ,— загъта санбаты хицау æмæ 
балæвæрдта Агнессæйы фыстæг Батырбегмæ. 
— Бузныг, гвардийы майор! 
37 

8. 
Уыдис хур бон. Æфсæддонтæ сыгъдæг кодтой сæ хæцæнгæрз- 
тæ, æхсадтой æмæ хуыдтой се ’фцæггæтты хæцъилтæ, сыгъдæг 
кодтой сæ цæппæртæ, чи та фыста фыстæг. 
Кæд хæсты быдыр сабыр уыдис, уæддæр фронтæн йæ дыууæ 
фарсы дæр цыдис стыр куыст: къахтой траншейтæ, арæзтой блин- 
дажтæ æмæ ныккæндтæ. ч 
Æнæхъæн бон куыста, æмбæхст уавæртæ уæвгæйæ ныккæндтæ 
аразыныл сгарæг ротæ дæр. .Чихишвили иу цалдæр æфсæддонимæ 
рæвдз кодта рохæш*—командиры ныккæнд, стæм хатт-иу сæм 
æххуыс^сæ5т5Гнмæ фæзындис ргонский дæр. Кæд Батырбеджы бирæ 
хæетбнкуыстытæ сæххæст кæнын хъуыдис, уæддæр-иу акуыста 
"ныккæнд аразджытимæ дæр, уый йын хаста цавæрдæр æхсызгон- 
дзинад: ферох-иу сты йæ сæры цы уæззау хъуыдытæ уыдис, уыдон, 
ферох-иу кодта рæстæгмæ Агнессæйы æрдæг фыст хæххæтт дæр, 
сгарджыты хъæлдзæг æмæ худæг ныхæстæм хъусгæйæ-иу бахудтис 
Батырбег дæр. 
— Æмбал гвардийы хистæр лейтенант, ацы куыст мах „бар 
уадз æви дæм афтæ кæсы, æмæ ныккæнд никуыма сарæзтам? — 
дзырдта Чихишвили йæ хид сæрфгæйæ. 
— Мæнæн дæр зиан нæ уыдзæн ме уæнгтæ куы аивазон, 
уæд, кæннод госпиталы фæхуыссыдтæн æмæ фæмагуса дæн, стæй, 
чй зоны, ныккæнд аразынмæ дæр нал арæхсон æмæ хъуамæ мæхи 
ахуыр кæнон. 
— Куыннæ, куыннæ!— дзырдта Егонский йæ цъæх цæстытæй 
хин каст кæнгæйæ. 
— А дыууæ боны Астопец йæхæдæг дæр зындзæн,— загъта 
Батырбег æмæ йæ дзыппæй тамакоты къопп систа. 
— Мах ын йе ’рбацыдмæ цæттæ кæнæм æвæджиау ныккæнд,— 
дзырдта Чихишвили æмæ, Батырбегæй цы тамако райста, уый 
сдымдта. 
— Уæд дын мæнæй — магарич,— бацин кодта Егонский. 
^- Цавæр магарич?— афарста Чихишвили. 
— Замманай украинаг борщ уын скæндзынæн, уый зон, æмбал 
гвардийы старшина, Гуырдзыстоны ахæм адджын борщ ничи скæн- 
дзæн, ноджы ма Астопец ахæм^ хæринаг бирæ уарзы, уæд фер- 
хæцон, кæд гæды зæгъын. 
— Гуырдзыстоны никуыма уыдтæ, уыййеддæмæ фенис, æмæ 
æниу дæ фындз хосты тæфы йеддæмæ цы ’мбары, цы хаты! 
— О, уæддæр, зæгъ, цы уæм фенин? 
— Цы? Алцыдæр — сæнæфсиртæ, царвы хуызæн персиктæ, 
мандаринтæ, чучхелатæ, гранаттæ... 
— О, дæхи амарай!— Сдзырдта Егонский æмæ йæ хъæлæш 
дзаг ныккæл-кæл кодта.— Æмæ гранаттæ та хæсты быдырæй фыл- 
дæр кæм ис? 
38 

— Нæ дын загътон, ды хосты тæфы йеддæмæ ницы æмбарыс 
æмæ никуы ницы федтай. 
Раст уыцы рæстæджы ныккæндмæ фæзындис постхæссæг æмæ 
&рбалæвæрдта газеттæ æмæ фыстæг Чихишвилийы номыл. Куыд- 
дæр Егонский ауыдта фыстæг, афтæ йæ цъæх цæстытæ хинæйдзаг 
æрттывд фæкодтой. 
— Уайтагъддæр æй зыдтон, уæд æз æрбамæлон, абон генац- 
вале кæй райсдзæн фыстæг йæ уарзон Натæйæ. — Фыстæгмæ ба- 
кæсгæйæ бахудт,— нæ зæгъын, бакæсут-ма йæ, кæд Натæйæ н’æ уа, 
уæд æз — хæсджын! 
Чихишвили ма цыдæр зæгъынмæ хъавыдис, фæлæ йæ бон 
ницыуал бацис, писмо æцæгдæр уыдис Натæйæ æмæ æфсæрмхуы- 
зæй бакастис Батырбегмæ. 
— Ницы кæны, гвардийы старшина, ныр та дæм Егонекий 
хæлæг кæны. Уый цæмæй зоны, уарзондзинад кæм нæ уа, уым 
цард бафынæй вæййы, уым цард бахус вæййы. 
Чихишвили фефсæрмы. 
— Фыстæг мæм, колхозы иумæ кæимæ куыстам, ахæм чызг, 
звенойы хицау... Сымах цы хъуыды кæнут, уый дзы нæй. 
Цалынмæ Чихишвили уыцы ныхæстæ кодта, уæдмæ Егонский 
рафæлдæхта газет «Сталинон Гварди» æмæ æвиппайды сдзырдта: 
— Æмбæлттæ! Ис та дзы, хъусут-ма. ч 
Ныккæнд аразджытæ фыццаг ахъуыды кодтой, кæд та Егонский 
исты хиндзинад аразы, зæгъгæ, стæй йын бакастысты йæ цæс- 
гоммæ æмæ фембæрстой, æнæмæнг цавæрдæр ног æхсызгон хабар 
кæй бакæсдзæнис газеты, уый, æмæ фæсабыр сты, 
— Ва, генацвале, цы хабар у, бакæс-ма йæ хъæрæй, кæд та 
нæ сайгæ нæ кæныс,— загъта Чихишвили æмæ йæ цæсгæнгас 
сарæзта Егонскимæ. 
— Немыцаг оккупантты ныхмæ тохы рæстæджы, кад æмæ 
цытимæ чи баххæст кодта йæ хæс Фыдыбæстæйы размæ, уыдонæн 
уæлдæр командыгæнынад дæтты хæрзиуджытæ: хæстон Сырх Ты- 
рысайы орден гвардийы капитан Астопецæн, гвардийы хистæр лей- 
тенант Бибойы-фыртæн... 
Сгарджытæ сæ хъæбысы фелвæстой Батырбеджы. 
Егонский кæй нæмттæ бакастис, уыдонæй уæлдай дзы уыди 
æндæр нæмттæ дæр — Чихишвили, Егонский, сæ иуæн лæвæрд 
æрцыдис Фыдыбæстæйы хæсты орден, иннæмæн та — Сырх Стъа- 
лыйы орден. 
Ногæй та бацин кодтой сгарджытæ се ’мбæлттыл, райстой 
сын сæ къухтæ, стæй фехъуыстис Егонскийы хъæлдзæг хъæлæс. 
— Æмбал гвардийы хистæр лейтенант. Цом æмæ зæрдиаг 
арфæтæ ракæнæм Астопецæн.— Раст уыцы дзырдтæ куыд схау- 
дысты Егонскийы дзыхæй, афтæ ныккæндмæ æрбасанчъех кодта 
Астопец йæхæдæг. 
39 

9. 
Ацы изæр ныккæнды уыдысты æрмæстдæр дыууæйæ: Батырбег 
æмæ Астопец. Дыууæ æмбалы кæрæдзийæ никуы ницы æмбæхстой, 
фæлæ а фæстаг рæстæджы Астопец фены Батырбеджы цавæрдæр 
гæххæтмæ кæсгæйæ. Батырбег куы фембарьг Астопец æм кæсы, 
уæд амбæхсы йæ гæххæтт. Ныр Астопец сфæнд кодта йæ лымæны 
бафæрсын. 
Ныккæнды уыдис сабыр, гилдзæй конд цырагъы чысыл рухс 
дзæбæх нæ каста^гйр къултæм. 
-^^Æмбал гвардийы хистæр лейтенант, бахатыр кæн, фæлæ 
^мЗем ацы фæстаг бонты дæ ахаст куыддæр кæсын байдыдта, цыма 
мæ цыдæртæ сусæг кæнын байдыдтай. 
Батырбег исдуг ницы сдзырдта, ныккæнды цармæ кæсгæйæ 
хъуыдыты аныгъуылд. Диссагау æм фæкастис, Астопец ыл цæмæй 
фæгуырысхо ис, уый, стæй загъта: 
— Æмбал гвардийы капитан, æз мæхи æмбарынхъом куы 
фæдæн, уæдæй нырмæ ам хæсты бонты цы æргом хæлардзинад 
федтон æмæ бамбæрстон, ахæмыл никуыма сæмбæлдтæн. Мах æх- 
сæн.цы иузæрдиондзинад ис, уый мæнмæ афтæ кæсы, æмæ бонæй- 
бон тыхджындæры йеддæмæ лæмæгъдæр нæ кæны. 
Батырбеджы зæрдæйы цас хæлардзинад уыдис, ууыл Астопец 
никуы дызæрдыг кодта. Ныр æй ноджы хуыздæр бамбæрста. Бам- 
бæрста, йæ ныхæстæ Батырбегæн хъыг кæй уыдысты, кæй йæ 
бафхæрдта, уый дæр. Фæлæ уæддæр не ’мбары, Батырбег цы гæх- 
хæтмæ фæкæсы, уый цæмæн амбæхсы æфсæрмыдзаст æмæ æнкъар- 
дæй? 
— Хорз, Батырбег, чи зоны, æмæ фæрæдыдтæн куыд æмбæлы 
афтæ кæй нæ рауадис мæ фарсты уаг, уымæй, фæлæ уæддæр 
мæн фæнды базонын иунæгæй цы гæххæтмæ фæкæсыс, уый цы у, уый. 
— Гæххæтт? 
— О, гæххæтт. 
Дыууæ æфсæддон æмбалы иу цасдæр кæрæдзимæ æдзынæг 
кæсгæйæ аззадысты, стæй Батырбеджы цæсгомыл фæзындис æф- 
сæрмдзинады нысæнттæ. Æрмæстдæр ныр бамбæрста, цавæр гæх- 
хæттыл цæуы ныхас, уый, æмæ йæ риуы дзыпп сыгом кæнгæйæ 
загъта: 
— Уый мæнæ ацы фыстæг... Æрдæгфыстæй баззад. 
Астопец райста фыстæг, æркастис æм, рафæлдах-бафæлдах 
æй акодта, стæй сдзырдта: 
— Æрдæг фыстæй^.— Иу цалдæр уысмы ахъуыды кодта, 
фыстæджы кæрон, кæй фыст уыд, уый ацагуырдта, стæй йæ фæс- 
тæмæ Батырбегмæ радта. * Ссыгъта тамако æмæ исдугмæ цавæр- 
дæр хъуыдыты аныгъуылдис. Æнæсдзургæйæ бадтис Батырбег дæр 
зæхмæ кæсгæйæ. 
. Батырбег æмбæрста Астопецы фæндон æмæ, кæд æфсæрмы 
40 

кодта йæ уарзондзинады хабæрттæ кæнынæй, уæддæр райдыдта 
йæ ныхас ныллæг хъæлæсæй: 
— Хатыр курын, нырмæ дæр дын кæй никуы радзырдтон мæ 
царды нывтæ, уымæй. Æз хъуыды кодтон, цымæ уыдон дæу ницæ- 
мæн хъæуынц æмæ не стыр хъуыддæгты раз уый ницы у, хæрз 
чысыл хъуыддаг у. Ныр... 
Уый уыдис раджы, суанг райдиан скъолайы ма куы ахуыр 
кодтам, уæд. Уæд фегом мæ зæрдæйы дуар нæ сыхæгты сидзæр 
чызг Агнессæйы уындæй. Хъуыды ма йæ кæнын, мæнæ ныр цы 
фыццæгæм фембæлды кой кæны йæ фыстæджы, уыцы фембæлд. 
Уый уыдис цавæрдæр диссаджы изæр. Уæд сирентæн дæр æндæр 
уыдис сæ тæф, мæй дæр æндæргъуызон увдис. Стъалытæ дæр 
мæм уæдæй рæсугъддæр никуы фæкастысты... 
Каст фестæм астæуккаг скъола æмæ нæ царды фæйлауæнтæ 
ахастой фæйнæ фæндагыл: æз бацыдтæн хъæууонхæдзарадон инсти- 
тутмæ, Агнессæ та — медицинон институтмæ. Бирæ, бирæ алыхуы- 
зон фæндтæ уыдис нæ зæрдæты, фæлæ нæ сæххæст сты,— загъта 
Батырбег арф ныуулæфгæйæ. 
— Æмæ ныр куыд у Агнессæйы хъысмæт?— афарста йæ Асто- 
пец. 
Батырбег иу гыццыл ахъуыды кодта, йæ бæзджын сау æрф- 
гуытæ фелхынццъ сты, ныхы угæрдтæ фæбæрæгдæр сты, стæй загъ- 
та уæззау хъæлæсæй: 
— Знаджы цæгмæ цы дыууæ батальоны бахаудта, уырдæм 
æрвыст уыдис хæдтæхæджы Советон Цæдисы Хъæбатыр Бердни- 
ковы фервæзын кæнынмæ... 
— Æмæ?!— Афарста йæ Астопец. 
— Æмæ... 
— Цы... 
— Нал æрбаздæхтис. 
— Фæмардис?! 
— Не сбæлвырд. Хæдтæхæг стахтис цæфимæ, фæлæ фæстæ- 
мæ нал æрбаздæхт. Фесæфтис æнæ хабарæй... Уый дын, мæ хæ- 
лар, цавæрдæр гæххæтт æмæ мæ уарзондзинады хабæрттæ, уыдон 
дын, нырмæ дæуæй кæй фæсусæг кодтон, уыцы хъуыддæгтæ. 
Астопец бамбæрста йе ’мбалы зæрдæйы низ, йæ уарзондзинады 
арф æнкъарæнтæ, Агнессæйы тæссаг уавæр, фæлæ цæмæй Батыр- 
беджы зæрдæйы æнкъарддзинад фæрогдæр уа, уый тыххæй загъта: 
— Ма тыхс, Батырбег, чи зоны, æмæ уыцы æмраст искуыдæм 
госпитальмæ атахтаиккой, уыййеддæмæ тæхгæ кæм скодта, уым 
ын тæссагæй ницыуал уыдаид. 
Æдде рог уаелдæф фæйлыдта æмæ дидинджыты тæф хаста. 
Æхсæв бонырдæм æввахсдæргæнгæ цыдис... Раззагдæр хаххæй-иу 
ракетæтæ зырзыргæнгæ стахтысты куы иуырдыгæй, куы та иннæр- 
дыгæй. 
41 

.10. 
Æфсæддонтæ куыд æмбæрстой, афтæмæй дыууæрдыгæй дæр 
цæттæ кодтой стыр тохмæ. Цæмæй знаджы хъарутæ æмæ æфсæд- 
дон тыхты æвæрд бæлвырдгонд æрцыдаид, уый тыххæй хъуыди 
«æвзаг». 
Дивизийы командир инæлар-майор Кулагин фæдзырдта капитан 
Астопецмæ. Сæ ныхас уыдис цыбыр. Инæлар бамбарын кодта 
«æвзаг» ссарын кæй хъæуы, уый. Уымæй уæлдай ма Кулагин 
бамбарын кодта, знаджь! фидæрттæ сбæлвырд кæнын стыр ахсджи- 
аг кæй у, $тыр бæрнон хæс кæй у, немыц бирæ фидæрттæ 
кæй^сараезтой, бацæуæнты минæтæ æзæрд кæй ис, уый. 
^^ Боныдæргъы цалдæр хатты фæзынд «Рамæ», æрбатахтис-иу 
бæрзæндты, стæй-иу йæхи æвиппайды æруагъта дæлдæр æмæ 
та-иу уайтагъд фæхæрдмæ кодта. 
Нæхи хæдтæхджытæ дæр-иу батахтысты знаджы сæрмæ æмæ-иу 
сыл немыцаг зениткæтæ срæйдтой знæтæй. Хаттæй-хатт та-иу 
рауадис цыбыр уæлдæфон хæстытæ дæр. Ацы бон иннæ бонтæй 
уæлдай знаджы ’рдыгæй æхста немыцаг дардмæхсæн сармадзан 
«Бертæ». 
Батырбег картæмæ каст, рæстæгæй-рæстæгмæ-иу ыл цыдæртæ 
фæбæрæг кодта. Æрæджиау йæ сæрыл схæцыд æмæ Чихишвилимæ 
ныккаст. 
Уыцы рæстæджы ныккæндмæ æрбахызтис Астопец. Уыдон ыл 
бацин кодтой, стæй йæ фæрсыныл фесты. Астопец йæ планше- 
-Гæй систа трпографон. картæ æмæ Батырбегæн бамбарын кодта,л 
инæлар Кулагин æмае" сын политкайады хицау Жижин сæ разы 
цы хæс æрæвæрдтой, уый. 
— Хорз,— загъта Батырбег,— æрмæст мын ратт бар, мæхи 
кæй фæнды, уыцы сгарджыты акæнынæн. 
— Астопец Батырбеджы фæндоныл сразы. 
Уыцы сахатæй фæстæмæ Батырбег йæхи цæттæ кæиын рай- 
дыдта. Изæрæй бирæ рахъуыды-бахъуыдыйы фæстæ снысан кодта 
бæлвырд пълан. Уый фæстæ фæсидтис Чихишвилимæ æмæ йын 
загъта, сæ размæ цы хæс æвæрд ис, уый тыххæй, ноджы йын 
йæ бар бакодта, цæмæй сарæзтаид адæймаджы хуызæн быдыргъ 
æмæ йæ уыцы æхсæв бабастаид сæ фале къуыбыры рахизфарс 
цы дынджыр бæлас уыд, ууыл, уæле къалиуты ’хсæн, немыцмæ 
æргом куыд нæ зындаид, афтæ. 
Бон æмæ æхсæв кæрæдзийæ хицæн кæнынмæ куы хъавыдысты, 
уæд Чихишвили загъта Бибойы-фыртæн: 
— Æмбал гвардийы хистæр лейтенант, цы мын бафæдзæхстай, 
уый æххæстгонд æрцыд! Быдыргъ æвæрд у нысангонд бынаты! 
— Хорз, мæ хæлар,— загъта Батырбег. 
— Æмбал хистæр лейтенант, кæд æмбæлы, уæд мæ тынг зæр- 
диагæй фæнды базонын иу хъуыддаг. 
42 

Батырбег бакастис Чихишвилимæ æмæ фембæрста, цы фæр- 
сынмæ хъавы, уый. 
— Зæгъ, æмбал Чихишвили. 
— Мæн зонын фæнды, цæмæн бахъуыдис уыцы быдыргъ 
æмæ цы пайда æрхæсдзæн нæ хæс сæххæст кæныны хъуыддаджы? 
Батырбег бахудт. 
— Тæккæ абон фендзысты сыфтæрты астæу цавæрдæр лæг. 
Зæгъдзысты, уый нæ фидæрттæ чи бæлвырд кæны, ахæм у æмæ 
йыл ралæудзысты, æхсдзысты йæ. Куы нæ хауа, уæд бамбардзы- 
сты хуымæтæджы быдыргъ кæй у, уый, æмæ йыл сахуыр уыдзы- 
сты, йæ хъус æм ничиуал æрдардзæн. Афтæ, мæ хур. 
— Быдыргъ ныппырх кæндзысты, уымæй махæн цы пайда 
уыдзæн? . 
— Стыр пайда. Цалдæр боны фæстæ ист æрцæудзæнис бы- 
дыргъ æмæ раст уый кæцы ран уыдис, уырдæм схиздзæнис æцæг 
сгарæг æмæ æнæхъæн бон фæфæлгæсдзæн знаджы быдыртæм — 
йæ хæцæнгæрзтæ кæцы рæтты æвæрд сты, йæ бацæуæнтæ æмæ 
рацæуæнтæ кæуылты ры, минæтæ кæм æмæ куыд æвæрд сты.. 
Æхсæв бæласæй æрхиздзæн. Ахæм быдыргъæн аргъ кæй нæй, уый 
зон. 
— Иттæг хорз, генацвале. Хорз æрхъуыды кодтай гвардийы 
хистæр лейтенант!— загъта худгæйæ Чихишвили æмæ адаудта йæ 
бындзы базырты хуызæн дыууæ сау рихийы. 
— Хорз æрхъуыды у бæргæ, фæлæ... 
— Фæлæ цы?- 
Хъæуы фидарзæрдæ адæймаг, æнæхъæн бон æнæзмæлгæ лæу- 
уын чи бафæраза. Чи зоны æмæ йæ æхсгæ дæр кæной... Нæ 
зонын, ахæм лæг разына. ; 
— Æз зонын. 
— Чи? 
— Æз,— загъта Чихишвили. 
— Ды? 
— О! 
Батырбег ныссагъæс кодта. 
— Курын, æмбал гвардийы хистæр лейтенант, уыцы диссаджы 
æрхъуыды сæххæст кæныиы бар мæнæн æрцæуæд лæвæрд. 
— Хорз. Афтæ фод,— йæ цæстæнгас зæххæй атыдта Батырбег. 
— Хæрзæхсæв у, æмбал гвардийы хистæр лейтенант!— Ра- 
арфæ кодта Чихишвили æмæ рахызтис блиндажы дуарæй. 
Батырбег топографион картæ райста йæ хуыссæнмæ æмæ дзы 
цыдæр бæрджытæ кодтæ кърандасæй, хъавыдис ма цæуылдæрты 
ахъуыды кæнынмæ, фæлæ йæ хуыссæг абырста æмæ бафынæй 
ис бадгæ-бадын йæ хуыссæны. 
Сæумæрайсом пулеметты къæр-къæр стыхджын ис. Уыцы къæр- 
къæрмæ фестъæлфыдис Батырбег. Йæ бакомкоммæ ауыдта Астопец 
куыд худы æмæ хорзау нал фæцис — цæуыл худы? 
43 

— Ма тæрс, Батырбег,— сдзырдта уæдмæ Астопец.— Уыныо 
де ’рхъуыды немыцы куыд базмæлын кодта. 
Ныр Батырбег бынтондæр æрæмбæрста хъуыддаг æмæ æхсыз- 
гондзинадимæ кастис бæласмæ. Немыцаг пулеметтæ-иу куы срæйд- 
той_, уæд бæласы сыфтæртæ æмæ лыстæг къабузтæ згъæлдысты, 
фæлæ быдыргъ лæууыдис йæ бынаты. 
— Уыныс, мæ хæлар Астопец, куыд æй ауыдтой боны цъæхыл? 
— Æвæдза, фыццагдæр æй цы фриц федта, уый уайтагъд 
дзуар æнхъæлцау фехъусын кодта йæ хицауæн, советон сгарæг 
бæласы сæрæй кæй кæсы, уый. 
^Бирæ рæстæджы не ’хстой немыцæгтæ быдыргъ, уайтагъд бам- 
^.бабрстой, адæймаг кæй нæу, уый, æмæ басабыр ис топпыты æмæ 
пулеметты æхст. 
Дыккаг райсом ма цалдæр æхсты фæкодтой быдыргъы, æр- 
тыккæгæм бон æй хъуыды дæр нал æркодтой. Батырбег цин кодта, 
йё ’рхъуыды йæхимæ куыд кастис, афтæ хорз кæй цæуы, ууыл. 
Астопец дæр раппæлыдис Батырбеджы æрхъуыдыйæ сæ полчъы 
командир гвардийы дæлбулкъон Воинковæн. Хабар фæхæццæ ис 
суанг инæлармæ дæр æмæ сæ уый дæр раппæлыдис. 
Сгарджытæ сæхи сцæттæ кодтой æмæ æнхъæлмæ кастысты 
изæрмæ. Бон талынг кæнын куы байдыдта, уæд Астопец райста 
Чихишвилийы къух. 
— Цæй, гвардийы старшина, рæстмæ уæд дæ хъуыддаг. 
— Бузныг, гвардийы капитан. 
— Ницыуал ферох кодтай? Рæвдз дæ æппæтæй дæр?— афарс- 
та ма йæ Батырбег. 
— Рæвдз, æмбал гвардийы хистæр лейтенант. 
— Уæдæ хорз. Хъæддых лæуу, фæлæ дæ, мыййаг, куы фæцъæр- 
рæмыхст кæной, кæнæ дæ бон куынæуал уа, уæд-иу уыцыиу сæр- 
рæтт ракæн. 
— Ма тæрсут, мæнæ мæ риуыл цы уарт ис, уым хуымæтæджы 
автоматы нæмыг нæ бахиздзæн. 
Уыцы æхсæв бонмæ фæдардтой сæ хъус Астопец æмæ Ба- 
тырбег бæласы’рдæм. 
Бон цъæх кæнын куы байдыдта, уæд Астопец æмæ Батыр- 
бег ныссабыр сты — тарстысты, куы йæ базоной, мыййаг, æмæ 
афтæ тынг кæуыл сахуыр сты, уыцы сгарæг се ’хсæнæй куы 
фæхъæуа. Бон куы срухс, уæд сæ цæстытæ нал хицæн кодтой 
бæласæй, искуы-иу стæм топпы гæрах куы фæцыдис, уæддæр-иу 
старстысты, тынгдæр та уыцы амал æрхъуыдыгæнæг Батырбег. 
Фæлæ хъуыддаг рауадис, куыд не ’нхъæлмæ кастысты, афтæ 
хорз. Бон йæ тæмæны бацыдис, фæлæ уымæй размæ бонæй уæлдай — 
иу гæрах дæр нал. Хъуыддаг куыд цыдис, уымæ кастысты канд 
Астопец æмæ Батырбег нæ, фæлæ полчъы командир Воинков дæр. 
Цалдæр хатты афарстой генерал Кулагин æмæ политхайады сæргъ- 
лæууæг булкъон Жижин дæр. 
44 л 

Бон изæрырдæм куыд фæхæстæгдæр ис, афтæ фехъуыстис 
автоматы къæр-къæр æмæ бæласы сыфтæртæ æркалдысты. Батыр- 
бегæн фыр тасæй йæ хурхы уадындзтæ атыппыр сты æмæ йæ 
цæстытæ ныццавта бæласмæ, ныр æрхаудзæн, уæд æрхаудзæн Чи- 
хишвили, зæгъгæ. 
Уыцы бон иннæ бонтæй уыдис цалдæр хатты даргъдæр, афтæ 
кастис, цыма æхсæв ферох кодта йæ бартæ, уæддæр иу афон 
æхсæв йæ сау нымæтæй бамбæрзта бæстæ. Дыууæ командиры ра- 
гацау ацыдысты бæласмæ æввахсдæр цы траншей уыди, уырдæм, 
æмæ æнхъæлмæ кастысты. 
Уалынмæ сæ хъустыл ауад къахуынæр. 
— Чихишвили?— адзырдта Батырбег. 
— Хъусын, генацвале. 
— Фæцæф дæ?— афарста Астопец. 
— Ницы мын у, æмбал капитан... 
— Тагъддæр æй ахæццæ кæнут блиндажмæ,— загъта Астопец. 
Чихишвилийæн йæ цæсгом ныффæлурс, нæмыг ацыдис галиу 
къухы уæгъд дзидзайы æмæ кæд рог цæф уыдис, уæддæр дзы 
фæцыдис бирæ туг. Цæф уайтагъд абаста Егонский æмæ йын 
кæд йе ’мбалы хуызмæ зын кæсæн уыдис, уæддæр ын хъæлдзæг 
ныхæстæ кодта: 
— Тæрсгæ ма кæн, тæккæ райсоммæ дæ адзæбæх кæндзы- 
стæм. Стæй, — иу нуазæн рауагъта æмæ йæ бадардта Чихишвили- 
мæ.— Гъа, аназ æмæ схъарм уай, дæ туг базмæла. 
— Аназ, Чихишвили,— загъта Астопец дæр. 
— Аназин, æмбал гвардийы капитан, фæлæ æдых дæн æмæ... 
Чихишвили иу гыццыл анызта, ахордта æмæ йæхи хуыздæр 
æмбарын байдыдта. Æмбæрста, йæ дыууæ командиры дæр ын 
тынг кæй тарстысты, уый, æмæ архайдта йæхи хъæддыхдæр æв- 
дисыныл. 
— Ныр мын ницыуал у, рæстæг зынаргъ у æмæ архайын 
хъæуы,— загъта, гыццыл ма куы абадт, уæд. 
— Аулæф ма иу сахат. 
— Нæ, æгъгъæд у. Ницыуал мын у,— загъта та ногæй. 
Астопец æмæ Батырбег йæ дыууæ фарс æрбадтысты æмæ бæ- 
рæг кæнын райдыдтой знаджы фидæртты арæзт, йæ хæцæнгæрзты 
æвæрд, минæты æвæрæнтæ æмæ командæгæнæг пункттæ, снайпер- 
ты бынæттæ, мæнг траншейтæ. 
— Ницы кæны, мæ хæлар Чихишвили, æз дæ бæсты дæр 
архайдзынæн сгæрсты рæстæджы,— дзырдта Батырбег топографион 
картæмæ кæсгæйæ.— Мæнæ уыныс, раст ацы пыхсыты фæрсты 
бацæудзыстæм, мæнг минæтæ дæр дзы бирæ нæй. Афтæ, стæй 
кæсыс, мæнæ ацы къуыбырты рæзты бахиздзыстæм, кæд нæ исты 
хъыг бадарой, мыййаг, уæд мæнæ траншейты нæхи фæауурн кæн- 
дзыстæм, стæй мæнæ ацы обауы фæстæты æрбазилдзыстæм нæхи 
’рдæм. Уыныс? 
45 

Егонский дæр йæ цъæх цæстытæй кастис картæмæ, йæ цыргь 
фындзы аууон къулыл зындис туасау, йæ бур æрфгуытæ-иу куы 
фæуæлдæр сты, куы та фæдæлдæр сты... 
Стыр блиндажы къулыл ауыгъд уыдис картæ, йæ уæлхъус 
лæууыдысты инæлар Кулагин, политхайады сæргълæууæг Жижин, 
дæлбулкъон Воинков, штабы хицау булкъон Гореев. Капитан Ас- 
топец æмæ старшина Чихишвили бæрæггонд бынæттæ нысан код- 
той кърандæстæй. 
— Иттæг хорз! Адон сты сæ мæнг траншейтæ, махæн зынд- 
гонд нæ уыдысты,— дзырдта инæлар,— æмбарут, ам бахъуаджы 
рæстæджы цас хæстон æрмæг схардз кодтаиккам? 
— Бирæ,— загъта политхайады сæргълæууæг булкъон Жижин. 
— Мæнмæ афтæ кæсы æмæ Бибойы-фырт æрмæст ацы æрхъуы- 
дыйы тыххæй дæр у хæрзиуæджы аккаг, фæлæ Чихишвилийæн 
та йе стыр тых æмæ хъæбатырдзинады фæдыл, æмбал гвардийы 
дæлбулкъон, тæккæ ацы изæр мæнæ ацы Сырх Стъалыйы орден 
йæ риуыл бакæн,— загъта дивизийы командир æмæ йæ риуæй раф- 
тыдта орден æмæ йæ балæвæрдта Воииковмæ. 
— Ис, æмбал инæлар!— загъта Воинков. 
Инæлар ацыд. Воинкоз æмæ Астопец фæхицæн сты иннæ- 
тæй, азылдысты траишейтыл. Стæм мигъы къуымбилтæ ленк код- 
той арвыл, æмæ-иу сæ рухсуадзæг нæмгуытæ куы иуырдыгæй ба- 
рухс кодтой, куы иннæрдыгæй. 
Чихишвили бафынæй ис. Фæлæ Батьфбегæй кæдæмдæр фæ- 
лыгъдис хуыссæг. Бадти картæйы уæлхъус æмæ йæм æдзынæг 
касти. Иу афон блиндажы дуар фегом ис. 
Дуарыл фæд-фæдыл æрбахызтысты дæлбулкъон Воинков æмæ 
Астопец. Диссагау фæкастис Батырбегмæ, ахæм рæстæджы сæ 
цæмæн бабæрæг кодта полчъы командир, уый. 
— Æмбал гвардийы дæлбулкъон... 
— Де >зæр хорз,— сдзырдта Воинков Батырбеджы къух ис- 
гæйæ, стæй картæмæ фæкаст.— Æмбал Бибойы-фырт, инæлар иттæг 
разы у дæуæй æмæ...— Воинков бликдажы къуымты йæ цæст ахаста. 
— Æмбал дæлбулкъон, ам ис. 
— Бафынæй? 
— Иу дыууæ сахаты размæ... 
— Хорз. Уадзут æй æмæ улæфа. Æз куыд æркастæн де сгæрсты 
пъланмæ, афтæмæй у æнæ аипп. Афтæ мæм кæсы æмæ дæ хæс 
куыд бацæттæ кодтай, æххæстгонд дæр афтæ куы æрцæуа, уæд 
уыдзæн иттæг хорз. Æмбал Астопец, ды та куыд зæгъыс? 
— Дызæрдыккаг нæу. 
Сæумæрайсом Воинков æппæт сгарджыты раз стыр цытимæ 
бакодта Чихишвилийы риуыл орден, бамбарыи кодта, Чихишви- 
лимæ стыр ныфс æмæ иузæрдкондзииад кæй разындис йæ Фы- 
дыбæсты сæраппокд, уый. 
46 

Раст уыцы бон Чихишвилийы сæрæндзинады тыххæй фæзын- 
дис уацхъуыд дивизион газеты дæр. 
Уыцы бон та Астопецмæ фæдзырдтой дивизийы штабмæ æмæ 
æрмæстдæр æрбацыдис изæрæй. Уæдмæ сгарджыты къорд уыдис 
хæрзифтбнг алцæмæй дæр. 
Фæсахсæвæр зуммер ныддыз-дыз кодта. Астопец систа хæтæл^ 
байхъуыста, стæй хорз, зæгъгæ, загъта æмæ æрæвæрдта хæтæл. 
— Æмбал гвардийы хистæр лейтенант, дæ нысангонд пълан 
цæуы йæ уагыл. Фехъусын кодтой: сапертæ фесты сæ куыст,— йæ 
сахатмæ æркæсгæйæ дзырдта Астопец.— Раст куыд æмбæлы, уымæй 
дæр ма раздæр. 
— Тынг хорз, æмбал гвардийы капитан. Уæдæ мах дæр стæм 
цæттæ,— æмæ сæ кæрæдзийы къухтæ зæрдиагæй æрæлхъывтой. 
— Фæндараст, Батырбег. Уе сгæрстмæ æз мæхæдæг сæрма- 
гондæй дардзынæн мæ хъус æмæ гыццыл исты, уæддæр уыдзынæн 
уæ уæлхъус, зын сахаты уæ иунæгæй никуы ныууадздзынæн. Рæст- 
фæндаг ут! 
Æхсæв уыдис талынг; мигътæ бамбæрзтой арв. Дымдта зна- 
джы ’рдыгæй æмæ немыц куыд ныссабыр сты, уый бæрæг уыд. 
Батырбегитæ бырыдысты фæрсæй-фæрстæм, хатт-иу фæлæууыдысты, 
æркастысты-иу сæ компæстæм. Чысыл рæстæгмæ бахæццæ сты 
мæнг траншейтæм, уым иу чысыл афæстиат сты, асагъæс код- 
той. 
Уæлдæф кодта уæззауæй-уæззаудæр, дымгæ-иу æрбахаста цы- 
* дæр дзæгъæл æртæхтæ. Дард кæмдæр-иу .ферттывта арв æмæ-иу 
æрбайхъуыстис йæ нæрык. 
Ацы æхсæв стыр æххуыс уыдис Батырбегæн Семенов, кæд 
йæхæдæг дæр иу гыццыл зыдта немыцагау, уæддæр æппæт дзырдтæ 
не ’мбæрста. Кургæ дæр æй уымæн ракодта Воинковæй. Знаджы 
траншейты змæлд æгæр арæх кæй цыдис, уымæ гæсгæ зын уыдис 
балæбурынмæ, хæс сæххæст кæнынмæ, фæлæ иу цалдæр минуты 
фæсабыр ис ныхас. Ныр бабырсæм дыккæгæм траншеймæ, зæгъгæ 
куыд загъта, афтæ, хæстæгдæр сæм цы постылæууæг уыдис, уый 
бафарста кæйдæр: 
— Чи ’рбацæуы? 
— Хион!— фехъуыстис дзуапп. 
— Пропуск? 
— Франкфурт!— фехъуыстис та дзуапп. 
Патруль æмæ постылæууæг немыцæгтæ цыдæртæ аныхас код- 
той хæрз ныллæг хъæлæсæй, стæй патруль ацыдис дарддæр. Æр- 
сабыр та ис тар æхсæв. Батырбеджы сæры февзæрдис æмбисонды 
хъуыды æмæ уыцы минуты бадзырдта Семеновы хъусы: 
— Хъуыддаг хорз цæуы. Сæ проиуск сын базыдтам. Цом æмæ 
нæ куы афæрса, уæд зæгъдзынæ пропуск. 
Батырбег куыд загъта, афтæ бакодтой. Абырыдысты æртæйæ, 
иннæтæ та мæнг траншейы бахъуаджы минуты æхст байгом кæ- 
47 

нынмæ æрцæттæ кодтой сæхи. Хъуыддаг уыдис рæвдз. Сгарджытæ 
ныххызтысты æнæ уынæрæй знаджы траншеймæ æмæ фæраст сты 
хæстæгдæр постылæууæгмæ. Уайтагъд сæ хъустыл æрцыд немы- 
цаджы фарст: 
— Чи стут? 
— Хионтæ! 
— Пропуск? . 
— Франкфурт!— радта дзуапп Семенов æмæ дарддæр кодтой 
сæ цыды кой. Немыцаг йæхи æрцæттæ кодта дзуапп раттынмæ 
æмæ гъе ныр йæ дзых фæхæлиу кæна, афтæ йæ цæстытæ уæззау 
цæфæй цæхæртæ акалдтой æмæ ницыуал бамбæрста. Уайтагъд 
стæлфыдис голладжы æмæ йæ аластой æнæ уынæрæй мæнг тран- 
шеймæ. Уарыны æртæхтæ кодтой хæстæгæй-хæстæгдæр. Хæс æххæст- 
гонд æрцыдис цыбыр рæстæгмæ æнæ иу гæрахæй æмæ ныр фæ- 
цæйбырой фæстæмæ, зæгъгæ, уыцы минут Батырбеджы сæры фе- 
гуырдис ног хъуыды æмæ та дзуры Семеновмæ: 
— Нæ, афтæмæй ацæуын нын худинаг у. Ныр нæм цы ’взаг 
ис, уый нал аирвæздзæнис, фæлæ цом æмæ ацы посты слæууæм, 
æмæ кæд сæ кæфтæй дæр исчи нæ къухы бафтид. 
— Хорз хъуыды,— загъта Семенов æмæ та цыппарæй фæ- 
стæмæ бабырыдысты траншеймæ. Семенов æрцахста посты лæууæ- 
джы бынат, Батырбег æмæ иннæтæ та сæхи æрæмбæхстой, иу 
фондз-дæс минутмæ иу змæлæг дæр нæ уыд. Аивгъуыдта ма иу- 
дæс минуты дæр æмæ ницы. Нæй, фæстæмæ абырæм, зæгъгæ, 
куы загътой, афтæ рахизы ’рдыгæй æрбайхъуыстис ныхас. Немы- 
цæгтæ уьщысты дыууæ. Куы ’рбаввахс сты, уæд уæлдæфы азæлыд 
Семеновы хъæлæс: 
— Чи стут? 
— Хионтæ! 
-^ Пропуск? 
— Франкфурт!— фехъуысти дзуапп. 
Немыцæгтæ куьщдæр æрбахæццæ сты Семеновмæ, афтæ сæ 
дыууæйæн дæр уæззау цæфтæ ныккодтой сæ сæртæ, сæ дзыхты 
сын къæрмæджытæ атъыстой, абастой сын сæ къухтæ æмæ сыл 
æрæппæрстой голджытæ. 
Уарын райдыдта. Сгарджытæ сæ фæдфæливæн фæндагыл фæ- 
раст сты. Немыцæгтæ бамбæрстой, цыдæр кæй æрцыдис, уый, æмæ 
топпадзагъд систой, фæлæ не ’мбæрстой кæцырдæм æхсын хъуыдис, 
уый. Нæмгуытæ алырдæм къуыззитт кодтой. 
— Нæхи ’рдыгæй фарс уыдис сабыр. 
— Ныр фервæзтыстæм фыдбылызæй, фæхицæн стæм минæтæ 
æвæрд арæнæй!— сдзырдта Батырбег æмæ тагъд-тагъд абыры- 
дысты хъæды кæронмæ. Фæндæгтыл рæстæг хардзгонд æрцыдис 
бирæ æмæ бон цъæх кæнын байдыдта. Уарын ацыдис галиуырдæм, 
хаудта ма иугай æртæхтæ, уæлдæф та хаста хуылыдз рыджы 
тæф. 
48 

Ныр мæнæ æрбахæццæ сты хъæдмæ, бынтондæр сты æдас. 
Немыц банцадысты сæ топпæхстæй. Цæст хорз ахсын байдыдта. 
Нæхи траншейтæм ма баззадис иу 10 метры, афтæ Батырбег сагъ- 
дæй аззадис, йе ’мбæлттæ дæр Батырбегмæ гæсгæ куыддæр фесты 
æмæ февнæлдтой сæ хæцæнгæрзтæм. Батырбег йæхи фæзылдта 
æмæ ныллæг хъæлæсæй загъта: 
— Ма тæрсут. Нæ разæй ничи ис. Æз мæнæ нæ хæдтæхæ- 
джы пырхæнтæ ауыдтон æмæ уымæн фæджихау дæн. Сымах цæут 
разæй, æмбал Семенов, æз ам афæстиат уыдзынæн, ад зоны, иу 
цалдæр минуты, ды та дæ хъуыддаг кæн. Ма мæм-иу æнхъæлмæ 
кæсут, зындзынæн. Мæнæй уæ куы фæрса Астопец, уæд ын-иу 
зæгъут хъуыддаг куыд у, уый. 
— Æмбал гвардийы хистæр лейтенант, цоМУ стæй йæм уæд 
фæстæмæ æрбаздæхдзыстæм,— загъта курæгау Семенов, фæлæ 
Батырбег нал аивта йæ фæндон. Сгарджытæ ацыдысты. Батырбег 
хæдтæхæгмæ бацыдис ноджы хæстæгдæр, йæ цæстыты раз слæу- 
уыдис Агнессæ... Цалдæр зылды æркодта «Кукурузничы» фæрсты, 
хъавыдис ын йæ номыртæ абæрæг кæнын, фæлæ хæдтæхæг уыдис 
æрдæг сыгъдтытæ. 
«О, æнæмæнг ацы хæдтæхæг уыдаид, — сдзырдта йæхины- 
мæр æнкъард æмæ зæрдæхæлдæй Батырбег,— фæлæ дзы чи бад- 
тис, уыдон цы фæуыдаиккой?» Раст уыцы рæстæджы фæкомкоммæ 
’ис туджы пырхæнтæм, уыдон хæдтæхæджы рахизæнæй ацыдысты 
знаджы быдырты ’рдæм. 
Батырбег иу цалдæр минуты сагъдæй баззадис, стæй туджы 
пырхæнтæм нывнæлдта зырзыргæнгæ къухæй, афтæ йæм кастис æмæ 
цыма уыдбн сты йæхи зæрдæйы тугтæ, йæ цæстытыл та ауадис 
Агнессæйы фæлурс цæсгом... 
— Кæд дæ цард бамынæг и, уæд рухсаг у,— йæ цæстытыл 
базыр-зыр кодтой цæстысыгтæ.— Ардхæрын — райсдзынæн дын дæ 
туг. 
Н. 
Мæй æрхуы фынгау арвы кæронæй сбырыдис. Стъалытæ цæ- 
хæртæ калдтой. Сыгъдæг уæлдæф хаста алыхуызон дидинджыты 
тæф. Павловкæйы хъæу æхсæвыгон йæхи æрæмбæхста иу бæрзонд 
обауы рæбын æнæсыбыртт, талынг, æнæ рухсы цъыртт — æдзæ- 
рæгау. 
Афтæ зынди, фæлæ бынтон афтæ нæ уыдис. Ацы ран иу 
хъæмпынсæр агъуысты æмбырд уыдысты не ’фсæддон хайы ком- 
мунисттæ. Политхайады хицау Жижин бакастис Уæлдæр коман- 
дыгæнæг æмбал Сталины бардзырд, стæй йæ зына-нæзына хæбуз- 
дзыхъхъытæ цæсгомыл йæ къух æрхаста æмæ| мидæгæй чи уыд, 
уыдонмæ акаст: 
— Гъе афтæ, æмбæлттæ коммунисттæ. Нæ хæс у ахсджиаг. 
1 Дыууæ уацауы *Э 

*Нæ фæндагыл ис бирæ фидæрттæ. Знаг бады бæрзæндты зынгæ 
хуыздæр позициты, фæлæ хъуамæ ахæм фидæрттæ ма уа, æмæ 
советон гварди кæй нæ барæмудза, уымæ гæсгæ хъуамæ кадимæ 
сæххæст кæнæм нæ хæс. Хъуамæ райсом барæмудзæм немыцы 
фронт æмæ æртæ бонмæ райсæм зынгæ стратегион бынат — обау 
Саурмагила. 
Æххуысгæнджытæ нын уыдзæнис: нæ дыууæ фарсы бырсдзы- 
сты танктæ, уæлдæфæй нын æххуыс кæндзысты хæдтæхджытæ. 
Ацы æфсæддон операцийæн йæ ахадындзинад у егъау; обау Саур- 
магила ист куы ’рцæуа, уæд знаг горæт Таганрогæй иу фарс 
аззайдзæнис æмæ бахаудзæнис къæппæджы. 
Хъуамæ коммунисттæ цæуой разæй, уæлахизмæ разæнгард кæ- 
ной советон æфсæддонты æмæ кадимæ сæххæст кæной сæ хæс... 
Æмбырды фæстæ Батырбег фембæлд йе ’мзæххон Гæдзауты 
Акимыл. Ныр иумæ цыдысты æмбырдæй. Дзургæ ницы кодтой. 
Алчи дæр сæ хъуыды кодта, йе ’фсæддон хайы йæ цы бакусын 
хъуыдис, ууыл, фæлæ, сæ фæндæгтæ кæм фæхицæн уыдзысты, уыр- 
дæм куы фæцæйхæццæ кодтой, уæд Аким фæлæууыдис æмæ, йæ 
къух Батырбеджы уæхскыл æрæвæргæйæ, загъта: 
— Уæдæ цалдæр сахаты фæстæ бырсæм, и? 
— Ай-гъай, бырсæм, Аким. 
— Чи зоны, аив нæу, фæлæ мæм ис иу курдиат: хæсты цы 
нæ вæййы, мыййаг, фæстæмæ куынæуал æрбаздæхон, уæд нæ би- 
нонтæм мацы ныффысс, уадз æмæ мæ мад ма хъынцъым кæна, 
æнхъæлмæ мæм кæса, уæд ын æнцондæр уыдзæн. Стæй не ’фсад,. 
куы фæуæлахиз уа, уаёд та йын мæ зиаща хабар афтæ зын бау-л? 
ромæн нал уыдзæн, чи ’рбаздæха æфсадæй, уыдон æй батавдзы- 
сты, феххуыс ын кæндзысты, йæ зæрдæйы низ тагъддæр атайдзæн. 
Батырбег уыцы ныхасмæ хъусгæйæ цæуылдæр ахъуыды кодта, 
стæй цыма хъал раци йæ тар фынæйæ, уыйау йæхи фæзылдта 
Акиммæ. 
— Уый куыдтæ дзурыс, Аким. Бабырсты рæстæджы мæлæ- 
тыл хъуыды кæнын хорз нæу, лæмæгъ кæны адæймагæн йæ ныфс. 
Мах хъуамæ фæцæрæм Уæлахизы бонмæ, фенæм, мах уынджы 
дæр бæрæгбон кæй уыдзæнис, уый, Æмбарыс, Аким? 
— Æмбарын. Раст у дæ ныхас. 
— Цæй, уæдæ, ныббырсты фæстæ фендзыстæм. 
— Рæстмæ у. 
Афтæ цыбыр аныхасгæнгæйæ сæ кæрæдзийы ахъæбыс кодтой 
дыууæ ’мбалы, кæрæдзимæ ма иу каст бакодтой, стæй фæраст 
сты се ’фсæддон хæйттæм,. . - 
Арвыл фæзынди мигътæ. Фылдæрæй-фылдæр кодтой æмæ боны- 
’рдæм бамбæрзтой мæйы. Танкисттæ ныббырстмæ уыдысты цæттæ. 
Аким куыддæр æрбацыд æмбырдæй, афтæ фæдзырдта йæ батальо- 
ны коммунисттæм, фехъусын сык кодта Уæлдæр командыгæнæджы 
дзырдлæвæрд, бамбарык сын кодта уавæр æмæ сæ хæстæ. 
50 

Ныр Аким мæнæ иуварс лæууы æмæ йæ цæстытыл уайынц 
йæ райгуырæн бæстæ, йæ райгуырæн хъæу, йæ хæдзар, йæ бинон- 
тæ. Йæ зæрдыл æрбалæууыдысты, сывæллонæй-иу æхсыры сæн- 
дæг куы хордта сæумæрайсом хуры тынтæм йæхи тавгæ, уæд-иу 
æм сæ хъуынджын бур гæды, цæстмæхъус æмæ лæгъстæйы зар- 
джытæгæнгæйæ хинæйдзаг цъынд куыд ныккодта, уый. Хъарманы 
уынгты-иу куыд згъордта бæгъæввадæй, куыд хъазыдис сывæллæт- 
тимæ къорийæ, гудайæ, куыд цыдысты кæсаг ахсынмæ Урсдонмæ. 
Æфсадмæ куы цыдис, фæд ын йæ мад йæ къух йæ русыл 
авæрдта, йæ цæстысыгтæ æрызгъæлдта æмæ загъта: «Фæндараст, 
мæ иунæг, æгады ном дæ сæрмæ ма ’рхæсс!». 
Уыцы рæстæджы кæрæдзийы фæдыл сфардæг сты арвыл 
æртæ цъæх ракетæйы, зæхх ныррызтис сармадзанты æмгуыппæй, сæ 
дзыхтæй цы арт ракалдис, уый æхсæвы тар срухс кодта сæуæхсидау. 
Артиллери æхста æнæрынцойæ, дзæвгар рæстæджы фæстæ гыццыл 
стæмдæр æхсын байдыдтой. Фæлæ уæдмæ «Катюшæты» нæмгуытæ, 
сæ фæдыл судзгæ тæгтæ уадзгæйæ, æхситгæнгæйæ райдыдтой тæхын 
уæлдæфы. 
Бон фæцъæх ис. Нæ хæдтæхджытæ бомбæтæ кæм æппæрстой, 
уым пиллон уагъта: уæззау бомбæтæ фæд-фæдыл куыд рæмыгътой 
æмæ сыджыты пырхæнтæ пиллæттимæ уæлдæфмæ куыд тахтысты, 
уый хорз ахста цæст. Уый фæстæ танктæ скуыстой æмæ фенкъуыс- 
тысты зæйау. Фистæг æфсады ура айзæлыд уæлдæфы. Райдыдта 
иумæйаг ныббырст. Хæдтæхджытæ дæр нæ уагътой сæ куыст. 
Гæдзауы-фырты танктæ сæ ных сарæзтой знаджы фидæрттæм 
æмæ цæугæ-цæуын æхстой. Танкты уæлæ бадтис автоматчикты де- 
сант. Фашистон фидæрттæй пырхгонд чи нæма æрцыдис, уыдон 
базмæлыдысты. Цæзын райдыдтой нæ танктæ æмæ уыдоныл бадæг 
десанты, фистæг æфсады. 
Хæст цыренæй-цырендæр кодта. Гæдзауы-фырты батальон уы- 
дис авангарды, йæ танктæй цалдæр суагътой сау фæздæг, фæлæ 
уæддæр фæдфæливæнтæ кæнгæйæ батальонæн йæ бон бацис зна- 
джы архайгæ дзоттæ фехалын æмæ фашистон фидæртты фыццаг 
хаххы сæрты бахизын. 
Барæмыгьды бынат йæ уæрхмæ гæсгæ уыдис авд километры. 
Раздзæуæг батальоны фæдыл бабырстой иннæ батадьонтæ дæр, 
сæ фæстæ фистæг æфсад æмæ цалдæр сахатмæ нæ танктæ æд 
десанттæ ацыдысты. размæ дæс километрмæ æввахс. 
Фæзындысты. фашисток хæдтæхджытæ дæр, тахтысты фæл- 
тæргай æмæ æппæрстой бомбæтæ. Хъæутæ сыгъдысты. Фашнстон 
æфсæдтæй пырхгонд хъæуты цы иугай хъуццытæ фервæзтис, уыдон 
уынгты лыгъдысты æмæ богъ-богъ кодтой, куыйтæ ниудтой. Бонтæ 
æмæ æхсæвтæ кæрæдзийы ивтой, фæлæ сæ кæрæдзийæ уыдысты 
зык раиртасæн: бон-иу топпыхосы фæздæг æмæ зæххы рыгæй ба- 
тар ис, æхсæв та-иу ракетæтæ æмæ хæцæнгæрзты цæхæрæй ныр- 
•5’; 

рухс ис. Уæдмæ æфсæддон хæйттæ асыгъдæг кодтой бæрзонд обау 
Саурмагиламæ æввахс хъæу Саурмагильск. 
Бырст кодта тынгæй-тынгдæр зæйау. Не ’фсæдтæ бахæццæ 
сты обау Саурмагиламæ. Знаг бахауд тасы. Ацы ран ын стыр 
фидæрттæ кæй уыдис, стæй йе ’фсæддон хæйттæ хуыздæр рæтты 
кæй "бадтысты, уымæ гæсгæ не ’нхъæлмæ кастис, Саурмагиламæ 
ахæм бырст сараздзысты мах æфсæддон хæйттæ, уый. 
Æртындæс боны æмæ æртындæс æхсæвы цыдысты уæззау хæс- 
тытæ. Гвардион хæйттæ ивд æрцыдысты ног тыхтæй. Фæсфронт 
иу хъæдбын æрæнцадысты ног хъарутæ бамбырд кæнынмæ. Æф- 
сæддон хæйттæ кæм æрæнцадысты, уыцы бынат уыдис сабыр æмæ 
æнкъард. Уæдмæ обауæн сыгъдæггонд ?ерцыдис знæгтæй æрмæст- 
дæр йæ хурыскæсæн фарс, хурныгуылæнырдыгæй асурын нæ ба- 
куымдта фашистон æфсад. Ноджы ма фæстаг бонты цалдæр хатты 
фылдæр фесты знаджы æфсæдтæ æмæ хæстон хъарутæ, куыд зæх- 
хыл, афтæ уæлдæфы дæр. 
Гвардйонтæ тыхстысты, Уæлдæр командыгæнынады бардзырд 
куыд æмбæлы, афтæ æххæстгонд кæй не ’рцыдис, ууыл. 
Астопец æмæ Батырбег бадтысты сæ халагъуды раз. Дыууæ 
дæр æнкъардæи кастйсты зæхмæ, æнæдзургæйæ. Фæстагмæ Асто- 
пец уæззау ныуулæфгæйæ сдзырдта ныллæг хъæлæсæй: 
— Афтæ уæдæ, хиегæр лейтенант, гъе? 
— Афтæ, гвардийы капитан. 
Астопец сыстадис æмæ хъæдыл ахаста йæ цæст, цалдæр хатты 
рацыдис халагъуды рæзты, стæй та æрбадтис ногæй йæ бынаты. 
— Куыд хатын, афтæмæй цыдæр зæгъынмæ хъавыдтæ,— загъ- 
та Батырбег. 
— О, хъавыдтæн, Батырбег. 
— Мæнæ ацы хъæд æмæ далæ уыцы уæрæх быдыртæ уыныс? 
— Уынын. 
— Æмæ ма ныккæс уыцы быдыртæм, куыд дæм зыны? 
— Уынын, цыма дзуарæй рынчын уыди быдыр, уыйау æй 
ныххæбуздзыхъхъытæ кодтой сармадзаны нæмгуытæ æмæ бомбæ- 
тæ. Æмæ... уым не ’фсымæртæ æмæ нæ хотæй бирæтæн бамынæг 
ис сæ цард... 
— Æз дæр дын уый зæгъынмæ хъавыдтæн.— Астопец йæ 
тамакойы чыссæ мæгъæлдаджы голладжы комау бамбырд кодта, 
бæттæнæй йæ бабаста, чыссæмæ ма æркастис цалдæр хатты, йæ 
дзыппы йæ нывæрдта æмæ йæхи уымæл зæххыл ауадзгæйæ дард- 
дæр дзырдта:— Æз.ацы быдырты хорз зонын. Мæ сывæллоны 
бонты мын лæвæрдтой мадау хъарм рæвдыд. 
Батырбег хъуыста зæрдиагæй. 
— Ардыгæй дард нæу мæ райгуырæн горæт, — загъта Асто- 
пец, йæ цæсгом куыддæр фæтызмæгхуьй ис æмæ рабадгæйæ ног 
тамако куыд аздыхта, афтæ æфсæддон хайады бастдзинадæй иу 
52 

æфсæддон алæууыдис сæ уæлхъус, фехъусын кодта, æфсæддон хай 
ссæдз минуты фæстæ æрдузмæ кæй æмбырд кæны, уый. 
Æмбæлттæ бамбæрстой, ног ныббырст аразыны тыххæй сæм 
кæй сидынц æмæ тагъд ацæттæ кодтой сæхи... 
Æрдузы лæууыдысты гвардион хæйттæ. Æнхъæлмæ кастысты 
инæлар Кулагины фæзындмæ. 
Кулагин рацыдис блиндажæй, æфсæддонтæ куьщ æнхъæл нæ 
уыдысты, афтæ — йæ къахдзæф фидар æмæ уæндон, æмæ уый 
ныфс бауагъта æппæт гвардионты дæр. 
Инæлар радта æфсæддон салам, фæлтæрд салдæттæ æмæ 
афицерты рæнхъытыл ахаста йæ цæстæнгас, стæй загъта: 
— Æмбæлттæ, салдæттæ æмæ афицертæ! Уæ райгуырæны сæ- 
раппонд бирæ зындзинæдтæ æмæ мæлæтдзаг карз хæстытæ фед- 
тат. Ахæм стыр бырсткодтат обау Саурмагиламæ дæр; уæ къах 
нæ фæллад, уæ тых нæ састи, уæ цæст æхсæв дæр уыдта. 
Уæлдæр командыгæнджытæ нын цы бардзырд радтой, уый 
кæронмæ ахæццæ кодтам. 
Ацыкарз хæстыты æнæкæрон хъæбатырдзинад æвдисгæйæ нæ 
хæстон æмбæлттæй бамынæг ис бирæты цард. Нæ ферох кæндзыс- 
тæм нæ хæстон æфсымæрты туг. Уыдон нæ фæмард сты, сæ ныфс, 
сæ хъару цæрынц немæ, нæ сæ уынæм, фæлæ лæууынц нæ рæнхъы- 
ты. Æнусон кад æмæ намыс, нæ Фыдыбæстæйы сæрыл чи ’рхаста 
йæ цард, уыдонæн! 
Ацы фæстаг ныхæстимæ уæлдæфы айхъуыстис музыкæйы æн- 
къард мырты зæл. Гвардионтæ уыдысты æнæзмæлгæ æмæ тызмæг. 
Уыцы минутты сæ цæстытыл ауадысты^карз тохы быдыры чи ’рхауд- 
та, уыцы æфсæддон æфсымæртæ, сæ хъустыл ауадысты сæ мæлæт- 
дзаг уынæртæ. 
— Æмбæлттæ гвардионтæ!— дзырдта дарддæр, музыкæйы 
мыртæ куы бамынæг сты, уæд Кулагин,— абон нын æрхаста со- 
ветон радио уæлахизы хабар. Цæгатырдыгæй не ’мбæлттæ ба- 
рæмыгътой фашистон фидæрттæ æмæ равдыстой стыр сгуыхтдзи- 
над: знæгтæй асыгъдæг кодтой горæт Харьков, райстой дзæвгар 
уацайрæгтæ æмæ хæстон техникæ. 
Уыцы гæнтысты мидæг ис мах тых дæр æмæ нын Сæйраг 
командыгæнæг арфæ кæны йæ бардзырды! 
Уыдис æнтæф бон. Сыгъдæг арвы цъæхæй хур йæ тынтæ ны- 
вæзта цъæх-цъæхид хъæдмæ æмæ кæрдæджы гауызмæ. Зæрватыч- 
чытæ ратæх-батæх кодтой, цыма фыр æнтæфæй сæхи денджызы 
надтой, уыйау. 
Æфсæддон хæйттæ апырх сты хъæды — чи ахуыр кодта пу- 
леметы хæйттæ, чи сармадзаны хæйттæ, чи ахуыр кодта Сырх 
Æфсады уагæвæрд, кæм та кодтой политикон информаци. 
53 

Астопец, кæд æнтæф бон уыдис, уæддæр суазал æмæ раз- 
дæр ацыдис æфсæддон хайы бынатмæ, йæхи бæсты та ныууагъта 
Батырбеджы. Ног æфсæддонтæн сæ фылдæр хай арæхстысты хорз, 
фæлæ иуæй-иутæ та нæма уыдысты фаг цæттæ сгарæджы куыстмæ. 
Хорз нæма зыдтой автоматы хæйттæ,. бынтон лæмæгъ та — ком- 
пæсмæ гæсгæ азимут сбæрæг кæнынмæ. 
Хур йæхи æмбæхсын байдыдта хъ&ды фæстæ. Æфсæддонтæ 
здæхтысты сæ бынæттæм хъæлдзæгæй. Сгарджытæ дæр рог истой 
сæ къæхтæ. Разæй цыдысты Егонский йемæ Чихишвили. 
Гвардйонтæ сыгъдæг кодтой сæ хæцæнгæрзтæ æмæ хъæлдзæг 
ныхæстæ æппæрстой кæрæдзимæ, тынгдæр та, хбрз чи зыдта кæ- 
рæдзийы, уыдон. 
— Хорз базил, Чихишвили, дæ автоматмæ, æнкъард дыл код- 
та нырмæ дæр,— сдзырдта худæнбылæй Егонский æмæ йæ цъæх 
цæстытæй хинæйдзаг каст бакодта Чихишвилимæ. 
— Гъе^генацвале/кæд æз рынчын уыдтæя, уæддæр мæ автомат 
дæ усæй аивдæр æмæ рæсугъддæр уыдис, йæ хъæлæс та зетийæ 
сæрст. 
— Уæдæ, уæдæ, сыдæй мæлы æмæ йын йæ хъæлæсы зети 
ауадз. 
— Зети хъæуы, зети, генацвале* кæннод йæ хъуыр фехæлдзæн 
æмæ эстрадæмæ куы рацæуа йæ куыст кæнынмæ, уæд хорз нал 
ныззардзæнис. 
— Ма йын тæрс, æз ын ахæм хос ратдзынæн, æмæ адзæбæх 
уыдзæнис йæ хъуыр,— загъта Егонский æмæ йæ автомат æрæ- 
вæрдта, йæхæдæг æрбадтис. 
— Уæ, æвзæр цыргъ фындз, дæуæн исты дæ бон куы уаид, 
уæд дæ усæн скæнис хос; ныр дæм æнæхъæн мæй гæххæтт чи 
нæма ныффыста, уымæн. 
— Гъе уымæй раст зæгъыс. Фæлæ мæм ныр фæд-фæдыл цал- 
дæр хатты фысдзæнис, дæумæ та? 
— Æз æнæмæт дæн, фæлæ ды... 
— Æз цы?.. 
— Ва, генацвале, кæд, мыййаг... 
— Уымæй йын тас нæу, рæсугъддæр фæуа! Æгæр фыдуынд у, 
йæ фындз къуыззитгæнæны хуызæн, фæлæ йæ уæддæр æз бирæ 
уарзын, бирæ. 
Ацы ныхасыл æфсæддонтæ ныххудтысты æмæ Чихишвили дæр 
æрбадтис Егонскийы фарсмæ. 
— Цæй, генацвале, ныр та фæйнæ ныффæздæг кæнæм,— йæ 
дзыппæй систа сырх чыссæ, махоркæ сыздыхтой, сфæздæг кодтой. 
Иу цалдæр минуты абадтысты æнæдзургæйæ, æмæ сæ хъустыл 
уадис, махоркæйы ставд кæрстытæ-иу куыд сцæх-цæх кодтой. Иу 
афон Егонский фæгæпп кодта, йæ цырыхъхъы хъусæй фелвæста 
уидыг æмæ дзы ныххоста йæ котелочы фарс. 
54 

— Гъæйтт, уæ куырæйттæ арæвдз кæнут, хæрын афон æрхæц- 
цæ ис. 
Сгарджытæ фæраст сты æхсæвæрмæ. 
Изæр уыдис æнцад, æнæ уæлдай уынæр. Æфсæддонтæм кастис 
диссагау: уыцы бон иу немыцаг хæдтæхæг дæр куыд не ’рбатахтис, 
куыд сæ ничи бахъыгдардта, уый, æмæ фæсахсæвæр алыхуызон 
ныхæстыл фесты, чи та систа йæ фæндаггон хызынæй сыфтæры 
гæбаз æмæ æрдæг цыргъ кърандасæй сармадзаны гилдзæй конд 
цырагъы рухсмæ фыста фыстæг йæ бинонтæм, иуæй-иутæ та бафæл- 
ладысты æмæ сæхи бакъул кодтой ныккæнды хус кæрдæгæй конд 
лыстæныл, сæ уæлæ та æрæмбæрзтой сæ топпыхосы фæздæгæйдзаг 
цинелтæ. 
Блиндажы уыдис сабыр, мынæг рухс кодта æфсæддон цырагъ, 
йæ фæздæгæй къулыл æрæвæрдта сæг. Уæлдæф уыдис уæззау. 
Иуæй цырагъы тæфæй, иннæмæй та хаста зæххы хуылыдз тæф. 
Ацы изæр диссаг фæкастис Батырбегмæ. Никуы ма федта æмæ 
йе ’фсæддон æмбал искуы афтæ раджы бафынæй уа, ноджы ма 
йæ цинел æмæ цырыхъхъытæ æнæ раласгæйæ. 
Батырбег Астопецы уæлхъус æрлæууыдис, кæсы æмæ йæ къухы 
цавæрдæр зæронд фыст гæххæтт, йæ хуыз чи сивта, ахæм. Йæ 
фарсмæ та цавæрдæр фыстæджытæ; планшет æмæ картæ. 
Райхъал æй кæнон, зæгъгæ, дæр афæнд кодта, стæй та йын 
фæтæригъæд кодта, кæд, мыййаг, бафæлладис, кæд, мыййаг, рын- 
чын у? Сабыргай æрбадтис йæ зæххæй конд æмæ хъæмпæй æм- 
< бæрзт еынтæгыл. :Ауагъта йæхи уæлгоммæ, фæлæ!! цæстытæ , нæ 
комынц æрцъынд кæнын; йæ хъуе*дары Астопецмæ, йæхæдæг хъуыдф 
кæны, ацы фæстаг дыууæ боны æнкъард æмæ мадзура цæмæн 
у йе *мбал, ууыл. 
Райсом рабадтис йæ хуыссæны, фестадис æмæ ногæй æрлæу- 
уыдис йе ’мбалы уæлхъус. Лæууы æмæ йæм кæсы. Астопец баз- 
мæлыдис, цæуылдæр хъуырдухæн кæны... Батырбег нал баурæдта 
йæхи æмæ йæ райхъал кодта. 
— Æмбал капитан, цы кæныс, цы дæ риссы? . 
Астопец байгом кодта йæ цæстытæ æмæ сæ фæстæмæ сæх- 
гæдта, Батырбег та йæ ногæй базмæлын кодта.. 
— Æмбал капитан, кæд рынчын дæ, уæд дохтырмæ фæдзу- 
рон.—Ногæй та байгом кодта йæ цæстытæ Астопец æмæ æдзы- 
нæг ныккастис йе ’мбалмæ, стæй рабадтис йæ хуыссæны, йæ къух 
æрæвæрдта Батырбеджы уæхскыл æмæ загъта ныллæг хъæлæсæй: 
— Нæ, дохтыр мæ нæ хъæуы. Æрбад уал мæ разы... Æнæуи 
куыддæр дæн... иу гыццыл риссы мæ зæрдæ. 
Батырбег æрбадтис æмæ Астопецы æнкъард цæсгоммæ кæс- 
гæйæ арф ныуулæфгæйæ загъта: 
— Ды кæддæриддæр загъдгæнаг дæ мемæ, æнкъардæй мæ 
куы феныс, уæд. Ныр ды мæн амбылдтай, никуы ма дæ федтон 
55 

афтæмæй æмæ дыл дис кæнын, стæй дыл, раст зæгъгæйæ, ахæм 
хуыз æмæ зæрдæйы ахаст фидаугæ дæр нæ кæнынц. 
— Раст дæ, мæ хæлар, раст дæ,— загъта Астопец æмæ йæ 
армытъæпæныл йæ сæр æруадзгæйæ ахъуыды кодта иу чысыл 
рæстæджы, стæй арф ныуулæфыд.— Батырбег, ацы æртæ боны 
мæ зæрдæ чысыл риссы æмæ йын мæ бон ницы амал ссарын у. 
— Мæн фæнды базонын цы рауад дæ зæрдæмæ? 
— Уæдæ афтæ бад, æз дын иу бон мæнæ ацы уæрæх быдыр- 
ты кой куы райдыдтон, уæд кæронмæ цы нæ радзырдтон, уыдæт- 
тæ радзурон. Æз дæн горæт горловкæйаг; уыцы горæт ардæм 
дард нал у, фæлæ дзы нырма хицауиуæг кæнынц фашисттæ. Рай- 
гуырдтæн уыцы горæты, мæ ныййарджытыл дзæвгар куы рацыдис, 
уæд. Нæ хъуыды кæнын мæ фыды: æрмæст мыл дыууæ азы куы 
сæххæст, уæд шахтæйы фæмард. 
Афтæмæй баззадтæн иунæгæй мæ мадæн. Зын зæгъæн у, цас 
тухитæ мыл фæкодта, уый. Схъомыл дæн, кусын райдыдтон æз 
дæр мæ фыдау шахтæйы. 
Уый фæстæ мæм фæсидтысты æфсадмæ. Каст фæдæн арæн- 
хъахъхъæнджыты скъола æмæ мæ арвыстой Кишиневмæ, уым 
æххæст кодтон æфсæддон хæстæ. Мæ мадмæ фыстон арæх æмæ йын 
æвæрдтон зæрдæтæ, зæгъын, тагъд цæудзынæн нæхимæ. Уый дæр 
цин кодта æмæ мæм фыста, зæгъгæ. цæмæ бæллын, уый фендзы- 
нæн — мæ чындзæхсæв. • 
Уæдæ мын чызг зонгæ дæр уыдис; каст фæцис бухгалтерты 
курсытæ æмæ куыста Горловкæмæ æввахс шахтæйы управленийы. 
Уыимæ дæр фыстам кæрæдзимæ. Цин кодтам иууылдæр, фæлæ 
нын фыдызнаг фехæлдта нæ рæсугъд фæндтæ. 
Цыдыстæм фæстæмæ, не ’мбæлттæй бирæтæ фæмард сты, би- 
рæтæ баззадысты уæззау цæфтæй. Зын фадæтты уыдыстæм уæд. 
Фæстæмæ цæугæ мын æрцыдис мæ райгуырæн бæстæйыл,’ раст 
мæнæ ныртæккæ цы фæндæгтыл бырсæм размæ, уыдæттыл. Адæм 
лыгъдысты фашистон лæгхортæй, куыдтой, афтæмæй. 
Зын уыдис, тынг зын, сывæллонæй кæм хъомыл кодтон, уыцы 
цъæх нæутæ, хъæздыг быдыртæ, нæ горæт, тырныдтон ма мæ иунæг 
зынаргъ мады фенынмæ, уæд та йæ хъысмæт базонынмæ, фæлæ 
нæ бафтыдис къухы, знаг уыдис æгъатыр æмæ алы æгъдауæй 
дæр архайдта размæ бырсыныл... 
Ныр мæнæ ам дæн, мæ райгуырæн хæдзармæ ’ввахс, афтæ- 
мæй йæм бацæуын мæ бон нæу. Мæ райгуырæн горæт, мæ хæ- 
дзар, ме схæссæг мад... Нæ зонын кæм ис, куыд у мæ мæгуыр 
ныййарæг мад... Чи зоны æмæ йæ фашистон лæгмартæ... 
— Ма тыхс^æмбал капитан, тагъд фендзынæ дæ мады дæр...— 
загъта Батырбег Астопецæн хъæлдзæг хъæлæсæй, фæлæ æнæуи 
та йæхи зæрдæ дæр банкъард ис уыцы ныхæстæм хъусгæйæ. 
Дыууæ æмбалы хъуыдыты аныгъуылдысты^æмæ блиндаж ба- 
сабыр. Бон дзæбæх æрбарухс, уæддæр ма дыууæ æфсæддоны кодтой 
сабьф æнкъард хабæрттæ. 
56 

13. 
Астопецы æфсæдтæ æрæнцадысты ног бынаты, цалдæр хæдзары 
ма кæм баззадис æнæ хæлдæй, ахæм хъæуы— Васецкийы. 
Цалынмæ бон цъæх кодта, уæдмæ æрбынат кодтой: ныр сæм 
знаджы æфсæдтæ уыдысты хæстæг, се ’хсæн æрмæстдæр уьщис 
фондз километры. Астопец фехъусын кодта сгарджытæн, уыцы бон 
сæм ахуыр кæй нæ уьщзæнис æмæ цæмæй сæхимæ базилой, суа- 
дзой сæ фæллад. Æфсæддонтæ абана схъарм кодтой æмæ сæхи 
ныннадтой, аивтой сæ мидæггаг дзаумæттæ, алчидæр бавнæлдта 
хицæн лыстæг куыстытæм. 
Астопец, Батырбег, Чихишвили æмæ Егонский æрбынат код- 
той иу хæдзары, фæлæ Астопец æмæ Батырбегмæ фæдзырдта 
полчъы командир Воинков. Дыууæ æмбалы сбадтысты æмæ ныф- 
фыстой сæхимæ фыстæджытæ, стæй Егонский йæ хызынæй систа 
ног æхсад æфцæггот æмæ иу гыццыл къопп: уым дардта судзин- 
тæ, цæппузыртæ æмæ æндæр ахæм лыстæг дзаумæттæ. Егонскимæ 
гæсгæ Чихишвили дæр райхæлдта йæ хæдоны æфцæггот, систа 
ног, фæлæ йæ цæмæй бахуыдтаид, уый нæ уыдис æмæ лæгъстæ- 
гæнæгау сдзырдта Егонскимæ. 
Егонский зыдта, йё ’мбал ахæм лыстæг дзаумæттæ кæй нæ 
дары, уый, æмæ йæм æнæмæтæй дзуры: 
— Хуыйгæ, хуыйгæ. 
— Судзин æмæ мын æндах авæр. 
— Цы зæгъыс, цы? 
— Судзин æмæ æндах... 
— Судзин æмæ æндах? А-а-а. Æмæ дæхи судзин æмæ æндах 
цæуыннæ сисыс? 
^ — Хынджылæг ма кæн, хорз æй куы зоныс, мæнмæ ахæм 
дзаумæттæ кæй никуы уыд, уый. 
— Никуы, зæгъыс? 
— О, никуы. 
— Уæдæ де ’фцæггот цæмæй фæхуыйыс? 
— Искæмæй ракурын. 
— Æмæ ныр та кæмæй ракурдзынæ? 
— Мæнæ дæуæй. 
— Æмæ дын куы нæ радтон, уæд та? 
— Де ’ндах æмæ мæ дæ судзины тыххæй мæ хъуыры хуынкъ 
скодтай дæ фæрстыстæй,— бустæхуызæй сдзырдта Чихишвили æмæ 
йæ æфцæггот бандоныл æрæппæрста. 
— Мæсты ма кæн, дæ зæрдæхудт дын нæ райсдзынæн. Мæнæ 
дын судзин æмæ æндах. 
— Уый дын мæ зæрдæмæ цæуы, мæ лымæн. 
Ныхас фенцадис. Чихишвили хъавгæ-хъавгæйæбавнæлдта йæ 
æфцæггот • хуыйынмæ... 
Бон изæрырдæм фæхæстæг, уæддæр нæма фæзындысты Асто- 
57 

пец æмæ Батырбег, фæлæ се ’мбæлттæ æнцад нæ бадтысты: сæ 
зæрдыл æрлæууыдис диссаджы хъуыддаг æмæ йæ æххæст кодтой 
æа фæраздæронæй — фæбыцæу сты, чи хуыздæр хæринаг скæн- 
дзæн, ууыл. 
Егонский райдыдта уырыссаг борщ кæнын, Чихишвили та сфæнд 
кодта фыдджын сойыфыхтæ скæнын. 
Хæринæгтæ куыддæр сцæттæ сты, афтæ фæзындысты Астопец 
æмæ Батырбег дæр. Тынг æхсызгон уыдис Егонский æмæ Чихи- 
швилийæн сæ фæзынд. Кæрæдзийыл бацин кодтой, стæй коман- 
диртæ райдыдтой хæринæгтæ уынын. Фыццаг борщ бацымдтой. 
— Уый борщ у, гъе!— загъта Астопец. 
— Ай-гъай! Ахæм борщ кæнын хъæуы, гъе,— загъта Батыр- 
бег дæр. Чихишвилийы цæсгом фæтар. 
— Ныр та фенæм фыдджынтæ,— загъта Батырбег æмæ бав- 
нæлдта гуылтæм. 
Хæрынц æмæ та кæрæдзимæ бакæсынц, æрныкъулынц сæ цæ- 
стытæ. 
— Адон дæр, ацы сойыфыхтæ... Хорз уыд æмæ борщæй нæхи 
хорз федтам, æндæр адонæй лæг цас бахордтаид, хæйрæг æй базо- 
нæд. 
— Тынг раст зæгъыс,— йæ цæст та фæныкъуылдта Астопец.— 
Адонæй лæг æфсис нæ базыдтаид. 
— Хъусыс, хъусыс,— бацин кодта Чихишвили,— ды та дæ 
борщæй æппæлыс, ахæм хæринаг, дам, никуы ис. 
Разы уыдысты Астопец æмæ Батырбег ахæм адджын арæзт 
хæринагæй æмæ сæхи хорз федтой, чи йæ сарæзта, уыдонæй та 
раппæлыдысты. 
Фæсахсæвæр Астопец загъта, Воинков куыд бамбарын кодта, 
уымæ гæсгæ Васецкийы иу-дыууæ къуыри кæй баззайдзысты, уый. 
Изæрырдæм уарын райдыдта. Сгарджытæй чи газеты кастис, 
чи дымдта тамако. Иу ран та къорд æфсæддоны хъуыстой зæр- 
диагæй Чихишвилимæ: аргъæуттæ кæнынмæ уыдис дæсны æмæ 
йæ тыххæй æрбадын кодтой сæ астæу, кæд сын нæ разы кодта, 
уæддæр. Чихишвили дзургæ-дзурын йæ хъæлæсы уаг ивта, йæ къух- 
тæй дæр-иу цыдæртæ ацамыдта. 
— Ацы хатт та уын ирон аргъау кæнын,— сдзырдта æваст 
Чихишвили æмæ райдыдта «Зæронд бирæгъ»-ы аргъау кæнын. 
Аргъæуттæ райдайынц лæг æмæ усæй, ацы аргъау афтæ нæу. 
Хъусут-ма. 
Уыдис иу бирæгъ æмæ фыр зæронд бацис. 
Иу бон афтæ зæгъы йæхицæн: бирæ фос фæцагътон, бирæ 
зиан фæхастон адæмæн, ныр хъуамæ фæцæуон Чабæмæ æмæ ссыгъ- 
дæг кæнон мæ тæригъæдтæ. 
Араст ис бирæгъ йæ фæндагыл, уæдæ цы уыдаид. Бирæ фæ- 
цыди, чысыл — чи йæ зоны, фæлæ бахæццæ ис иу æрдузмæ. 
58 

Кæсы æмæ дис кæны, не ’ууæнды йæ цæстытыл. Æрдузы астæу 
уыны хизгæ иу къуылых бæхы. 
Бирæгъ фæндагыл куыд не сыххормаг уыдаид æмæ ахъуыды 
кодта: «Цæй, уæддæр мæ тæригъæдтæ сыгъдæггæнæн бынатмæ 
куынæма бахæццæ дæн æмæ ма ацы бæхы аргаевдон». Бирæгъ 
йæхи хæстæг баласта бæхмæ æмæ йæм дзуры: 
— Мæнæ бæх, хæрдзынæн дæ. 
— Уаих фæуай, зæронд бирæгъ, æмæ мæ куыд хæрыс, мæ 
уæлæ фыды ’ртау куы нæ ис, стæй мæ къах дæр хъæдгом куы у, 
æрбакæс-ма йæм хæстæгдæр æмæ йæ фен> кæд дæ мæ дзырд нæ 
уырны, уæд,— загъта бирæгъæн бæх. 
Бирæгъ бæхы къахмæ кæсыныл куыддæр фæцис, афтæ йæ 
бæх ариуыгъта йæ къахæй æмæ йын йæ ныхы фæйнæг ныммур 
кодта. Зæронд бирæгъ ма тыххæйты иу лæгæтмæ бабырыдис æмæ 
уым цалдæр боны фæсадис. Бадзæбæх сты йæ хъæдгæмттæ æмæ 
та араст ис дарддæр Чабæмæ. Иу дзæвгар куы фæцыдис бирæгъ, 
уæд бафтыдис хъæдмæ. Кæсы æмæ дын хъæды кæроны хизы дыууæ 
нард фыры, бацин та кодта бирæгъ æмæ дзуры йæхинымæр: 
«Цæй цы уæлдай ма дзы ис, Чабæмæ куынæма бахæццæ дæн 
æмæ ма бахæрон ацы дыууæ фыры». Бахъуызыдис фырытæм æмæ 
сыл фæхъæр кодта: 
— Мæнæ фырытæ, хæрдзынæн уæ! 
— Уаих фæуай, зæронд бирæгъ, æмæ нæ афтæмæй куыд хæрыс? 
— Уæдæ куыд? 
— Уæдæмæ ды нæ астæу æрлæуу, мах фæйнæрдæм фæцæу- 
дзыстæм æмæ дæм куы ’рбазгъорæм, уæд фæсте чи аззайа, уый 
иу бахæр раздæр, уый нарддæр уыдзæнис, стæй иннæйы дæр. 
Бирæгъ ахъуыды кодта, стæй сын загъта: 
— Хорз, афтæ фод,— йæхæдæг æрлæууыдис сæ астæу. Фы- 
рытæм кæсгæйæ бирæгъæн уадысты йæ комыдæттæ. 
Фырытæ фæйнæрдæм фæцыдысты, стæй сæхи рауагътой дыу- 
уæрдыгæй æмæ бирæгъы фæрсчытæ æмцæф ныккодтой. 
Бирæгъ атылди, уæдæ цы уыдаид, йæ фæрсчытæ ныммур сты 
æмæ уæлæмæ сыстын нал уыд йæ бон. Цас фæсадаид, чи йæ 
зоны, фæлæ та уæддæр сдзæбæх ис æмæ та сфæнд кодта Чабæмæ 
фæцæуын. 
Цæуынтæ та байдыдта. Бахæццæ ис иу хъæугæронмæ, кæсы 
æмæ дын хизы иу дыгæрдыг. Бирæгъ æй куы ауыдта, уæд та 
уый дæр хæрынвæнд скодта. 
— Афтæ хæрынæй ницы,— дзуры йæм дыгæрдыг. 
— Уæдæ куыд?— фæрсы йæ бирæгъ. 
— Уæдæмæ æз ныззардзынæн, ды-иу схъырн, стæй-иу мæ уый 
фæстæ бахæр. 
Дыгæрдыыг ныббогъ-богъ кодта, бирæгъ нынниудта. 
Хъæу рафæдис кодтой сæ хъæрмæ æмæ бирæгъы ныммард- 
той». 
59 

— Гъе афтæ уыдис, мæ хуртæ, бирæгъæн йæ ахуыр æмæ 
йæ хъысмæт,— загъта йæ аргъауы кæроны Чихишвили. 
— Хорз аргъау у. 
— Фашисттыл уыцы бирæгъы æмбисонд кæндзæн, кæсут-ма-иу. 
— Фашисттæ дæр бирæгътæ сты, уæдæ цы сты? 
14. 
Полчъы командир Воинков фæдзырдта Астопецмæ æмæ йыи 
фехъусын кодта дивизийы командир инæлар Кулагины уынаффæ, 
знаджы уавæртæ хуыздæр базонынæн «æвзаг» кæй хъæуы, уый. 
Æхсæв бацыдис йæ тæмæны, иугай ’ртæхтæ хаудта арвæй. 
Сгарджытæ бырыдысты знаджы траншейты ’рдæм сæ нысангонд 
азимутмæ гæсгæ. Фæцæйхæццæ кодтой иу къанаугондмæ. Раст 
уыцы сахат Астопецы хъустыл ауадис цавæрдæр уынæр. Астопец 
цъырцъыраджы уаст бакодта^æмæ сгарджытæ зæххыл ныхæстау 
аззадысты. Сæ хæцæнгæрзтæ уыдысты цæттæ æмæ æнхъæлмæ кас- 
тысты командæмæ. 
Астопец æдзынæгæй хъусы, фæлæ иу сыбыртт дæр нал цæуы. 
Хъуыды кæны: кæд разæй ничи ис,— бырæм раздæр. Иннæмæй 
та дызæрдыг кæны, æмæ куыд нæ, кæд æмæ бæлвырдæй фехъуыс- 
та уынæр. Сæ размæ ис иу къанаугонд, чи зоны, хæрхæмбæлд 
фесты немыцаг сгарджытимæ, бафиппайдтой сæ æмæ сæм æнхъæл- 
мæ кæсынц фæскъанау. 
Астопецы фарсмæ бырыдис Чихишвили æмæ уымæн бамба- 
рын кодта, цæмæй абырыдаид раздæр æмæ сбæлвырд кодтаид, 
къанаугонды фæстæ исты ис æви нæй, уый. Куыддæр Чихишвили 
абырыдис размæ, афтæ Астопецмæ фехъуыстис кæйдæр хъæлæс: 
«Хион». 
Астопец хъуыдытыл фæци, чи уа? Куыд «хион»? Бæстондæр 
байхъуыста. 
— Уæхион дæн,— дзуры чидæр фæлмаст хъæлæсæй. 
— Иунæг дæ?—фæрсы йæ Чихишвили. 
— Иунæг. 
Чысыл фæстæдæр Астопец федта: Чихишвилимæ æрбацæйбы- 
рыд немыцаг уæлæдарæсы цавæрдæр æфсæддон. Æмбисæхсæвæй 
рацыдаид иу-дыууæ сахаты, афтæ æрбахæццæ сты сгарджытæ сæ 
бынатмæ. Æнахуыр æфсæддоны бакбдтой Астопецы æмæ Бибойы- 
фырты блиндажмæ. 
Егонский ссыгьта сармадзаны гилдзæй конд цырагъ æмæ та-_ 
лынг блиндажы сау къултæ барухс сты, кæсынц лæгмæ. 
— Цæмæн хоныс ды дæхи махæй?— фæрсы йæ Астопец. 
— Советон æфсады службæгæнæг дæн æмæ уымæн,— дзуапп 
радта фидар хъæлæсы уагæй. 
— Æмæ уæдæ фашистон æфсады цы ми кодтай? 
— Цæф уыдтæн æмæ бахаудтæн уацары! 
60 

— Цавæр цины уыдтæ Сырх Æфсады? 
— Дæлбулкъон. Нæ фæлæ ды Астопец нæ дæ?— афарста 
лæг. Астопец аджих, лæджы цæсгоммæ ныккастис æмæ фæхъæр 
кодта: 
— Бердников?! 
— Æз дæн, гвардийы капитан. 
— Диссаг! Куыд нал дæ базыдтон! Мах дын æгас æнхъæл 
куы нал уыдыстæм. Æгайтма дзæбæх дæ! 
— Æгасæй ма æгас дæн, фæлæ... мæрдтæй цæуын. 
— Цæмæн афтæ зæгъыс?.. 
— Уацарæй ралыгъдтæн... 
Уыцы ныхæстæм Батырбегæн йæ зæрдыл æрбалæууыдысты 
Егонскийы ныхæстæ: знаджы æфсæдты цæггонды цы æфсæддон хай 
уыдис, уымæн йæ командыгæнæг уыдис гвардийы дæлбулкъон Со- 
ветон Цæдисы Хъæбатыр Бердников. Уæззау цæф фæци, æмæ уый 
фервæзын кæнынмæ немыцы фæсчъылдыммæ æрвыстой Агнессæйы. 
Хъуамæ йæ бафæрса, фæлæ куыд* 
Бердников йæ цæстæнгас къуымты арахæсс-бахæсс кодта. 
— Воинков куыд у? 
— Воинков?— дзæбæх, æнæниз. 
— Иттæг хорз,— загъта Бердников æмæ йæ цæсгом бахъæл- 
дзæггъуыз. 
— Ныхæстыл фестæм, æрулæф уал. Стæй та аныхас кæндзыс- 
тæм. Мах «æвзагмæ» цыдыстæм æмæ ма нæ ныр дæуæй хуыздæр 
«æвзаг» цæмæн хъæуы.. — Бердников бандоныл æрбадт, стæй фæ- 
стæмæ сыстад. 
— Гвардийы капитан Астопец, мæхицæн худинагыл нымайын, 
цæмæй мæ инæлар Кулагин ахæм формæйы фена, уый. Кæд гæ- 
нæн ис, уæд мын иу цинелы зæронд... 
— Цинел дын ссардзыстæм. Ууыл ма тыхс. Кæд, мыййаг, 
тамако дамыс?— загъта Астопец æмæ йæм балæвæрдта бапъирозтæ. 
— Бузныг! 
— Ныр æз, æмбал Бердников, хъуамæ фехъусын кæнон гвар- 
дийы дæлбулкъон Воинковæн нæ балцы хабар,— загъта Астопец 
æмæ æрзылдта телефон. 
,. — «Волгæ» дæ! Иттæг хорз. Кæм ис, дыккæгæмы... Уым ис? 
Иттæг хорз. Дзуры кæсæнцæст... Гъо... Курын æй телефонмæ... 
Гъо... де зæр хорз, бахатыр кæн^ кæд, мыййаг, фынæй кодтай.!. 
Æз дæн, æз... Раджы,зæгъыс?... уымæн æмæ ныл цæй тыххæй 
цыдыстæм, уый æрдæг фæндагыл сæмбæлд... Гъо... мæнмæ бады, 
дæу дæр хорз зоны... Гъо, нæхионтæй.!. Æртыккагæй.!. Гъо. Куыд, 
куыд? Дæхæдæг, ныртæккæ?.. Фæлтау иу гыццыл аулæф, стæй 
райсом раджы... Мæнæн та циу? Рацу, рацу... 
Ацы ныхæсты фæстæ Астопец æрæвæрдта хæтæл æмæ Батыр- 
бегмæ ныккаст. Уый бадтис иуварсгомау æмæ æнæ дзургæйæ зæхмæ 
касти. 
’ 61 

— Гвардийы хистæр лейтенант Бибойы-фырт, фынæй бадæ 
æви? 
— Ницы бафынæй дæн, æмбал капитан,— загъта Бибойы-фырт. 
— Уæдæ цы хуызæн бадыс? 
— Æмбал гвардийы капитан, кæд æмбæлы, уæд мæм иу фарст 
ис гвардййы дæлбулкъон Бердниковмæ. 
— Бафæрс, гвардийы хистæр лейтенант. 
— Мæн фæнды базонын* немыцаг цæджы цы æфсæддон хай 
уыдис, уыдоны командир ды уыдтæ? 
— Æз,— радта дзуапп Бердников. 
— Мæн фæнды базонын Агнессæйы хабар. 
— Агнессæйы?— дисгæнгæ бакодта Бердников.— Даргъ у 
уыцы ныхас, фæлæ Агнессæйы тыххæй цыбырæй зæгъдзынæн. Æз 
уыдтæн уæззау цæфтæ, туг мæ фæцыдис дзæвгар, цалынмæ мæм 
уый æрбатахтис хæдтæхæджы, уæдмæ, мæ сæр дзæгъæл кæнын 
райдыдта. 
Агнессæ мæ уæлхъус æрбалæууыдис, æмбисæхсæв уыдаид, кæнæ 
фылдæр, уыцы афон. Ауындтытæ мæ кодта æмæ мын зæрдæтæ 
авæрдта, мæ хъæдгæмттæ мын абаста. 
Мæ цæфты риссын фæкъаддæр ис, мæхæдæг та зынгæ хъæд- 
дыхдæр фæдæн. Уайтагъд мæ хæдтæхæджы авæрдтой, стахтыстæм, 
æнхъæл уыдыстæм;фервæздзыстæм, зæгъгæ. Фæлæ зенитон сарма- 
дзаны нæмыджы схъис сæмбæлдис пилоты цонгыл,æмæ хæдтæхæг 
дзæгъæлтæ цæуын райдыдта. Знæгтæ нæ кæцæй æхстой, уыцырдæм 
ацыдыстæм. 
Агнессæ мотор ахуыссын кодта æмæ ма пилоты бæсты цы- 
дæртæ архайдта, фæлæ нæ хæдтæхæг хъæды кæрон æвзонг дыргъ- 
доны æрбадт. Йæ сæр комкоммæ зæхмæ нæ ахаста æмæ тынг 
нæ ныццавтам нæхи. Агнессæ уайтагъд сбырыдис фæрсагæй æмæ 
фыццаг мæн сласта, стæй — пилоты. Пилотæн бабаста йæ цæф 
æмæ йæ акодта хъæды йыхсыты аууонмæ, уый фæстæ фездæхтис 
мæнмæ дæр, фæхæцыдис мыл, æз дæр ын мæ иу къахæй аххуыс 
кодтон, афтæмæй мæ æрæвæрдта иу арф хæмпæлты æмæ мын 
загъта: «мыййаг дæ немыц куы ссарой, уæд дæ зæрдыл дар дæ 
партион билет. Мæнæ дын дамбаца, зæгъгæ... Хæринæгтæ мын 
ныууагъта, стæй ма загъта: «кæд мыл ницы ’рцæуа, уæд дæм 
зындзынæн» æмæ фаууон... 
Блиндажы дуар фегом æмæ дзы фæмидæг хæрзæлвæст, бурхил 
æмæ цъæхдзæст Воинков æмæ Бердниковы йæ хъæбысы ныккодта. 
— Тынг æхсызгон мын у дæ фенд, гвардийы дæлбулкъон.— 
Тыххæйты ма сфæрæзта дзурын Бердников. 
— Дардыл нæ ныхас кæндзыстæм, ныхæстæ — райсом. Инæ- 
лар Кулагин æнхъæлмæ кæсы. Ныр та уал дæ фæллад суадз, 
æххормаг уыдзынæ, æвæццæгæн... 
— Егонский, фынæй дæ æви? Нæ разы нын исты æрæвæрын- 
мæ хъавыс?— загъта Астопец. 
62 

— Æз рагæй цæттæ дæн, фæлæ мæнæ ныхæстæй æнæвдæлон 
стут, æмæ... 
Фанерæйæ арæзт фынгыл авæрдта хæринæгтæ, къубуска æмæ 
наузæн та райста йæхимæ. 
Фынджы уæлхъус бадджытæ фæйнæ куы анызтой, куы ацахуыс- 
той, уæд Бердников йе ’ргом аздæхта Батырбегмæ. 
— Æнхъæлмæ кастæн Агнессæмæ, фæлæ нал фæзындис. Бон 
цъæхтæ кæнын райдыдта. Гыццылгай хатын байдыдтон/мæ ал- 
фамблай цы уыдис, уыдоны. Мæ хъæдгæмттæ куыд нæ рыстаиккой, 
фæлæ мæхи ныффидар кодтон. Бынтондæр срухс ис. Уыдтæн иу 
хъæды æрдузмæ æввахс, хурыскæсæнфарсырдыгæй, хъæды астæу 
уыдис мæнæуы хуым, фæлæ дзы иу змæлæг дæр нæ зындис. Хуымы 
астæуты бæрæг уыдысты, бомбæтæ æмæ сармадзанты нæмгуытæ 
кæм срæмыгътой, ахæм дзыхъхъытæ, гыццыл дарддæр хъæды кæ- 
роны зындис иу гыццыл æрдæгхæлд хæдзар: уый уыдис хъæдгæсы 
хæдзар. 
Кæдæм хъуамæ ацыдаин æвиппайды, кастæн алырдæм. Бæстæ 
уыдис æнцад æмæ æдзæрæг. Нæ хатыдтон^ кæцы ран дæн, уый. 
Рæстæг цыдис сындæггай, уыцы бон мæм фæкаст афæдзау. 
Изæрырдæм хъæдгæсы хæдзарæй рацыдис хъавгæ-хъавгæ иу зæ~ 
ронд ус, цыдæртæ ацархайдта, стæй бацыдис фæстæмæ... 
Баталынг ис. Бирæ фæхъуыдыйы фæстæ алыг кодтон абырын 
уыцы хæдзармæ, . æз кæм хуыссыдтæн, уырдыгæй уыцы 
хæдзармæ æдæппæт уыдаид иу километр. Боныгон куыд сбæлвырд 
кодтон мæ азимут, уымæ гæсгæ æрæвæрдтон мæ хъыбыллæ æмæ ныр 
фезмæлон, зæгъгæ, мæ бынатæй, афтæ мæ сæрымагъзы февзæрдис 
иу хъуыды. Чи зоны, зæгъын, Агнессæйæн ивгъуыд æхсæвы фа- 
дат нал фæцис мæн абæрæг кæнынмæ æмæ мæ куы агура ацы 
æхсæв. 
Аивтон мæ уынаффæ æмæ та æнхъæлмæ кæсын байдыдтон, 
никуы æмæ ницы. Бон цъæхтæ кæнын куы райдыдта, уæд афынæй 
дæн æмæ райхъал дæн фæсаходæн. 
Уыдис хур бон. Фыццаг бонау та мæ алыфарс уыдис сабыр. 
Фæссихор уыцы гыццыл хæдзары фæзындысты немыцаг салдæттæ, 
зæронд усы ракодтой æддæмæ æмæ йын амыдтой мæнæуты ’рдæм 
цыдæр, фæлæ сылгоймаджы къухты змæлдмæ гæсгæ бæрæг уыдис, 
ницы зонын, зæгъгæ, кæй дзырдта, уый. Немыцæгтæ бартхъирæн 
кодтой зæронд усмæ, стæй рацыдысты мæ комкоммæ. Зæронд ус 
ма иу цасдæр фæкастис сæ фæдыл, стæй бацыдис йæ хæдзармæ. 
Нымыцаг салдæттæ мæм æрбаввахс сты. Сцæттæ кодтон мæ хæцæн- 
гарз, мæ цæфты рис æрбайсæфтис. 
Салдæттæ фæкæстытæ кодтой, цыдæртæ адзырдтой, стæй фæ- 
зылдысты æмæ араст сты, нæ хæдтæхæг кæм æрхаудта, уыцырдæм 
æмæ уайтагъддæр фæаууон сты хъæды. Ныр фронты фыццаг хахмæ 
хæрз æввахс кæй нæ дæн, уый мæ бауырныдта, стæй Агнессæ ца- 
вæрдæр зын фадаты кæй бахаудта, уый дæр. Сфæнд та кодтон, 
63 

куыддæр фæталынг уа, афтæ хъæдгæсы хæдзармæ бабырын мæ 
фазыл. 
Уыди талынг æхсæз, æрмæст стъалытæ æрттывтой, афтæмæй 
сабыргай бырыдтæн мæ нысангонд бынатмæ. Æмбисæхсæвæй иу- 
дыууæ, æртæ сахаты рацыдаид, афтæ фæцæйхæццæ кодтон хъæд- 
гæсы хæдзармæ, фæлæ тынг æрлæмæгъ дæн, мæ цæстытæ-иу атартæ 
сты, мæ ком-иу ныссур ис, хъæдгæмттæ дæр тынгдæр схойын рай- 
дыдтой. Ахъуыды кодтон иу гыццыл, зæгъын, аулæфон, фæлæ та 
сæры февзæрдис æндæр фæндон; куы ’рулæфон, уæд ноджы тынгдæр 
куы ’руæззау уон, зæгъгæ, æмæ, мæ фæстаг хъарутæ æрбамбырд- 
гæнгæйæ, бырыдтæн дарддæр. 
Иу чысыл байхъуыстон хæдзармæ, рудзынджы ’рдыгæй, кæд дзы 
зæгъын, мыййаг, цы нæ вæййы, немыцаг салдæттæ ис, фæлæ хæ- 
дзар уыдис сабыр. Тыхтæй-амæлттæй слæууыдтæн мæ иу къахыл 
æмæ сындæггай бахостон рудзынг. Райхъуысти хæдзарæй змæлыны 
уынæр, стæй æвиппайды фæсабыр ис. Банхъæлмæ кастæн иу чысыл 
рæстæг, стæй та ногæй бахостон рудзынг æмæ райхъуыстис сыл- 
гоймаджы хъæлæс хъæрзын æмхæццæйæ. 
— Чи дæ, чи, рынчын дæн, мæ бон сыстын нæу. 
— Хорз ус, уырыссаг дæн, цæф æфсæддон. Байгом мын кæн 
дуар, мæ мады хай,— бадзырдтон рудзынгæй. 
Зæронд ус уайтагъд æрбалæууыдис мæ уæлхъус æмæ ныллæг 
хъæлæсæй мемае аныхæстæ кодта хæрз цыбырæй, стæй мæ иуварс 
акодта хæдзарæй, æрбадын мæ кодта пыхсыты астæу, йæхæдæг 
ауадис кæдæмдæр, æрбадавта ног карст хос, ныххызтис уæрммæ 
æмæ мын хуыссæн ацарæзта... 
Уыцы уæрммæ мын зæронд ус хаста хæринаг. Хæрзарæхст 
уыдис кæрдæгæй хостæ аразынмæ æмæ мын зылдис мæ цæфтæм 
дæр. Бонæй-бон хуыздæр кодтон. Зæронд ус мын бамбарын кодта, 
фронты раззаг хаххæй 4 километры фæстæдæр кæй дæн, уый. 
Зæронд усы ныхæстæй базыдтон, уырдæм немыцаг æфсæддон хæйт- 
тæ æввахс кæй не сты, фæлæ патрультæ арæх кæй зилынц, уый. 
Зæронд усæн йæ лæг ацыдис партиз.антимæ, сæ иунæг лæппу 
та уыдис Сырх Æфсады æмæ фесæфтис æнæ хабарæй. 
Иу-ссæдз бонмæ байгас сты мæ цæфтæ, æрмæст ма мæ хъыг- 
дæрдта мæ къах. Фыццаг бон къудзиты бадгæйæ цы ныв федтон, 
уый мæ нæ рох кодта æмæ иу ахæмы бафарстон зæронд усы, 
уыцы дыууæ салдаты йæ цæмæй фарстой æмæ йæм цæмæн æртхъирæн 
кодтой, уымæй. 
Зæронд усы канд фæрсгæ нæ, фæлæ йыл цæфтæ дæр бирæ 
хæттыты ауадис. Ам, дам, уæ хæдзармæ æввахс уырыссаг хæд- 
тæхæг æрбадтис, æмæ, дам, салдæттæ иу сылгоймаг дохтыр æмæ 
цæф пилоты æрцахстой, фæлæ цы цæф командиры ластой, уый 
цыдæр фæцис. 
...Иу бон та изæрырдæм зæронд усмæ фæзындысты немыцаг 
64 

афицер æмæ салдат, бацыдысты хæдзармæ, фæджигул кодтой, 
стæй зæронд усы сæ разæй ракодтой. 
Зæронд усы кæуынмæ мæ бон нал бацис мæхи бауромын, 
схызтæн уæрмæй æмæ ацыдтæн сæ фæдыл. Фашистон афицер æмæ 
салдат цæмæй тарстысты æмæ цыдысты æдæрсгæйæ. Иу фæзи- 
лæны афицер æмæ салдаты багæрах кодтон. 
Архайын хъуыдис тагъд. Зæронд усимæ мæрдты баппæрстам 
фæсвæд, стæй йын зæрдиаг арфæтæ ракодтон, загътон ын, ныр 
æй уыцы хæдзарæй лидзын кæй хъæуы, уый, мæхæдæг немыцаг 
афицеры дзаумæттæ акодтон мæ уæлæ, систон ын йæ документ- 
тæ æмæ фæцагайдтон мæ уæрммæ. 
Бирæ йыл нал фæдзурдзынæн, фæлæ афтæмæй æрбаирвæзтæн 
æхсæвдзугæнгæйæ... Ныр мæнæ ныхас кæнын сымахимæ.— Æмæ 
йæ мидæггаг дзыппæй систа йæ партион билет, иннæ мидæггаг 
дзыппæй та — Советон Цæдисы Хъæбатыры сызгъæрин стъалы. 
Балæвæрдта сæ Воинковмæ æмæ æнкъардæй æруагъта йæ сæр... 
— Райсом иумæ уыдзыстæм дивизийы командир Кулагин æмæ 
политхайады сæргълæууæг Жижинмæ, ныр та уал баулæф, бонмæ 
дæр бирæ нал ис. Æнæуи знаджы позицитæ куыд сты, уый 
бахъуыды дардтаис, и?— афарста Воинков фæстагмæ. 
— Цас æмбæлы, уымæй хуыздæр. Суанг сæм сæ чъылдымы 
цы уавæртæ æмæ резервтæ ис, уыдон дæр ма зонын,— радта 
дзуапп Бердников. 
Воинков ацыдис... Блиндажы чи уыд, уыдон бафынæй сты, 
æрмæст нæ фынæй кодта Батырбег. Уымæн йæ сæры æвзæрдысты 
алыхуызон хъуыдытæ; уæдæ цы фæуыдаид Агнессæ? 
15. 
1942 азы Ирыстоны хъæутæ фервæзтысты немыцаг оккупан- 
ттæй. 
Знаг уыдис Дзæуджыхъæуы раз, йæ бæттæнтæ тыдта горæт 
райсынмæ æмæ Дайраны фæндаг æрцахсынмæ, фæлæ йæ хъуыддаг 
фæсыкк ис. Дæрæнгонд æрцыдысты фашистон æрдонгтæ æмæ лидзæг 
фесты. 
Быдырыхъæуы цæрджытæй куыстхъом чи уыдис, уыдон се 
.’ппæт дæр уыдысты куысты. Чи хос карста, чи ссывта, иннæтæ та 
най кодтой мæнæу æмæ æвæстиатæй лæвæрдтой паддзахадæн хор. 
Кæд ацæргæ уыдысты, æмæ сæм ничиуал дзырдта куыстмæ, 
уæддæр иннæтæй фæстæдæр нæ задысты Батырбеджы мад æмæ 
фыд Аминæт æмæ Габо, Ащессæйы мад Сæли. 
Уыдис сихорафоны улæфт. Тракторы æмæ найгæнæны уынæр 
басабыр сты. Колхозонтæ ауадысты сихор хæрынмæ. 
Зæрæдтæ цыдысты сабыргай æмæ ныхас кодтой сæ куыстыл, 
сæ размæ ма цы бакæнинаг хæстæ ис, уыдоныл. Уый фæстæ рахыз- 
тысты хæсты фарстатæм. 
5 Дыууæуацауы ес 

— Уæдæ цымæ уыцы фашисттæн кæд уыдзæн сæ кæрон, кæд 
æрцæудзысты быныскъуыд?— загъта зæронд лæгтæй иу, æмæ 
Габомæ бакастис. Бакастысты Габомæ иннæтæ дæр — кæд æна- 
хуыргонд уыдис, уæддæр æмбаргæ лæгыл нымад уыд. 
— Гъемæ уын, уæ рынтæ бахæрон, цы зæгъон? Хъуамæ тагъд 
уа сæ кæрон, бирæ ахæссæн сын нал ис. Иугæр фæстæмæ лидзы- 
ныл кæм фесты размæ бырсты фæстæ, уым, зæгъын æй хъæуы, 
сæ астæустæг асастис. Сталин хуымæтæджы нæ загъта, Сталин- 
грады фашистон æфсæдтæн аныгуылдис сæ хур, зæгъгæ. 
Ныхæстæгæнгæйæ бахæццæ сты станмæ æмæ æрбадтысты фæй- 
нæгæй конд даргъ бандоныл. Уайтагъд сæ разы февзæрдис хæ- 
ринаг æмæ базмæлдысты уидгуытæ. 
— Гъе исты хорз хабар хæссæг фæуай!— сдзырдта зæронд 
лæгтæй чидæр йæ къухы аууонæй акæсгæйæ. Акастысты уыцырдæм 
иннæ зæрæдтæ дæр. Уый уыдис постхæссæг Майрæм. Кæд ын 
цæсгомæй равзарæн нæ уыдис, уæддæр æй базыдтой йæ цыдæй: 
йæ къæхтæ сахъат уыдысты æмæ-иу цæугæ-цæуын йæхи рафæл- 
дах-бафæлдах кодта бабызау. Æнæуый та уыдис тынг хорззæрдæ 
адæймаг. Зæрæдтæ йæ кодтой уæлдай уарзт, уымæн æмæ-иу сын 
кæддæриддæр хабæрттæгæнаг уыд, Быдырыхъæуы фæсивæдæй хæс- 
ты чи фесгуыхтис, хæрзиуæг дзы кæмæн радтой, уыдæттæ-иу 
уымæй раздæр ничи базыдта. 
Лæгтæ та фынгмæ аздæхтой се ’ргом. 
— Рæстмæ ут, нæ хистæртæ!— йæ худ систа Майрæм. Сæ 
дæле æрбадт. Лæгтæ йæ афæрстытæ кодтой. Уый сын хъæлдзæг 
дзуаппытæ лæвæрдта, стæй Габомæ худæнбылæй бакаст, йæ хор- 
дзенæй фыстæг фелвæста. Габо бацин кодта, йæ бынатæй фестад. 
— Ацы хатт дæумæ нал,— йе ’нгуылдз æм батылдта Майрæм. 
— Уæд цæмæн нал? 
— Айразмæ дæр мæ фæсайдтай, афтæ мын нæ загътай, мæ- 
нæ, дам, дын иу нуазæн авæрдзынæн? 
— Уый ницы кæны, мæ хур. Æгайтма дæ æндæр ницы 
хъæуы,— фæлæ цавæр гæххæт у, кæмæй у, кæмæй? 
— Кæмæй куы зæгъай, уæд мæнæ кæсыс?— сдзырдта Май- 
рæм æмæ бакастис фæстæмæ адрес: «Б.ыдырон пост 21-36-07 Би- 
бойы-фырт Батырбегмæ». 
Зæронд лæгæн фыр цинæй йæ зæрдæ адзæгъæл ис, иннæтæ 
уый фенгæйæ базмæлыдысты, балæбурдтой Майрæмы къухмæ, фæ- 
лæ Майрæм йæхи раппарбаппаргæнгæйæ азгъордта, сылгоймæгтæ 
æмæ æвзонгдæр найгæнджытæ кæм улæфыдысты, уырдæм. Фæстæ- 
мæ ма рахъæр кодта: 
— Афтæ вæййы, Габо, сайгæ куы кæнай, уæд. 
Зæронд лæгтæ йæ фæстæ кæсгæйæ баззадысты, афтæ тагъд 
азгъоргæ никуыма федтой Майрæмы. 
— Амондджын дæ, амондджын, Габо!.. 
Габойæн йæ зæрдæйы цин бауромын йæ бон нал бацис ацы 
66 

хатт, цæстытыл базыр-зыр кодтой йæ цæссыгтæ. Йæ уæззау къу- 
хæй систа кæлмæрзæн йæ дзыппæй æмæ йæ цæстытæ асæрфпæйæ 
раарфæ кодта: 
— Бузныг уе ’ппæтæй дæр, бузныг! 
Хицæнæй цы сылгоймæгтæ бадтис, уыдоны хъустыл куы ауадис 
Батырбеджы ном, стæй Майрæмы къухы гæххæтт куы федтой, 
уæд цалдæрæй разгъордтой йæ размæ. Аминæт дæр семæ. 
— Аминæт, дæхимæ дын æй дæттын, дæхимæ, Хуыцауыстæн 
дæхимæ. Фæлæ та-иу.ды дæр ма нычъчъынды у! 
Фыстæг Амииæты къухыл куы андзæвыдис, йæ фырт карз 
хæсты быдыры кæй ныффыста, кæуыл хæцыдис, уыцы фыстæг, 
уæд цыма, Батырбегæн йæ къухыл хæцыд, афтæ йæм фæкаст 
æмæ йæ ныхыл хиды цæппузыртæ абадт... 
* * * 
Сæлийы хæдзар фыццагау нал уыдис — немыцаг æфсæдтæ 
йын фехæлдтой йæ иу фарс, фæлæ йæ куыстуарзон сылгоймаг 
иннæты æххуысимæ бацалцæг кодта цæмæйдæрты æмæ йæ бамбæрз- 
та хъæмпæй. Хæдзары раз цы сирентæ задис, уыдон знаджы танк 
ныцъцъæл кодта, уæддæр нæ бакуымдтой мæлын, ногæй талатæ 
суагътой æмæ сын изæрон уддзæф сæ сыфтæй хъазы, мæй та 
сæ фыццагау йе ’взист рухсæй рæвдауы. 
Сæлийæн æхсызгон куыд нæ уыдаид, йæ хуыздæр æмæ уар- 
зондæр сыхæгтæ, Габойы бинонтæ, сæ иунæг хъæбул Батырбегæй 
гæххæтт кæй райстой, уый, фæлæ иннæрдыгæй та æрæнкъард ис, 
маст ын хæры йæ зæрдæ. Ныр афæдзы æрдæгмæ ’ввахс ницыуал 
хабар ис йе ’нхъæлцауæй, цалдæр азы сидзæргæсæй кæмæн фæ- 
бадтис, йæ дадалитæ æрыгонæй кæй тыххæй сурс сты, уыцы Аг- 
нессæйæ. 
Йæ зæрдыл æрбалæууыдысты Агнессæйы хъарм- ныхæстæ: 
«Ма тæрс, æна, ныр куыстхъом фæдæн, тагъд каст фæуыдзынæн 
астæуккаг скъола, бацæудзынæн медицинон институтмæ, дохтыр 
суыдзынæн, æмæ уæд ферох кæндзынæ дæ зын царды бонтæ». 
О, ахæм зæрдæвæрæн ныхæстæ бирæ кодта æнахъом чызг 
йæ мадæн, фæлæ ныр кæм ис? Чи зоны, æмæ хæсты быдыры 
бамынæг ис йæ цард æмæ йæ уд исгæйæ куырдта дон, агуырдта 
йæ мады. Ахæм хъуыдытæй ныррызтис йæ буар, цæстытыл фæзынд 
судзгæ цæстысыгтæ, базмæлыдысты былтæ æмæ уынгæг хъæлæ- 
сæй райхъуыст: 
Уæ, дудгæ фæбада дæ мад, мæ иунæг хъæбул, 
Дæ мæтæй куы бартхутæг сты мæ дадалитæ, 
Æхсæв куы нæ фынæй кæнын, бон мыл куы нæ рухс кæны. 
Уæ, мæ бон, уæ, мæ иунæг хъæбул. 
Уæ, чи зоны, æмæ дын сау сынт сау быдыры 
Дæ ирд æрвхуыз цæстытæ скъахта, 
Æмæ дыл куырм æхсæвы сыгъд бæласы хихæй 
67. 

Йæ хъарджытæ ололи фæкодта, 
Уæ, мæ бон, уæ, мæ иунæг хъæбул... 
Дуне уыдис сабыр, уæлдай сыбыртт нæ цыдис. Мæй æмæ 
стъалытæ джихæй хъуыстой зæронд усы зæрдæхалæи хъарæджы 
ныхæстæм æмæ йæм æнкъард цæстæнгас сарæзтой, суанг ма 
уæлдæф дæр банцад йе змæлынæй, сирены талатæ дæр сæ сæртæ 
æркъул кодтой тæфæрфæсгæнæгау. 
. Æмбисæхсæвмæ аввахс. Фæлæ ма уæддæр сæ къæсæрыл фы- 
нæйау бадтис кæуынвæлладæй Сæли. Кæд йæ цæстытæй кастис, 
уæддæр нæ уыдта йæ размæ цы цыдис, уый, йæ хъустæ зарыды- 
сты, зыр-зыр кодтой йæ фæлурс былтæ, кастис æм афтæ, цыма 
хаудта цавæрдæр æнæбын ранмæ кæдæмдæр. Фæлæ йыл уыцы 
рæстæджы андзæвыдысты кæйдæр къухтæ, стæй йæ хъустыл ауад 
кæйдæр тарст ныхас. 
— Сæли, о Сæли, цы кæныс уый?! 
Сæли систа йæ сæр æмæ йæ размæ тарстхуызæй федта Ами- 
нæты. 
— Сæли, рынчын дæ, мыййаг?— афарста та йæ ноджыдæр 
Аминæт. 
Ныр Сæли фембæрста, афтæ тарстхъæлæсæй йæ цæй тыххæй 
фарста Аминæт, æмæ йæхи фæфидаргæнгæйæ сдзырдта: 
— Ницы, Аминæт. Афтæ цыдæр æвзæр фынтæ уыдтон æмæ 
ардæм рауадтæн, кæд сæ, зæгъын, ферох кæнин. Фæлæ ды та 
ацы афон кæцæй фæдæ? Цæуылнæ баулæфыс? Раджы та нæ куы 
хъæуы куыстмæ цæуын? 
— Æз дæр уæдæ афтæ... Сынтæгыл æруагътон мæхи, фæлæ 
мæ хуыссæг кæдæмдæр фæлыгъд. Ныр, зæгъын, куыд нæ абæрæг 
кæнын Сæлийы... 
— Бузныг, Аминæт. Æнæ уый дæр мын гыццыл хорздзинæдтæ 
нæ фестут. Ницы мын у, сахуыр дæн иунæгæй, фæлæ... — Æмæ 
йæ ныхас фæурæдта Сæли. 
— Фæлæ цы?— афарста та йæ Аминæт. 
. — Батырбег дзæбæх фыссы? 
— Нырма бæргæ дзæбæх фыссы. 
16. 
Бердниковимæ ныхас кодтой политхайады сæргълæууæг булкъон 
Жижин æмæ дивизийы командир инæлар майор Кулагин. Дызæр- 
дыг ничи кодта Бердниковы ныхæстыл, фæлæ уæддæр дивизийы 
штаб бауынаффæ кодта, цæмæй ма ног ныббырсты агъоммæ арæзт 
æрцæуа сгæрст æмæ, цы «æвзаг» æрбакæной, уымæй сбæлвырд 
кæной Бердниковы ныхæсты рæстдзинад. Дивизийы командыгæнæ- 
джы дзырдлæвæрдмæ гæсгæ арæзт æрцыдис ног сгæрст æмæ, цы 
«æвзаг» æрбакодтой, уый дæр знаджы фидæртты æвæрды тых- 
хæй загъта, раст Бердников куыддæриддæр амыдта, афтæ. 
68 

Дон Миусы хуркыгуылæнфарс фашисттæ сарæзтой æфсæйнаг 
æмæ бетонæй конд фидæрттæ. Миус уыдис уæрæх фæндаг Дон- 
бассы хъæздыг дурæвзалыкъахæнтæ æмæ Донбассы промышленнон 
центр горæт Сталиномæ. Уымæ гæсгæ знаг йе ’ппæт амæлттæй 
дæр снысан кодта, цæмæй советон æфсæдтæ Миусы сæрты ма 
æрбауадзой, се ’фсæддон позициты ноджыдæр сфидардæр кæной 
æмæ размæ бырсой Ростовы ’рдæм, ууыл. 
1943 азы 17-æм августы дивизийы æфсæддон хæйтты коман- 
диртæ æмбырдгонд æрцыдысты æмæ сын инæлар Кулагин бакастис 
Уæлдæр командыгæнæг æмбал Сталины дзырдлæвæрд, цæмæй 18-æм 
августы æртæ сахатыл райдайа ног бырст, цæмæй Миус-фронтæй 
æппæрст æрцæуа знаг æмæ уæгъдгонд æрцæуа советон Донбасс 
фашистон æфсæдтæй. 
Уый фæстæ бамбарын кодта политхайады сæргълæууæг Жижин 
Миус-фронты знагимæ уæззау хæстытæ кæй цæудзæн, уый. Дард- 
дæр загъта булкъон Жижин, цы рæстæг ма баззадис, уыцы рæ- 
стæджы æфсæддон хæйттæ хæстон-политикон æгъдауæй ноджыдæр 
ма ифтонгдæр, цæттæдæр куыд æрцæуой, уый тыххæй. 
Дивизийы штабы хицау Жижин æрæмбырд кодта командирты 
æмæ сæ базонгæ кодта ныббырсты пъланимæ, стæй алы афицерæн 
дæр радта бæлвырд æфсæддон хæс. Уыцы æмбырды та фембæл- 
дысты Гæдзауы-фырт æмæ Батырбег. 
Ацы хатт дæр та фæстæмæ здæхтысты æхсæвыгон иумæ. Ар- 
вæй та ныр дæр кастис ирд мæй. Кæд фæстæмæ здæхгæйæ бирæ 
нæ фæцыдысты, уæддæр бирæ цæуылдæрты бацис сæ бон аныхæс- 
тæ кæнын... 
Гвардионтæ нæ уарзтой иу ран бирæ лæууын, æмæ райсом 
райдайдзæнис бырст, уый куы базыдтой, уæд сæ цæстæнгас фæ- 
рухсдæр. Изæрæй Астопец бадти картæйы уæлхъус æмæ йыл бæ- 
рæг кодта цыдæртæ. 
Гæдзауы-фырт дæр йæ танкты экипажты командирты æрæм- 
бырд кодта æмæ сын радзырдта райсомы ныббырсты тыххæй. Алы 
ротæйы командирæн дæр радта бæлвырд маршрут, сбæрæг кодта 
сигналтæ æмæ код-радиойæ нысæнттæм гæсгæ ныхас кæныны амал. 
Гвардийы капитан Гæдзауы-фырт йæ ныхас фæцис ахæм дзырдæй: 
— Æмбæлттæ, сармадзантæй æхсын райдайдЗыстæм æртæ са- 
хатыл. Мах цæудзыстæм æфсæддон хайы разæй. Сармадзантæ æхст 
куы фæуой, уæд уæлдæфы ферттивдзæнис ракетæйы рухс æмæ 
райдайдзæн нæ бырст уæлахизы фæндагыл. 
Æхсæвæй рацыдис дыууæ сахаты. Дивизийы ничи фынæй код- 
та, се ’ппæт дæр æнхъæлмæ кастысты бырсты райдианмæ, æр- 
кæс-æркæс кодтой сахæттæм. Æнхъæлмæ кастысты уыцы минутмæ 
сгарджытæ дæр. 
’— Уыныс, гвардийы капитан Астопец, иу бон мæм хæлæг 
кодтай, мæ бинонтæй гæххæтт кæй райстон, уый тыххæй, ды та 
райсом кæнæ иннæбон дæ райгуырæн горæт Горловкæйы уыдзынæ. 
69 

— Нæ зонын, Батырбег, цы ма, дзы фендзынæн, фæлæ дæ ч 
ныхас раст у. Райсом кæнæ иннæбон уыдзыстæм уьш... 
— Чи зоны, æмæ ма фенай ноджы искæй дæр? 
— Сыхæгтæй? 
— Нæ, нæ, дæ мад дæм кæй тыххæй фыста, уый. 
— А-а-а... — загъта худæнбылæй Астопец,— уыцы чызгæй 
зæгъыс? 
— Уæдæ!— бахудти Батырбег. 
— Чи зоны æмæ афтæ дæр рауайа, адæймаджы зæрдæ фынтæй 
хъал...— Стæй та Астопец йæ сахатмæ æркастис æмæ йæхи фæ- 
тызмæггæнгæйæ сдзырдта: — фынддæс минуты фæстæ райдайдзæн. 
Базмæлдзысты сармадзантæ. Æрхæццæ та ис нæ лæгдзинады бон- 
тæй иу... 
. * Уæлдæфы бæрзонд сфардæг сты сырх æмæ дыууæ цъæх ра- 
кетæйы, сармадзантæ ныггыбар-гыбур кодтой, мин хæтæлтæ суагъ- 
той цъæх арт æмæ æхсæвы тары зындис сæуæхсидау. Æхст цыдис 
æнæрынцайгæйæ, зæхх æмризæджы рызтис. Иу цасдæр рæстæджы 
фæстæ уæлдæфæй æрбайхъуыстис нæ уæззау хæдтæхджыты уынæр. 
Æфсæддон хайы разæй цæуæг танкты батальоны танкисттæ 
сæ кæрæдзийы хъæбыстæ кодтой. Капитан Гæдзауы-фырт дæр ма 
иу хатт æркастис дзыппыдаргæ цырагъы рухсмæ йæ картæмæ, 
стæй рафæлгæстис уарийау йæ хъæбатыр танкисттыл. Сармадзан- 
ты гуыв-гуыв фæсабыр, фæлæ хæдтæхджытæ кодтой сæ куыст. 
Бон æрбацъæх... 
Арвы хъæбысы фёрттывтой æртæ цъæх ракетæйы. Мотортæ 
скуыстой æмæ танктæрджытæ сæ къухтæ æрæвæрдтой фрикционтыл. 
Рацитæй æнхъæлмæ кастысты командиры дзырдлæвæрдмæ. 
— Размæ — нысангонд бынæттæм!— фехъуыстис рацийы Гæ- 
дзауы-фырты фидар хъæлæс. Фезмæлдысты æфсæн фидæрттæ æмæ 
лыстæг хъæд фæлдахгæ æмæ цъæлгæнгæйæ фесхуыстой размæ зна- 
джы фидæрттæм. 
Знаджы фидæрттæй ма æнæхъыгдардæй цы бынæтта^ баззад, 
уыдон райхъал сты. Зæххы бын фидаргонд «тигртæ» байгом код- 
той сæ æнæхатыр дзыхтæ æмæ æхсын райдыдтой советон танкты. 
Иу танк ссыгъдис, фæлæ иннæтæ дæсны фæдвæливæнгæнгæ сæхи 
фæаууон кодтой, стæй, немыцæгтæ æнхъæл кæуылты нæ уыдысты, 
ууылты бахызтысты Миусы доныл. 
Миусы фаллаг фарс танктæм хæстæгдæр цы иугай пулеметтæ 
базмæлыдис, уыдон нæ танкисттæ цæугæ-цæуын багæрæхтæ код- 
той æмæ сæ фæздæг скалдис. Танкты уæлæ цы автоматчиктæ 
бадтис, уыдон æргæппытæ кодтой æмæ цæстыныкъуылдмæ æрцах- 
стой доны ныгуылæн фарс зæххы гæбаз — «Гыццыл зæхх». Танк- 
тæ бырстой дарддæр. «Гыццыл зæххыл» цы автоматчиктæ фæфидар 
ис, уыдоны æххуысы фæрцы понтонæй конд хидыл æрбабырста 
фистæг æфсад. 
Хæст бацыдис йæ тæмæны. Уæлдæфы фæзындысты немыцаг 
70 

хæдтæхджытæ, фæлæ нæхиуæттæ семæ бацыдысты уæлдæфон хæсты 
æмæ сæ хæстæг нæ уагътой не ’фсадмæ. 
Гæдзауы-фырты танктæй ноджыдæр иу ссыгъд, фæлæ уæдмæ 
гвардион танкисттæ, фидæрттæм бацæуын цы дыууæ «тигры» нæ 
уагътой, уыдон ныппырх кодтой, бахызтысты фидæртты сæрты, 
æмæ дæсиы моневртæгæнгæйæ^ знаджы фидæрттæ сармадзантæй 
пырхгæнгæйæ, фашистон фистæгæфсæддонты пулеметтæй карстой. 
Знаджы æфсæдтæн советон гвардийы ныхмæ ныллæууын сæ 
бон нæ баци, уырыссаг хæстон техникæ æмæ джебогъы цæф нæ 
баурæдтой. æмæ фæстæмæ цæуын байдыдтой. Цыбыр рæстæгмæ 
знаджы ’фсæдтæй сыгъдæггонд æрцыдис стыр хъæу Куйбышев... 
Бырст фезмæлыдис ноджыдæр æмæ дарддæр ацыдис уæлахизæй. 
Фæздæг æмæ рыгæй баталынг хуры рухс. Хæстонтæн ма 
æрттывтой æрмæстдæр сæ цæстытæ æмæ сдзургæйæ — сæ дæн- 
дæгтæ. Хорз зонгæ гвардионтæ ма-иу сæ кæрæдзийы базыдтой 
сæ хъæлæсты руаджы. 
Немыцаг æфсæдтæ алы ’гъдауæй дæр архайдтой советон æф- 
сады бырст бауромынмæ, æмæ-иу æрдзы уавæртæм гæсгæ зын- 
дæр бацæуæн кæм уыдис, уым бацайдагъ карз хæстытæ. 
Куыдфæстагмæ фашистон æфсæдтæ лæмæгъ ныхкъуырд дæт- 
гæйæ лыгъдысты. Гæдзауы-фырты танктæ бацахстой фæстæмæли- 
дзæг фашистты хæйтты фæндаг, уацары райстой æртæ сæдæ афи- 
церы æмæ салдатæй фылдæр. Уыцы бон не ’фсад абырста горæт 
Сталинойы ’рдæм. 
Хур акъул ис, уыцы афон Гæдзауы-фыртæн лæвæрд æрцыдис 
ног хæс: йæ танктимæ фæцагайдта æхсынæнты хуымы — хъуамæ 
горæт Сталинойы бацæуæнтæ æрцахстаид. Фæлæ æвиппайды фем- 
бæлдис немыцаг танктыл. Хæст сын бацайдагъ. Фашистон маши- 
нæтæ сау фæздæг æмæ цъæх пиллон уагътой. Гæдзауы-фырты 
танктæй дæр фæхъуыдис дыууæ. 
Уыцы хæсты рæстæджы æрцыдис диссаджы цау. Гæдзауы- 
фыртæн йæ хуыздæр танкисттæй иу уыдис танчы командир 
лейтенант Федоров.’ Хæст йæ тæмæны куы бацыдис, уæд хъыг- 
дард æрцыдис йæ танк, йæ рæхысыл нæмыг сæмбæлд æмæ атыд- 
та. Танчы экипажæй ма фервæзтис æрмæстдæр Федоров. Немыцаг 
автоматчиктæ бырыдысты æхсынæны хуымты размæ. 
Гвардийы лейтенант Федоров æрбадтис йæ пулеметы сæргъы 
æмæ знагыл нызгъæлдта нæмгуытæ. Дыккаг нæмыг суадис танкыл. 
Ныр Федоров дæр фæцæф ис, пулемет дæр нал куыста. Танчы 
командир байгом кодта бинаг люк æмæ уырдыгæй рабырыдис йæ 
автоматимæ. Йæ размæ фæцис æртæ немыцаг автоматчикы, Федо- 
ров фæрæвдз ис, æмæ фашисттæ дыууæйæ æрхаудтой автоматы 
фыццаг нæмгуытæй, æртыккаг та йæ къухтæ сдардта — уый уыдис 
немыцаг сгарæг къорды командыгæнæг лейтенант Фогель. 
Хъуыддаг уыдис афтæ, танкты æхсæн карз хæстон фембæлд 
куы рауадис, уæд уыцы рæстæджы нæ фистæг æфсад аззадис 
фæстейы. Нæ сын уыдис дзырдлæвæрд размæ цæуынмæ, коман- 
7/. 

диртæн дæр ахæм фембæлд немыцаг танктимæ уыдис æнæнхъæлæ^ 
джы хъуыддаг. Раст уыцы рæстæджы æхсынæнты астæуæй æрба- 
зындис иу даргъ лæг. Фыццаг æй фехсынмæ хъавыдысты гвар- 
дионтæ, стæй æгæр æргом æмæ уæндонæй куы цыдис, уæд æй 
æрбауагътой. 
Уыцы даргъ лæг. куы ’рбахæццæ ис, уæд кæд æмæ уыдис 
лейтенант Федоров; уый бадтис немыцаг сгарæг афицер Фогелыл. 
Ацы хъуыддаг бирæтæм фæкастис диссаг, фæлæ сын цæф гвар- 
дион цыбырæй радзырдта* хъуыддаг: цæвиттои, Фогель йæ къухтæ 
куы сдардта, уæд ын Федоров йæ хæцæнгæрзтæ аппæрста, æмæ 
дамбаца йæ къухы даргæйæ бамбарын кодта, цæф кæй у æмæ 
йæ хæссын кæй хъæуы, уый. Афтæмæй танчы командир, гвардийы 
лейтенант Федоров, цæф уæвгæйæ, штабмæ æрбаздæхтис æд «æв- 
заг». Уый стыр æххуыс фæцис Сырх Æфсады дарддæры бырстæн, 
уымæн æмæ немыцаг афицерæй базыдтой знаджы пълантæ... 
Æхсæвæй дыууæ сахаты куы рацыдис, уæдмæ горæт бынтон- 
дæр сыгъдæггонд æрцыдис знæгтæй æмæ уыцы бон райсомæй хуры 
фыццагтынтимæ сфæйлыдта ногæй Донбассы зæрдæ — горæт Стали- 
нойы сæрмæ намысы сырх тырыса. 
17. 
Сгарджытæ æрæнцадысты горæт Сталинойы кæроны иу æрдæг- 
хæлд стыр хæдзары. Кæд æфсæддонтæй бирæтæ уагътой сæ фæл- 
лад, афынæй сты, уæддæр Астопецмæ хуыссæг æзвахс не ’рцыд. 
Уый бадтис стъолы уæлхъус æмæ йæ цæстытыл уадысты йæ сы- 
вæллоны бонтæ. Иу афон сыстад, йæхи айвæзтытæ кодта æмæ 
рудзынджы размæ рацыдис. Бон цъæхтæ кодта. Хæсты лæмæгъ 
уынæр хъуыстис горæтæй иу-æртæ километры æддæдæрæй. Æфса- 
ды командыгæнæджы бардзырдмæ гæсгæ, Астопец цы дивизийы 
службæ кодта, уый хъуамæ аулæфыдаид горæт Сталинойы иу-дыууæ 
боны. 
Куыддæр бон æрбарухс, хур йæ сызгъæрин тынтæ æрбанывæз- 
та горæтмæ, афтæ уынджы лæууыдысты Астопец æмæ Батырбег. 
Кæд цалдæр боны бынтондæр нæ бафынæй кодтой, кæд уыдысты 
фæллад, уæддæр сæ цæсгæмттыл зындис циндзинад. Кастысты стыр 
промышленнон горæт Сталиномæ. Заводтæ æмæ фабрикты бæр- 
зонд трубатæ уыдысты стыр лулæтау, фæлæ сæ фæздæг нæ кал^- 
дис. Фашистон æрдонгтæ сæ фехæлдтой, сæ хæзнатæ сын фæластой 
Германмæ. 
— Куыд зæгъыс, ауадздзæни мæ?— бафарста Астопец æмæ 
Батырбегмæ бакаст. 
— Цæуыннæ дæ ауадздзæн, стыр аргъ дын куы кæны. 
— Уæдæ куыд бакæнон, Батырбег? 
— Ацу Воинковмæ, бамбарьш ын кæн хъуыддаг, стæй йæм 
рапорт бадæтт. 
72 

Астопец ацыд. Воинков ыл бацин кодта, сдзырдта йæм фæл- 
мæн хъæлæсæй: 
— Гъы, гвардийы капитан, дæ райгуырæн горæтмæ, зæгъыс, 
æрбахæццæ дæ? 
— Афтæ, гвардийы дæлбулкъон. 
— Горловкæмæ? 
— Афтæ. 
— Иу бон? 
— Гъо. 
— Хорз. Ныртæккæ цæуыи инæлармæ. Банхъæлмæ мæм кæс 
æмæ дын бæлвырд дзуапп ратдзынæн,— загъта Воинков æмæ араст 
ис дивизийы штабмæ. 
Астопецы æцæгдæр бирæ æнхъæлмæ кæсын нæ бахъуыдис. 
Иу-дæс минуты фæстæ рацыдис Воинков æмæ куы фембæлдис 
Астопецыл, уæд ын фехъусын кодта: 
— Инæларæн куы радзырдтон дæ хабар, уæд иу ныхас дæр 
нал скодта. Æрмæст, дам, иунæг бон йеддæмæ нæ. Фæдзæхста 
ма, цæмæй дæхи хъахъхъæнай, æмбарыс, Астопец? 
— Æмбарын, гвардийы дæлбулкъон,— сдзырдта Астопец худ- 
гæйæ. Ахæм хуымæтæджы хуызы дыууæ командиры фæдзурынц 
сæ кæрæдзийæн сабыр сахаты, стæй æрмæстдæр дыууæйæ куы 
вæййынц, уæд.— Фæлæ не ’мбарын, мæхи хъахъхъæнын мын цæ- 
мæн фæдзæхсы, уый. 
— Ам нæ ныббырст тынг тагъд уыд,— загъта Воинков,— 
æмæ хицæн фашистон къордтæ, хицæн æфсæдтæ баззади нæ чъыл- 
дыммæ — чи ныккæнды, чи хъæды, чи та æндæр рæтты. Уымæй 
тас у Горловкæмæ æввахс рæтты дæр. Бамбæрстай? 
— Бамбæрстон. 
— Гъе уæдæ цу. Æрмæст иунæг бон, хъусыс? 
— Хъусын, æмбал гвардийы дæлбулкъон. 
Егонский уайтагъд арæвдз кодта Астопецы дзырдмæ гæсгæ 
мотоцикл, кæд æмæ йын Батырбег дзырдта искæй акæн демæ, 
зæгъгæ, уæддæр не сразы ис, ам, дам, алы лæг дæр нымады у, 
æз мæхæдæг кæй цæуын, уый — æгъгъæд. 
Машинæ йæ цыд кæны. Астопец фæлгæсы хæстæй æфхæрд 
быдыртæм æмæ та йæ зæрдыл æрбалæууыдысты йæ сывæллоны 
бонтæ. Мæнæ фæхæстæг кæны Горловкæмæ, кæсы æмæ хъæугæ- 
рон бæрзондыл цы бæгæныфыцæн завод уыдис, уым змæлынц адæм. 
Дис кæны, цавæр адæм сты æмæ цæй фæдыл æмызмæлд код- 
той, ууыл. Уæдмæ æрбахæццæ ис æмæ федта цæрджытæ бедратимæ 
кæй разгъор-базгъор кодтой, уый. 
Æрбахæццæ адæммæ, баурæдта йæ мотоцикл. Йæ зрнгæтæй 
йæм бирæтæ æрбакæсынц, фæлæ йæ ничиуал базоны. Диссагау 
æм фæкасти, афтæ тынг кæй аивта хæстьг бонты йæ хуыз, уый. 
Мæнæ йæ рæзты дзаг бедраимæ фæтагъд кæны йæ хорз зонгæ, 
73 

йæ фыды лымæн зæронд Грицко. Ацы хатт нал баурæдта Астопец 
йæхи æмæ йæм сдзырдта хъæлдзæг хъæлæсæй: 
— О, Грицко! Нал мæ зоныс, цы? 
Грицко йæ бедра æрæвæргæйæ æдзынæг ныккастис Астопец- 
мæ. Астопец ма йæ фыр цинæй цы загътаид, уый нал зыдта 
æмæ схъæр кодта: 
— Уый, Грицко, æз дæн, æз, ау куыд нал мæ зоныс?! 
Ныр Грицкойы цæсгом фæирд ис æмæ ныхъхъæр кодта: 
— Ваня, Ваня!— æмæ йæ къухтæ тыгъдæй æрбазгъордта Асто- 
пецмæ. Сæ кæрæдзийы ныхъхъæбыс кодтой. Стæй Грицко иу санчъех 
фæстæмæ рацæугæйæ ноджыдæр иу хатт бакастис Астопецмæ æмæ 
зæронд лæгæн йæ цæстытыл фæзындис цæстысыгтæ. 
Астопец фæтарстис, кæд йæ мадыл исты æрцыдис, зæгъгæ, 
æмæ тарстхуыз æмæ ризгæ хъæлæсæй афарста зæронд лæджы: 
— Цы хабар у, Грицко, цæуыл хъыг кæныс?! 
— Ниды, мæ хур, ницы. Нал дæ базыдтон, стæй дæ ничи- 
уал базондзæнис. Аивта дæ хуызг риу та хæрзиуджыты бын фæ- 
ци. Чи зоны, æмæ ма дæ исчи куы базона, уæддæр æй нæ бауырн- 
. дзæнис. 
— Ау, уый та куыд, цæуылнæ йæ бауырндзæнис? 
— Нал, мæ хур, нал. Ам дын марды ’гъдæуттæ фæкодта дæ 
мад, фæкуыдта, фæхъынцъым кодта, ды та цардæгас дæ афтæмæй. 
— Уый ницы кæны, Грицко, фæлæ ма мæ мад æгас у æви?.. 
Грицко Астопецмæ бакæсгæйæ фембæрста хъуыддаг æмæ йæхи 
фæхъæлдзæгдæр кодта. 
— Ма тæрс7 мæ хур, ма тæрс> Ванюшæ, дзæбæх у дæ мад. 
Ныртæккæ йæ дæхæдæг фендзынæ. 
Дыууæ зонгæйæн ныхас кæнинаг бирæ уыдис, фæлæ тагъд- 
тагъдæй афæрстытæ кодтой сæ кæрæдзийы. Астопецы зæрдæйы 
тугтæ калдысты фашистты æбуалгъдзинады хабæрттæй. 
— Мæнæ кæс,— дзырдта Грицко,— нæ горæты цыдæриддæр 
хорздзинæдтæ уыдис, уыдон пырхгонд æмæ хæлд æрцыдысты, фæс- 
тагмæ ма дзы куыста бæгæныгæнæн завод æмæ уый дæр срæмыгъ- 
той знон горæтæй куы лыгъдысты, уæд. Бæгæны ’фснайæн стыр 
боцкъатæ фехæлдысты æмæ адæм сæхицæн хæссынц бæгæны. Уæ- 
дæ дзæгъæлы сæфтæн æвгъау нæу? 
— Æмæ хæлæттаг та цæмæн фæцис бæгæны? 
— Абон цы комендант æрбацыдис горæтмæ, уый æркастис 
уавæрмæ æмæ загъта, ницыуал гæнæн ис боцкъатæн, æмæ, дам, 
æй горæты цæрджытæн ауадзут, кæннод фесæфдзæн. Гъемæ, мæ 
хур, æндæргæнæн нал уыдис. Мæнæн мæ зæрдæ срыстис,— дзырд- 
та дарддæр Грицко,— заводы фехæлды хабар куы фехъуыстон, 
уæд, фæлæ адæм гыццылгай куы базмæлыдысты, уæд æз дæр 
æнæбарыгомау рацыдтæн. Мæнæ дзы хæссын иу бедрайы дзаг. Цом 
махмæ, иу гыццыл абадæм, фæйнæ бæгæныйы дæр аназæм. 
— Бузныг, Грицко, ныртæккæ мын рæстæг нæй. Æрмæстдæр 
мæ мады абæрæг кæнынмæ ракуырдтон мæхи. Мæнæ тагъд знаг 
74 

дæрæнгонд æрцæудзæнйс æмæ уæд фендзыстæм, ;фæбаддзыстæм, 
фæныхас кæндзыстæм нæ фаг. Ныр та уал хæрзбон, Грицко! 
— Амондимæ æрыздæх, мæ хур, амондимæ!— загъта Грицко 
æмæ ма йæ фæдыл фæкастис, цалынмæ фæаууон ис, уæдмæ, уый 
фæстæ систа йæ бедра æмæ араст ис сæ æрдæгхæлд хæдзармæ... 
Уыдис хурныгуылын афон. Астопец азылдис, йæ фыдимæ цы 
шахтæты куыста, уыдоныл, фæлæ се ’ппæт дæр уыдысты рæмыгъд 
æмæ хæлд, се ’ппæтæн дæр сæ цæстæнгас уыдис æфхæрд сидзæ- 
рау, æнæхæлдæй ма цы штольнятæ баззад, уыдоны хъæдæрмæ- 
гæй тагъдис дон, цыма кæугæ кодтой, уыйау. 
Астопец фæцæуы йæ райгуырæн хæдзармæ. Фæталынг кæны, 
йæ цæстытыл та ауадысты йæ сывæллоны бонтæ. 
Мад-иу сæхимæ куы нæ уыдис, æмæ йæм-иу хæрын куы 
’рцыд, уæд-иу дуарыл цы стыр гуыдыр уыдис, уый дæгъæлæй 
куыд байгом кодта, йæхи куыд сæфсин кодта къæбицы... 
Астопецæн йæ хæдзар дард нал у, мæнæ тæккæ хъæугæро- 
ны. Йæ мотоцикл ахуыссын кодта æмæ йæ фæтулы, кæннод ма- 
шинæйы хъæрмæ ракæсдзæн йæ мад æмæ йæ фендзæнис. 
Мæнæ йæ хæдзар. Кæртыл бру нал ис, хæдзар дæр иу гыц- 
цыл фæкъул, йе ’ддаг бакаст — мæгуырау. Мæнæ, кæрты,хæдзармæ 
æввахс цы ныккæнд уыдис, уый дæр, фæлæ уымæн дæр йæ асинтæ 
фехæлдысты. 
Астопец йæ мотоцикл ныккæнды сæры къулыл банцой кодта, 
Алæууыд ма иу-цалдæр минуты, йæ цæст ма ахаста сæ хæдза- 
рыл. рæстæ уыд сабыр, æрмæст-иу стæм хатт æрбайхъуыстис, 
уынгты цы иугай адæймæгтæ цыдис, уыдоны ныхасы скъуыддзæгтæ. 
Нырма немыц ардыгæй знон алыгъдысты æмæ дзы хицау нæма 
уыдзæнис, адæм ма тарст сты, зæгъгæ, хъуыды кодта йæхинымæр 
Астопец, стæй йæ зæрдыл æрбалæууыдис, райсом æй боныцъæхты 
фæстæмæ здæхын кæй хъæуы, йæ рæстæг кæй фæцæуы, уый. 
Сабыргай бацыд Астопец дуармæ, байхъуыста хæдзармæ æмæ 
дзы ницы змæлын цæуы, æркаст дуармæ æмæ йыл, хæсты агъом- 
мæ цы гуыдыр æвæрд уыдис, уыцы гуыдыр. Ныр фæхъуыды кодта 
Астопец æмæ загъта йæхинымæр: 
«Нана нæхимæ нæй, æз гуыдыр байгом кæндзынæн зæгæлæй 
æмæ мæхи бамбæхсдзынæн»... Астопецæн фыр цинæй йæ буар 
ныддыз-дыз кодта. 
Цалдæр къæппы фæцыдис, стæй фегом ис дуар. Раст уыцы 
рæстæджы Астопецы хъустыл ауадис цавæрдæр уынæр, фæкастис 
æм афтæ, цыма, хæдзары чидæр фезмæлыд. Йæ хъус авæрдта 
дуарыл æмæ хъыпп-сыпп дæр нæ. 
Уый мæхимæ афтæ фæкастис, уыййеддæмæ гуыдырæвæрд хæ- 
дзары та чи хъуамæ уа, зæгъгæ, фæхудтис Астопец йæхиуыл, 
феуæгъд кодта дуар æмæ куыддæр фегом ис, афтæ фехъуыстис 
топпы хъæр, раст уыцы рæстæджы уынгæй кæртмæ æрбазгъордта 
цалдæр адæймаджы хæцæнгæрзтимæ... 
75 

*** 
Æрцыдис æнамонд хабар. Уый уыдис афтæ. Не ’фсæдтæ го- 
рæт Сталино куы асыгъдæг кодтой, уæд галиу фланджы цы не- 
мыцаг æфсæдтæ уыдис, уыдон голлаггонды аззадысты, æмæ сæ 
иуæй-иутæн сæ бон нал бацис алидзын. Ахæмтæй уыдис, Асто- 
пецы мад Аксинямæ цы немыцаг афицер æрбынат кодта, уый дæр. 
Немыцаг афицер зæронд’ Аксиняйæн ныллæгъстæ кодта, йæ 
разы йæ зоигуытыл æрхауд æмæ æрдæг цъæррæмыхстытæй бам- 
барын кодта, мад йеддæмæ йын кæй ничи ис æмæ йæм æнхъæлмæ 
кæй кæсы. 
Бирæ алыхуызон хъуыдытæ февзæрдис Аксиняйы сæрымагъзы, 
афтæмæй ацыдис, коменданты йын цы хæдзар амыдтой, уырдæм. 
Уым бамбæрста цемыцаг æгъатыр æфсæдтæ сырд кæй æрцыдысты, 
уый. Сабыргай æрбаздæхт йæ хæдзары размæ. Сбадти къæсæрыл 
æмæ йæ кæртмæ кæсгæйæ йæ зæрдыл æрбалæууыдис, йæ иунæг 
хъæбул... æнæхабарæй кæй фесæфтис... 
Ахæм сахаты Аксиняйæн йæ бон нал вæййы йæхи бауромын 
æмæ та йын мæнæ ныр дæр, царды зындзинæдтæ цы цæсгом 
ныххæххытæ кодтой, ууыл æртылдысты йæ судзгæ цæссыгтæ. Маст 
схæццæ ис йæ хурхмæ. Йæ сæры февзæрдис фарста: «Чи мын 
амардта мæ хъæбулы? Фашистон æфсæдтæ! Уæдæ калм, адæй- 
магæи йæ удхæссæг чи у, уый барвæндонæй исчи йæ роны дары? Нæ!» 
— Нæ дары, нæ дары!— сдзырдта ризгæ хъæлæсæй æмæ 
фæраст ис комендантмæ. Уый уыдис хурныгуылынафон. Комендан- 
тæн Аксиня раныхас кодта. Уыцы рæстæджы сырх æфсæддонтæй уым 
иичи уыдис, фæлæ куыддæр фæзындысты, афтæ комендант радта 
дзырд. Æмæ мæнæ ныр, куыддæр æрбахæццæ сты сырх æфсæддон- 
тæ Аксиняйы хæдзармæ, афтæ дзы фæцыдис топпы хъæр. 
Сырх æфсæддонтæ фембæрстой, цыдæр фыдбылыз кæй æрцы- 
дис, уый, æмæ батагъд кодтой хæдзармæ, зæронд усæн уыцы гæра- 
хæй йæ буар иыддыз-дыз кодта, йæ цæстытæ атартæ сты æмæ 
йæ мидбынаты æрхауди, ницыуал бамбæрста. 
#*& 
Дыккаг бон хъуамæ гвардион æфсæддон хай цæуа дарддæр. 
Хур арвыл дзæвгар су.ади, фæлæ уæддæр нæма фæзындис сгар- 
джыты ротæйы командир. Батырбегмæ Воинков цалдæр хатты æр- 
бадзырдта. Батырбег радты дзуапп: 
— Нæма фæзынд, .æмбал гвардийы дæлбулкъок. 
Æмæ та-иу алы ахæм дзуагшы фæстæ дæр ссыгъта тамако 
æмæ блиндажы райдыдта рацу-бацу кæнын. Йæ сæры кæрæдзийы 
ивтой алыхуызон хъуыдытæ, кæд, мыййаг, йæ мотоцикл фехæлдис, 
кæд дзы искуы исты срысти... хаттæй-хатт та йæ сæрмæ æрцæуы 
исты фыдбылызы хабар дæр, уæд йæхинымæр фæдзуры: «Нæ, кæ, 
уый гæнæн нæй. Уымæй Хуыцау бахизæд». 
76 

Хъуамæ æстдæс сахатыл гвардион æфсæддон хайæн йæ разæй 
ацæуа сгарæг ротæ, фæлæ Астопец нæй æмæ нæй. Батырбег æр- 
кастис йæ сахатмæ æмæ уыдис иуæндæс. Ахъуыды кодта, стæй 
систа телефоны хæтæл æмæ бадзырдта дæлбулкъон Воинковмæ. 
Фехъусын ын кодта, Астопецмæ йæ зæрдæ кæй æхсайы, уый. Ра- 
куырдта дзы, цæмæй Астопецы хъуыддаг сбæлвырд кæна, уый 
тыххæй йын радта сахат æмæ æрдæг. 
Батырбеджы ныхасыл сразы ис Воинков. Батырбег фæдзырд- 
та Егонскиймæ æмæ йын фехъусын^кодта^цалынмæ Астопецы хъуыд- 
даг сбæрæг кæна, уæдмæ йæ бæсты кæй уыдзæн, уый. 
Батырбег иунæгæй нæ цыдис, йемæ ма уыдис Чихишвили æмæ 
дыууæ автоматчикы. Мотоциклтæ уайтагъд уыдысты цæттæ, æр- 
кастысты бынатон картæмæ æмæ фæцагайдтой. Цыбыр рæстæгмæ 
бахæццæ сты Горловкæмæ, фæиуфæрсты кодтой æмæ сæ ных са- 
рæзтой фæндзæм шахтæмæ. г 
Мæнæ фæндзæм шахтæ дæр, фæлæ йæ дарддæр кæм хъуамæ 
агурой. Уæд Батырбег цалдæр секунды фæстæ рахаста уынаф- 
фæ, шахтæмæ хæстæгдæр цы хъæу ис, уырдæм ацæуынмæ. Мо- 
тоциклтæ тахтысты кæрæдзийы фæдыл, хъæумæ бирæ нал хъуыдис, 
афтæ сгарджытæ фембæлдысты иу фистæг цæуæгыл æмæ йæ афарс- 
той, фæндзæм шахтæйы кусджытæ кæцы ран цæрынц, уымæй. Зæ- 
ронд лæг йæ худ сисгæйæ раарфæ кодта йе ’мбæлджытæн: 
— Бирæ цæрут, уæ рынтæ бахæрон, æз мæхæдæг дæр аздæ- 
хин уемæ, фæлæ мын гæнæн нæй. Хъæу та у уæртæ уый,— аца- 
мыдта лæг, хæстæгдæр хъæумæ. 
Мотоциклтæ уайтагъд фæкуыси сты хъæуы, иу гыццыл куы 
ауадысты уынджы, уæд иу хæдзары сæрмæ ауыдтой сырх тырыса. 
Фæзылдысты уыцырдæм æмæ хæдзары дуарыл ауыдтой фыст: «Ко- 
меидатурæ». 
Батырбег æмæ Чихишвили хæдзармæ бацæуæныл лæууæг сыр- 
хæфсæддонмæ сæ документтæ равдисгæйæ бацыдысты комендант- 
мæ æмæ Батырбег радзырдта, цы хъуыддаджы фæдыл æрцыдысты, 
уый. Комендаит иу цасдæр стъолмæ кæсгæйæ аззадис, стæй йæ 
сæр сисгæйæ загъта ныллæг хъæлæсæй: 
— Уæззау цæф фæцис, мах афойкадыл куы нæ бахæццæ 
уыдаиккам, уæд æй дыккаг цæф дæр ныккодтаид немыцаг афицер. 
Комендант хæрз цыбырæй радзырдта, хъуыддаг куыд уыдис, 
уый. Астопецы хæдзар бацамонынмæ сын семæ арвыста комен- 
датурæйы кусджытæй иу салдаты. Иу гыццыл куы ауадысты, уæд 
Батырбег афарста уыцы салдаты. 
— Дохтыр æй федта? 
— Дохтыр нæма ис ацы хъæуы, гвардийы хистæр лейтенант, 
фæлæ йæ фельдшер федта. 
77 

— Фельдшер? 
— Афтæ.— Радта дзуапп салдат. Батырбег фисыны раз фæу- 
рæдта йæ мотоцикл, фæлæууыдысты иннæтæ дæр. 
— Æмбал Чихишвили,— сдзырдта Батырбег. 
— Хъусын. 
— Тагъд Горловкæмæ, æфсæддон госпитальмæ. Хъуыддаг бам- 
барын кæн æмæ æвæстиатæй дохтыримæ — ардæм. Зæгъ, хъæуы 
тагъд медицинон æххуыс. Ам дæм æнхъæлмæ кæсдзæн фæндага- 
монæг. 
— Ис,— загъта Чихишвили æмæ фæцагайдта Горловкæмæ. 
Иу-æртæ минутмæ сгарджытæ бахæццæ сты Астопецы хæдзармæ. 
Рагæппытæ кодтой мотоциклтæй, фæндагамонæг салдатæн раарфæ 
кодтой, сæхæдæг бахостой дуар. Ракастис сæм иу ацæргæ лæг 
æмæ сæ акодта мидæмæ. 
Астопец хуыссыдис хъæдын сынтæгыл. Йæ уæлхъус бадтис 
иу зæронд ус; йæ сæр дыууæрдæм ракъул-бакъул кодта, йæ буар 
рызти. Уый уыдис йæ мад. Йæ цæстæнгас уыдис æбæрæг кæдæм- 
дæр арæзт фынæйау. Æрбацæуджыты дæр нæ рахатыдта, цалынмæ 
йæм ацæргæ лæг не сдзырдта, уæдмæ. 
— Аксиня, адон Ваняйы æмбæлттæ сты,— загъта лæг. Зæ- 
ронд ус аджих ис, стæй фестадис, Батырбегыл йæ цæнгтæ æртыхта 
æмæ фехъуысти йæ кæуын хъæлæс: 
— Бахатыр мын кæнут, мæ хуртæ. Ныххатыр мын кæнут, 
мæ хъæбулы мæхæдæг куы амардтон, о, цыма кæнон?! О, мæ 
царды рухс Ваня!.. 
Батырбег бацыди Астопецы цурмæ, йæ уæлхъус æрлæууыдысты 
иннæ дыууæ сгарæджы дæр. 
Астопец улæфыдис уæззау. Йæ цæсгом уыдис фæлурс, йæ 
цæстытæ цъынд. Хаттæй-хатт-иу ныллæг хъæлæсæй схъæрзыдта. 
Аксиня йæ зырзыргæнаг къух йæ хъæбулы ныхыл æрæвæрдта 
æмæ ризгæ хъæлæсæй сдзырдта: 
— Ваня, о Ваня, ракæс, мæнæ де ’фсæддон æмбæлттæ. 
Астопец сабыргай байгом кодта йæ цæстытæ æмæ Батырбеджы 
йæ уæлхъус фенгæйæ исдуг джихæй баззадис. Йæхиуыл сцæйхæ^ 
цыдис, фæлæ уæззау ныхъхъæрзыдта æмæ йæ цæстытæ бацъынд 
кодта. 
— Нæ хъæуы, Ваня, нæ хъæуы. Уæлдай змæлд ма кæн,— 
сдзырдта Батырбёг æмæ йæ разы æрбадтис.— Ма тæрс Ваня, 
ма тæрс. Цæфтыл ахуыр стæм, байгас дын уыдзæнис æмæ та 
иумæ бырсдзыстæм размæ. Чихишвили дæр мемæ ис æмæ дох- 
тырмæ ацыдис Горловкæмæ. Адзæбæх дæ кæндзысты,— зæрдæтæ 
æвæрдта Батырбег йе ’фсæддон æфсымæрæн. Кæд Астопецмæ кæс- 
гæйæ Батырбегæн йæ зæрдæ рыстис, уæддæр йæхи дардта хъæл- 
дзæг. 
— Бузныг, Батырбег... Уыныс, уый та дын райгуырæн бынæт- 
тæм тырнындзинад. Воинковæн та зæгъ, дæ фæдзæхст, дам, раст 
78 

уыдис, æмæ йæ кæй нæ сæххæст кодтон, уый бæллæх у ай... 
— Хорз, хорз, зæгъдзынæн. 
Æдде æрбайхъуыстис мотоциклы хъæр. Йæ размæ разгъордта 
сгарджытæй иу. Цасдæры фæстæ хæдзармæ æрбахызтысты æф- 
сæддон госпиталы дохтыр æмæ Чихишвили. Кæрæдзийæн радтой 
салам. 
Дохтыр йæхи арæвдз кодта, байхъуыстытæ йæм кодта, йæхи- 
мæ цыдæртæ афыста, цæуылдæр асагъæс кодта, стæй та йæм 
ногæй байхъуыста, уый фæстæ Астопецæн судзин акодта йæ цон- 
джы. Аксиня лæууыдис йæ фарсмæ æмæ тарстхуызæй кастис дох- 
тыры архайдмæ. Дохтыр æй фæхъуыды кодта æмæ йæм сдзырдта 
хъæлдзæг хъæлæсæй: . 
— Ма тæрс, нæ мад, ницы уыдзæнис дæ хъæбулæн, ахæм 
цæфтыл хæсты быдыры сахуыр ис,— стæй аздæхт цæф лæгмæ,— 
дæуæн та иу мæймæ æввахс æрцæудзæнис госпиталы ахуыссын 
æмæ хи дзæбæх кæнын, æндæр гæнæн нæй. 
Астопецы цæстытыл фæбæрæг ис, разы кæй нæу дохтыры ны- 
хасыл. Фæлæ уæдмæ Аксиня загъта дохтырæн: 
— Бузныг. Бирæ фæцæр дæ ныййарджыты фæндиаг. 
19-_ , 
Белоцерковкæ хæсты агъоммæ уыдис рæсугъд æмæ райдзаст 
хъæу. Хъæуы астæу уыдис булвар, чындздзон чызгау цъæх къæ- 
бæлдзыг сыфтæрты бын арæзт уыди бандæттæ. Хъæуы алыварс 
цъæх-цъæхид гауызау йæхи дæрдтыл аивæзта фæз, хъæуы хур- 
ныгуылæнфарсы ’рдыгæй æвзист тæмæнтæ калгæйæ згъордта цæс- 
сыгау сыгъдæг дон. 
Хъæуы ма баззадис цалдæр æнæхæлд хæдзары, цæрджытæй— 
иу стæм зæронд лæгтæ æмæ зæронд устытæ. Фæсивæдæй чи 
бахъомыл, уыдон фашисттæ акодтой станцæмæ æмæ сæ дуарæхгæд 
эшелоны арвыстой Германмæ, сæ ныййарджытæ поезды фæстæ 
кæугæйæ баззадысты... 
Немыц сæм куы бабырстой, сæ райдзаст æмæ сын сæ рæсугъд 
цард куы фехæлдтой, уæдæй нырмæ рацыдис дыууæ азæй фылдæр. 
Адæм бафæлладысты удхарæй. Хъæуы цæрджытæй ма хæцынхъом 
чи уыдис, уыдон алыгъдысты хъæдмæ партизантæм æмæ архайд- 
той знаджы ныхмæ, хæлдтой æфсæн фæндæгтæ, лæбурдтой хъæутæм 
æмæ пырх кодтой, фашистты кæм æййæфтой, уым. 
Знаджы æфсæддон госпиталь фыццаг лæууыдис хъæуы мидæг, 
фæстагмæ та йæ раивтой хъæуы ныгуылæн фарсмæ, уым сарæзтой 
фæсвæдгонд палаткæтæ. 
Уыцы госпиталы уыдис Агнессæ дæр. Дохтыры куыст нæ код- 
та, уыдис сыгъдæггæнæг. Йæ хуыз афтæ аивта æмæ йæ йæ хæс- 
тæгдæр æмбæлттæ дæр нал базыдтаиккой; ныффæлурс ис, йæ дзык- 
кутæ фæхаласхуыз сты, йæ рæсугъд æрвхуыз цæстытæ бахаудысты 
мидæмæ, фæлæ ма уæддæр баззадис сæ рагон цæхæр. 
79 

Уыдис талынг æхсæв, арвыл тæмæнтæ калдтой стъалытæ. Не- 
мыцаг госпиталы кусджытæ уыдысты сæ тар фынæйы, фæлæ Аг- 
нессæмæ хæстæг дæр нæ цыдис хуыссæг. Рудзынгæй стъалытæм 
касти, афтæмæй йæ цæстытыл уадысты йæ царды нывтæ, йæ сæры 
зилдух кодтой алыхуызон хъуыдытæ. 
«Нæ, нæ уыдзæн, стъалытæ нæ бамынæг уыдзысты,— дзырдта 
йæхинымæр Агнессæ,— нæ уыдзæн, Сырх Æфсад бырсы размæ, 
дæрæн кæны знаджы æфсæдты. Тагъд сæ ардæм дæр хъæуы, тагъд 
æз дæр хъуамæ фервæзон уацайраджы цардæй»... 
Æрмæст ын æхсæв вæййы йæ цардыл ахъуыдытæ кæныны 
фадат. Йе ’пппæт хъуыдыты фæстæ кæддæриддæр æрцæуы иу кæрон- 
бæттæнмæ: алидзын хъæуы исты амалæй партизантæм. Фæлæ 
куыд? Знаджы патрултæ уæлдай тынгдæр дарынц сæ цæст Агнес- 
сæмæ, цыма.йын йæ фæнд æмбарынц, уый хуызæн. 
Æмбисæхса^вæй дзæвгар куы рацыд, уæд скæсæнырдыгæй сау 
тар арвмæ схъуызыдис мæй, дуне уыд мæрдон сабыр, æрмæст ма 
дардæй сыгъд æмæ бомбæты рæмыгъдæй пырхгонд хъæды ’рдыгæй 
хъуыстис уыджы дзыназын. Агнессæйы фæллад æмæ æфхæрд 
буарыл дæр фæуæлахиз ис хуыссæг æмæ иннæ уацар сылгоймæг- 
тимæ бафынæй ис уæлæнгай къахт уымæл ныккæнды хуылыдз 
фæсалыл. 
*** 
Бон куыддæр фæцъæх ис, афтæ иыккæндмæ æрбайхъуыстис 
немыцаг патрулы бæзджын æмæ дæрзæг хъæлæс: 
— Уæлæмæ! Æгъгъæд фынæй кæнут! 
Агнессæ æмæ йе ’мбæлттæ ахуыр уыдысты ахæм хъæртыл, 
фæлæ уæддæр фестъæлфыдысты æмæ уайтагъд балæууыдысты сæ 
куысты бынаты. Алæууыдысты сæ консервы банкæтæй конд коте- 
локтимæ æмæ райстой сæ аходæны хай. 
Госпиталы хицау дохтыр Шульц арæх фæдзуры йæхимæ Агнес- 
сæмæ, куы — фæлмæн ныхæстæ, куы — æртхъирæнтæ. 
Цалдæр хатты фæнд дæр скодта Агнессæйы лагермæ арви- 
тыныл, фæлæ йæ бон нæ уыдис, æгæр цыди йæ зæрдæмæ. 
Фæссюсор фондз сахатыл Агнессæ лæууыдис Шульцы стъолы 
уæлхъус, кæд æм дохтыр цалдæр хатты бахатыд, цæмæй сбад- 
таид, уæддæр. Сæ ныхас нæ бадт кæрæдзийыл æмæ мæсты кодта 
Шульц, фæлæ уæддæр йæ маст æмбæхсы, уромы йæхи æмæ ху- 
дæнбылæй, фæлмæн хъæлæсæй дзуры. 
— Нæ зонын, нæ зонын, диссаг мæм кæсы. Ныр дын цал 
æмæ дын цал хатты дзырдтон, фæлæ уæддæр ницы. Цæуылнæ 
зоныс уый, æмæ медицинæйы куысджытæ сыгъдæг наукон кусджы- 
тæ кæй сты, иумæйагæй сын кæй ницы ис политикæимæ. Махæн 
нæ хæс у рынчыны дзæбæх кæнын, уымæн йæ низ равзарын, уый- 
йедæмæ, чи куыд хъуыды кæны, уый мах хъуыддаг нæу. 
80 

Дæу зылынмæ зондахастыл сахуыр кодта, афтæ бирæ цы 
Фыдыбæсты кой кæныс, уый. 
— О, мæ Фыдыбæстæ... 
— Æнæзонд ма у,— загъта Шульц æмæ йæ бынатæй фес- 
тад.— Адæймаг цæры иу хатт, стæй уæд амæлы, ферох вæййы 
йæ ном, ничиуал фæзоны, ахæм лæг царди, уый дæр. Дæ зæрдыл 
дар, адæймаг цалынмæ æгас уа, уæдмæ цы фена цардæй, уый—- 
йæхи. 
— Уый раст нæу, дохтыр Шульц, хорз адæймаджы номæн 
ферохгæнæн никуы ис. Ис ахæм адæймæгтæ, сæ нæмттæ æнусмæ 
кæмæн цæрынц. 
— Читæ сты уыдон? Кæмæй зæгъыс? 
— Уыдон?— Агнессæ чысыл фæлæууыд йæ ныхасæй. — Уыдон 
сты Советон Цæдисы Хъæбатыртæ: Гостелло; Зоя Космодемьян- 
ская, Матросов... 
...Шульцæн йæ цæстытæ атартæ сты фыр мæстæй, исдуг æм 
ахæм хъуыды фæзынд — æрцауындзыи æй кæна, фæлæ та йæ 
маст нынныхъуырдта. 
— Агнессæ, уыцы ныхæстæ ныууадзæм, æрдæбон дын куы 
загътон, дохтыры политикæимæ ницы хъуыддаг ис, цардыл аныхас 
кæнæм. 
— Цард о, уый диссаг у... 
— Диссаг у, диссаг, Агнессæ, æмæ дын æз дæр уый тыххæй. 
зæгъын. Адæймаг куы райгуыры, уæд уырдыгæй фæстæмæ йæ 
цард йæ амæлæты онг вæййы кинонызау, йæ алы бон та уыцы 
кинонывæй иу хицæн гæбазы хуызæн æмæ уыцы гæбæзтæ се 
’ппæт дæр æххæст куы вæййынц, уæд ахæм цард вæййы æххæст 
æмæ адæймагæн йæ фæстаг сахат æнцондæр вæййы, бузныг вæййы, 
йæ ивгъуыд царды уæгъд бынæттæ кæй нæ аирвæзтис, уымæй. 
Дæ зæрдыл дар: абон дæ къухты цы нæ бафта, уымæ дын 
райсом фæстæмæ раздæхæн нал ис. Афтæ у адæймаджы цард 
дæр. Ды ныр дæ æвзонг, цардбæллон, æмæ дæ дидинæджы бонтæ 
куы аивгъуыйой, уæд сæм фæстæмæ раздæхæн нал уыдзæнис, фæнд- 
гæ та ма дæ кæндзæнис, фæсмон кæндзынæ, фæлæ дзæгъæлы... 
— О, цард кинонывау у,— загъта Агнессæ,— фæлæ цардау 
уыцы кинонывтæ дæр алыхуызон вæййынц; иуæй-иутæ цъыфæй- 
дзаг, туджы пырхæнтæй ахуырст, иннæтæ та рæсугъд, хъæлдзæг, 
райдзаст æмæ цардуарзон. 
Цыдæр ма зæгъынмæ хъавыдис Агнессæ, фæлæ уыдта Шульц’ 
куыд мæсты кæны: уый, æмæ йæхиуыл ныххæцыд. 
20. 
Рæстæг хаста хус, æнæ уаргæ, сæрд йæ тæмæны уыд. Уыцы 
афон Украинæйы быдыртæ вæййынц æмызмæлд, фæлæ ацы хатт 
æрдзы рæсугъддзинад не сбæрæг ис. 
6 Дыууæ уацауы ■ . 81 

Немыц карз ныхлæудтытæ арæзтой, афтæмæй цыдысты фæстæ- 
мæ. Æрдзон æууæлтæ сын ахъаз кæм кодтой, уым-иу рæстæгмæ 
баурæдтой Сырх Æфсады бырст æмæ тагъд-тагъд эвакуаци код- 
той дард фæсфронтмæ се ’фсæддон æвæрæнтæ. 
Донбассы хурныгуылæн арæнмæ æввахс сæ размæ фæцис тар 
хъæдæй æмбæрзт стыр бæрзæндтæ. Цæмæй танктæ æмæ фистæг 
æфсады бырст дарддæр цыдаид æнтыстджынæй, уый тыххæй уыдис 
бабырсæн æрмæстдæр иунæг фæндагыл. Уый уыдис хъæу Мак- 
рый Еланчик, зæгъгæ, ууылты, фæлæ уыцы бацæуæн фашистон 
æфсæдтæ æрфидар кодтой алы ’гъдауæй дæр, æндæр рæтты та 
танктæ æмæ сармадзантæн ацæуæн нæ уыдис. 
Тæккæ бацæуæны зæххы норст æрцыдысты немыцаг уæззау 
танктæ — «Фердинандтæ» æмæ «Тигртæ». 
Ацы хæсты дæр та разæй бырста йæ танктимæ Гæдзауы-фырт. 
Инæлар Кулагины бардзырд хъуыдис æххæст кæнын. Рæстæг куыд 
амыдта, афтæмæй хæрз цыбыр сгæрсты фæстæ бабырстой фæн- 
дагыл Гæдзауы-фырты танктæ, фæлæ æнæнхъæлæджы фембæлды- 
сты знаджы зæххы норст танкты тыхджын цæхæрыл. 
Уайтагъд хъуыстгонд æрцыдис æфсæддон хайы командыгæнæ- 
гæн уавæр. Инæлар Кулагин бардзырд радта, цæмæй арæзт æрцæ- 
уа ног сгæрст. 
Цыбыр рæстæджы фæстæ сгарджыты ротæйы командир гвар- 
дийы хистæр лейтенант Бибойы-фырт фехъусын кодта команды- 
гæнæгæн знаджы зæххынорст танкты тыххæй. 
— Зæххы ныгæд танктæ сармадзантæй куы халæм, уæд бахъæу- 
дзæн бирæ рæстæг, æргом бырст куы бакæнæм, уæд танктæй бирæ 
бабын уыдзæн,— загъта инæлар. 
— Уæдæ дæм цавæр хъуыды ис, æмбал гвардийы инæлар,— 
афарста йæ политхайады сæргълæууæг Жижин. 
— Минометтæ-катюшæтæй сæ ныццæвæм. 
— Уый раст уынаффæ у. 
Инæлар фæсидтис катюшæтæм, йæхæдæг картæйыл кординат- 
тæм гæсгæ бæрæг кодта, знаджы танктæ кæцы ран нуæрст сты, 
уыцы бынæттæ. Уайтагъд фехъусын кодтай инæларæн, гвардион 
минометтæ кæй æрбахæццæ сты, уый. Бардзырд райстой æмæ 
катюшæты аразын байдыдтой, æхсын кæдæм хъæуы,уырдæм. 
Инæлары бардзырд хъуыстгонд æрцыдис æфсæддон хайы дæл- 
дæр командиртæн дæр. Йæхи та бацæттæ кодта Гæдзауы-фырт, 
бамбарын кодта йæ танкисттæн, хъуыддаг куыд уыдзæн, уый. Ком- 
баты танктæрæг Дианбеджы-фырт загъта райдзастæй: 
— Æмбал гвардийы капитан, уæдæ ныртæккæ катюшæтæ, и? 
— Дæс минуты фæстæ. 
— Стæй та бырсæм? 
— Æнæмæнг... 
Бон уыдис изæрырдæхМ. Хæст фæсабыр ис куыддæр, мæнæ 
82 

’ рагуалдзæг их куы ныххæррæтт кæны æмæ дондзæуæнты уынгæг 
рæтты рæстæгмæ куыд фæлæууы, уый хуызæн. 
Знаджы æфсæдтæ ахæм афон нал æнхъæлмæ кастысты Сырх 
Æфсады бырстмæ æмæ фидæрттæ аразыныл фесты. Уырныдта сæ, 
Макрый Еланчикмæ цы фæндаг ис, ууыл Сырх Æфсад кæй не 
’рбацæудзæнис, уый. Гитлеронтæ ацы ран хъавыдысты мах æфсады 
бауромынмæ, сæдых кæнынмæ æмæ ногæй размæ бырст саразынмæ. 
Инæлары бардзырдыл рацыдис æрмæстдæр ссæдз минуты, афтæ 
уыцыиу гуыпп нылластой катюшæтæ. Нæмгуытæ. ’хситгæнгæ атах- 
тысты танкисттæ æмæ фистæг æфсады сæрты. Стæй ноджыдæр 
æмæ ноджыдæр... Зæхх ныррызтис сæ рæмыгъдтытæй... 
Фехъуыстис Гæдзауы-фырты командæ æмæ танктæ, цас сæ 
бон уыдис, афтæ тагъд цæугæйæ фæцагайдтой размæ. Фистæг 
æфсæддонты хъæр дæр райхъуыстис. 
Цасдæр рæстæгмæ хъæумæ бабырстой нæ танктæ, уыдоны фæс- 
тæ та — нæ фистæг æфсад, знаджы æфсæдтæ ахæм æнæнхъæлæджы 
цæфæй куыддæр фæхæццæ сты. 
Хъæу сыгъдæггонд æрцыдис знæгтæй, танктæ фæсхъæу фесты 
æмæ иу комгондмæ сарæзтой сæхи, цæмæй гитлеронты фæндаг 
алыг кæной, уый тыххæй. Бырст рауадис, æнхъæл куыд нæ уыды- 
сты, афтæ хорз. 
— Æцæг гвардион у, сæрæн танкист у Гæдзауы-фырт,— дзырд- 
та райдзастæй инæлар Кулагин. Æмæ Гореев æмæ Жижин дæр 
тынг æнувыдæй сразы сты йемæ. 
Изæрмилты Гæдзауы-фырт фæцæйхæццæ кодта нысангонд бы- 
натмæ, фæлæ знаджы сармадзаны нæмыг сæмбæлдис танктæн йæ 
артаджы бакыл. Сырх цырены пиллон уайтагъд рафæйлыдта æгас 
танкыл дæр, фæздæг бахъардта экипажмæ, уæддæр танк бырста 
размæ æмæ пулеметæй дæрæн кодта знæгты. Гæдзауы-фырт ма 
хъавыдис радиойæ радзурынмæ, фæлæ радио нал куыста. Уæд 
ахъуыды кодта: танк фæуромой æмæ рабырой бинаг люкыл, фæлæ 
кæдæм, знæгты къухтæм уацары? Нæ!.. 
Æмæ танк пиллон уадзгæйæ згъордта размæ æмæ æхста фа- 
шистон æфсæдты. Афтæ кастис, цыма, йæ хуылфы цы адæм бадтис, 
уыдон уыдысты танкæн йæхи æрмæгæй — æндонæй. 
Инæлар Кулагин, Гореев æмæ Жижин сæ худтæ систой æмæ 
рухсаг загътой хъæбатыртæн. Уæдмæ танк комы бæрзондмæ фæзи- 
лæны лæууыдис æнæзмæлгæйæ, сармадзаны хæтæл бынмæ уагъд 
нæ уыдис, фæлæ бæрзонд уыд, цыма удæгас уыд æмæ размæ 
уæлахиздзинадмæ сидтис, уыйау. Æмæ алы салдат дæр уыцы æмби- 
сонды размæ сидæг танк уынгæйæ разæнгарддæр кодта. 
Немыц æппæрст æрцыдысты Днепры ныгуылæн фарсмæ, фæлæ 
ма фидар лæууыдысты горæт Каховкæйы. Горæтæн йæ бацæуæнтæ 
уыдысты тынг фидар. 
Октябры фыццæгæм бонты гвардион æфсæддон хай æрæнцадис, 
Каховкæйæ 50 километры дарддæр чи уыдис, ахæм хъæу Сера- 
83 

гозты. Æфсæддон хайы размæ æвæрд уыдис ахæм хæс, цæмæй 
биноныгæй бæлвырдгонд æрцæуой знаджы фидæрттæ æмæ тыхтæ, 
горæтмæ бацæуæн бынæттæ. Иу чысыл хъуамæ сæ фæллад дæр 
суагътаиккой. 
Танкисттæ-иу изæрæй перекличкæ куы кодтой, уæд-иу фыццаг 
загътой капитан Гæдзауы-фырты æмæ танчы экипажы мыггæгтæ 
æмæ-иу танкисттæ æмдзыхæй дзырдтой: 
— Ам ис! 
Рох нæу Бибойы-фыртæй йæ иубæстаг. 
«О,— хъуыды кодта йæхинымæр Батырбег,— йæ ныхæстæ æрцы- 
дысты. Куырдта, иу хатт ма куы фембæлдыстæм, уæд, куы, 
дам, фæмард уон, уæд-иу нæхимæ мацы ныффысс. Хъуамæ мæм 
мæ мад хæсты фæуынмæ уæддæр æкхъæлмæ кæса... 
Уæд ыл æз бабустæ кодтон. Ныр кæс, нал ис Аким... О, нал 
ис. Мауал æм æнхъæлмæ _кæс, ныййарæг мад, никуы уал ын 
фехъусдзынæ йæ хъæлдзæг ныхас, йæ худыны хъæлæс. Рухсаг у, 
рухсаг, Аким!..». 
Стæй та йæ хъуыдытæ Астопецмæ рахызтысты. Уый дæр рай- 
дзастæй тагъд кодта йæ хъæубæстæ, йæ сыхæгты, йæ мады фенын- 
мæ, æмæ дын уыи йæ цин, йæ фембæлд. Ныр æм æртæ хатты 
ныффыста госпиталмæ, фæлæ дзуапп нæй... Чи зоны, æмæ куьтд у? 
Куыд ницы фыссы? Стæй йæ зæрдыл æрбалæууыд, цытджын Ок- 
тябры социалистон революцийы бæрæгбон кæй æрхæццæ кæны, 
уый иомыл райсом 2-æм ноябры Каховкæмæ ныббырст кæй рай- 
дайдзæнис, цæмæй бæрæгбонмæ знæгтæй æрцæуа сыгъдæггонд. 
2-æм ноябры изæрæй райдыдта сармадзанты æхст, нæмгуыты 
рæмыгъдæй зæхх æмризæджы рызтис. Æхст нæ банцадис иу са- 
хатмæ æввахс, стæй райдыдта бырст. Фезмæлыдысты танктæ æд 
десанттæ, сæ фæдыл фистæг æфсад, уæлдæфы та куыстой хæдтæх- 
джытæ. Каховкæ сыгъдис, рæмыгътой хæстон æфтауцтæ. Не ’фсæдтæ 
горæтмæ бырстой цуркау æвæрд рæнхъытæй, æмæ ранæй-рæтты 
цалдæр фашистон къорды фæсте аззадысты. Хъæды уыдис зын 
архайæн, фæлæ фæлтæрд гвардионтæ уæззау хæстытимæ æнтыст- 
джынæй бырстой размæ. 
Бон цъæх кæнын байдыдта. Танктæ æд десант æрцахстой го- 
рæты хурыскæсæн фарс. Тох бацайдагъ ис уынгты. Воинковы полк 
цыдис разæй, фашисттæ лæууыдысты тынг фидар, фæлæ сын гвар- 
дионтæ асастой сæ тых æмæ 3-æм ноябры райсомæй Каховкæ 
сыгъдæггонд æрцыдис знæгтæй. 
Хæст æрæнцадис. Днепры хурскæсæн фарс уыди Сырх Æф- 
сад, иыгуылæн былыл та — немыц. Диссагау кастис салдæттæм, 
сахаты размæ дæр ма ахæм карз хæст кæм цыд, уырдыгæй ныр 
нал хъуысы иу топпы хъæр дæр. Салдæттæ сабыргай сæ цæст 
дарыи байдыдтой горæты æууæлтæм, хаттæй-хатт-иу хицæн салдæт- 
тæ боныгон æнæ сæхи аууонгæнгæйæ згъордтой иу ранæй иннæ 
ранмæ, фæлæ уæддæр немыцаг позицитæй иæ хъуыстис иу топпы 
84 

хъæр дæр. Сæхи æрæмбæхстой, æрсабыр кодтой, цыма дарддæр 
алыгъдысты. 
Горæты ранæй-рæтты фæзындысты нæ иуæй-иу салдæттæ ка- 
телоктимæ, хъавгæйæ хастой цыдæр, сыхъуыстис хицæн акъоппы- 
тæй хъæлдзæг ныхас. Чидæр кæмдæр базарыд... 
Батырбег бамбæрста хъуыддаг. Воинковмæ фæраст. 
— Æмбал гвардийы дæлбулкъон,— дзырдта тагъд-тагъдæй, 
йæ къух йæ худмæ схаста, афтæмæй. 
— Цы хабар у?— афарста Воинков, йæ бынатæй фестад æмæ 
йæ цъæх цæстытæй бакастис комкоммæ Батырбегмæ. 
— Знаг горæты фондз стыр сæндоны гомæй ныууагъта, ноз- 
тæй рауагътой мигæнæнтæ æмæ къæртатæм. Салдæттæ сусæгæй 
хæссыни кателокты сæ акъоппытæм сæн æмæ нуазынц, немыцаг 
æфсæдтæ сæ æргомæй цæугæйæ дæр хъыг нæ дарынц, сæхи ныхъхъус 
кодтой, уый хуымæтæджы нæу, цыдæр хин нын аразынц. 
Воинков иу цасдæр сагъдауæй аззадис, ахъуыды кодта, стæй 
загъта Батырбегæн. 
— Гвардийы хистæр лейтенант, ныртæккаё де сгарджыты куыд 
æрæвæрай сæнты æфтауцты хъахъхъæнджытæй. Иу æртах дæр 
макæмæнуал. Бамбæрстай? 
— Бæмбæрстон! 
Бибойы-фырт фæзылдис æмæ рахызтис къæсæрыл. Воинков 
æрбадтис йæ бынаты, иу цалдæр минуты ахъуыды кодта æмæ 
бамбæрста, знаджы æфсæддон хайы командыгæнæг цы хиндзинад 
аразынмæ хъавы, уый. Ахъуыды кодта ноджыдæр æмæ фæраст 
ис штабмæ. Уым баййæфта инæлар Кулагин, Гореев æмæ Жижины, 
уыдон ын хъæлдзæгæй радзырдтой уæлдæр командыгæнæг, Кахов- 
кæ знæгтæй асыгъдæг кæныны фæдыл, йæ бардзырды кæй арфæ 
кæны се ’фсæддон хайæн. 
Ахæм хабар куыд нæ уыдаид æхсызгон Воинковæн, фæлæ 
уыцы æхсызгондзинад уайтагъд айсыст йæ цæсгомыл. 
Воинков радзырдта уавæр. Штабы кусджытæн фæтар сты сæ 
цæсгæмттæ. Штаб федзæм, стæй иу цасдæры фæстæ агъуысты 
сабырдзинад фехæлдта инæлар Кулагин: 
— Куыд уæм кæсы дæлбулкъон Воинковы хъуыды? 
— Уый æнæмæнг хиндзинад у,— дзуапп радта Гореев. Жижин 
дæр йæ сæр банкъуыста. 
— Æз дæр дызæрдыг нæ кæкын, уыцы хъуыддаг афтæ кæй у, 
ууыл. Хорз бакодтай, бардзырд кæй радтай сæндæтты хъахъхъæн- 
джыты æрæвæрыны тыххæй, уымæй. Уымæй уæлдай афтæ бакæ- 
нын хъæуы,— дзырдта дарддæр инæлар,— æмæ акъоппыты с.бæл- 
вырд кæныи хъæуы нозтджын чи у, уыдоны æмæ сæ раивын 
хъæуы. Уымæй уæлдай куы фæталынг уа, уæд æфсады раззаг хахх 
ноджыдæр фæтыхджыидæр хъæудзæнис куыд хæцæнгæрзтæй, афтæ 
85. 

адæмæй дæр. Чъылдымы ’рдыгæй дæр тас нал у, хъæдты цы сал- 
дæттæ баззадис знаджы фашисттæй, уыдон сæхи радтой. 
— Æмбал инæлар!— сдзырдта та Воинков. 
— Цы ма зæгъыс?— афарста Кулагин картæмæ кæсгæйæ æмæ 
йæ дзыхæй фæздæджы къуыбылæйттæ уадзгæйæ. 
— Кæлæнгæнæгæн, дам, йæ хин йæхиуыл æрцæуы. 
— Уымæй цы зæгъынмæ хъавыс? 
— Цæй æмæ сын сæхицæн саразæм къæппæг. 
Ацы ныхас фехъусгæйæ Кулагин æмæ иннæтæ дæр сæ куыст 
фæуагътой æмæ сæ хъус æрдардтой Воинковмæ. 
— Ома куыд?— афарста дисгæнгæйæ Кулагин. 
— Мæнæ ды куыд загътай, афтæ, чи фæнозтджын ис, уыцы 
иугай салдæтты, знаг нæ куыд нæ бафиппайа, афтæмæй ракæ- 
нын хъæуы акъоппытæй. Уый фæстæ, мæнæ политхайады хицау 
булкъон Жижин куыд зæгъы, афтæмæй æфсæддонтæн бакæсын хъæуы 
æмбал Сталины бардзырд, Каховкæ знæгтæй уæгъдгонд кæй æр- 
цыдис, уый тыххæй, стæй немыцаг æфсæдтæ цы къæппæг ара- 
зынмæ хъавынц ахсæв махæн, уый дæр сын радзурæм. Уый фæс- 
тæ, æмбал инæлар, салдæттæ сæндæтты ’рдæм цæудзысты æд ка- 
телоктæ æмæ фæстæмæ здæхдзысты афтидæй, изæрырдæм райдай- 
дзысты ранæй-рæтты зарын, фæндырæй цæгъдын, цыма расыг сты, 
уыйау. 
Зарыны уынæр, фæндыры цагъд басабыр уыдзысты гыццылгай 
иу-10 сахатыл. Знаджы бауырндзæнис, йæ хъуыды кæй сæххæст 
ис, уый, æмæ æрбафсæрдзæн, стæй, æмбал инæлар, цы хъæуы, 
уый куы зоныс, 
— Хорз æрхъуыды!— йæ бынатæй фестад Кулагин, йæ цæсты- 
тæ ферттывтой уарийы цæстытау æмæ афарста иннæты дæр.— 
Сымахмæ та куыд кæсы ахæм хъуыды? 
— Тынг хорз!— сдзырдта Жижин. 
Кулагин фестадис йæ бынатæй, бацыдис Воинковмæ æмæ йын 
йæ уæхск æрхоста. 
— Раст хъуыды загътай, æмбал дæлбулкъон, бузныг. Знаг 
бахаудзæн къæппæджы æнæмæнг. 
Раст куыддæриддæр баныхас кодтой, афтæ цыдис хъуыддаг. 
Изæрмæ æввахс зарыны мыртæ ныззæлланг кодтой куы иу акъоп- 
пæй, куы та иннæмæй, райхъуысти фæндыры цагъд дæр. 
Дæсæм сахатмæ салдæтты уынæр банцадис. Уæдмæ не ’фсæдты 
раззаг хахх æрцахста бынтондæр æндар позицитæ, стæй зынгæ 
фидардæргонд æрцыдис гæрзтæй, цæттæгонд æрцыдысты ракетæтæ 
æмæ пулеметтæ дæр. 
Уыдаид фыццæгæм сахаты райдиан, афтæ æвиппайды уыцыиу 
æмгуыпп ныккодтой знаджы сармадзантæ æмæ минометтæ. 
Æхсын куыддæр райдыдтой, афтæ Днепры сæрмæ зырзыргæн- 
гæ ссыдис цалдæр ракетæйы æмæ доны уылæнтæ айдæнау ныр- 
рухс сты. 
86 

Знаджы лодкæты бирæ нал хъуыдис хурскæсæн былмæ, тагъд 
кодтой, фæлæ сæ хъуыддаг фæсыкк ис: сæдæгай пулеметтæ скуыс- 
той, ракетæтæ та сын рухс дардтой дон. Знаджы æфсæдтыл ихау 
уарыдысты нæмгуытæ, сæ туг пырхæн кодта, дæлдон кодтой сæ 
бæлæгътæ, цæфтæ ленк кодтой, хъуыст сæ тарст цъæхахст. 
21. 
Изæрæй инæлары дзырдлæвæрдмæ гæсгæ хъуамæ арæзт æр- 
цæуа сгæрст. Батырбег æмæ Егонский бадынц картæйы уæлхъус 
æмæ бæрæг кæнынц бацæуæн æмæ раздæхæн фæдфæливæн фæн- 
дæгтæ. 
— Мæнæ ацы дзыхъгонды хорз бæргæ уаид,— дзырдта Ба- 
тырбег,— фæлæ ацы фæстаг бонты цы , уарынтæ уыдис, уыдон 
слæхъир кодтой зæхх æмæ дзы ацæуæн нал уыдзæн. 
— Уымæй раст зæгъыс, æмбал хистæр лейтенант... Уæд та 
мæнæ ацы змисбыны, къудзиты аууæтты, и?— бафарста кæстæр 
лейтенант Егонский. 
— Раст зæгъыс, ауылты æдасдæр у. 
— Уæдæ та дзы изæры иу хуыдзых æрбампъухдзыстæм? 
— Цæмæн хуыдзых, кæф, Егонский, кæф. 
— Уыдон се ’ппæт дæр хорз, фæлæ цымæ ныр куыд у Асто- 
пец?.. Куыд ницы хабар дзы ис. Æвæдза, нырма нæ уый куы 
уаид, уæд цас ныфсхастдæр æмæ тыхджындæр уаиккам, æмбал 
хистæр лейтенант, и. 
— Æгас æмæ æнæниз уæд, уыййеддæмæ мах нæхæдæг истытæ 
архайдзыстæм. Мæнæ тагъд асыгъдæг кæндзыстæм, Днепры ху- 
рыскæсæн фарс ма знаджы æфсæдтæй цы къордтæ аззад, уыдон- 
æй, æмæ уæд уыцыиу бырстæй бахæццæ уыдзыстæм арæнмæ. 
— Афтæ куы рауаид, бæргæ. 
— Рауайдзæн, Егонский, рауайдзæн. 
— Уый фæстæ та Польшæ, Румын, æндæр бæстæйы зæххыл... 
— Афтæ ма хъуыды кæн æмæ фашистон æрдонгтæ нæ сыхаг 
паддзахæдты мæгуыр фæллойгæнæг адæмæн сой цымын кодтой... 
Хæдæгай, Чихишвили та нын кæм ис, æрдæбон ам демæ цæ- 
уылдæр куы ныхас кодта? 
— Дард нæу, дæлæ... Йедмæ ауадис... Æмæ дын æй куыд 
зæгъон,— ферхæцыд Егонский. 
— Кæдæм, кæ? Нæхи рæвдз кæнын нæ куы хъæуы. 
— Дæлæ санбатмæ. 
— Уым та цы ми кæны, исты дзы рисёы? 
— Нæ-а-а... æнæуи. 
— Куыд æнæуи? 
— Æмбал хистæр лейтенант, æндæрæбон иу чызгимæ базонгæ 
æмæ, дам, æй фенон. 
— Ау, æмæ.Чихишвилимæ дæр ахæм хъуыддæгтæ ис? Мæнæ 
87 

диссæгтæ æмæ æмбисæндтæ,— йæ къухтæ цæгъдгæйæ ныддис 
кодта Батырбег. Егонский фæуæндондæр. 
— Уæдæ, уæдæ. Кæд рагон æмбисæндтæ раст не сты. Сабыр 
малы^ дам, хæйрæг бады. Мæнæ мæ хуызæттæй та афтæ фæ- 
зæгъынц, уасаг гæды мыст нæ ахсы, зæгъгæ. 
Батырбег тамако ссыгъта, стæй йæ. папиростæ бадаргъ кодта 
Егонскиймæ: 
— Райс, иу бадым. Нæ куыст фестæм. Аулæф. 
Егонский тамако сдымгæйæ худæнбылæй загъта: 
— Æз та дæуæй. тарстæн, зæгъын, загъд куы кæнай. Ба- 
лæгъстæ мын кодта, сахатмæ, дам, ам уыдзынæн. Раст уыцы рæс- 
тæг блиндажы фæмидæг Чихишвили æмæ тагъд-тагъдæй фехъусын 
кодта: 
— Æмбал гвардийы лейтенант, хицауад æрбацæуы! 
— Чи? 
— Дæлбулкъон Воинков, инæлар Кулагин æмæ политхайады 
хицау Жижин... 
Цыдæр зæгъинаг ма уыд, фæлæ уæдмæ фегом ис ныккæнды 
дуар, къæсæрыл æрбахызтысты инæлар æмæ иннæтæ. Бибойы-фырт 
æнæфæкъуыхцгæйæ рапорт радта, стæй кæрæдзийы къухтæ рай- 
стой. 
— Гъы, куыд сты уæ хъуыддæгтæ, хъæбатыр сгарджытæ?— 
афарста Кулагик бæзджын, фæлæ ныллæг хъæлæсæй. 
— Ницы нын у, æмбал гвардийы инæлар,— загъта Бибойы- 
фырт. 
— Æркастыстæм уын уæ æфсæддон хæдзарадмæ. Дæуæй, ка- 
питан Бибойы-фырт, мæнæ дæ хæдивæг гвардийы хистæр лейтенант 
Егонскийæ,-стæй кæстæр лейтенант Чихишвилийæ стæм тынг разы. 
Кулагины ныхæстæ диссаг фæкастысты Батырбегмæ. Сæмхæццæ 
кодта æфсæддон нæмттæ, хистæр лейтенанты бæсты капитан, кæс- 
тæр лейтенанты бæсты — лейтенант, старшинайы бæсты кæстæр 
лейтенант. Дæлбулкъон Воинков Батырбеджы цæсгоммæ бакаст, 
бамбæрста цæуылдæр кæй аджих, уый, æмæ Кулагинмæ сдзырдта: 
— Æмбал гвардийы инæлар, адон сæ ног æфсæддон нæмттæ 
нæма зонынц. 
— Нæма зонынц? 
— Нæма, æмбал гвардийы инæлар, нæма сæм æрбарвыстой 
æфсады командыгæнæджы бардзырд,— запъта политхайады хицау 
булкъон Жижин. 
— Гъа-а-а... Уæдæ сын сæ къухтæ райсын хъæуы, æфсады 
командыгæнæджы бардзырдмæ гæсгæ уын лæвæрд æрцыд æндæр 
æфсæддон нæмттæ: Бибойы-фыртæн капитаны ном, Егонскийæн — 
лейтенанты, Чихишвилийæн та кæстæр лейтенанты ном. Арфæ уын 
кæнын!— сæ къухтæ сын райста. 
— Нæ Фыдыбæстæйы сæрыл амæлынмæ дæр цæттæ стæм, нæ 
88 

фегад кæндзыстæм советон афицеры кад,— загъта æппæты но- 
мæй Бибойы-фырт. 
— Уырны мæ, ардыгæй фæстæмæ дæр уæлдæр командæгæн- 
джытæ уæ размæ цы хæс æрæвæрой, уый кадимæ кæй æххæст 
кæндзыстут. 
— Кæддæриддæр, æмбал гвардииы инæлар,— загътой сгар- 
джытæ. 
— Уагæвæрдмæ гæсгæ сымах хъуамæ уыдаиккат штабимæ, 
фæлæ нæ зæрдæ тынгдæр цы полкъыл дарæм, уый дæлбармæ уæ 
радтам. Гвардийы дæлбулкъон Воинковимæ кæддæриддæр уæлахиз 
ут! 
— Нæ бацауæрддзыстæм нæхиуыл,— сдзырдтой иумæ. 
— Гъе уæдæ афтæ! 
— Æмбал гвардийы инæлар, бар мын ис "æмæ нæ циныл 
цин бафтауæм? 
— Цавæр цин? 
— Ныртæккæ фембæлдтæн постхæссæгыл,— æмæ дзы райстон 
фыстæг, не ’ппæт дæр кæй уарзтам æмæ йæ хъысмæты тыххæй 
кæмæн ницыуал зыдтам, уыцы зынаргъ сгарæг, гвардийы... 
Чихишвилийы кæронмæ нал бауагътой дзурын, афтæмæй йæ 
инæлар афарста: 
— Капитан Астопецæй?! 
— О!— загъта Чихишвили æмæ фыстæг балæвæрдта инæлары 
къухмæ. 
— Диссаг, диссаг! — загъта Кулагин^æркаст фыстæгмæ æмæ 
йæ Батырбегмæ балæвæрдта. — Дæумæ у. 
Батырбег бакаст: 
— «Дæ бонтæ хорз, мæ хæстон æфсымæр Батырбег!— рай- 
дыдта кæсын инæлар.— Дæ фыстæджытæ дын райстон абон. Стыр 
бузныг. Мауал мын тæрс, фервæзтæн. Госпиталы дохтыртæ мæм 
зилынц тынг хорз. Мæхæдæг дæм хъуамæ раздæр ныффыстаин, 
фæлæ мæ ныры онг фезмæлын нæ уагътой:, иннæмæй та цыбыр 
рæстæгмæ нæ госпитал йæ бынат раивта цалдæр хатты. Дохтыртæ 
мын куыд зæгъынц, афтæмæй хъуамæ бынтондæр сдзæбæх уон иу 
мæймæ. Ацы ныхас мыл садзы базыртæ æмæ мæ хъуыдытæ атæ- 
хынц сымахмæ... Ма тæрс, Батырбег, тагъд та фембæлдзыстæм 
æмæ Ьерлины фæйнæ баназдзыстæм нæ уæлахизы тыххæй! Куы 
зонис, Батырбег, куыд æнкъард кæиын не ’фсæддон хайыл. Æр- 
вылбон мæ зæрдыл æрбалæууы инæлар Кулагин, политхайады хи- 
цау Жижин. Кæд-иу хъæртæ æмæ загъд кодта, уæддæр нæ уарзта 
ныййарæг фыдау. Нæ хуыздæр хæлар дæлбулкъон Воинков, нæ 
хъæбатыр сгарджытæ Егонский æмæ Чихишвили... Уыдоны тыххæй 
дзургæйæ бахудын, уымæн æмæ æрæмысын иу хатт хæринæгты 
хæрзхъæддзинадыл куыд фæбыцæу сты, уый... 
Цæй, хæрзбон, мæ хæстон æфсымæр! Зæрдиаг саламтæ ратт 
Кулагин, Жижин, Воинков, Егонский æмæ Чихишвилийæн». 
89 

22. 
Ноябры фæстаг бонты гвардион æфсæддон хай æрæнцадис 
Днепры хурыскæсæн фарс горæт Херсоны æрбакомкоммæ иу гыц- 
цыл хъæу Радомкæйы, Ардыгæй знаджы плаодарммæ уыд æрмæст- 
дæр авд километры. 
Сабыр уыди фронт, стæм хатт-иу фæзындысты немыцаг сга- 
рæг-хæдтæхджытæ æмæ «мессершмиттæ». Хаттæй-хатт та-иу хъæу 
æрбахстой сармадзанæй дæр. Батырбег æмæ Егонский æрцардысты 
хъæмпынсæр хæдзары. Бинонтæ уыдысты ацæргæ сылгоймаг æмæ 
йæ æвддæсаздзыд чызг Настя. 
Батырбег сын æххуыс кодта хæринагæй, уæлæдарæсæй. 
Кæд зымæгæн йæ афон нæма ралæууыд, уæддæр скодта карз 
уазалтæ. Хъæумæ æввахс хъæд никуы уыд æмæ пецты арт кодтой 
хъæмпæй. 
Уазал æхсæвы бæлæсты къæс-къæс цыди, дымгæ ниудта, систа 
æрттиваг мит йæ уылæнты æмæ йæ пырх кодта, арæзта хъæпæн- 
тæ. Хаттæй-хатт-иу хъæугæрон цы хъæмпын хæдзар уыд, уый дуа- 
ры хуынчъытæй дæр бакалдысты миты пырхæнтæ. 
Хæдзары цæрджытæ фесты æхсæвæр хæрд, стыр пецы раз 
æрбадтысты æмæ се ’хсæн бацайдагъ ныхас. 
— Цы уын кæнон, мæ хъæбултæ,— дзырдта зæронд ус,— 
сымахæн мæ бæргæ фæнды истæмæй феххуыс кæнын, фæлæ мын 
æххуыс та уæхæдæг кæнут. 
— Бахатыр кæн, хорз ус, æхсæв даргъ у,—- дзырдта Батыр- 
бег,— зæгъ-ма, дæхи иннæтæй уæлдай мæгуырдæр цæмæн хоныс? 
— Радзурин уын æй, мæ хуртæ, фæлæ мæ ныхас æгæр æнкъард 
уыдзæн. 
— Ницы кæны, нæ мады хай, байхъусдзыстæм дæм,— загъта 
Егонский. 
— Нæ бинонтæ фылдæр уыдысты,— райдыдта йæ ныхас ус.— 
Мæ дыууæ фырты фесæфтысты, сæ иу хæсты рæстæджы ацыдис 
æфсадмæ æмæ, мæнæ ам нæ бакомкоммæ цы горæт ис Днепры 
фаллаг фарс, Херсон, зæгъгæ, уым фæмард. Иннæ фырт уыдис 
колхозы сæрдар æмæ немыцаг æфсæдтæ Днепрыл куы æрбахызтысты, 
уæд æхсæнады фос æмæ хор арвыста фæсчъылдыммæ, йæхæдæг 
та ацыди сæ фæдыл. Фæндагыл сæ немыцаг хæдтæхджытæ бафип- 
пайдтой æмæ сыл нызгъæлдтой бомбæтæ. Фæмард мæ лæппу... 
Знаджы æфсæдтæ æрбабырстой нæ хъæумæ æхсæвыгон æнæнхъæлæ- 
джы. Алидзын нал бафтыдис нæ къухы... Нæ хъæуы цæрджыты 
’хсæн разынд ахæм адæймæгтæ æмæ советон хицауадæй æппæ- 
лыны ныхæстæ чи кодта, афтæмæй та немыцмæ чи æнхъæлмæ 
касти. Уайсахат сæ авæрдтой хицæутты бынаты. Къуырийы фæстæ 
мæм фæсидтысты пъæлицæм.æ æмæ мæ тынг бафхæрдтой. Дæ 
лæппу, дам, колхозы сæрдар уыдис, уый æфсонæй. Иннæ бон мæм 
æрбацыдысты æмæ цыдæриддæр ссардтой исбонæй — аластой сæ. 
90 

Баззадтæн кæугæ æмæ дзыназгæйæ. Стæй мын мæнæ ацы чыз- 
джы Германмæ æрвитынвæнд скодтой. Æхсæв алыгъдыстæм Днеп- 
ры былмæ æмæ æнæхъæн фондз мæйы фембæхстыстæм. Нæ хæ- 
ринаг уыдис кæрдæг, зокъотæ, стæй-иу дон йæ уылæнтæй былмæ 
цы мард кæсæгтæ æппæрста, уыдон. Ныр æрхæстæг зымæг — нæ 
мæлæты рæстæг, фæлæ нæ ирвæзынгæнджытæ сымах разындыстут. 
— Ма хъыг кæн, ахæм фыдæбæттæ æмæ фыдбылызтæ бирæ 
æрхаста фашизм. Гитлеры цъаммар митæн æрхæццæ сæ кæрон, 
рæхджы бонты аныгуылдзæн сæ хур, баталынг уыдзæн йæ бон,— 
загъта Батырбег.— Дæуæн дæр та срухс уыдзæн дæ зæрдæ. Мæнæ 
дæ чызг, йæ ном ын нæ зонын... 
— Настя бæргæ хуыйны... 
— О, Настя ахуырмæ бацæудзæн, фæуыдзæн уæлдæр скъола 
каст æмæ ферох кæндзынæ дæ зынтæ. Афтæ нæу?— афарста чыз- 
джы Батырбег. 
— Афтæ, æмбал капитан,— загъта Настя æмæ æфсæрмдзастæй 
бахудт. 
Аныхæстæ ма кодтой иу чысыл, стæй сæ хуыссæнтыл æруагътой 
сæхи. Æхсæв уыдис йæ фыццаджы уагыл, дымгæ ниудта æмæ 
миты пырхæнтæ хаста, бæлæстæ къæс-къæс кодтой. Хъæмпынсæр 
хæдзары цæрджытæ бафынæй сты, æрмæст Батырбегыл нæ хæцыд 
хуыссæг, йæхи рафæлдах-бафæлдах кодта. Настяйы цъæх цæстытæ, 
сау æрфгуытæ æмæ цæсгомы ахаст фенгæйæ йæ зæрдыл æрбалæууыд 
Агнессæ. Хъуыды кæны Батырбег Агнессæйы хъысмæтыл. Кæм ис 
афонмæ, цы фæци?.. 
*** 
Уыдис хъызт æхсæв. Уазал. дымгæ, миты тъыфылтæ скъæф- 
гæйæ, къуыззитт кодта. Танкисттæ сæхи цæттæ кодтой, алкæмæн 
дæр бæлвырд уыдис йæ хæс æмæ æнхъæлмæ кастысты. Бон цъæх 
кæнын байдыдта. Уалынмæ цъæх æмæ сырх ракетæтæ уæлдæфы 
ферттывтой. Танктæ фезмæлыдысты æд десанттæ, фезмæлыд сæ 
фæдыл гвардион фистæг æфсад дæр. Гвардйонтæ сæхинымæр 
хъуыды кодтой: «Æрдз дæр мах фарс у, дымы знаджы ’рдыгæй 
махы ’рдæм, цалынмæ нæ танктæ йæ фындзыбынмæ бахæццæ уой, 
уæдмæ сæ нæ фехъусдзæн, нæ бафиппайдзæн ахæм æрдзон уавæр- 
ты». Боны фæрухсмæ танктæ æмæ фистæг æфсад хæрз æввахс 
бацыдысты знæгтæм. 
Немыцаг минометтæ райдыдтой хæццæ æхст кæнын, куы иуæрды- 
гæй, куы иннæрдыгæй. Минæтæ хæлдысты алы рæтты, фæлæ ницы 
зиан хастой не ’фсæддонтæн. Мæнæ бырст райдайыны бынат. Зми- 
сын бæрзæндтæ, гыццыл хæрдтæ æмæ къудзитæ... Сармадзантæ 
æмæ минометтæ уыдысты цæттæ. Танктæн командæ лæвæрд æрцыд 
æмæ абырстой размæ. 
Танкты фæстæ цæттæйæ лæууыдысты минометтæ æмæ сарма- 
дзантæ æхсын райдайынмæ. Æрмæст ныббырст нæма райдыдта, 
уымæн æмæ мит не ’нцад æмæ развæндаг хорз нæ зынд. 
9А 

Иу афон нал уарыд. Бырст райдыдта. Сармадзантæ æмæ 
минометтæ ныккалдтой фыдгулыл. 
Зæхх æмризæджы рызт. Знаджы плацдармы сæрмæ топпыхосы 
фæздæг æмæ зæххы пырхæнтæй тар мигъ слæууыд. Уæлдæфы-иу 
ферттывтой сырх æмæ цъæх ракетæтæ. Ныр райдыдта танктæ æмæ 
фистæг æфсады бырст дæр. 
Знаг райдыдта ныхкъуырд дæттын пулеметтæ, автоматтæ æмæ 
гранаттæй. Хæст бацыд йæ тæмæны. Ногæй та райдыдта мит уарын 
æмæ знаджы фидæрттæм бырсыны уавæртæ фæзындæр сты. Æр- 
талынг. Немыцæгтæ фыр тæссæй æппынæдзух уагътой ракетæтæ. 
Нæ артиллеристтæ та цæттæ кæнын байдыдтой ног ныббырстмæ... 
Боны цъæхты хæст бацыд йæ карзы. Знаджы æфсæдтæ ацы 
хатт нал баурæдтой гвардионты бырст æмæ райсомæй советон 
танктæ барæмыгътой знаджы фидæрттæ, сæ фæдыл та бабырста 
нæ фистæг æфсад. 
Плацдармыл цы гитлеронтæ уыд, уыдонæй иу дæр нал фер- 
вæзт, сæ фылдæр хай мард фæци карз тохы, иннæтæ та арф 
æмæ знæт Днепр йæ уылæнты афсæрста. 
Дыууын фарæстæм декабры гвардион æфсæддон хай æхсæвы- 
гон æрбынат кодта хъæу Рубановкæйы, йæхи цæттæ кæнын рай- 
дыдта ног бырстмæ Никополмæ. Ацы ранмæ сырхæфсæддонтæ фæс- 
фронтæй райстой бирæ лæвæрттæ ног азы номыл. Егонский æмæ 
Чихишвили дæр фæхайджын сты, æрæвæрдтой сæ лæвæрттæ сæ 
размæ æмæ сæ ныр байгом кæнæм, зæгъгæ, афтæ се ’хсæн рауад 
ныхас. 
— Зæгъ-ма, генацвале, цымæ нын цы æрбарвыстой? 
— Хъарм æрмкъухтæ, хъарм цъындатæ, кæннод печенитæ... 
— Æндæр ницы?— афарста Чихишвили. 
— Æмæ ма дæ уæдæ цы хъæуы?— йæ цъæх цæстытæй хин 
каст бакодта йе ’мбалмæ Егонский, стæй ма бафтыдта:— Æм- 
барын æй, æмбарын, цы ма дæ хъæуы, уый. 
— Цы? 
— Гъе гæды рувас, цыма йæ нæ зоныс, нозт, нозт. Иу литры 
æрдæг уæддæр, нæ? 
— Базыдтай йæ. Нозт нæхимæ дæр ис, фæлæ фæсфронтаг арахъ 
зæрдæйæн æхсызгондæр у,— загъта Чихишвили æмæ гом кæнын 
райдыдта гыццыл асыкк. Егонский раст разынд; цыдæриддæр 
ранымадта, уыдон дзы иууылдæр уыдысты, суанг ма арахъы литры 
æрдæг дæр. Се ’ппæтæй диссагдæр та уыд уый æмæ дыууæ асыччы 
уыди фыстæджытæ. Фыццаг æй бакаст Егонский: «Мæ хъæбултæ 
æртæйæ дæр сты хæсты., æрвитын мæ лæвар, чидæриддæр æй райса, 
уымæн æхсызгон уæд. Нæ Фыдыбæстæ чи хъахъхъæны, знаджы 
чи дæрæн кæны, уыдон сты мæ хъæбултæ. Цæвут знаджы æнæ- 
хатырæй æмæ рæхджы бонты уæлахизæй уæ хæдзæрттыл сæмбæлут». 
Райхæлдта йæ Чихишвили дæр æмæ сагъдауæй аззад — гæх- 
92 

хæтты разынд æвзонг æмæ рæсугъд сылгоймаджы къам. Чихи- 
швилийы уæлхъус балæууыд Егонский. 
«Чи зоны, æмæ дын нал ис кæмæ фыссай, ахæм. Кæд афтæ 
у, уæд дын мæнæ нæ адрис. Æрвитын дын мæ къам дæр. Фысс 
мæм. Рæхджы бонты нæм уæлахизæй æрыздæхут. Саламтимæ Ми- 
ля». Каст æй куыддæр фæцис, афтæ хæдзармæ æрбахызт Батыр- 
бег. Чихишвили фефсæрмы æмæ йæ писмо амбæхста. Фæлæ Егон- 
ский хабар радзырдта æмæ йæ фæстæмæ сласта йæ дзыппæй. 
Батырбег æркаст къаммæ, йае цæсгом фæрухс æмæ загъта: 
— Дохтыр, гъи, Чихишвили? Замманай чызг. Цы ма дæ 
хъæуы? Хæдæгай, иу бон, æнхъæлдæн, санбатмæ дæр куы бауадтæ?.. 
Чихишвилийы цæсгом сырх-сырхид афæлдæхт, афтæмæй æнæ- 
дзургæйæ архайдта йæ лæваримæ. 
— Ницы кæны, ницы,— дзырдта дарддæр Батырбег,— фыс- 
сын дæр хъæуы... О, хæдæгай, Ног бон æрхæццæ. Истытæ срæвдз 
кæнут, нæ уæлахиздзинæдтæ хæссæг ног азыл хъæлдзæгæй æмæ 
дзаг армæй сæмбæлæм. 
— Уый дын нæ быгъдуан, гвардийы капитан,— дзуапп радта 
Егонский. 
Аивгъуыдта ног азы бæрæгбон. Дыууадæсæм январы инæлар 
Кулагин æрæмбырд кодта дæлдæр æфсæддон хæйтты командирты 
æмæ сын бамбарын кодта, райсом кæй райдайдзæн ахсджиаг æмæ 
стыр ныббырст. 
Командиртæ зыдтой, кæй цы барæвдз кæнын хъæуы, уый, æмæ 
сæхи цæттæ кæныныл фесты, танкисттæ лæвæрдтой хицæн хæстæ 
экипажтæн, Никополы сосæ, стæй хид куыд æрцахсын хъæудзæн, 
уый тыххæй. Фистæг æфсадæн та лæвæрд цыдис хæс, сосæ æмæ 
хид ахст куы ’рцæуой уæд къæппæджы цы гитлеронтæ баззай- 
дзæн, уыдонимæ куыд архайын хъæуы, уый тыххæй. 
Радомкæйæ хурныгуылæнырдæм дæс километры дарддæр уыдис 
хъæу Стыр Лепетихæ. Уыцы хъæуы бадтысты знаджы æфсæдтæ. 
Бырст райдыдта боныцъæхтыл. 
Хæст уыд тынг уæззау, нæ уыд æрхуыссæн, хæстонæн йæхи 
бафæсвæдгæнæн. Æртæ боны дæргъы сырхæфсæддонтæй ничи 
ницы бахордта, ничи бацьынд кодта йæ цæст, фæлæ уæддæр фæра- 
зон æмæ домбай уырыссаг æфсад æвæлмæцгæйæ бырста размæ, 
уæлахизмæ. 
Фæсте цы гитлеронтæ баззад, уыдонæн лидзыны фадат нал 
уыд æмæ арт бафтыдтой хъæутыл, нæ ауæрстой сæ ракетæтыл 
дæр æмæ æхсæв дæр уыдис бонау. 
Æртындæс боны фæстæ Никополь сыгъдæггонд æрцыди знаджы 
æфсадæй. Сырх Æфсад бахызт Днепры ныгуылæн фарсмæ, æрцах- 
ста плацдармтæ, æрфидар сæ кодта, стæй райдыдта йе ’мбисонды 
стыр бырст Ныгуылæнмæ. 
93 ’ 

23. 
Польшæйаг хъæу Магнушевы сæрмæ фæзындысты советон хæд- 
тæхджытæ, æрæппæрстой цалдæр бомбæйы знаджы æфсæддон хайы 
штабыл æмæ фæстæмæ атахтысты. 
Уый уыдис сæумæрайсом иу-аст сахатыл. Раст уыцы афон 
хъæуы фæрсты æфсæнвæндагыл цыди поезд. Уыцы поезды эва- 
куацигонд цыдис немыцаг госпитал. Госпиталы хицау Шульцæн йæ 
цæсгом фыр тæссæй уыдис цикъæйау. Æмæ куыд нæ хъуамæ 
фæтарстаид! Знон изæр ын фехъусын кодтой: рахизырдыгæй Сырх 
Æфсад барæмыгъта немыцаг фидæрттæ æмæ бырсы размæ. Уый 
фæстæ фæзындысты советон хæдтæхджытæ æмæ немыц сæргой 
фесты, кæдæм ма лыгъдаиккой, уый нал зыдтой. 
Госпиталмæ æввахс æрхаудта иу бомбæ æмæ Шульцы ха- 
лагъуд уæлдæфы стахтис пакъуыйау, йæхæдæг зæххы бын фæцис. 
Куыддæр атахстысты советон хæдтæхджытæ, афтæ командыгæнæ- 
джы бардзырдмæ гæсгæ лидзынмæ фесты. 
Бирæ хорз хъуыдытæ уыдис Шульцы зæрдæйы. Хъуамæ хæсты 
фæстæ Кавказы йæхицæн æрцахстаид хорз цæрæн бынат, уыдаид 
æм бирæ кусджытæ, сарæзтаид сæндæттæ; стыр дыргъдон, мыды 
чыргъæдтæ æмæ æндæртæ, фæлæ йæ хъуыдытæ фæсыкк сты... Мæнæ 
лидзы фæстæмæ, йæ буар дыз-дыз кæны, йæ хъæдгæмттæ риссынц. 
Цæлхыты уынæр æмæ цæфты хъæрзынæй дарддæр ныхасы 
уынæр нæ хъуыстис. Се ’ппæт дæр уыдысты тарстхуыз, уæлдæф- 
мæ дардтой сæ хъус, уынæр-иу куы ’рбайхъуыстис, уæд та-иу 
сæ хуыз фæцыдис. 
Фæстаг вагоны къуымы хъæмпын лыстæныл бадти Агнессæ. 
Йæ цæстытæ бахаудтой мидæмæ, йæ уадултæ ныммæрдвæлурс сты. 
Куы фезмæлы, уæд йæ хъæдгæмттæ сдудынц. 
Аб.он æй хъуамæ арвыстаиккой лагермæ, фæлæ сæ уымæ нал 
равдæлдис — советон хæдтæхджытæ сæ базмæлын кодтой æмæ 
сæ сæр сæ кой фæци. Уый руаджы сæ ферох и. Фæлæ ныр дæр 
нæ зоны йæ абоны, йæ райсомы хъысмæт. Бæрæг нæу, кæм æмæ 
та йæм кæд фæсиддзæнис госпиталы хицау Шульц, уый. 
Бæргæ алидзид, цæугæ-цæуын поездæй дæр бæргæ агæпп кæ- 
нид, фæлæ куыд. Вагоны цы иунæг стыр рудзынг ис, ууыл æд- 
дейæ — æфсæйнаг хызгонд. Дуæрттæ — фидар æхгæд, сæ размæ 
бады хъахъхъæнæг. 
Агнессæйы хуыздæр хæлар уыдис Неля. Уый дæр немыцæгтæ 
семæ ракодтой Донбассæй æмæ госпиталы куыстой иумæ. Ныр 
мæнæ Неля дæр æнкъардæй бады Агнессæйы бакомкоммæ æмæ 
æдзынæг кæсы йе ’мбалмæ. Неля хаты Агнессæйы рис, уыны, йæ 
цæсгом йæхи цæй тыххæй раив-баив кæны, уый. 
— Агнессæ,— сдзырдта фæлмæн хъæлæсæй Неля.— О Агнес- 
сæ, дæхи цæмæн удхарæй марыс, иу гыццыл фæхæц дæхиуыл. 
• 94 

Агнессæ фехъуыста Неляйы фæстаг дзырдтæ æмæ йæхи фæ- 
фидаргæнгæйæ радта дзуапп: 
— Куы нæ. Афтæ... Адзæгъæл дæн мæ хъуыдыты фæстæ... 
Стæй, раст зæгъгæйæ, нæ царды цы ис, адæймаг цæуыл бахъæл- 
дзæг уа, ахæмæй. Уацайрæгтæ, æнæбар, æнæфадат лæггадгæнджы- 
тæ, æмæ кæмæн?.. 
— Уымæй раст зæгъыс. Нæ царды разæй ницыуал зыны сау 
æндæрджы йеддæмæ. Ницыуал зыны, ницыуал. 
— Нæ, уымæй раст нæ дæ,— загъта Агнессæ,— разæй сау 
æндæрг нæу. Разæй хур у, кæсгæ-ма кæн, Неля, Сырх Æфсад... 
Ацы дзырдтæ куыддæр æруадысты хъахъхъæнæджы хъустыл, 
афтæ йæ цæстытæ хæфсы цæстытау фæхъоппæг кодта. 
— Æнцад, куыдзы хъæвдынтæ! Æз уын бацамондзынæн Сырх 
Æсады кой куыд кæнгæ у, уый! 
Баталынг. Поезд цыдис дарддæр, хæдтæхджытæй федасдæр 
ис. Вагæттæ фыццагау кæрæдзийы фæдыл тагъд кодтой Ныгуылæнмæ. 
24. 
Знаг æрфидар Вислæйы ныгуылæн фарс. Уыцы стыр æмæ 
тагъдцæугæдоны сæрты Сырх Æфсадæн сæ бон нæ баци бахизын, 
уымæн æмæ, иуæй æфсæддон хæйттæ баззадысты фæсте дард, 
иннæмæй архайæг æфсæддон хæйттæ дæр ныддаргъ сты. 
Вислæйы ныгуылæн былыл гитлеронтæ рагацау сцæттæ код- 
той стыр фидæрттæ æмæ сæ ныр æрцахстой, бадынц уыцы фи- 
дæртты æмæ се ’ппæт тыхтæй дæр архайынц фюреры бардзырд 
сæххæст кæныныл: хъуамæ Сырх Æфсад урæд æрцыдаид Вислæйы 
раз æмæ та райдыдтаид фашистон æфсæдты бырст хурыскæсæн- 
мæ. Фæлæ Советон Æфсæдты командыгæнæг та йæ размæ æрæ- 
вæрдта æндæр хæс, цæмæй хæстæгдæр бонты Вислæйы ныгуылæн 
былыл ахст æрцыдаид плацдарм. 
Фыццаг бонты уыдис сабыр. Не ’фсæддон хæйттæн сæ иу 
хай уыдис хъахъхъæнæны, иинæтæ та иу километр æмæ æр- 
дæг фæстæдæр цъæх-цъæхид нæзы хъæды уагътой сæ фæллад. 
Сгарджытæ дæр уыдысты фæсчъылдым, улæфыдысты. Сæ- 
хицæн сарæзтой хорз ныккæндтæ, уымæн æмæ алы ’хсæв дæр 
знаджы хæдтæхджытæ тахтысты æмæ хъæдыл згъæлдтой сæ- 
дæгай лыстæг гранаттæ, гвардионтæ сæ хъазгæйæ картофтæ 
хуыдтой. 
— Æмбал гвардийы капитан!— загъта Егонский æмæ блин- 
дажмæ бацæуæны раст алæууыд. 
— Цы хабар дæм ис?— картæйæ йæ цæстытæ ратыдта 
Батырбег. 
— Пакет! 
— Кæмæй? 
95 

— Булкъон Воинковæй. 
Батырбег райхæлдта пакет æмæ бакастис хæрз цыбыр фы- 
стæг: «Инæлары бардзырдмæ гæсгæ райсом саразын хъæуы 
сгæрст. Æнæ «æвзагæй» нæй ног бырст аразæн. Воинков». 
— Æнцон æххæстгæнæн хæс нæу,— загъта Батырбег æмæ 
та йæ цæстытæ аздæхта картæмæ. Уæдмæ мидæмæ æрбацыд 
Чихишвили дæр. Кæцы ран сæ ленк кæнын хъуыдис, уым 
донæн сбæрæг кодтой йæ уæрх æмæ æййæфта мин дыууæ сæдæ 
метры. Бæлæгъы æрлæууæнтæ дæр уыдысты тæссаг рæтты, стæй 
змисбыны, кæннод дон зилæн кæм кодта, ахæм рæтты. Сæй- 
рагдæр та уый уыдис, æмæ знаджы фидæрттæ бæрæг нæ уыдысты. 
Изæрæй Кулагин йæхæдæг фæдзырдта Бибойы-фыртмæ, уым 
уыдысты Жижин, Гореев æмæ Воинков дæр. Сæ ныхас уыдис 
бæлвырд, æмæ цыбыр. 
Фæстагмæ бафарстой Батырбегæн йæхи, уый разы уыди 
хистæрты уынаффæтыл. Фæстагмæ ма йæ ныхасыл бафтыдта: 
— Æмбал. гвардийы инæлар. Мæн фæнды, цæмæй нын рат- 
тат немыцаг æфсæддон формæ. Мыййаг ныл куы фæбон уа, 
уæд нæ бон куыд уа архайын. 
— Ома куыд?— афарста Бибойы-фырты Кулагин. 
— Мыййаг, афтæ куы рауайа, æмбал гвардийы инæлар, 
уæд нын ма тæрс, Егонский сыгъдæг дзуры немыцагау. 
— Æмбарын... — загъта Кулагин. Иу гыццыл ахъуыды код- 
та, стæй сразы ис Батырбегимæ. 
Уыдис тар æхсæв, мигътæ сæхи ныллæг æруагътой бæр- 
зонд нæзы бæлæсты хихтыл. Доны уынæр уæлдæф йæ уымæл 
уылæнты хаста. Стæм топпы хъæртæ-иу фехæлдтой æрдзы сабыр- 
дзинад. Фæсахсæвæр резинæйæ конд æртæ бæлæгъы араст сты 
сгарджытæ Вислæйы фаллаг фарсмæ. 
Раззаг сгарджытимæ уыдис Чихишвили, дыккаг бæлæгъы 
Егонский, æртыккаджы та — Батырбег. Талынджы уыдис зын 
ленкгæнæн, фæлæ сæм доны фаллаг фарсæй цы бæлæсты сау 
æндæрг зындис, уырдæм арæзтой сæ бæлæгътæ. 
Фыййæгтæй-иу цы- доны ’ртæхтæ æрбахаудта, уыдон уыдыс- 
ты уазал. Уылæнтæ сæ фæйлауæны улæфæгау кодтой, цыма 
сгарджыты хъысмæтыл мæт кодтой, уыйау. 
Донæн йæ астæумæ бахæццæ уыдаиккой, афтæмæй знаджы 
фидæртты ’рдыгæй зырзыргæнгæ арвмæ сфæрдæг ис иу ракетæ. 
Сгарджытæ сæхи фæкъæрцхъус кодтой, фæлæ æрдзы сабырдзи- 
над нæ фехæлдис. Сæ нысангонд бынат хуыздæр федтой æмæ 
ноджы рæвдздæр ленк кæнын байдыдтой ныгуылæн былмæ. Уай- 
тагъд бæлæгътæ змисбыныл схæцыдыст.ы. Асгæрстой æмæ сæ 
амондæн дон арф нал уыдис. Мæнæ бахæццæ сты хус зæхмæ... 
Къудзитæ, бæлæсты бындзæфхæдтæ... Бырынц дарддæр æмæ 
бахæццæ сты иу траншеймæ. Батырбег загъта, цæмæй разæй 
цæуа Чихишвили. Сгарæг абырыдис йæ фазыл, йæ гранаттæ 
96 

йæ къухты, афтæмæй. Мæнæ траншей. Хъусы Чихишвили, фæ- 
лæ сыбыртт дæр нæ цæуы. 
Ныххызтис траншеймæ, фæбыры, фæлæ афтид, не ’мбæлы 
иу гитлероныл дæр. Чихишвили бамбæрста, траншей цæстфæл- 
дахыны тыххæй конд кæй у, уый. Хабар бамбарын кодта 
Батырбегæн. Бырынц дарддæр. Ничи æмбæлы сгарджытыл. Ба- 
хæццæ сты цавæрдæр цæхæрадонмæ. Сæ къухтыл андзæвыди 
джитъритæ æмæ бамбæрстой хъæумæ æввахс кæй сты, уый. 
Бон цъæхтæ кæнын райдыдта... 
«Ныр куыд?— хъуыды кæны Батырбег.— Фæстæмæ аф- 
тидæй ацæуын худинаг у. Ма ацæуæм æмæ бон цъæхтæ кæ- 
нын байдыдта, хъæумæ бацæуиккам æмæ къæппæджы куы 
бахауæм»... Фæстагмæ Батырбег æрцыд ахæм хъуыдымæ: раз- 
дæхой, бафæсвæд кæной сæ бæлæгътæ, сæхæдæг та бабадой 
цæстфæлдахæн траншейты. 
Срухс ис. Сгарджытæ федтой иу гыццыл хъæу, йæ уынгты 
иу змæлæг дæр никуы ис. Сæ цæст адардтой æмæ бамбæрстой, 
уыцы ног къахт траншей сæ размæ цы хъæу ис, ^уыцырдæм 
кæй цæуы. Ауынаффæ кодтой хъæуы ’рдæм ацæуын. 
Мæнæ хъæу. Кæсынц æмæ иу хæдзары бафиппайдтой змæл- 
джытæ, уыдон разындысты поляктæ — зæронд ус æмæ зæронд 
лæг. 
— Хъусут,— загъта Батырбег,— ныр гæнæн нал ис афтæ- 
мæй ацæуынæн. Æз æмæ Егонский цæуæм уæртæ уыцы хæ- 
дзармæ. Ды, Чихишвили, зайыс сгарджытимæ æмæ исты, уæд 
цæттæ ут. Цæвут-иу, махыл дæр ма бацауæрдут, стæй уæд — уæ 
бæлæгътæм. 
— Ис, æмбал твардийы капитан,— загъта Чихишвили. 
— Егонский, цом. Ды — мæ хицау, немыцаг капитан, æз 
та дæ адъютант — немыцаг ефрейтор. 
Дыууæ сгарæджы бацыдысты хъæумæ, акастысты — нæй 
змæлæг. Диссаг сæм кастис ахæм хъуыддаг. Хатыдтой, хъæу 
афтæ афтид нæ уыдзæн, фæлæ дзы цыдæр хабар æрцыдис. 
Ног къахт траншейтæ æмæ акъоппытæ хуымæтæджы афтид 
не сты. 
Сгарджытæ фæмидæг сты, цæрджытæ цы хæдзары уыди, 
уым. 
Егонский бафарста: 
— Зæгъут ма, ам не ’фсæддон хай цы фæцис? 
— Дысон изæрæй тагъд-тагъдæй дон Пилицæйы ’рдæм ацы- 
дысты, дæ бæрзонддзинад,— загъта ризгæ хъæлæсæй зæронд 
лæг. Егонский фæрсæгау бакастис Батырбегмæ стæй та ногæй 
афарста: 
— Знон ам мах афицертæй исчи фæзиан? 
— Иу, уый дæр капитан уыдис. Джиауыр советон бомбæйы 
7 Дыууæ уацауы 
97 

схъисæй фæмард,— загъта зæронд лæг, йæхинымæр та дзырд- 
та: «уе ’ппæт дæр цагъды куы фæуаиккат!» 
— Цы хуындис? 
— Æмæ йæ нал хъуыды кæнын, æрмæст нæм дыууæ боны 
фæцис. 
— Ау, куыд æй нал хъуыды кæныс?— зæронд ус æххуыс 
кæнынмæ фæци лæгæн.— Фогель хуындис... 
Раст уыцы рæстæджы æрбайхъуыстис машинæйы хъæр, 
стæй фæлæууыдис хæдзары раз. Уæдмæ Егонский æрбадтис, 
немыцаг картæ цы стъолыл уыдис, уый уæлхъус, йæ къухы 
кърандас, афтæмæй. Машинæйæ рахызтис афицер æмæ æртæ 
салдаты. Батырбег йæ дыууæ æнгуылдзы йæ ныхыл авæрдта, 
дзургæ ницы скодта. 
Афицер схъæлæй бацыдис Егонскийы размæ, радта рапорт, 
стæй йæ планшетæй фелвæста пакет æмæ йæм æй балæвæрдта. 
Егонский афарста: 
— Зæгъ*ма, йæ бæрзонддзинад инфантерийы инæлар Шмит 
Рот йæхæдæг ардæм нæ фæзындзæн? 
— Мæ бон нæу, дæ бæрзонддзинад, уый зæгъын! 
— Ис дын цæуыны бар!— загъта тызмæгæй Егонский. Не- 
мыцаг афицер йæ цонг фæраст кодта æмæ фæзылдис. Егон- 
скийæн хъуыддаг бæлвырд уыдис, æмбæрста, немыцаг æфсæдты 
сæ акъоппытæ æмæ траншейтæм тагъд кæй хъæуы, уый æмæ 
батагъд кодта. Пакет авæрдта йæ планшеткæйы, ус æмæ лæгмæ 
тызмæгæй бакаст, кæд сын тæригъæд кодта, уæддæр, æмæ сыи 
загъта: 
— Хъусут, иннæбон нæ хъæудзæнис ардæм æмæ ам куыд 
уат! 
Зæрæдтæ сæ фæстæ кастысты, куы фæаууон сты, уæд ус 
ныллæг хъæлæсæй загъта: 
— Ме ’нæуынон куы фæуиккат, æмæ нæм иннæтæ, кæмæ 
æнхъæлмæ кæсæм, уыдон куы фæзыниккой. 
— Ма тæрс, ардæм сæ хъæуы тагъд,— багуым-гуым кодта 
лæг. 
Сгарджытæ, цалынмæ немыцы машинæ ацыд, стæй Батырбег æмæ 
Егонскийы федтой, уæдмæ цæттæйæ дардтой сæ хæцæнгæрзтæ. 
Ныр сулæфыдысты. Знаджы хæдтæхджытæ Вислæйы сæрты 
разил-базил кодтой. Боныгон ахæм фадæтты зын уыдис фæстæ- 
мæ баленк кæнын, стæй сæ размæ цы бæрнон хæс æрæвæрд- 
той, уый дæр æххæстæй кæронмæ нæма фæхæццæ кодтой. 
— Хъусут?— дзырдта Батырбег йе ’мбæлттæн,— мæнæ ар- 
дæм хъуамæ фæзыной немыц, уый уыдзæнис мæнмæ гæсгæ 
сихорафон. Махæн ам лæууæн нæй изæрмæ, бахаудзыстæм къæп- 
пæгмæ, фæлæ тагъд кæнæм нæ бæлæгътæм... 
— Æмæ исты амалæй аленк кæнæм,— баппæрста йæ дзырд 
98 

Егонский. Чихишвили нал фæлæууыдис æмæ мæстыйæ афарста 
Егонскийы. 
— Аленк кæнæм зæгъыс, æнæ «æвзаг»? 
— Нæ хæс æххæстгонд у, нæхион нæхимæ ис,— сдзырдта 
Егонский планшеткæ æрхойгæйæ. 
— Нæ, хъуыддаг уый мидæг нæй,— загъта Батырбег,— 
мæнæ уынæм пулеметтæ æмæ сармадзантæ кæм уыдзысты, уый. 
Уынæм траншейтæ æмæ акъоппытæ дæр. Гъеныр ма хъуамæ 
фенæм се ’фсæдтæ кæм æрæнцайдзысты, сæ хæцæнгæрзтæ куыд 
æвæрд уыдзысты, цас тыхтæ сæм ис, уый дæр. 
Цæмæй уыдæттæ сбæлвырд кæнæм, уый тыххæй та хъуамæ 
нæхи æрфæсвæд кæнæм æмæ бон фæталынджы уонг нæ цæст дарæм, 
знаджы фидæртты цы цæудзæнис, уымæ. 
Уыцы ныхæстæ цалынмæ кодтой, уæдмæ æрхæццæ сты 
траншейты кæронмæ æмæ аууон-аууон абырыдысты кæрдæджы 
Вислæйы ныгуылæн былмæ. Уым сæ бæлæгътæ æрæмбæхстой, 
снысан кодтой, фæстæмæ сæ кæуылты ленк кæнын хъæудзæ- 
нис, уый, стæй сæхицæн æрцахстой кæсæнбынæттæ фæсаууæтты. 
Бон изæрмæ фæхæццæ ис. Хуры тынтæ-иу стæм хатт ферт- 
тывтой мигъты скъуыдтæй æмæ-иу уæд барухс æрдз, батавта-иу 
æфсæддонты зæрдæтæ æмæ-иу фæхъæлдзæгдæр, фæцæрдæгдæр 
сты. 
Талынг кæнын байдыдта, афтæ æрбайхъуыст машинæты 
гуыр-гуыр, стæй фæзындысты знаджы æфсæдтæ дæр æмбæх- 
сæнуæлæфтæутты. Хъавгæ бырыдысты хъæуы ’рдыгæй. Цыбыр 
рæстæгмæ бацахстой æппæт акъоппытæ æмæ траншейтæ дæр, 
фидæртты æвæрд æрцыдысты сармадзантæ, минометтæ æмæ 
пулеметтæ. * 
Æмбисæхсæвæй иу сахат рацыдаид, афтæ æнæ зианæй 
Вислæйы хурыскæсæн фарсы рахызтысты советон сгарджытæ 
æмæ цыбыр рæстæджы фæстæ Батырбег лæууыдис инæлар 
Кулагины блиндажы. Инæлары раз æрæвæрдта немыцаг æф- 
сæддон хайы командыгæнæджы пакет. Инæлар пакетæй систа, 
фидæрттæ арæзт кæм сты, уыдоны картæ, æркастис сæм æмæ 
хъæлдзæгæй сдзырдта: 
— Бузныг, Бибойы-фырт, стыр бузныг!— Æрхоста Батыр- 
беджы уæхск æмæ ма бафтыдта йæ ныхæстыл:— дæ хъуыд- 
даг сæххæст кодтай уæлдайджынтæй. Цу æмæ баулæф. 
Батырбег стæй йе ’мбæлттæ афтæ бафæлладысты уыцы 
сгæрсты, æмæ уыцы сахат афынæйтæ сты фæсалы гæбæзтыл 
сæ ныккæндты. Нæзыты æхсызгон тæф йемæ скъæфта рог 
уæлдæф, хаттæй-хатт-иу æрбахаста Вислæйы уылæнты зæл дæр. 
Æхсæв цыдис бонырдæм. Хурыскæсæны туджы æвдылдау 
фæзындис сæуæхсид. Уæддæр ма инæлар Кулагины блиндажы 
сыгъдис цырагъ. 
99 

Бон цъæх кæнын райдыдта. Сæлфынæг рахызтис къæвдамæ, 
уый уыдис 1944 азы фыццæгæм апрелы. Вислæйы хурыскæсæн 
был нæзы бæлæсты æхсæнæй уæлдæфмæ стахти æртæ цъæх 
ракетæйы. Уайтагъд сармадзанты уынæрæй хъæд ныррызтис. 
Иу-фынддæс минуты рауадаид, афтæ гвардионтæ бæлæгъ- 
ты фезмæлыдысты Вислæйы ныгуылæн былмæ. Раззаг бæлæгъты 
уыдысты булкъон Воинковы хъæбатыртæ. Цалынмæ гвардион- 
тæ былмæ хæццæ кодтой, уæдмæ ма гитлеронтæй чи аззад, 
уыдон æхсын райдыдтой. Фæзындысты немыцаг хæдтæхджытæ, 
æппæрстой бомбæтæ, æхстой пулеметтæй. Хъавыдысты Гитле- 
ры дзырд сæххæст кæнынмæ, цæмæй Сырх Æфсады ма ’рбауа- 
дзой Вислæйы сæрты, фæлæ та ам дæр фæсыкк ис сæ хъуыддаг. 
Гвардионтæ рахызтысты бæлæгътæй æмæ фæмидæг сты 
хъæды. Ам риуæй-риумæ фембæлдысты гитлеронтыл, бацайдагъ 
сын карз тох суанг хъæбысхæсты уонг, фæлæ уæддæр гвар- 
дионтæ æрцахстой зæххы гæбаз æмæ æрфидар сты. Бæлæгътæ 
æрбаздæхтысты, уæдмæ уæлдæфы фæзындысты советон хæд- 
тæхджытæ дæр, æмæ кæд знаджы ’рдыгæй цыдис хæцæнгæрзты карз 
æхст, уæддæр бæлæгътæ кодтой сæ куыст, Вислæйы ныгуылæн 
фарсы фылдæрæй-фылдæр кодтой гвардионтæ, стырæй-стырдæр код- 
та, цы зæххы гæбаз æрцахстой, уый. 
Уыцы бон Сырх Æфсад цæугæдæттæ Радомкæ æмæ Пи- 
лицæйы ’хсæн æрцахста дзæвгар плацдарм, æртыккаг бон плац- 
дарм ноджы фæдынджырдæр и. Знаджы аппæрстой фондз 
километры фæстæмæ æмæ æрцахстой фидар бынæттæ. 
25. 
Дыууæ доны астæу хæстытæ æрсабыр сты. Плацдарм фаг 
фидаргонд æрцыдис алыхуызон хæстон техникæйæ. Æрмæст 
ма хъуыдис танктæ, уыдонæн та нæ уыд бæлæгътæй ласæн, 
æмæ-иу æхсæв доныл цы понтонтыл конд хид сарæзтой, уый 
та-иу сæумæрайсом немыцаг хæдтæхджытæ æмæ дардмæ æхс- 
гæ сармадзантæ фехæлдтой. 
- Инæлар Кулагин фæдзырдта саперты командирмæ æмæ сын 
бамбарын кодта: 
— Дæ понтонон хидтæй ницы рауайдзæн, танктæн та æнæ 
æрбаппаргæ нæй. 
— Афтæ, æмбал инæлар,— дзуапп радта саперты командир. 
— Уымæ гæсгæ,— дарддæр дзырдта инæлар,— аразын 
хъæуы æцæг хид, знаг æй куыд нæ уына, афтæ. Бамбæрстай? 
— Нæ бамбæрстон, æмбал гвардийы инæлар. 
— Уæдæ хъус. 
— Хъусын. 
100 

— Ныр фæззæг у, Вислæйы дон нал фæфылдæр уыдзæнис, 
нал раивылдзæнис. 
— Афтæ. 
— Уæдæ хъæдæрмæг дæ разьь Цæджындзтæ араз афтæ 
æмæ хид иу метры æрдæг доны бынты куыд цæуа. Бамбæрстай? 
— Бамбæрстон, æмбал инæлар... 
Уыцы ныхасыл бирæ бонтæ нæ рацыдис, афтæмæй цæттæ 
уыдис хид. Немыцаг сгарæг хæдтæхæг-иу къæрныхау æрбатах- 
тис доны сæрмæ, фæлæ-иу дзы ницы федта. Советон танктæ 
та æхсæв цыдысты доныбын хидыл Вислæйы фаллаг фарсмæ. 
Батырбег Гаготы Алыксандры рагæй зыдта æмæ та йыл абон 
партион æмбырды фæстæ фембæлд æмæ ныхасыл фесты. 
— Куыд дарддæр, афтæ вазыгджындæр кæны хъуыддаг,— 
дзырдта Алыксандр,— хурыскæсæн Польшæйы бынæттон цæр- 
джытæй Сырх Æфсады æрбацыд хъыг кæмæн уыдис, ахæмтæ 
искуы иугæйтты йеддæмæ нæ уыд. 
— О, æмæ уыдон "уыдысты сæ хъæздгуытæ, мæгуыр 
полякты туг чи нызта, ахæмтæ,— бафтыдта Алыксандры ны- 
хасыл Батырбег. 
— Æз дæр афтæ зæгъынмæ хъавыдтæн,— йæ дзырд та 
йын айста Алыксандр,— фæлæ ныр, Жижин куыд зæгъы, аф- 
тæмæй, Хурныгуылæн Польшæйы ис фашистон зондахаст кæмæ 
фæхæццæ ис, ахæм адæмтæ. 
— Уым диссагæй ницы ис,— загъта та Батырбег,— немыцаг 
арæнмæ куыд хæстæгдæр кæнæм, афтæ, Сырх Æфсады чи нæ 
уарзы, ахæм бынæттон цæрджытæ кæндзысты фылдæрæй-фыл- 
дæр, уымæн æмæ уыцы рæтты польшæйæгтыл фæзындис фа- 
шизмы тæваг. Стæй уыцы бендерæгтæ чи сты, уыдонæй дæр 
тæссаг у, Жижин куыд дзырдта, афтæмæй канд гитлеронты 
ныхмæ не сты, фæлæ сты цавæрдæр тыхгæнджытæ, иу ны- 
хасæи — абырджыты къорд. 
Сæумæрайсом Егонский блиндажæй рахызти, ныуулæфыд 
сыгъдæг уæлдæфæй йæ риуы дзаг, стæй хъæдыл ахаста йæ 
цæст æмæ федта, немыцаг афицеры дарæсы цы хъæуы уыдис, 
кемыцаг афицеры сусæг пакет кæцæй рахастой Батырбегимæ, 
уый. 
— Æмбал капитан! 
— Хъусын. 
— Æз немыцаг афицер кæм уыдтæн, ды — ефрейтор, уыцы 
хæдзар? 
— О,— бакаст æм Батырбег, йæ зæрдыл æрбалæууыдысты 
польшæйаг зæронд лæг æмæ зæронд ус. 
— Цымæ цы фесты, бецау? 
— Нæ, фæлæ афтæ нæ. 
— Уæдæ куыд? 
101 

— Хæстæг нæм куы у хъæу, абæрæг ма сæ кæнæм. 
Бирзе нал фæныхас кодтой, фæлæ фæраст сты æд автоматтæ 
хъæумæ. Бахæццæ сты цалдæр минутмæ æмæ балæууыдысты 
сæ зонгæ хæдзары къæсæрыл. Дуар уыдис мидæгæй æхгæд. 
Иу хатт бахоста дуар Егонский, фæлæ дзуапп ничи радта, 
дыккаг хатт бахоста æмæ хæдзарæй райхъуыстис ныллæг хъæ- 
лæс: 
— Чи дæ? 
— Сырхæфсæддонтæ стæм!— сдзырдта Егонский уырыссаг 
æмæ польшæйаг æвзæгтæ æмхæццæгæнгæйæ. 
Æрæджиау дуар байгом и æмæ дыууæ афицеры федтой 
цавæрдæр лæугæ стæгдар. Æрбацæуджыты куы федта, уæд йæ 
къухтæ систа хæрдмæ æмæ ныдздзынæзта: 
— Йе не скæнæг, нæ ирвæзынгæнджытæм æнхъæлмæ кас- 
тыстæм æмæ мæнæ сты!— уыцы ныхæстæ куы сфæрæзта, уæд 
йæ цæнгтæ æрхаудтой, афæлурс æмæ къулыл бауагъта йæхи. 
Егонский фæцырд ис æмæ йæ лыстæныл æрбадын кодта, йæ 
хъуыры йын ауагътой дон, иу цалдæр минуты фæстæ зæронд 
лæг йе ’муд æрцыдис, йæ цæстæй ракастис. 
— Слæмæгъ дæн... — райдыдта ногæй йæ ныхас зæронд 
лæг.— Ныр æнæхъæн дыууæ къуырийы цæрæм æххормагæй. 
Æз ма мæ къæхтыл слæууынхъом дæн, фæлæ не ’фсин та 
бынтон... 
Ацы ныхæстæ кæнгæйæ зæронд лæг скастис Батырбегмæ. 
Цавæрдæр тас фæзындис йæ цæсгомыл, фездæхти Егонскийы ’рдæм 
æмæ ноджы фæтынгдæр йæ тас. 
— Æрхъуыды уæ кодтон... Амарут мæ, æрцауындзут мæ, 
уæлдай мын нал у, уæддæр мæлгæ кæнын... Зонын, сымах гит- 
лерон командиртæ стут... 
Батырбег æмæ та Егонский йе ’муд æрцæуын кодтой зæ- 
ронды, радзырдтой йын сырхæфсæддонтæ кæй уыдысты. Лæг 
сыл куы баууæндыд, уæд сæ хæдзары къуыммæ бакодта. Уым 
хъæмпыл хуыссыд йæ ус, æххормагæй ныррæсыдис æмæ ма 
уæззау улæфт кодта... 
Уыцы бонæй фæстæмæ Батырбег, Егонский æмæ иннæтæ 
арæх бæрæг кодтой дыууæ зæронды. 
— Хорз æхсæв у, сатæг, сабыр, цыма ныртæккæ, гвардийы 
лейтенант, уæхимæ бадыс, уыйау, и?— дзырдта Батырбег Егон- 
скиймæ, уый та бадтис нæзы бæласы быны хъуына æмхæццæ 
цъæх кæрдæгыл. 
— Бæргæ, афтæ куы уаид, фæлæ — хъомрын ахæсса не 
знæгты,— бадынц. Æппын цæуынвæнд нæ кæнынц ардыгæй. 
Хорз сæм кæсы, сæ фарсæй фæуа польшæйаг тахынæг, фæлæ 
ницы кæны, мæнæ та фезмæлæм. 
Бадтысты, ныхас кодтой. Сæ ныхас-иу куы фæсабыр, уæд- 
иу сæ хъустæ æрхæцыдысты цъырцъырæгты уастыл. Стæй 
/02 

ма-иу хаттæй-хатт уæлдæф æрбахаста Вислæйы уылæнты уæз- 
зау уынæр. 
Гвардионтæ куыд бафынæй сты, уый æмбаргæ дæр нæ 
бакодтой. Райхъал сты сармадзанты æхст æмæ хæдтæхджыты 
ниудмæ. Уый уыдис райсомæй цыппар сахатыл. 
Фашистон æфсæдтæ бырсын райдыдтой. Сæ размæ æвæрд 
уыдис ахæм хæс, цæмæй дыууæ доны астæу цы плацдарм уыдис, 
уырдыгæй æппæрст æрцыдаиккой гвардионтæ. 
Радомкæ æмæ Пилицæйы астæу плацдармы сæрмæ сбад- 
тис сау мигъ. Бæлæстæ фæлдæхтысты, зæхх схъиудта фæй- 
нæрдæм. Пилицæ æмæ Радомкæйы ’рдыгæй æрбабырстой сæ- 
дæгай танктæ, сæ хæс уыдис сырхæфсæддон хæйтты аркъауы 
балхъивын, цæмæй уацары бахаудаиккой, уый тыххæй. Знаджы 
рог хæдтæхджытæ польшæйаг хъæутыл калдтой бомбæтæ, хъæу- 
тæ сыгъдысты цъæх пиллонæй, цæрджытæй ма æгас чи аззад, 
уыдон лыгъдысты æмæ æмбæхстой сæхи алы рæтты. Гварди- 
онты тых нæ асастис. 
Иу афон гитлеронтæ фестадысты сæ акъоппытæй æмæ топ- 
падзагъдæй рабырстой советон æфсæдты позицитæм. Гвардион- 
тæ лæууыдысты фидар. Знаджы бырстытæ цалдæр хатты æп- 
пæрст æрцыдысты фæстæмæ сæ бынатмæ, фæлæ уыцы рæстæ- 
джы фашистон танктæ æрбатыдтой фидæрттæ, цалдæр хатты 
фылдæр кæй уыдысты, уымæ гæсгæ. 
Немыцаг танкты фæдыл цы фистæг æфсад бырста, уый 
хъуыдис скуынæг кæнын æмæ Пилицæйы ’рдыгæй цы знаджы 
танктæ бырстой, уыдоны ныхмæ æппæрст æрцыдис булкъон 
Воинковы полкъ. Фæлтæрд гвардионтæ бацыдысты карз хæсты- 
ты. Цалдæр хатты баурæдтой танкты бырст, уæддæр танкты 
бон бацис размæ ацæуын, фæлæ сæ фæстæ цы фистæг æфсад 
уыдис, уый та æрцыдис бынтондæр куынæггонд. 
Знаджы танктæ бабырстой чъылдыммæ, зæгъгæ, куы 
айхъуыст, уæд ранæй-рæтты советон æфсæддонтæ фæхæццæ сты, 
иуæй-иутæ та лидзынмæ фесты фæстæмæ. 
Хъæды астæу иу æрдузы уыдис польшæйаг хъæу Магну- 
шево. Уыцы хъæумæ ’ввахс хъæды хурныгуылæнырдыгæй лæу- 
уыдис гыццыл æфсæддон хай цалдæр сармадзанимæ. Немыцаг 
танкты хабар куы фехъуыста æфсæддон хай, уæд бауынаффæ 
кодта фæстæмæ ацæуын, плацдарм ныууадзын. 
Инæлар Кулагин хъуыддаг куыддæр фехъуыста, афтæ уыцы 
хаймæ сæрмагонд хæсимæ арвыста гвардийы капитан Бибойы- 
фырт æмæ хистæр лейтенант Гагойы-фырты. 
Фæндаг цыдис хъæу Магнушевы астæуты, иннæ рæтты ма 
зæхх уыдис цъыфдзаст æмæ дзы нæ уыд фезмæлæн. Хъæу 
пиллон уагъта. Знаджы хæдтæхæг-пираттæ пулеметтæй æхстой 
хъæуы уынгты æмæ зиан хастой нæ фистæг æфсæдтæн. 
Батырбег æмæ Алыксандр згъордтой хъæуы астæуты. Уын- 
103 

джы сыгъдис советон уæзласæн машинæ, уымæ ’ввахс уæлгоммæ* 
хауд æфсæддон сыгъди æмæ уæззау дзынæзта. 
Куыддæр Батырбег æмæ Алыксандр хъæды фæмидæг сты, 
афтæ сыл фембæлдысты фæстæмæлидзæг æфсæддон хайы æф- 
сæддонтæ. 
— Æрлæуут!— фæхъæр кодта Батырбег.— Кæдæм лидзут?! 
Æфсæддонтæ фæлæууыдысты. 
— Размæ, Райгуырæн бæстæйы сæрвæлтау!— ног та ныхъ- 
хъæр кодта Батырбег. Размæ йæхи аппæрста, автомат йæ 
къухы, афтæмæй. Æфсæддонтæ йæ фæстæ ныххæррæтт лас- 
той фæстæмæ æмæ ацахстой сæ хæцæн позицитæ. Сармадзанты 
æмраст хъавдæй ныццагътой бырсæг знаджы фистæг æфсады, 
скуыстой пулеметтæ. Знаг ахæм ныхлæудмæ нал æнхъæлмæ 
каст. Фашисттæ уайтагъд æрхуыссыдысты зæххыл. 
Раст уыцы рæстæджы Воинковы æфсæддон хайы артиллерист 
хистæр сержант Маккæйы-фырт дæр йæ сармадзан æмбæхст 
позицитæй ратылдта æргом бынатмæ æмæ уыцыиу æмраст-хъав- 
дæй знаджы размæбырсæг танктæй ссудзын кодта æртæ. 
Æхсын ын райдыдтой йæхи дæр, йемæ ма цы дыууæ сал- 
даты уыдис, уыдон фæмардысты, фæлæ йæ тых нæ асаст. 
Разæй цы танк цыдис, уый пиллон дæр та скалдис Маккæйы- 
фырты сармадзаны нæмыгæй. Знаджы сармадзаны судзынгæ- 
нæг нæмыг фехæлдис Маккæйы-фырты раз. Сармадзанæн ссыгъ- 
дис йæ иу цалх, фæлæ йæ гвардион ахуыссын кодта змисæй. 
Фæцæф ис, фæлæ уæддæр нæ ныууагъта йæ карз тох. Фашис- 
тон танктæ æрцыдысты урæд, сæ фæстæ пиллон уагътой авд 
танчы. Уыдон басыгъдысты гвардийы хистæр сержант Мак- 
кæйы-фырты къухæй... 
26. 
Гвардион æфсæддон хæйттæ дыууæ доны астæу фесты ян- 
вармæ. Уыцы рæстæджы дыууæрдыгæй дæр уыдысты сабыр. 
Вислæйы плацдарммæ арæзт æрцыдис фондз хиды, æмæ сæ 
кæд знаджы хæдтæхджытæ арæх хæлдтой, уæддæр Вислæйы 
дон афтæ ныссалдис æмæ йыл дзæбæх цыдысты рæстæмбис 
танктæ. 
Вислæйы плацдармыл цæттæгонд цыдис стыр ныббырст. 
Куыст цыдис канд æфсæддон цæттæдзинады фæдыл нæ, фæ- 
лæ хъомыладон æмæ политикон æгъдауæй дæр. Хъæды цы 
стыр ныккæндтæ арæзт æрцыдис, уым уыдис библиотекæ, кино 
кæм æвдыстой, ахæм клуб. 
Партион организацййы цы стыр политикон куыст цыдис, 
уый æмрæнхъ стыр куыст цыдис фæскомцæдисон организацийы 
дæр. 
12-æм январы инæлар Кулагин йæ блиндажы æрæмбырд 
104 

’кодта æфсæддон хайы афицерты æмæ бамбарын кодта, 14-æм 
январы стыр бырст кæй райдайдзæнис, уый. Æмбырды фæстæ 
афицертæ райдыдтой цæттæ кæнын стыр тохтæм. 
Кæд æмæ салдæттæн уый тыххæй ницы загъд уыдис, уæд- 
дæр командирты архайдмæ гæсгæ бамбæрстой, тагъд цыдæр 
стыр цаутæ кæй уыдзæнис, уый æмæ фæхъæлдзæгдæр сты. 
Иу ацæргæ гвардион, 1914 азы империалистон хæсты дæр 
чи ,хæцыдис, ахæм бурхил, цъæхдзаст æмæ даргъ рихиджын 
Л2ег йæ тамакойы фæздæг рауадзгæйæ загъта: 
— Гъей, мæ хуртæ, зæронд цъиу ахуыр у, зыгуымæй йæ 
нæ фæсайдзыстут. Йугæр командиртæ куы базмæлынц, сал- 
дæтты цардмæ хуыздæр кæсын куы байдайынц, уæд уый зон — 
æрхæстæг ног бырсты рæстæг. 
Гвардионтæ бацин кодтой. Иу бæрзонд украинаг салдат 
та йык арфæ ракодта: 
— Мыд куыд нуазай дæ дзыхæй! Нал фæразæм цалдæр 
мæйы сабыр бадынæй... 
Æрхæццæ ис 14-æм январь. Изæрæй гварднйы хистæр лей- 
тенант Гаготы Алыксандр блиндажты æрæмбырд кодта фæс- 
комцæдисонты æмæ сын бамбарын кодта, бабырсты размæ цы 
хæстæ ис, уыдон: 
— Æмбæлттæ, гвардионтæ, фæскомцæдисонтæ! Сымах стут 
партийы æнæфæцудгæ æххуысгæиджытæ. Райсом райдайдзæнис 
ног кыббырст, стыр æмæ ахсджиаг ныббырст. Райгуырæн бæс- 
тæйы фырт чи у, раззагдæр рæнхъыты цæуыныл разы чи у, 
уый рацæуæд, райсæд йæ сырх тырыса, цæмæй йæ знаджы 
фидæртты ныссадза уæлахиздзинады символæн... 
Фæскомцæдисонтæ тырысатæ райстой, ард бахордтой разæй 
кæй уыдзысты, уый тыххæй, уый фæстæ алчи йæ тырысайæн 
аба кодта, батыхтой сæ æмæ сæ сæвæрдтой сæ цырыхъхъыты 
хъусты. 
14-æм январы, даргъ, уазал æхсæв бон цъæхтæ кæнын куы 
байдыдта, уæд сæрмагонд ракетæмæ гæсгæ нынкæрыдысты нæ 
артиллери, нæ «Катюшæтæ». Уæлдæфы фæзындысты нæ хæд- 
тæхджытæ. 
Хæст уыдис карз æмæ цыбыр. Сармадзанты æхсты фæс- 
тæ хъæд ныннæрыдис гвардионты урайæ. Уыдон уыдысты 
фæскомцæдисонтæ, сæ фæдыл акодтой уæлахиздзикадмæ иннæты 
дæр æмæ знаджы фидæрттæ ахст æрцыдысты цыбыр рæстæг- 
мæ. Уыцы бои фæсахсæвæртæм гвардион æфсæддон хай размæ 
бабырста 25 километры. Знаг кæдæм лыгъдаид, уый нал зыд- 
та, Фехæлдис йæ бастдзинад, фашистон хицæн æфсæддон къорд- 
тæ баззадысты хъæдты. 
Польшæйы хурныгуылæн арæнмæ дард нал уыдысты сырх 
æфсæддон хæйттæ. Зæрдæты циндзинад фыхтис, пиллон уагъта, 
уромæн ын нал уыдис. 
105 

*** 
Немыцаг сабырцæрæг адæмæй бирæты уырныдта Геббельсы мар- 
гæйдзаг пропагандæ: Сырх Æфсады æнхъæлдтой хъæддаг адæм — 
сырдтæ. Уымæ гæсгæ, Советон Æфсад арæнтæм бахæццæ, уый куыд- 
дæр фехъуыстой, афтæ сæ исбон ныууагътой æмæ лидзыныл фесты. 
Æхсæв æнæсгæрст фæндæгтыл нал уыдис дарддæр цæуæн æмæ гвар- 
дион æфсæддон хайы командыгæнæг инæлар Кулагин радта дзырд, 
цæмæй фæсте чи баззадис æнтыстджын бырсты рæстæджы, уыцы 
хæлцон æмæ æндæр хæйттæ тагъддæр цæуой размæ æмæ баййафой 
раззагдæр хæйтты. 
Штаб æрбынат кодта хъæугæрон иу хатæны. Хæдзары цæр- 
джытæ сызмæстой сæ дзаумæттæ æмæ лæууыдысты пырхытæй. 
Штабы хицау Гореевы дзырдмæ гæсгæ хатæн сыгъдæггонд æр- 
цыдис. 
Инæлар Кулагин фæдзырдта штабы кусджытæ æмæ полчъы- 
ты командиртæм, кæд æнафон уыдис æмæ бафæлмæцыдысты, 
уæддæр. 
— Æмбæлттæ, афицертæ, хæсты райдианæй ныры онг не 
’фсæддонты фæахуыр кодтам немыцмæ æнæуынондзинады цæстæй 
кæсын. Ныр æрбахызтыстæм немыцы арæныл æмæ хъуамæ нæ ^ 
зæрдыл дарæм Уæлдæр командыгæнæг æмбал Сталины раныхас, 
хæст куы райдыдта, уæд. Уыцы раныхасы зынаргъ фæтæг бамба- 
рын кодта, советон адæм немыцаг сабыр цæрæг адæмы ныхмæ 
кæй нæ тох кæнынц, фæлæ сæ тох кæй у фашизмы ныхмæ æмæ 
фашизм фæстагмæ дæрæнгонд кæй æрцæудзæнис, уый. 
Ныр мах размæ лæууы стыр хæс,— дзырдта дарддæр Кула- 
гин,— æмæ цæмæй сæххæст кæнæм. æмбал Сталины фæдзæхст, 
уый тыххæй хъуамæ сæвæрæм не ’фсæдты æхсæн фидар æгъдау. 
Инæлары фæстæ раныхас кодта политхайады хицау Жижин, 
политикон-хъомыладон куыст тынг кæй стыхджын кæнын хъæуы, 
рацаразын æй кæй хъæуы бынæттон фадæттæм г&сгæ, уый фæдыл. 
Загъта нозты тыххæй дæр, цæмæй дзы салдæттæ сæхи хизой, 
уый тыххæй. 
Æхсæв уыдис фыццагау тар. Уарыд мит. Зындысты арæны 
судзгæ хъæутæ æмæ горæттæ. 
*** 
Иу-дæс сахаты уыдаид, афтæ гвардион æфсæддон хай бахæццæ 
ис горæт Шверинмæ. Шверины фашистон æфсæдтæ сæхи æрфидар 
кодтой æмæ горæты рауадис тыхджын хæстытæ. 
Фашисттæ сæхи горæтыл дæр нал бацауæрстой, хæдтæхджы- 
тæй йыл æркалдтой бомбæтæ æмæ Шверин пиллон уагъта. Го- 
рæты цы сабырцæрæг адæм уыдис, уыдон та цъæхахстгæнгæйæ 
фæйнæрдæм лыгъдысты. 
Знаджы ныхлæуд пырхгонд æрцыдис æртæ сахатмæ. Гитле- 
ронтæ горæт ныууагътой æмæ сæхи аистой фæстæмæ. 
Сырх Æфсад немыцы арæныл куы бахызти, уæдæй фæстæмæ 
106 

фыццагдæр сабырцæрæг адæмыл сæмбæлдис Шверинмæ ’ввахс иу 
гыццыл хъæуы. Уым хъуамæ æрæхсæвиуат кодтаиккой сгарджытæ. 
Батырбег штабæн бынат ацагурынмæ фервыста Егонский æмæ 
Чихишвилийы. Афæлгæстысты уынджы æмæ сæм хуыздæр цы хæ- 
дзар фæкастис, уырдæм бацыдысты. Бахостой дуар æмæ рудзынгæй 
разындис иу тарст сылгоймаджы цæсгом. Цыдæр сдзырдта сыл- 
гоймаг, фæлæ йæ ныхас нæ фехъуыстис. 
— Байгом кæн дуар,— загъта сабыр хъæлæсæй Егонский, 
кæд æй зæрдæйæ ныхъхъæр кæнын фæндыдис, уæддæр. Чихишвили 
бамбæрста Егонскийы æмбæхст фæндон æмæ йæм бадзырдта: 
— Æмбарын дæ, генацвале. 
Ноджыдæр ма цыдæр зæгъынмæ хъавыд, фæлæ уæдмæ байгом 
ис дуар. Егонский æмæ Чихишвили бацыдысты, сæ размæ лæу- 
уыдис æртæ сылгоймаджы. Куыддæр ауыдтой гвардионты æд ав- 
томаттæ, афтæ сæ цæсгæмттæ цикъæйау аисты, сæ уæрджытæ 
æмæ сæ къухтæ зыр-зыр кæнын байдыдтой. Хъавыдысты исты 
лæгъстæйы ныхас зæгъынмæ, фæлæ дзурын нал æфтыдис сæ 
къухы, æмæ ма сæ былтæ дзæгъæл змæлд кодтой. Æрæджиау 
сылгоймæгтæй иу ризгæ хъæлæсæй йæ зырзыргæнгæ къухæй нык- 
кæндмæ амонгæйæ, сдзырдта: 
— Киндер, Киндер, Битте нихт капут... 
Егонский бамбæрста æппæт дæр æмæ сын загъта: Сырх Æф- 
сад, фашистон æфсадау, сывæллæттæ æмæ сабырцæрæг адæмы 
кæй нæ мары, уый. Ныр сылгоймæгты цæстæнгас фæхуыздæр ис, 
сæ хуыз сæхимæ æрцыдис. 
— Уæдæ махæн афтæ куы дзырдтой, Сырх Æфсад æппæт 
сывæллæтты дæр цæгъдгæ кæны,— загъта та уыцы сылгоймаг. 
— Нæ, нæ, уый раст нæу. Мах сабырцæрæг адæм нæ хъыг- 
дардтам, уæлдайдæр та сывæллæтты,— загъта та Егонский сылгой- 
мæгтæн. 
Куыддæр сывæллæттæ фехъуыстой Егонскийы дзырдтæ, афтæ 
фегом и ныккæнды дуар æмæ дзы разгъордта фараст сывæллоны. 
Сывæллæттæ тарст хуызæй кастысты Егонскийы æмæ Чихишви- 
лийы цæсгæмттæм. 
— Ма тæрсут, сывæллæттæ, Советон Æфсад сывæллæтты нæ 
хъыгдары,— загъта та Егонский... 
Гвардион æфсæддон хайы бырст кодта тыхджынæй-тыхджын- 
дæр. Цы хъæуæй, кæнæ-иу цы горæтæй сырд æрцыдысты гитле- 
ронтæ, уыдоны цæрджытæ-иу сæ хæдзæрттыл бакодтой урс тыры- 
сатæ æмæ дзырдтой: 
— Гитлер них гут! Гитлер капут!.. 
27. 
Февралы фыццаг бонты советон æфсæдты раззагдæр хæйттæ 
стыр карз хæстытимæ бахызтысты Одеры сæрты æмæ æрфидар 
сты доныбыл дамбæйыл. 
107 

Сырх Æфсады фадæттæ уыдысты тынг зын. Дамбæйæ сæр 
сдарæн нæ уыдис, уымæн æмæ километр дарддæр фидæртты бад- 
тысты гитлеронтæ æмæ алы минут дæр уыдысты цæттæ æхсынмæ, 
советон æфсæддон хæйттæн та дамбæйы уæлæ сармадзантæ æрæ- 
вæрæн нæ уыдис. Одерæн йæ хурыскæсæнырдыгæй та уыдис цъыф- 
дзаст æмæ уым дæр нæ уыдис сармадзантæ æрæвæрæн. 
Дамбæйыл уыдис æрмæстдæр æрæвæрæн минометтæ, фæлæ 
уыдон дæр доны сæрты уыдысты зын ласæн, уымæн æмæ, æфсæд- 
дон хай Одерыл кæм бахызтис, уый горæт Кюстринæй уыдис æдæп- 
пæт фондз километры дæргъæн æмæ уырдыгæй комкоммæ æхстой 
Одеры сæрты, хæлгæ чи кæны, ахæм нæмгуытæй. 
Уæддæр цыппæрæм февралы бонырдæм гвардионты бон бацис 
минометтæ æмæ æндæр хæцæнгæрзтæ æрбаппарын доны сæрты. 
Дарддæр хъуыдис бырсын, Кюстрины хуссар-ныгуылæны цы хъæу 
уыдис — Киц, зæгъгæ, уымæ. Фæлæ бабырсты фадæттæ уыдысты 
тынг зын. Цæвиттон Одерæн канд йæ хурыскæсæн фарс нæ уыдис 
цъыфдзаст, фæлæ йæ хурныгуылæн фарс дæр, иннæмæй та зна- 
джы æфсæдтæ се ’ппæт хæцæнгæрзтæ дæр сарæзтой уыцы иу раимæ. 
Фыццаг бонты советон æфсæддонтыл цыдис бирæ зиантæ, фæ- 
лæ сындæггай æрфидар кодтой сæ бынæттæ. Дамбæйыл бирæ фæс- 
тиатгæнæн нæ уыдис, уымæн æмæ Æстæм гвардион æфсад хъуамæ 
тагъд рæстæджы райса Киц æмæ Кюстрины чъылдыммæ хурныгуы- 
лæнырдыгæй баиу уа Фæндзæм æфсадимæ. Афтæмæй хъуамæ Бер- 
линмæ бацæуæны дуæртты дæгъæл — Кюстрин ист æрцыдаид 
аркъауы. 
Æфсæддон хайы штаб уыдис дамбæйыл, уым уыд булкъон 
Воинковы полкъ дæр, стæй ма ноджы æндæр хицæи хæйттæ. 
Уыдис мигъ æхсæв. Одеры уылæнтæ сусæг ныхас кодтой. Змæлд 
æрсабыр ис, æрмæст ма-иу рæстæгæй-рæстæгмæ Кюстрины фида- 
рæй æрбахстой сармадзанæй. 
Ахæм сахаты блиндажы тæрхон кодта æфсæддои хайы штаб 
йæ бабырсты пъланыл. Кастысты бынæттон топографон картæтæм 
æмæ дзы цыдæртæ хæххытæ кодтой сырх æмæ цъæх кърандæстæй. 
— Мæнмæ афтæ кæсы,— дзырдта инæлар Кулагии картæмæ 
амонгæйæ,— хъуамæ нæ бырст Кицмæ райдайæм райсом, дарддæр 
ма куы фæстиат кæнæм, уæд хъаруджын кæнæм знаджы. Уый 
ардæм æрбаппардзæн ног æфсæддон тыхтæ. Нæхи та кæнæм лæмæгь. 
— Æнæмæнг,— загъта штабы хицау булкъон Гореев. 
— Уымæ. гæсгæ æрæджы нал хъæуы,— дзырдта дарддæр инæ- 
лцр.— Фæлæ нæ фæндаг у зын, цъыфдзаст. Кицмæ ис æрмæст- 
дæр иу фæндаг, уым та не сгарджытæ куыд зæгъынц, афтæмæй 
немыц нывæрдтой минæтæ. Æрмæстдæр нын бабырсæн ис мæнæ 
дамбæйы былтыл Кицы бакомкоммæйы онг æмæ мæнæ пыхсбынты 
Кицы хурныгуылæн фарсмæ. Афтæмæй немыцаг æфсæддон хæйт- 
тæ, Кицмæ бацæуæны фæндаг чи хъахъхъæны, уыдон сæхæдæг 
дæр бахаудзысты къæппæджы.— Инæлар фæлæууыд йæ ныхасæй, 
108 

йæ цæстæнгас æрхаста, картæйы уæлхъус чи лæууыд, уыдоныл.— 
Кæд знаг йæхи дамбæйы ’рдæм æппара, уæд ын йæ ныхмæ арвит- 
дзыстæм батальон, цыма ацырдыгæй аразæм сæйраг бабырст, цыма 
сæ сайгæ акодтам, уыйау. 
т— Тынг хорз,— загъта Гореев. 
— Уæдæ хъуыддаг æмбæрст у? 
— Æмбæрст у, æмбал инæлар,— загътой афицертæ. 
— Ныр нæ хъæуы сбæлвырд кæнын: райсом кæцы полкъ цæу- 
дзæнис разæй? 
— Мæ полкъ, æмбал инæлар!— загъта булкъон Воинков æмæ 
йæ цъæх цæстытæ ферттывтой, йæ цæсгомы хæххытыл бæрæг уыдис 
йе ’стыр ныфс æмæ хъæбатырдзинад. 
— Ууыл æз дæр хъуыды кодтон, фæлæ дæ цæф æххæст куы 
нæма байгас. 
— Уый ницы кæны, æмбал инæлар. 
Иу цалдæр минуты ма ахъуыды кодта Кулагин, стæй загъта: 
— Хорз. Дæхи рæвдз кæн райсоммæ. Ды та, æмбал Гореев, 
бацæттæ кæн цыдæриддæр хъæуы, уыдон. 
— Ис, æмбал инæлар!— загъта Гореев. 
Уыцы сахатæй фæстæмæ æфсæддон хай цæттæ кæнын бай- 
дыдта йæхи хъазуатон бырстмæ, се ’ппæтæй тынгдæр та булкъон 
Воинков, разæй та кæ\\ цæудзæнис знаджы фидæрттæ рæмудзынмæ, 
уый тыххæй. 
Æхсæзæм мартъийы райсомæй тыхджын сармадзанæхсты фæстæ 
райдыдта бырст. Не ’фсæддокты размæцыдæн тынг æххуыс код- 
той хæдтæхджытæ. Фыццаг фестадысты Воинковы хъæбатыр гвар- 
дионтæ... Мæнæ знаджы акъоппытæ. 
— Размæ, Фыдыбæстæйы сæраппонд!— фæцыдис Воинковы 
хъæр æмæ гвардионтæ знаджы акъоппытæм бабырстой. Ранæй- 
рæтты гвардионтæ знагимæ фембæлдысты ныхæй-ныхмæ, æмæ сын 
бацайдагъ ис хъæбысæй хæст. Чи кæй... фæлæ гвардионтæн бау- 
ромæн нæй æмæ гитлеронтæ, бирæ зиантæ сыл æрцыд, афтæмæй 
фæстæмæ фæлæууыдысты. 
Хæстои архайд райдыдта Кицы. Алы хæдзарыл дæр цыдис 
карз тох, афтæмæй иу хæдзар ист цыдис иннæ хæдзары фæстæ. 
Немыцаг командыгæнынад æрæмбырд кодта.йæ фæстаг тыхтæ æмæ 
ноджы тыигдæр ныхлæуд сарæзта Сырх Æфсады ныхмæ’ Кицы 
хурныгуылæн фарс. Гитлеронтæ нал стадысты акъоппытæй, фæлæ 
сын гвардионтæ кодтой амал. Æхсæв-иу сусæгæй баластой немы- 
цаг акъоппыты размæ сармадзантæ æмæ-иу æвиппайды ныккалдтой 
рæмудзгæ æмæ схъиуæг нæмгуытæй. 
Кицыл карз хæст цыди æртæ боны æмæ æртæ æхсæвы. Баз- 
задис ма дзы æнæ хæлдæй иугай хæдзæрттæ. Фарæстæм мартъийы 
Киц сыгъдæггонд æрцыдис знагæй, гитлеронтæй ма чи фервæзтис, 
уыдон та сæхи райстой æфсæнвæндагарæнтæм: уыцы æфсæнфæн- 
109 

даджы рæзты ма уыдис æрмæстдæр бацæуæн æмæ рацæуæн зна- 
джы æфсæдтæн Кюстринæй. 
Фæндзæм гвардион æфсад уæдмæ гитлеронты аппæрста горæт 
Кюстринæй, æрбахызти Одерыл, æрцахста плацдарм æмæ ныр 
æрбахæстæг Æстæм гвардион æфсадмæ, хъуамæ рæхджы бонты 
баиу уой æмæ дыууæ доны астæу Кюстрины фидары чи бады, 
уыдон бахауой аркъауы æмæ æрцæуой дæрæнгонд. 
Фидар Кюстрин ма фæсфронтимæ баст уыдис æрмæстдæр 
æфсæнвæндагæй, æмæ-иу æхсæв ууылты æрбахъуызыд бронепоезд 
дыууæ доны астæумæ. Уыцы фæндаг хъахъхъæдтой се ’ппæт 
хъарутæй дæр гитлеронтæ. 
Уæлдæр командыгæнынад радта дзырд, цæмæй ист æрцæуа 
æфсæнвæндаг, æмæ баиу уой дыууæ æфсады. Гвардионтæ сæхи 
бацæттæ кодтой æмæ æртындæсæм мартъийы карз хæстыты фæстæ 
æххæстгонд æрцыдис дзырдлæвæрд: æфсæдтæ баиу* сты, Кюстрины 
фидар бахаудта къæппæгмæ. 
Цæмæй фидарæн æххуыс æрцыдаид, уый тыххæй гитлеронтæ 
хъæу Гаргастæй сарæзтой сармадзанæхст сырхæфсæддон хæйттыл, 
уый фæстæ немыцаг хæдтæхджытæ æппæрстой бомбæтæ. Уым фыц- 
цаг хатт фæзынди хæдтæхгæ нæмгуытæ æмæ хаудысты гвардионты 
раззагдæр хæйттыл, стæй сæ фæсчъылдым. Уыдон уыдысты зна- 
гæн йæ фæстаг амæлттæ. Фæлæ сæ ницы рауади. Гвардионтæй 
кæд бирæ фæхъуыдис, уæддæр лæууыдысты æнæфæцудгæ, æмæ 
гитлеронтæ ферхæцыдысты сæ туджы, æппæрст æрцыдысты фæстæ- 
мæ. Æвæстиатæй хъуыдис ныддæрæн кæнын, Кюстрины дыууæ 
доны астæу цы фидар уыдис, уый. 
Одерыл цыбыр рæстæгмæ арæзт æрцыдис дыууæ доны æм- 
бæхст хиды, æмæ, æфсæддон хæйтты цы машинæтæ уыдис, уыдон 
ласын байдыдтой фидæрттæхалæн реактивон нæмгуытæ. 
Бырст райдыдта 28-æм мартъийы. Уыдис мигъ райсом, фæлæ 
иу-аст сахатмæ мигътæ сæхи систой æмæ фæзындысты хуры тын- 
тæ. Хæсты быдыр уыдис сабыр, иуырдыгæй дæр æмæ иннæрдыгæй 
дæр нæ цыдис йу топпы хъæр дæр. 
Иу афон уæлдæф æрбахаста моторты уынæр. Уыдон уыдысты 
советон хæдтæхджытæ, цыдысты сæдæгæйттæй æмæ бомбæтæ æп- 
парын байдыдтой Кюстрины фидарыл. Зæхх æмæзмæлд кæнын 
райдыдта, фидары.сæрмæ сбадтис сау фæздæг, фæздæджы мидæг 
ранæй-рæтты фæзындис пиллоны æвзæгтæ. Фæзындысты немыцаг 
хæдтæхджытæ дæр, фæлæ сæ советон истребительтæ сæ разæй 
ахастой æмæ уайтагъд лидзынмæ фесты. Хæдтæхджытæ бомбæтæ 
феппæрстой Кюстрины фидарыл иу сахаты ’рдæг, стæй базмæлы- 
дысты «Андрюшæтæ» дæр; сæ судзгæ нæмгуытæ атахтысты мин- 
гæйттæй Кюстрины фидары ’рдæм. Сæ рæмыгъдæй зæхх æмдзел- 
лау тсодта, фæздæг бамбæрзта хуры рухс. Райдыдта бырст æмæ 
28-æм мартъийы сихорафон ист æрцыдис Кюстрины фидар. 
110 

28. 
Уыдис апрелы мæй. Зæхх æнæхъæнæй кæм баззад, уым фæцъæх 
ис кæрдæг. Цъæх адардтой къудзитæ дæр æмæ сæ райхъуыст 
цъиуты зарын. Уæлдæфы фæзынди стæм * гæлæбутæ... Уазал зы- 
мæджы фæстæ уалдзæджы æрцыд зæрдæйæн хаста стыр хъæл- 
дзæгдзинад, уæнгтæ кодтой рог æмæ хъаруджын. 
Гвардион æфсæддон хайы афицертæ æмæ салдæттæн сæ иутæ 
уыдысты акъоппыты æмæ къæрцхъусæй хъахъхъæдтой Одеры плац- 
дарм, иннæ хай кодта æфсæддон æмæ политикон ахуыр. 
Сгарджытæ дæр æрвылбон бæрзонддæр истой сæ дæсныйад. 
Се ’ппæт дæр хорз æмбæрстой, ныр ма сæ размæ кæй ис фæста- 
джы бырст. Фæндæгтыл сагъд æрцыд амонæн фæйнæджытæ æмæ 
сыл алыхуызон фыстытæ: «Знаджы ныккæндмæ ма баззадис 72 
километры». «Размæ, Берлинмæ!». «Райгуырæн бæстæм фæндаг у 
Берлиныл!». 
Гвардионтæ хорз æмбæрстой, Зеелы бæрзæндтыл гитлеронтæ 
се ’ппæт хъарутæ æрæмбырд кæнгæйæ тыхджын фидæрттæ кæй 
сарæзтой æмæ уым карз хæстытæ кæй уыдзæнис, уый... 
Сгарджытæ къудзиты ’хсæн цыдысты азимутмæ гæсгæ, ноджы- 
дæр ма бæлвырд кодтой сæ дæсныйад. Се ’ппæт дæр бæрæггонд 
рæстæгмæ æрхæццæ сты рагацау нысангонд бынатмæ. Кæд сатæг 
уыдис, уæддæр сгарджытæн сæ хид рахъардта сæ хæдæттæй, уымæн 
æмæ цыдысты цъыфджын раны, пыхсыты æхсæн. 
— Ныр аулæфут иу-дæс минуты, стæй ахуыр кæндзыстæм Зе- 
елы бæрзæндты топографон картæ,— загъта Батырбег. 
Уыцы рæстæджы сгарджыты уæлхъус алæууыдис иу сержант 
æмæ æфсæддон салам ратгæйæ фехъусын кодта Батырбегæн: 
— Æмбал гвардийы капитан, инæлар Кулагин дæм сиды. 
— Кæдмæ? 
— Ныртæккæ... 
— Хорз. 
— Цæуыны бар мын ис? 
— Ис. 
Сержант цæхгæр фæзылдис. Батырбег исдугмæ сагъдауæй аз- 
задис. Диссаг æм фæкастис, афтæ æхсызгон цæмæн бахъуыдис 
инæлары, уый. Иннæ сгарджытæ дæр хъуыдытыл фесты. 
— Цы хъуамæ уа?— афарста Батырбеджы Егонский. 
— Нæ зонын. Æз цæуын, ды ме ’рбацыдмæ уыдзынæ мæ бæсты. 
— Æмбæрст у, гвардийы капитан!— загъта Егонский. 
Батырбег йæ рон æрбалвæста æмæ фæраст гвардион æфсæд- 
дон хайы штабмæ. Сгарджытæн фæцис сæ фæлладуадзыны рæстæг 
æмæ дарддæр кодтой сæ ахуыры куыст, сæ планшеткæйыл æрæ- 
вæрдтой Зеелы бæрзæндты топографон картæ æмæ бæлвырд код- 
той ныббырсты фæндæгтæ. 
ш 

Батырбег, хур дзæвгар акъул ис, афтæ бахæццæ ин-æлар Ка- 
лугины блиндажмæ. 
— Сбад, гвардийы капитан,— райдыдта йæ иыхас инæлар. 
— Хъусын дæм, æмбал гвардийы инæлар! 
— Сбад, сбад. Нæ ныхас кæд даргъ нæ уыдзæнис, уæддæр. 
— Ис,— загъта Батырбег æмæ æрбадтис. Инæлар байгом код- 
та бапъерозты къопп «Кремль», сдымдта, стæй сæ балæвæрдта 
Батырбегмæ дæр æмæ дарддæр кодта йæ ныхас: 
— Тагъд райдайдзæнис фæстаджы — уæлахизы ныббырст Оде- 
рæй Берлинмæ. Нæ хæдтæхджыты сгæрстытæм гæсгæ нын бæрæг- 
гонд сты знæгты фидæрттæ æмæ техникон хъарутæ, фæлæ нын 
æххæст бæлвырдгонд нæма сты сæ фистæг æфсады тыхтæ, уыдо- 
нæн сæ хæстон разæнгарддзинад æмæ сæ уавæр. 
— Æмбарын, æмбал инæлар. 
— Уæдæ ныртæккæ гитлеронтæ цы фидæртты бадынц æмæ 
сæхи кæм ныхъхъус кодтой, уырдæм æнцонтæй бацæуæн нæй, 
уымæ гæсгæ уын уемæ æрвитын булкъон Воинковы. 
— Хорз. 
— Цæмæй не сгæрстыты хъуыддаг уа тыхджындæр æмæ 
æдасдæр, уый тыххæй уæм хъавæм барвитынмæ иу афицер, кæд 
нырма æвзонг сгарæг у, уæддæр чи сарæхса, ахæмы хуызæн у. 
Куыд дæм кæсы, æмбал капитан? 
— Иттæг хорз. Æвзонг у, уый ницы кæны, ацахуыр уыдзæнис. 
Инæлар йæ мидбылты бахудтис æмæ хин каст бакодта Ба- 
тырбегмæ, стæй загъта фæлмæн хъæлæсæй: 
— Афтæ, æмбал капитан... — Æмæ йæ ныхас фæуромгæйæ 
фæздæджы къуыбылæйттæ рауагъта, йе ’нгуылдзтæй, цыма бара- 
баныл цагъта, уыйау æрхоста стъол.— О, æмæ чи у, уый дын 
зæгъдзæнис дæ лымæн. 
— Чи?-— афарста æвиппайды Батырбег. 
— Булкъон Воинков. 
— Хорз!— дзуапп радта Батырбег æмæ фæраст Воинковы 
бликдажмæ. Батырбеджы сæрымагъзы гуырдис алыхуызон хъуыды- 
тæ: цæмæн худтис инæлар, цæмæн æм бакодта ахæм хин каст, 
цæмæн æй арвыста Воинковмæ. Искуы дæр ма булкъон сгарджы- 
тимæ фæцæуы?.. 
Ахæм хъуыдытимæ бæхæццæ ис Воинковы блиндажмæ. 
— Хъусын дæм, гвардийы капитан, цы зæгъынмæ хъавыс? 
— Æмбал гвардийы булкъон, мæн инæлар Кулагин æрбар- 
выста дæумæ.— Воинков цалдæр секунды ахъуыды кодта, стæй 
Батырбегмæ бакастис йæ цъæх цæстытæй æмæ йæ афарста: 
— Цæй тыххæй? 
Сгарджытæм цы ног афицер æрбарвыстой, уый тыххæй. 
— Уыцы афицеры æз арвыстон сымахмæ. 
Батырбег ницы æмбæрста инæлар æмæ булкъоны ныхæстæк. 
Йæ бæсты йын æндæр афицер кæй æрвитынц, уый йæм хъыг 
112 

нæ фæкастис, фæлæ йын кæд йæхи æндæр раимæ æрвитынц, ахъуьг- 
ды кодта æмæ ныллæг хъæлæсæй загьта: 
— Мæн фæндыдис, æмбал булкъон, цæмæй хæсты кæронмæ 
уыдаин, нырмæ цы æфсæддон бинонты æхсæн фæдæн, уым. 
Воинков бакастис Батырбегмæ. 
— Цу де ’фсæддон хаймæ, стæй бæрæг уыдзæнис. 
Батырбег хæрзбон загъта Воинковæн æмæ æнкъардæй рахыз- 
тис блиндажы къæсæрæй. Цыдис сабыргай, тагъд нал кодта йе 
’фсæддон хаймæ. Иу афон йæ хъустыл ауадис немыцаг хæдтæх- 
джыты хъæр, стæй бомбæты æхситт. Батырбег зæххыл ахуыссы- 
дис. Бомбæтæ фехæлдысты дардгомау, цъыфдзасты, ницы зиан ын 
æрхастой, æрмæст æм æрбасхъиудтой цъыф зæххы къуыбæрттæ. 
Худинаг фæкастис Батырбегмæ, афтæ кæй ахуыссыд, уый. 
Сыстад æмæ фидар къахдзæфтæй фæраст ис йе ’фсæддон хаймæ. 
Куыддæр блиндажы къæсæрыл басанчъех кодта, афтæ йæ раз- 
мæ фесты инæлар Кулагин æмæ Астопец. Сагъдау аззадис, исдуг 
фæстæмæ фæлæууыд, стæй дыууæ æфсæддон æфсымæры сæ кæрæ- 
дзийы ныхъхъæбыс кодтой. Æрмæстдæр ныр бамбæрста Батырбег 
ацы боны цауты кæронбæттæн æмæ фыр цинæй нал зыдта, цы 
загътаид, уый. 
29. 
Дæсæм апрелæй фæстæмæ æфсæддон хæйтты машинæтæ ла- 
сын байдыдтой прожектортæ. Ничи ницы æмбæрста, уый бæрц 
прожектортæ цæмæн хъуыдысты, уымæн. Бирæтæ дзырдтой, зæгъ- 
гæ, дам, уыдон хъæуынц фашистон хæдтæхджыты уæлдæфы бæрæг 
кæкынмæ, фæлæ-иу куы æрбатахтысты немыцаг хæдтæхджытæ, уæд 
куыстой æрмæстдæр иугай прожектортæ. 
Фронты уавæр уыдис сабыр, афтæ кастис гвардионтæм æмæ, 
цыма, бырст тагъд нæма райдайдзæнис. Сырхæфсæддоктæ фыц- 
цагау бæрзонддæр кодтой сæ æфсæддон æмæ политикон ахуыр, 
партионтæ æмæ фæскомцæдисонтæн арæх дзырдтой немыцаг æф- 
сзды уавæры тыххæй, æфсæдтæн Берлин исгæйæ, стæй фæсхæст 
сæхи куыд дарын хъæудзæнис, уыдæтты тыххæй. 
Уыдис райдзаст изæр. Сгарджытæй а фæстаг бонты фæском- 
цæдисмæ кæй’ райстой, уыдоны билеттæ лæвæрдта Гаготы Алык- 
сандр æмæ алчидæр йæ билет исгæйæ ард хордта лениион фæском- 
цæдисы ном кад æмæ цытимæ кæй хæсдзæнис, Берлинмæ бырсты 
разæй кæй цæудзæнис, уый тыххæй. 
Уый фæстæ Алыксандр Батырбегимæ бацыдис блиндажмæ.. 
Уым баййæфтой Астопецы. Бацайдагъ сын ныхас: 
— Зæгъ-ма, Гагойы-фырт, ды йæ хъуамæ зокай, цы ми кæ- 
иынц не ’мцæдисонтæ Америк æмæАнглис,— фарста Астопец йæ 
иу цæст æрцъынд кодта, афтæмæй.— Нырмæ-иу се ’фсæддон ар- 
хайджыты тыххæй куы уыдис сводкæтæ газетты, уæд сæ ныр 
куыд ницыуал хабар ис? 
8 Дыууæ уацауы 
113 

— Омæ уый зын бамбарæн нæу,— райдыдта йæ ныхас Алык- 
сандр.— Кæмдæриддæр зынгонд у, уыдон рагæй дæр цæхæр искæй, 
къухтæй кæй змæнтынц, уый. Ныр фембæлдысты фашистон æфсæд- 
ты карз ныхкъуырдыл æмæ æрлæууыдысты, æнхъæлмæ кæсынц мах 
бырстмæ, цæмæй сæ къаддæр туг калд æрцæуа. 
— Æмæ уæдæ, кæд афтæ у, уæд немыцæгтæ æнæ хæстæй 
цæмæн дæттынц сæ горæттæ æмæ афтæмæй цæмæн цæуынц фæстæ- 
мæ?— бафарста та Астопец. 
— Цæмæн зæгъыс? Мæнмæ афтæ кæсы æмæ фашисттæ ма- 
хæй тынгдæр тæрсынц, уымæн æмæ мах паддзахадон арæзт у 
æндæр — Советон, уыдонæн та сæ паддзахадон арæзт у кæрæ- 
дзимæ хæстæгдæр, гъемæ мах ныхмæ лæууынц тынгдæр. 
— Уæдæ мæнмæ та афтæ нæ кæсы,— загъта Батырбег.— 
Рагон æмбисонд раст у: халон халоны цæст нæ къахы. Империалист- 
тæ Советон Цæдисы лымæн никуы уыдысты æмæ никуы уыдзысты, 
фæлæ, хæсты йæ федтат, цыфæнды хъыггаг куыдз дæр бомбæты 
рæмыгъды рæстæджы адæймагмæ лидзы, уый цур æмбæхсы, фæлæ 
бомбæты рæмыгъд куы фæвæййы, уæд та райдайы адæймагыл 
рæйын. 
— Гъе уый раст у,— загъта Астопец.— Ныр сводкæтæ нал 
дæттынц, сæхæдæг сусæгæй бырсынц, тагъд кæнынц Берлинмæ. 
Цыппæрдæсæм апрелы гвардионтæ сæхи цæттæ кодтой уæла- 
хизы ныббырстмæ, фæлæ æфсæддон хæйтты æхсæн нæ зындис 
уæлдай змæлд. Политхайады кусджытæ æрвыст æрцыдысты æф- 
сæддонтæм æмæ уым æмбарын кодтой, гвардионты размæ цавæр 
хæстæ æвæрд ис, уый. 
— Кæс-ма, кæс, цæхæртæ куыд калы,— дзырдта Егонский 
йæ автоматмæ кæсгæйæ,— цыма йын уд ис, уыйау бамбæрста, 
райсом уæлахизы бырст кæй райдайдзæнис, уый. Æмæ фæрсæгау 
бакастис Чихишвилимæ. 
— Ва, генацвале, цы та мæм сарæзтай дæ хин цæстæнгас, 
афтæ дæ фæнды æмæ дын дæ автоматæй раппæлон? Æмæ уæд 
мæхи автомат цæмæй æвзæрдæр у?! 
Батырбег касти лæппутæм, йæ хъуыдытæ та дард кæмдæр 
уыдысты. 
Раст уыцы сахат, фашистон æфсæдтæ кæм бадтысты, уыцырдæм 
сæ рухс ныццавтой сæдæгай прожектортæ, æмæ æрвнæрæгау нын- 
нæрыд: 
«Размæ гвардионтæ!» 
«Размæ, уæлахизмæ!» 
«Мæлæт фашизмæн!» 
*** 
Сгарджытæ, сæ пилоткæтæ сæ къухты, афтæмæй сæ сæртæ 
æркъул кодтой æмæ æдзæмæй лæууыдысты. Ингæны раз плащ- 
палаткæйыл æнусмæ бафынæй Чихишвили. Гвардионтæ хæсты рæ- 
114 

стæджы кæуын нæ зонынц, фæлæ ныр сгарджыты цæстытыл зыр- 
зыр кодтой цæстысыгтæ. Се ’хсæн йæ бынат афтидæй баззади 
гвардийы кæстæр лейтенант Чихишвилийæн. Уыцы сахат алы 
сгарæджы хъустыл дæр уадысты Чихишвилийы хъæлдзæг æмæ 
хъазæн ныхæстæ. Алкæй зæрдыл дæр лæууыд Берлинмæ ныббырст- 
мæ куыд бæллыдис, уый: 
— Цæуæм, цалдæр азы кæмæ фæбæллыдыстæм, уыцы ныббырс- 
ты. Уый стыр цин у, уый зонын, уый хатын. Фæлæ мæ зæрдæ 
риссы цæуылдæр... Риссы, æмæ дзæгъæлтæ кæнын. Куы мæ би- 
нонтæ ауайынц мæ цæстыл, куы мæ сыхбæстæ, куы мæ сывæл- 
лоны бонтæ... Генацвале, мыййаг, исты, уæд-иу фæбæрæг кæнут... 
Се ’ппæтæй тынгдæр хъыг кодтой Егонский æмæ Батырбег. 
Сæ зæрдæтæй нæ цух кодтой уыцы ныхæстæ. - Марды уæлхъус 
лæууыди Астопец. Иу цалдæр минуты йæ бон нæ уыдис сдзу- 
рын, йæ хъуыры бадтысты йæ цæстысыгтæ, фæлæ йæхи фæфидар 
кодта æмæ зырзыргæнгæ хъæлæсы уагæй загъта: 
— Зынаргъ æмбал, не ’фсæддон æфсымæр, бæллыдтæ уæла- 
хизы бон фенынмæ, фæлæ йæ нал фендзынæ. Бæллыдтæ дæ хур- 
джын Гуырдзыстонмæ раздæхынмæ, дæ хъæубæстæ, де ’мгæрттæ 
æмæ дæ бинонты фенынмæ, фæлæ сæ нал фендзынæ... 
Кæмæндæрты фехъуыстис сæ уынгæг кæуын, фæлæ уыдон дзаг 
уыдысты æнæкæрон мастæй знаджы ныхмæ... Уæлдæфы фехъуыстис 
æртæ залпы азтоматтæй. Цыртыл фæзындис фыст: «Ам æнусмæ 
фынæй кæны гвардийы хистæр лейтенант Чихишвили». 
*«* 
Бон æрталынг ис. Сгарджытæ бахæццæ сты, Берлинмæ æр- 
тындæс километрæй дарддæр чи нал уыдис, иу ахæм æрдæгхæлд 
гыццыл хъæумæ. Инæлар Кулагины бардзырдмæ гæсгæ сгарджытæ 
хъуамæ баулæфыдаиккой уыцы ран райсомы уонг. 
Рæвдздæр цы хæдзар уыдис, уырдæм бацыдис Егонский дыууæ 
салдатимæ. Уайтагъд фездæхтис æмæ фехъусын кодта Астопецæн: 
— Гвардийы капитан, агъуыст хорз у, фæлæ астæуккаг хатæны 
ауыгъд ис иу сылгоймаг, йæ къухтæ фæстæмæ баст, йæ цæсгом сырх, 
куыд мæм фæкастис?.афтæмæй у уырыссаг. 
— Уырыссаг?— афарста Астопец. 
Ацы ныхæстæм срысти Батырбеджы зæрдæ æмæ сдзырдта: 
— Цом-ма æмæ йæ фенæм. 
Сгарджытæ бацыдысты, цырагъ скодтой, стæй стъолыл сæ- 
вæрдтой бандон æмæ æристой ауыгъд сылгоймаджы, æрæвæрдтой 
йæ зæххы æмæ йæм æркастысты лыстæг. Йæ цæсгомæй йын æцæг- 
дæр базонæн нал уыдис, уьгмæй размæ нады фæд цъæхæрхæмт- 
тæй баззад, йæ уæлæдарæс уыдис пырх, йæ фæсонтыл дамгъæ 
«Р» æмæ номыр «6». 
— Бæлвырд у, немыцаг лагеры чи уыдис, ахæм сылгоймаг 
кæй у,— сдзырдта Астопец. 
115 

Батырбег мардæн йæ сæрыхъуынтæм куы фæкаст, уæд йæ 
уæнгтæ ныддыз-дыз кодтой, сæрыхъуынтæ уыдысты быитондæр Аг- 
нессæйы сæрыхъуынты хуызæн. Астопец Батырбегмæ бакæсгæйæ 
фæджихау æмæ тарст хуызæй афарста: 
— Цæй лыстæг æм кæсыс, Батырбег, дæ зонгæ у? 
— Йæ сæрыхъуынтæ Агнессæйы сæрыхъуынты хуызæн сты,— 
загъта Батырбег ризгæ хъæлæсæй. 
Иу цасдæр сагъдауæй аззадысты Астопец, Егонский æмæ 
иннæтæ, стæй Батырбеджы хъыг фенцондæр кæнынæн загъта 
Астопец: 
— Уый ницыма амоны, æмхуызон сæрыхъуьштæ бирæ вæййы. 
— Æмбал гвардийы капитан,— сдзырдта Егонский,— нæ фæ- 
лæ ма йын йæ дзыппытæ фенæм, кæд æм, мыййаг, исты гæххæтт 
ссариккам. 
— Фенут,— загъта Астопец. 
Егонский æмæ.ма иу сгарæг ацагуырдтой марды дзаумæтты, 
дзыппыты ницы разындис тугæй хъулон кæлмæрзæны йеддæмæ. 
Фæлæ ма уæддæр Егонскийы зæрдæ æхсайдта, ноджыдæр агуырд- 
та æмæ сылгоймаджы риуыл ссардта иу баст хæцъил. Райхæлдта 
йæ æмæ дзы, иу гыццыл, йæ хуыз кæмæн ссыдис, ахæм къам 
разындис. Егонский къаммæ куы ’ркастис, уæд аджих æмæ йæ 
балæвæрдта Батырбегмæ. Батырбегæн къам йæ къухтæй æрхаудта 
æмæ йæ мидбынат æрбадтис. 
Астопец къамы систа, иуварсмæ ацыдис æмæ йæм æркастис. 
Къамы уыдис дыууæ сылгоймаджы хуызист, сæ иу, Батырбег ын 
Агнессæйы цы хуызы ныв кодта, ахæм. Рафæлдæхта къам æмæ 
йыл бакастис ахæм рæнхъытæ. «Черниллæйы бæсты ацы къамтыл 
фыссæм нæ тугæй. Æлгъыст фод фашизм! Агнессæ, Палинæ». 
Астопец фæсидтис Егонскиймæ æмæ йæ бафарста: 
— Кæцы у адонæй Агнессæ? 
— Мæнæ уый,— бацамыдта, рахиз фарсæй цы кондджын 
сылгоймаг бадтис, Астопец йæхæдæг кæй æнхъæлдта, уымæ. 
Иу цасдæр ма алæууыдысты дыууæ афицеры, стæй Астопец сдзырдта: 
— Мард ныгæнын хъæудзæнис райсом, бон куыддæр фæцъæх 
уа, афтæ. Сгарджытæй чи нæма бафынæй. уыдонæй иу-дыууæйæн 
зæгъ æмæ ин.гæн акъахдзысты ныр. Мæнæ ацы къам та ратдзынæ 
Батырбегæн йæхимæ. 
— Бамбæрстон! 
Мард æрæзæрдтой сынтæгыл æмæ йæ бамбæрзтой сыгъдæг 
простинæйæ. Иннæ хатæны æрхуыссыдысты Астопец, Батырбег æмæ 
Егонский. Иннæтæ уайтагъд афынæй сты, фæлæ Батырбегыл хуыс- 
сæг нæ хæцыд. Фестадис сабыргай æмæ æддæмæ рацыдис. Йæ 
ивгъуыд царды бонтæ уадысты йæ цæстытыл: сæ фыццаг фем- 
бæлд Агнессæимæ, се ’ннæ фембæлд хæсты, йæ диссаджы фын... 
ныр йæ зæрдæйы æмбис нал ис. Фашистон лæгмартæ йæ амард- 
той удхарæй, надтой йæ5 йæ буар ый* сыгътой тæвд æфсæйнагæй... 
116 

Ахæм сахаты-иу æвæццæгæн, мысыдис йæ райгуырæн хъæу, йæ 
иунæг мады, æнахъомæй зæрдæтæ кæмæн æвæрдта... Стæй йын 
лæгхор фашисттæ бабастой йæ къухтæ, стæй йæ æрцауыгътой... 
Йæхи нал баурæдта æмæ йæ судзгæ цæстысыгтæ æрызгъæлды- 
сты йæ рустыл. Йæ цæстытæ асæрфта Батырбег, стæй сабыргай 
скасти арвмæ. Талынг мигътæ йыл цадæггай бырыдысты, фæлæ 
стъалытæ нæ бамынæг сты, зындысты мигътæй дæр. Уый фæстæ йæ 
цæстæигас сарæзта Берлины ’рдæм æмæ уыдта сырх пиллон, 
хъуыста хæцæнгæрзты хъæр. 
30. 
Бырст цыдис дарддæр, канд хурысксæнырдыгæй иæ, фæлæ 
галиу æмæ рахиз флангты дæр. Берлин уыд аркъауы. 
29-æм апрелы инæлар булкъон Советон Цæдисы дыууæ хатты 
Хъæбатыр Чуйковы гвардион æфсады 35-æм дивизи бабырста 
Берлины сæйрагдæр уыиг Унтердерлиндер Штрассейыл æмæ æр- 
цахста фашистон министрады цалдæр хатæны. 
Ацы тох уыдис карз. Гитлеронтæй сыгъдæггонд цыдысты 
кварталтæ. Советон уæззау танктæ æмæ хæдцæугæ сармадзантæ 
афтæ бирæ уыдысты, æмæ сын фезмæлæн нал уыдис. Цæугæ-цæ- 
уын æхстой, пырх кодтой гитлероиты фидæрттæ. Гитлеронтæ лæу- 
уыдысты фидар, дыккаг, æртыккаг уæладзгуытæй æхстой, æппæрс- 
той гранаттæ. Советон танктæй цалдæр сыгъдис. 
Берлины сабырцæрæг адæмæн æнæхъæн дыууæ къуырийы ни- 
цыуал хæринаг радта фашистон хицауад æмæ сыдæй рæсийын 
байдыдтой. Уынгты-иу, сырхæфсæддонтæн цы бæхтæ фæмард, 
уыдонмæ, кæд алырдыгæй яæмгуыты къуыззитт цыдис, уæддæр 
стонг сабыр цæрджытæ згъордтой кæрдтимæ æмæ хæлоф кодтой. 
Разæй цыдис Воинков. Иу фæзилæны Воинковы адъютант Се- 
менов ауыдта, мард бæхмæ кардимæ цы ацæргæ лæг фæцæйцыд, 
уый. Лæг уыд, стонгæй тынг чи слæмæгъ ис, ахæм æмæ ма 
йæ къæхтæ тыххæй иста. 
Семенов базгъордта йæ размæ. Лæгæн йæ цæсгом уыдис рæ- 
сыд, йæ авджын цæстытæй скасти Семеновмæ æмæ загъта: 
— Мæ сывæллæттæ сыдæй мæлынц. 
Семенов систа дыууæ коисервы банкæйы йæ хордзенæй, сæкæр 
æмæ сухаритæ, иу къопп печенитæ, æрæвæрдта сæ нæлгоймаджы 
размæ æмæ йæхæдæг дарддæр азгъордта йæ автоматимæ Воин- 
ковы фæдыл. 
Иу хатæнæй иннæ хатæнмæ хизгæйæ æртынæм апрелы гит- 
леронты агъуыстæй асырдта 35-æм дивизи. Воинков йæ х.ъæбатыр 
гвардионтимæ уыдис Рейхстагæй æрмæстдæр 800 метры дарддæр. 
Гзардионтæ, сæ командир Чуйковы бардзырдмæ гæсгæ, æхстой 
æппæт хæцæнгæрзтæй дæр, нæмгуытыл фæстауæрц нæ кæнгæйæ. 
Тар ахуырст æмæ саузæрдæ Берлинæн йæ астæу цы стæм хæдзæрт- 
117 

тæ баззад, уыдонæн сæ фылдæр сау фæздæг æмæ цъæх пиллон 
уагътой. Сгарджыты ротæ уыдис Воинковимæ. 
— Æмбал гвардийы булкъон!— загъта Астопец. 
— Цы хабар ис? 
— Рейхстаджы сæрмæ фæзынд урс тырыса. 
Воинков хабар фехъусын кодта инæлар Чуйковæн æмæ уый 
дзырдмæ гæсгæ урæд æрцыди хæст. Уайтагъд фæзындысты фа- 
шистон хицауады минæвæрттæ, иу капитан тæлмацгæнæг æмæ 
дыууæ лейтенанты. Минæвæрттæ фехъусын кодтой, Геббельсы ко- 
мандарм Чуйковимæ баныхас кæнын кæй фæнды, уый æмæ кæй 
куры Геббельс, цæмæй йæм арæзт æрцæуа телефон. 
Командармы дзырдмæ гæсгæ бастдзинады командир гвардийы 
майор Белоусов рахицæн кодта æртæ связисты æмæ бавнæлдтой 
сæ куыстмæ. Куыддæр советон связисттæ Рейхстагмæ фæцæйхæццæ 
кодтой, афтæ знаджы фидарæй срæйдта пулемет. Связисттæ æр- 
тæйæ дæр æрхаудтой, гвардийы майор Белоусов та фæцис мæ- 
лæтдзаг цæф... 
Советон артиллери æмæ иннæ хæцæнгæрзты нæмгуытæ та но- 
гæй нызгъæлдысты Рейхстагыл, ногæй та йыл хæдтæхджытæ æп- 
парын байдыдтой уæззау бомбæтæ æмæ та сау фæздæджы бын 
фæцис, зæхх та æмдзеллау кодта. 
Фыццæгæм Май æрбарухс ис. Хæст та бацыдис йæ тæмæны. 
Фæлæ Воинков джихауæй баззадис. Йæ размæ бадтис Астопец 
æмæ уый басхойгæйæ, дисгæнгæ сдзырдта: 
— Кæс-ма, кæс, æмбал Астопец! 
Астопец дæр йæ хуыссæгхъуаг цæстытæ аууæрдгæйæ ракастис, 
Воинкоз ын кæдæм амыдта, уырдæм æмæ æцæгдæр диссаг: гит- 
леронтæ бадынц Райхстаджы, фæйнæрдæм æхсынц, афтæмæй Рейх- 
стаджы сæрыл фæйлауы советон Сырх тырыса. 
.— Уый хъуыддаг у, гъе!—сдзырдта хъæлдзæгæй Астопец. Фыц- 
цæгæм Май сын сæ Рейхстаджы цъуппыл Сырх тырыса æрсагъта. 
— Уыдон æцæг хъæбатыртæ сты, гъе. Гитчлеронты астæуты чи 
бахъуызыдис, æхсæвыгон ахæм бæрзонд агъуыстмæ чи схызти 
топпы нæмгуыты æхситмæ, æмæ уым Сырх тырыса чи ныссагъта!— 
загъта та Воинков. 
Сырх тырысайы тыххæй фехъуыста командарм æмæ радта 
бардзырд, цæмæй хъыгдард ма æрцыдаид нæдæр уæлдæфæй, нæ- 
дæр зæххæй. Тырыса чи ныссагъта Рейхстаджы цъуппыл, уыдон 
та разындысты сыхаг 5-æм æфсадæй. 
Иуæндæс сахатыл та сгарджытæ фехъусын кодтой: Рейхста- 
джы сæрыл та урс тырыса фæзынд. Хæст та урæд æрцыдис. Гит- 
лерон командæгæнджытæ æрбарвыстой минæварадимæ кæй фæнды 
æрбацæуын генералон штабы ног хицау — инæлар Крепсы. 
— Адзæбæхтæ кæнут,— загъта Воинков,— уадз æмæ махæн 
дæр нæ бынат уа аив. 
Гвардионтæ февнæлдтой æмæ йæ аифтонг кодтой гауызтæ 
118 

’æмæ æндæртæй. Æрбацæуæны дыууæ фарсы дыууæ рæнхъæй алæу- 
уыдысты автоматчиктæ. Минæвæрттæ. æрбахызтысты — исты сын 
æнæзонгæ бынат куы нæ уыдис. Разæй æрбацыд иу къæсхуыр, 
æлвæст бæрзондгомау инæлар. Уый уыдис Крепс, йæ фæстæ та 
дыууæ дæлбулкъоны, æмæ фыццаг хатт чи уыдис, уыцы тæлмац- 
гæнæг. 
Кæрæдзийæн салам радтой. Сбадын кодтой минæвæртты æмæ 
тæлмацгæнæджы Воинков бафарста: 
— Мæн фæнды базонын, минæварады закъонтæ цæмæн фе- 
хæлдтат, нæ связисттæ нын цæмæ гæсгæ амардтат? 
— Уыдон немыцæгтæ нæ уыдысты, фæлæ власовецтæ, æгъдау 
кæй фехæлдтой, уый тыххæй сын цы хъуыдис, уый бакодта не- 
мыцаг командыгæнынад, — радта сыгъдæг уырыссаг æвзагыл 
дзуапп тæлмацгæнæг. 
Ацы ныхæстæм хъусгæйæ Воинков йæ дзыппæй систа бапъероз- 
ты къопп «Кремль», куыддæр Крепс уый ауыдта, афтæ фестъæл- 
фыдис. 
— Дæ господин кæд тамако дымы? 
— Дымы,— загъта тæлмацгæнæг. Воинков йæхæдæг сдымта, 
стæй къопп балæвæрдта Крепсмæ. Ныр уый дæр систа иу бапъероз 
зырзыргæнгæ къухæй. 
— Зæгъ, тæлмацгæнæг, уæ инæларæн. Кремлæй ма тæрсæд, 
стæй йæ бафæрс, цы йæ фæнды, уымæй. 
Крепсæн Воинковы ныхæсты тæлмацмæ хъусгæйæ йæ цæсгом 
сæнцъылдтæ, цыма маст ахордта, уыйау, стæй загъта йе ’рбацыды 
нысан. 
— Нæ инæлары фæнды баныхас кæнын командарм Чуйкови- 
мæ,— загъта тæлмацгæнæг. 
Крепс йе ’мбæлттимæ уайтагъд æрвыст æрцыдис командарм 
Чуйковмæ. 
Фæссихор Крепс йæ минæварадимæ æрбаздæхт, бацыдис Во- 
инковмæ, цæмæй сæ æнæ фыдбылызæй барвитой фæстæмæ, уый 
тыххæй. Крепсы цæсгомыл бæрæг уыдис, Чуйковимæ сæ ныхас 
кæй нæ фæрæстмæ ис, уый. Минæвæрттæ ацыдысты. 
Хъуыддаг куыд сбæлвырд ис, афтæмæй Крепс разы кодта ка- 
питуляцийыл, æрмæст афтæмæй æмæ Берлины цы гарнизон ис, уый 
хъыгдард ма ’рцæуа. Чуйков не сразы ис ууыл æмæ минæва- 
радæн бамбарын кодта, цæмæй æрæвæрой сæ гæрзтæ. Ахъуыды 
кæнынæн та ма сын радта иу сахат. 
Хъуыддаг куыд рабæрæг ис, афтæмæй америкаг æмæ англисаг 
командыгæнджытæ, Берлинмæ 105 километры онг куы ’рбаввахс 
сты, уæд нал лæвæрдтой сводкæтæ, фæлæ æнæ ныхлæудæй тагъд 
кодтой Берлинмæ, Геббельс æмæ Крепс та, уыдоны æрбæхæццæмæ 
æнхъæлмæ кæсгæйæ, рæстæг ивæзтой: хæст фæстиат кодтой. Фæлæ 
фæрæдыдысты. 
Берлины хуссар æмæ цæгаты ’рдыгæй цы сырх æфсæддон 
119 

хæйттæ цыдис, уыдрн фембæлдысты Берлинмæ æввахс не ’мбалон 
æфсæдтыл æмæ сын бамбарын кодтой, фæстаг сводкæ кæцæй рад- 
той, уырдæм сæ аздæхын кæй- хъæуы, уый. Афтæмæй 1-æм Маймæ 
Берлин алырдыгæй дæр уыдис гвардионты æндон цæджы. 
Сахат аивгьуыдта, фæлæ Рейхстагæй нæ уыдис дзуапп. Ко- 
мандармы дзырдлæвæрдмæ гæсгæ ныннæрыдысты хæцæнгæрзтæ, 
æхстой сармадзантæй, танктæй, «Катюшæтæй», минометтæй, пуле- 
меттæй. Уæлдæфæй хæдтæхджытæ, фæлтæргай цæугæйæ, æппæрстой 
бомбæатæ. Пиллон уагъта Рейхстаджы алфамблай. 
2-æм Майы иуæндæс сахаты æмæ 15 минутыл Рейхстагмæ 
бабырста гвардийы булкъон Воинковы полчъы 1-æм батальои, йæ 
командыгæнæг уыдис Советон Цæдисы Хъæбатыр Бердников, уыцы 
батальонимæ Рейхстагмæ бабырстой сгарджытæ дæр æмæ полит- 
хайады æрвыст афицер Гагойы-фырт дæр. 
Дыууадæс сахатыл Берлины гарнизон йæ къухтæ сдардта. Гит- 
леронтæ Рейхстаджы рæзты сæргуыбырæй æвæрдтой сæ хæцæн- 
гæрзтæ, сæ тырысатæ. Рейхстагыл фыццæгæм Майæ фæстæмæ цы 
гыццыл тырыса уыдис, уый фарсмæ сагъд æрцыдис уæлахизы дын- 
джыр тырыса. 
Æфсæддонты цинæн нал уыд кæрон. Рейхстаджы размæ æмæ 
алфамблайы хъæбыстæ æмæ батæ кодтой сæ кæрæдзийæн бирæ 
гвардионтæ. Раст уыцы рæстæджы Рейхстаджы рæзты æрбакод- 
той, Берлины зындæр кусæн æфсæддон æмæ химион заводты цы 
уацайрæгтæ куыста, уыдоны. Кæд ма фыдгуыст æмæ æххормагæй 
сæ къæхтыл тыххæй лæууыдысты, уæддæр сæ цин цæсгæмттыл 
хъазыд. 
Се ’хсæн иу сылгоймаг фæлæууыдис, æдзынæг ныккастис Ба- 
тырбегмæ, стæй йæ тых-йæ бонæй ныхъхъæр кодта: 
— Батырбег! 
— Агнессæ!— Ныййазæлыдис уæлдæфы Батырбеджы хъæлæс 
дæр æмæ чызджы размæ йæхи аппæрста. 
1945—1951 азтæ. 

^<=>-ф»-<ф-«ф^><з~ф>^ 
ГОРГАЙЫ ФÆНДÆГТÆ 
Фыццаг сæр 
1916 аз. Апрелы мæй. Скодта хъарм бонтæ. Фыццаг уалдзыгон 
уарынты фæстæ кæрдæг фæцъæх, дидинджытæн рог дымгæйы улæф- 
тæй змæлыдысты сæ хъулон-мулон базыртæ. Уæлдæфы хъазыды- 
сты зæрватыччытæ æмæ гæлæбутæ. Мингай хъæлæстæй зарыдысты 
мæргътæ. Терчы дон фæфылдæр æмæ абухгæ згъордта горæты 
астæуты. 
Иу хуыцаубон парчы бандоныл бадтис ссæдзаздзыд къæбæл- 
дзыгсæр бæрзондгомау лæппу. Йæ бæзджын æрфгуытæ рæстæгæй- 
рæстæгмæ фелхынцъ вæййынц. Хуымæтæджы дарæс ыл. Бандоныл 
чингуытæ æвæрд, йæ къухы тетрад. Цыдæр дзы бакæсы, стæй та 
Терчы ’рдæм скæны йæ каст. 
Уый уыдис Дзæуджыхъæуы дыккæгæм реалон училищейы фæ- 
стаг къласы ахуыргæнинаг Арсæгты Горга. 
Горга фатеры æрцард Самадалтæм; уыдон раджы ралыгъдысты 
Гуырдзыстонæй Дзæуджыхъæумæ. Бинонтæй бирæ нæ уыдысты: 
мад Нуца æмæ йæ чызг Аннæ. Чызг ахуыр кодта эпархиалон 
скъолайы, уыд хъæлдзæг, фæндырдзæгъдаг. Дзырдта иронау. 
Горга уыд мадзура лæппу, æмæ йæ Аннæ хъазгæйæ схуыдта 
кънйаз. Райдианы ацы ныхас Горгайы зæрдæмæ нæ цыд æмæ-иу 
чызгмæ зул ракастис. Фæлæ йыл фæстагмæ сахуыр, æмæ-иу æ*м 
уыцы нбмæй куы сдзырдтой, уæд ма-иу ын æхсызгон дæр уыд. 
Иу ахæмы Горга иунæгæй бадтис хæдзары. Къулæй æриста 
Аннæйы къам< æмæ йæм бирæ фæкаст. Уый бафиппайдта Нуца, 
фæлæ ницы сдзырдта. Изæрæй бинонтæ æхсæвæрыл куы ’рбадтысты, 
уæд лæппу чызгмæ æнахуыр кæстытæ кодта. Нуца йæхи нал бау- 
рæдта æмæ хъа$гæйæ загъта: 
— Кънйаз, мæ чызджы мын ма фæцæстдзыд кæн. 
Горгайы цæсгом фæсырх. Аннæ йæ сæр æруагъта. Мад дис- 
хуызæй куы сæ иумæ бакæсы, куы сæ иннæмæ. Уыцы æхсæв Горга 
нæ бафынæй, æмæ фæстагмæ ныллæууыд иу уынаффæйыл: «Ам 
мын цæрæн нал ис, агурын хъæуы æндæр фатер...» Æмæ иу къуы- 
рийы фæстæ æрцард сауджын Уазиты Левмæ. 
Фæлæ лæппуйы зæрдæйæ нæ цух кодта чызг. Æдзух тырныд- 
та йæ фенынмæ. Æмæ йæ цалдæр хатты уынгæ дæр фæкодта, 
121 

фæлæ... Йæ цæсгом-иу фæсырх, æмæ-иу æндæрырдæм скодта йæ 
цæстæнгас. Сæхимæ-иу куы ’рбаздæхт Горга, уæд-иу йæхиуыл æр- 
худт: «Ау, куыд æм нæ бауæндыдтæн сдзурын?! Куыд дзы азылд- 
тæн иннæрдæм? Ацы хатт ма йыл куы сæмбæлин...». 
Горга цыд къупецаг уынджы дæлæмæ æмæ та йæ цæстытыл 
ауади Аннæ. 
«Хорз чызг у, æвæдза» — йæхинымæр сдзырдта æмæ йæ мид- 
былты бахудтис. Раст уыцы байвæд йæ хъустыл ауад зонгæ хъæ- 
лæс. Йæ сæрыл схæцыд æмæ йæ размæ ауыдта Аннæйы. Лæппу 
куыддæр фæджихау, йæхæдæг дæр нæ бамбæрста, куыд æрлæууыд, 
уый, æмæ цавæрдæр фæлмæн хъæлæсыуагæй сдзырдта: 
— Аннæ... 
— 0, æз Аннæ. Ды та кънйаз?.. Цæугæ дæр нæм куы нал 
кæныс. 
— Уый... Мæнæй зæгъыс?.. 
— Дæуæй, кънйаз, дæуæй,— загъта та Аннæ. Æмæ йæ галиу 
къухы цы дидинджыты цупал уыд, уырдыгæй иу дидинæг фелвæста 
æмæ йæ Горгайыл баппæрета, йæхæдæг хъæрæй ныххудтис æмæ 
йе ’мбæлтты фæдыл азгъордта. Горга дидинæг систа цъæх нæууæй 
æмæ Аннæйы фæдыл кæсгæйæ баззад... 
Бонтæ цыдысты. Горга каст фæцис училище, экзаментæ радта 
Томскы технологон" институтмæ, фæлæ йæ цин бирæ нæ ахаста. 
Æрхæццæ йе ’фсæддон службæйы афон. Лæппу архайын байдыдта, 
цæмæй йæ службæмæ арвитой Петроградмæ. Æмæ 1917 азы январы 
йæхи фæндонмæ гæсгæ Горга ахуыр кæнын райдыдта Петрограды 
Павловы номыл æфсæддон училищейы. 
Курсантты æхсæн разынд коммунисттæ. Уыдон Николай Василье- 
вич Волгины разамындæй сарæзтой сусæг революцион къорд. Горга 
йæ хъуыдытæ не ’мбæхста, уыди æргомдзырд æмæ Волгины зæр- 
дæмæ тынг фæцыд. Уый арæхстгай бавнæлдта лæппуйы зæрдæйы 
æнкъарæнтæм æмæсын сæ уаг бамбæрста. Йæхимидæг ахъуыды 
кодта: «Ацы лæппу бабæздзæн, æмæ йæ æрбахæстæг кæнын хъæуы 
нæ сусæг къордмæ». 
Иу ахæм Волгин фæсахуыр Горгайы фæдыл кæртмæ рацыд, 
сдымдта бапъироз, стæй Горгамæ бадаргъ кодта тамакойы къопп. 
— Бузныг, тамако нæ дымын,— загъта Горга. 
— Уый хорз у, мæ лымæн, тамако дымын ницы пайда у. 
— Æмæ йæ уæд афтæмæй цæмæн дымыс? 
— Афтæ... Фæцахуыр ыл дæн... Александр, бахатыр кæн, фæ- 
лæ дын нырма дæ фыды ном нæ зонын. 
— Фыды ном зæгъыс? Ирон адæммæ фыды номæй нæ фæ- 
дзурынц. Мæнæн ме ’цæг ном Горга у. ’ 
— Уæдæ дæм ардыгæй фæстæмæ уыцы номæй дзурдзынæн. 
Мæн, Горга, зæрдиагæй фæнды немæ куы уаис, уый. 
Горгамæ уыцы ныхас диссагау фæкаст. Иу чысыл ахъуыды 
кодта, стæй загъта Волгинмæ комкоммæ бакæсгæйæ: 
ш 

— Æмæ афтæмæй дæр иумæ куы стæм. 
— Мæнæ ма ацы брошюрæ бакæс, æрмæст сусæгæй, стæй 
мын æй мæхиуыл сæмбæлын кæн. 
— Æмбарын дæ, бузныг,— загъта Горга æмæ чиныг йæ цине- 
лы дзыппы атъыста. 
Фæсахсæвæр Горга æрбадт фæсвæд ран, æркаст брошюрæ- 
мæ: «К. Маркс, Ф. Энгельс. Манифест коммунистической партии». 
Ацы чиныджы хабар цалдæр хатты æрцыдис йæ хъустыл, фæлæ 
йæ къухы не ’фтыд. Горга ахаста йæ цæст йæ алывæрсты, стæй 
райдыдта кæсын... 
Манифесты ныхæстæ Горгайы зæрдæйы арф ныххызтысты. 
Бирæ ног хъуыдытæ сæвзæрдис йæ сæры... æмæ цæуын байдыдта 
сусæг революцион къорды æмбырдтæм, хъуыста Волгины ныхæстæм, 
фæлæ вазыгджын цауты мидис кæронмæ бамбарынхъом нæма уыд. 
Уый тыххæй 1924 азы 4 июлы й.æ автобиографийы фыста: 
«Большевиктæ æмæ уыдонæн сæ литературæимæ куы базонгæ 
дæн, уæд æрлæууыдтæн сæ фарс. Фæлæ мæ адæмы ахаст больше- 
виктæм, цытæ сыл фыста Рæстæгмæ хицауад, уыдон бауагътой 
тас, сæ бон куы нæ бауа хицаудзинад сæ къухтæм райсын, ноджы 
зындæр та сын куы уа сфидар кæнын, зæгъгæ. Уымæ гæсгæ мæ 
зæрдæ ахсайдта, сабырдæр фæндагыл лæуджытæм, меньшевиктæ — 
интернационалисттæм æмæ сæ оргæн «Новая жизнь» сси мæ уарзон 
газет». 
Фæлæ æхсæнадон царды цаутæ лæппуйæн байгом кодтой йæ 
цæстытæ æмæ ныллæууыди большевикон революцион фæндагыл. 
Училищейы сусæг революцион къордæн фыццæгæм июлы уыдис 
æмбырд. Изæрдалынгты къорды уæнгтæ иугай-дыгай цæуын рай- 
дыдтой æмбырдмæ. Агъуысты уыдаид иу-25 адæймаджы. Байгом 
æмбырд. Размæ рацыд асæй рæстæмбис, уæнгджынтæ лæппулæг 
Волгин. Йæ цæст ахаста юнкертыл, стæй райдыдта ныхас кæнын: 
— Æмбæлттæ, Керенскийы Рæстæгмæ хицауад гадзрахатæй 
цæуы революцийы хъуыддагыл. Тугкалæн империалистон хæстмæ 
тыххæй æрвиты кусджыты, не ’мгæртты æмæ не ’фсымæрты. Æх- 
гæд æрцыдысты бирæ фабриктæ æмæ заводтæ, кусджытæ сыдæй 
мæлынц... В. И. Ленин ныртæккæ ис Уæрæсейы, революцион змæл- 
дæн разамынд дæтты йæхæдæг. 
Æмæ æцæг дæр 1917 азы æртыккæгæм июлы Петрограды гар- 
низоны фыццæгæм пулеметты полкъ æмæ батальоны революцион 
комитеттæ рахастой уынаффæ, цæмæй Рæстæгмæ хицауады ных- 
мæ арæзт æрцæуа гæрзифтонг демонстраци, аиуварс æй кæной, 
бартæ сæ къухмæ райсой Советтæ. Уынаффæ хъуыстгонд æрцыди 
Петрограды кусджыты, салдæтты æмæ матросты революцион коми- 
теттæн дæр. 
Демонстраци райдыдта изæрæй. Разæй рацыд фыццæгæм пу- 
леметты полкъ, йемæ баиу сты гарнизоны иннæ æфсæддон хæйт- 
тæ, стæй матростæ æмæ кусджытæ дæр. Сæ разæй хастой ло- 
123 

зунгтæ: «Иуварс, Рæстæгмæ хицауад!», «Æппæт хицаудзинад дæр— 
Советтæн!» «Фабриктæ æмæ заводтæ — кусджытæн!», «Зæхх — 
гутондартæн!». 
Юнкерты училищейы начальник райста бардзырд, цæмæй бæс- 
тыхайæ ма рацæуа иу курсант дæр. 
— Махæн демонстрацимæ æнæ цæугæ нæй,— загъта цыбырæй 
Волгин. 
Фæсахсæвæр училищейы змæлд фæсабырдæр. 
Горга йæхи срæвдз кодта æмæ йæ куыд ничи федтаид, афтæ- 
мæй бацыдис хихсæнмæ. Уым баййæфта Волгины. 
Бацыдысты рудзынджы размæ, байгом æй кодтой. Кæрты ничи 
уыд. Бæстæ ныссабыр. Волгин йæ ронæй раласта бæндæн, абаста 
йæ рудзынджы хæцæныл, сгæпп кодта дæлвæйкæгмæ æмæ йæхи 
ауагъта зæхмæ. Йæ фæдыл рахызтис Горга дæр. Фæлæ сæ хъустыл 
ауадис кæйдæр хуыфын. Æрбайхъуыстис къæхты хъæр дæр. Патруль 
фæзынд хæдзары фисынæй, сабыргай æрбацæйцыдис, Волгин æмæ 
Горга кæм уыдысты, уырдæм. Дыууæ æмбалы сфæнд кодтой:пат- 
руль сæм куы ’рбахæццæ уа, уæд ыл сæхи ныццæвдзысты. Фæлæ 
патруль алæууыд иу цалдæр минуты æмæ фæаууон. 
— Ныр кæцырдæм?— афарста Горга, уынджы куы февзæрды- 
сты, уæд. . . 
— Мæ фæстæ згъор!— загъта Волгин. 
Уайтагъд балæууыдысты Невскийы проспекты, сæ хъустыл ауа- 
дысты революцион зарджытæ. Мæнæ гæрзифтонгæй фæцæуынц мат- 
ростæ, се ’ппæты разæй — гренадерты полкъ. Уыдоны рæнхъыты 
æрлæууыдысты Волгин æмæ Горга. 
Иу-дыууадæс сахатыл гренадерты полкъ баввахс Садовый 
уынджы фæзилæнмæ. Рупорæй хъуыст: «Æрлæуут!»,— «Размæ цæ- 
уæн нал ис!», «Ныккæлдзæн уæ туг!..» Фæлæ гренадерты полкъ 
цыдис размæ. 
Фехъуыст фыццаг залп. 
— Ма ма æхсут!— фехъуыстис кæйдæр бæзджын хъæлæс, 
æмæ Горга æруагъта фондзæхстон... 
Демонстранттæ цыдысты Тверы галуаны рæзты. Уым уыдис 
Æппæтуæрæсейы Центрон Æххæстгæнæг Комитеты æмбырд. Адæм 
домдтой, цæмæй Советтæ райсой хицауад сæ къухтæм. Керенский 
старстис, арвыста æххуысмæ, æмæ демонстраци сабыргонд æрцыд... 
Æхсæзæм июлы горæт æрсабыр. Æфсæддон училищейы на- 
чальник фæсидтис Волгин æмæ Горгамæ. Приказ кæй фехæлдтой, 
уый тыххæй сæ авд боны æмгъуыдæй бакодта гаубтвахты. Бирæ 
цæуылдæрты фæныхæстæ кодтой. Иу ахæмы Волгин бахатыд Гор- 
гамæ: 
— Тынг зæрдиагæй мæ фæнды, райгуырæн бæстæ æмæ мын 
де ’взонджы бонты тыххæй исты куы радзурис, уый. 
— Æмæ дын цы радзурон? Диссагæй дзы ницы ис. Райгуырд- 
тæн Ирыстоны, Дыгургомы, 1895 азы, хæрз мæгуыр хæдзары, хæх- 
124 

хон хъæу Гæлиаты. Мæ фыд Беппайы нæ хъуыды кæнын, амард, 
æртæ азы мыл куы цыд, уæд. Мæ мад Дайхуа мæ бирæ уарзта, 
æмæ кæд сидзæргæс уыд, уæддæр мæ радта нæ хъæуы райдайæн 
скъоламæ. Уый фæстæ мæ мады ’рвадæлты æххуысæй ацыдтæн 
Дзæуджыхъæумæ. Бахаудтæн реалон училищемæ æмæ йæ каст 
фæдæн 1916 азы. Гъе уый дын, мæ хæлар, мæ хабæрттæ. 
Дыууæ æмбалы иу цасдæр абадтысты æнæ дзургæйæ, стæй 
Волгин загъта: 
— Уæ хæхбæсты хабар уын рагæй хъусын. Пушкин æмæ Лер- 
монтовы æмдзæвгæтæм гæсгæ мæ цæстытыл ауайынц урссæр бæр- 
зонд къæдзæхтæ, арф кæмттæ, æхсæрдзæнтæ æмæ дæтты уынæр... 
Ацафон уым æрдз, æвæццæгæн, тынг рæсугъд вæййы. 
— Уымæй раст зæгъыс, нæ хæхты рæсугъддзинадæн æмбал 
нæй, фæлæ нæ адæмы мæгуырдзинадæн дæр кæрон нæй,— загъта 
Горга. 
— Революцийы уылæнтæ уырдæм дæр хæццæ кæндзысты, Гор- 
га, æмæ уæд хæххон адæм дæр райсдзысты сæ маст... 
*** 
Петрограды революцион тыхтæ бонæй-бонмæ фылдæр кодтой. 
Урспъагонджынты бацыди стыр тас æмæ архайдтой сæрибардзина- 
ды арт ахуыссын кæныныл. Уый хæсгонд æрцыд, февралы рево- 
люцийы фæстæ Петрограды æфсæддон окруджы сæйраг команды- 
гæнæг чи ссис, уыцы инæлар Корниловæн. Лæвæрд ын æрцыдис 
англисаг танктæ æмæ æндæр хæцæнгæрзтæ æмæ 1917 азы 26 авгу- 
сты хуссар-ныгуылæн фронты ’рдыгæй бырсын райдыдта Петро- 
градмæ. 
— Знаг хæстæгæй-хæстæгдæр кæны, йемæ бырсы хæххон адæм- 
ты минæвæрттæй арæзт — «Хъæддаг дивизи»,— загъта Волгин 
Горгайæн. Уымæн дæр йæ цæсгом фæтар, иу чысыл ахъуыды 
кодта, стæй афарста йе ’мбалы: 
— Цавæр дивизи, зæгъыс? 
— «Хъæддаг дивизи», уым де" ’мбæстæгтæ дæр уыдзæн. 
— Æнæмæнг, хуссар-ныгуылæн фронтмæ Ирыстонæй бирæ 
адæм æрвыст æрцыд,— загъта Горга ныллæг хъæлæсæй. 
Дыккаг бон Горга батагъд кодта Петрограды кусджытæ æмæ 
салдæтты депутатты Советтæм. Уым ын радтой амынддзинæдтæ 
æмæ сусæг революцион къорды уæнджы æвдисæндар... Æмæ ваг- 
залмæ араст. Уым базыдта, Днойырдæм уæзласæн поезд сахаты 
фæстæ кæй цæудзæн, уый, адæмы æхсæнты балæгæрста æмæ 
тыхамæлттæй сбадт фæстаг вагоны. Поезд араст. Горга вагоны 
бадджытыл йæ цæст ахаста. Чи сæ æфсæддон дарæсы уыдис, 
чи та æнæуи дзаумæтты. Горгайы цур лæууыд ацæргæ лæг. Уый 
афтид асыккыл æрбадт æмæ бæзджын хъæлæсæй загъта: 
— Сбад, æмбал, нæ дыууæйы фаг дæр у паддзахы къæлæт- 
джын. 
125 

Горга йæ мидбылты бахудт, æрбадт йæ сыхаджы фарсмæ 
æмæ йæ аивæй бафарста: 
— Бузныг, фæлæ паддзахы къæлæтджын афтæ парахат у? 
Лæг арф ныуулæфыд, йæ дзыппæй систа чъисса æмæ гæххæтт, 
тамако сдымдта. Раулæфыд махоркæйы фæздæг, стæй райдыдта: 
— О, паддзахы къæлæтджын парахат у, йæхи йын аиуварс 
кодтой æмæ йыл æндæр æрбадтис. Уый дæр та бахæцыд фæллой- 
гæнæг адæмы хурхыл...— Фæхъус, стæй та йæ ныхасыл бафтыд- 
та: — Чи зоны, æмæ дын мæ ныхæстæ æхсызгон не сты, и? 
— Цæмæн зæгъыс афтæ, хорз лæг? 
— Зонæм уæ, юнкертæ дыууæрдæм лекка кæнынц, куы иуты 
фарс фæвæййынц, куы та иннæты... 
Горга ницыуал сдзырдта. Поезд цыдис сабыргай, куы-иу æр- 
лæууыд, куы та-иу фезмæлыд. Адæм æнцад бадтысты, хъуыст æр- 
мæстдæр цæлхыты къупп-къупп. Иу буррихи, фæтæнуæхск лæг йæ- 
хи аивæзтытæ кодта, ныззæмбыдта, стæй хъæрæй сдзырдта: 
— Уæ сæртæ куы ’руагътат. Æви уæ зæрдæтæ дæр, æддейы 
куыд у, афтæ æнтъыснæг сты? 
— Цард нæ бадомта, алчи дæр хъуыды кæны йæ хъысмæ- 
тыл,— дзуапп радта Горгайы сыхаг. 
— Цардыл хъуыды кæнын кæй хъæуы, уымæй раст зæгъыс, 
фæндаггон, фæлæ æрмæст хъуыдытæй дардмæ нæ ацæудзынæ. Ар- 
хайын хъæуы! 
Ныхас бацайдагъ вагоны бадджытæн. Чи паддзахы æлгъыста, 
чи Керенскийы фыдкой кодта. 
Горга æнцад хъуыста, фæлæ фæстагмæ йæхи нал баурæдта, 
сыстадис йæ бынатæй. Адæм фæсабыр сты: ацы юнкер та цы 
зæгъдзæн, зæгъгæ. 
— Æз уæм хъусын,— райдыдта Горга фæлмæн хъæлæсæй,— 
бирæ не стæм, афтæмæй нæ ныхас кæрæдзиуыл нæ бады, æмæ 
уæд нæ царды хъысмæт куыд алыг кæндзыстæм? Кæсын, æмæ ам 
чи бады, уыдон се ’ппæт дæр фæллойгæнæг адæм сты. Фæрсын 
уæ: æнгуылдз хъаруджындæр у, æви тымбыл къух? 
Буррихи лæг хъæрæй ныххудт, йæ дыууæ тымбыл къухы хæрд- 
мæ систа æмæ хъæрæй загъта: 
— Иу хорз у, фæлæ дыууæ тымбыл къухы ноджыдæр тых- 
джындæр сты, æрмæст иу ранмæ куы цæвой, уæд! Афтæ нæу? 
Адæм сгуыв-гуыв кодтой: 
— Афтæ у, фæлæ кæй ныхмæ? 
— Рæстæгмæ хицауады ныхмæ!— загъта Горга. 
— Æмæ ды та кæй фарс дæ?— афарста чидæр. 
— Æз Ленины фарс! 
Адæм фæсабыр сты. Горга æрбадтис. Хъуысын та райдыдта 
цæлхыты къупп-къупп. Хуыссæг фæтых вагоны бадджытыл, ранæй- 
рæтты сыхъуыст кæйдæрты хуыр-хуыр. Фæлæ Горгамæ хуыссæг 
126 

хæстæг не ’рцыд. Æнæзмæлгæйæ бадтис йæ сыхаг дæр. Сдымдта 
та тамако æмæ ныллæг хъæлæсæй бафарста Горгайы: 
— Æз дæ бамбæрстон, разы дæн дæ хъуыдытыл, фæлæ, юн- 
кер, ахæм хъуыдытимæ Петроградæй кæдæм цæуыс? 
— Æз цæуын станцæ Дномæ. 
— Æмæ дын уым цы баззад? 
— Уыцырдыгæй Петроградмæ бырсы, революцион змæлды хур- 
хыл бахæцынмæ чи хъавы, уыцы Корнилов. Уый æфсæддон хæйт- 
тимæ сты мæ иубæстонтæ дæр. 
— Æмæ, бахатыр кæн, кæцон дæ? 
— Кавказаг,— загъта Горга. 
— Уæдæ «Хъæддаг дивизи»-йы размæ цæуыс? 
— О. 
— Æмæ уæдæ ме ’станцæмæ цæуыс... 
— Æмæ ды та Петроградæй цæмæн здæхыс? 
Бæзæрхыг лæг иу чысыл ахъуыды кодта, стæй æнкъард хъæ- 
лæсæй загъта: 
— Заводы куыст нал ис, сæхгæдтой йæ, æмæ мæ хæдзармæ 
цæуын. 
— Уæдæ нæ фæндаг иу у? 
— Иу. 
Поезд æрлæууыд. Æддейæ æрбайхъуыст хъæлæба. Фынæй чи 
кодта, уыдон дæр фехъал сты æмæ сæ кæрæдзийы фарстой: 
— Цы хабар у? Чи хъæлæба кæны? 
Æддейæ æрбайхъуыстис мæсты ныхас «Ардыгæй дарддæр фæн- 
даг нЗл ис! Рахизут, ныртæккæ поезд фæстæмæ здæхы. Дномæ 
æрбахæццæ сты Корниловы æфсæдтæ, æмæ къæппæджы бахаудзы- 
стæм!..». 
— Цом!— загъта бæзæрхыг кусæг.— Æз дæ бахæццæ кæн- 
дзынæн, фæндæгтæ хорз зонын... 
Рахызтысты. Сæлфынæг хаста. Мæйдар æхсæв. Цъыф ныхæст 
къæхтыл. 
— Ныр ма нæ бирæ цæуын хъæуы,— загъта кусæг,— бафæ- 
раздзынæ ацы цъыфы? 
— Бафæраздзынæн!— фидарæй загъта Горга,— æз хохаг дæн. 
Кусæг ницыуал сдзырдта, æмæ дыууæ фæндаггоны лæгæрдын 
байдыдтой мæйдары. Куыд дарддæр цыдысты, афтæ фæндаг кодта 
æвзæрдæр. Уарын не ’нцад, æмæ сæ хъарутæ састысты, фæлæ 
уый сæ кæрæдзийæн нæ хъæр кодтой. Æрæджиау Горга бафарста 
йе ’мбæлццоны: 
— Æмæ дæ бинонтæ бирæ сты? 
— Мæ бинонтæ? Фараст... 
Цыдысты та æнæдзургæйæ. Кусæг æрлæууыд æмæ арф ныу- 
улæфыд: 
— Бирæ нæ нал хъæуы, мæнæ ма ацы къудзиджынтæй иу 
фондз версты куы ауайæм, уæд Дномæ бахæццæ уыдзыстæм. 
127 

Горга йæ хордзенæй дзул æмæ къалбас систа, адих сæ кодта4 
æмæ иу хай йе ’мбалмæ бадардта: 
— Иу чысыл ахæрæм æмæ фæфидар уæм. 
Фæндаггон æнæдзургæйæ райста дзул æмæ къалбас. Уый фæс- 
тæ та стыхта махоркæ æмæ куыддæр спичкæ ссыгъта, афтæ фехъуыс- 
тис сонт хъæр: 
— Чи стут? 
Дыууæ æмбалы сагъдауæй аззадысты. Уалынмæ та æрбай- 
хъуыст мæсты хъæр: 
— Чи стут, сымах куы фæрсын? 
Горга фембæрста хъуыддаг æмæ æнцад хъæлæсæй загъта: 
— Хиуæттæ стæм! 
Сæ размæ фесты цалдæр лæджы. Чидæр сæ ссыгъта карбиткæ, 
иннæтæ сæм топпытæ ныддардтой. 
— Уæ къухтæ сдарут! 
— Хионтæ стæм!— загъта та Горга уæндонæй. 
Æртæйæ сæм æрбацыдысты æмæ сæ сгарын райдыдтой. Сæ 
иу Горгамæ лыстæг ныккасти, стæй афарста: 
— Арсæгты Горга нæ дæ? 
— Æз дæн, ды та чи дæ? Куы нæ дæ хъуыды кæнын. 
— Æз дæр дæ иубæстаг дæн, Али мæ ном,— загъта иронау. 
— Салхъазанты Али? 
— О! 
Горга æмæ Али сæ кæрæдзийæн ныхъхъæбыс кодтой, иннæтæ 
сагъдауæй аззадысты, стæй сæ иу фæхъæр кодта: 
— Цы хабар у ай? 
— Мæ иубæстаг у>— загъта Али,— нæхионтæ сты... 
Бон цъæхтæ кæнын куы байдыдта, уæд Горга фæцæйцыдис 
станцæ Днойы уынгты. Уым лæууыдис уæзласæн поезд, йæ алы- 
варс æмызмæлд кодтой æфсæддонтæ. Горгайы бакодтой иу ва- 
гоны цурмæ. 
— Мæнæ ацы ран ис не ’штаб,— загъта Али. 
— Уæ командиры уын нæ зонын, фæлæ йын йæ хъæбатыр- 
дзинады хабæрттæ фехъуыстон. 
— Уæдæ ныртæккæ базонгæ уыдзынæ. Раст хæххон цæргæс 
кæй фæхонынц, ахæм у. 
Горга бацыд вагонмæ. Уым бадтис иу цалдæр æфсæддоны, 
фестадысты йын. 
— Чи у?— афарста иу чысылгомау, фæлæ хæрзæлвæст æмæ 
саурихиджын кавалерист. 
— Нæхионтæй у!—загъта Али,— Арсæгты Горга. 
— Иттæг хорз, уæдæ базонгæ уæм. Æз дæн Дзæрæхохтæй, 
мæ ном Хадзы-Мурат!.. 
Кæрæдзийы къухтæ райстой. Торга базонгæ иннæтимæ дæр. 
Фæстагмæ Хадзы-Мурат загъта: 
— Бадгæ, мæ хур, хуымæтæджы цæуæг нæ уыдзыиæ. 
128 

Горга йæ гæххæтт систа æмæ йæ балæвæрдта Хадзы-Мурат- 
мæ. Уый йæ кæсæнцæстытæ бакодта, йæхинымæр бакасти фыст, 
стæй дисгæнгæйæ сдзырдта: 
— Диссаг! Æлхæнгæйæ дæр не ссардзыстæм ахæм лæг! Æз 
та дæм бакастæн, ахъуыды кодтон, ацы юнкеры та, зæгъын, немæ 
цы хъуыддаг ис? Хъусут, æмбæлттæ, Петрограды Советæй æрвыст 
лæг у! 
— Петроградæй?— афарстой чидæртæ. 
— Раст уырдыгæй!— загъта Горга. 
— Мах дæр Петрограды уавæрыл хъуыды кодтам. Нæ ди- 
визи нын баиу кодтой Корниловы æфсæддон хæйттимæ. Ацы стан- 
цæйы лæууæм дыккæгæм бон, ардауынц нæ большевикты ныхмæ. 
Нæ фылдæры нæ фæнды уыцы хъуыддаг, фæлæ нæ зонæм, дарддæр 
куыд архайæм, уый. 
— Тынг хорз у, Хадзы-Мурат, афтæ рæстмæ æмбæлд кæй 
фестæм, уый,— дзырдта Горга.— Петрограды кусджытæ æмæ æф- 
сæддон хæйттæ баиу кодтой сæ хъарутæ. Корнилов хъавы рево- 
люцийы хурхыл бахæцынмæ. Ленин нæм сиды, цæмæй ма ’рцæуой 
тугкалæн хæстытæ. Æз кавказаг кæй дæн, уый тыххæй æрвыст 
æрцыдтæн сымахмæ, цæмæй уæ дивизи ныллæууа революцийы фарс... 
— Тынг хорз! Афоныл æрбахæццæ дæ!^- загъта Хадзы-Му- 
рат.— Куы баталынг уа, уæд урсгвардион афицертæн цы хъæуы, 
уый бакæндзыстæм æмæ — Петроградмæ, революцийы сæрыл тох кæ- 
нынмæ! 
Æхсæвы дыууæ сахатмæ сæ бæхтæ уыдысты цæттæ, æмæ 
дивизи гæрзифтонгæй фесхуыста столицæмæ. 
Фæндаг уыд уæззау, къæвда не ’нцад, фæлæ дивизи йæ цыд 
нæ фехæлдта... 
Петроградмæ куы бахæццæ сты, уæд æрлæууыдысты. Цал- 
дæр бæхджыны фæхицæн сты. 
Хадзы-Мурат, Горга, Ага æмæ ма чидæртæ Петрограды Мо- 
сковско-Золтовскийы районы æрхызтысты сæ бæхтæй æмæ бараст 
сты ревкоммæ. Баййæфтой дзы ревкомы сæрдары Яков Штейны. 
Хадзы-Мурат загъта, дйвизи революцийы фарс кæй у, уый. Æмæ 
сын Штейн бар радта горæтмæ бацæуынæн. 
«Хъæддаг дивизи» баиу ис Петрограды революцион тыхтимæ. 
Горга райста Совдепы арфæ. Волгинимæ куы фембæлдысты, 
уæд дыууæ хæлары кæрæдзийæн зæрдиаг хъæбыстæ фæкодтой. 
Изæрæй Горга сынтæгыл йæхи æруагъта. Кæд тынг фæллад 
уыд, уæддæр хуыссæг нæ хæцыд йæ цæстытыл. Алыхуызон хъуыды- 
тæ сæрымагъзы зилдух кодтой: адæмы зондахасты ныхлæудтытæ, 
æхсæнадон цаутæ... Тагъд фæуыдзæн хæст, кæдæм æй ахæсдзысты 
царды фæйлауæнтæ... Мæнæ слæууыд йæ райгуырæн бæстæ йæ 
цæстыты раз... Аннæйы фыстæг... Горга йæ цæстытæ бацъынд код- 
та, фæлæ нæ фынæй кæны, нæй. Фæстагмæ сыстад. Йæ гимнас- 
теркæйы дзыппæй систа фыстæг æмæ йæ ногæй райдыдта кæсын. 
9 Дыууæ уацауы 129 

Куы фæрухс вæййы, куы фæтар вæййы йæ цæстæнгас. Мæнæ фыс- 
тæджы кæрон. 
«Фæдæн каст скъола. Кусын райдыдтон ахуыргæнæгæй Ала- 
гиры гуырдзиаг скъолайы. Цæрын уал иунæгæй. Тагъд хъуамæ 
Нуцайы ракæнон мæхимæ Дзæуджыхъæуæй. Ам цæрджыты ’хсæн 
цæуы цавæрдæр хылы-мылытæ. Адæмы ’хсæн хъуысы сусæг ныхæс- 
тæ, паддзах, дам, нал уыдзæн. Мæгуыртæ æмæ хъæздгуытæ фæ- 
хицæнтæ сты. Се ’хсæн цæуы цыдæр быцæудзинæдтæ. Æз сын бæл- 
вырдæй ницыма æмбарын. Нал мæ базондзынæ, Горга. Мæ фыц- 
цагон хъæлдзæгдзинад цыдæр фæци. Æз мæхæдæг дæр мæхи нал 
æмбарын. Афтæ мæм кæсы, æмæ дæ куы уынин, уæд мын уаид 
æнцондæр. Хæрзбон. Аннæ». 
Райсомæй Нуца хæдзары зилæнтæ кодта, фæлæ йæ къух ницæмæ 
тасыд. Фæстагмæ æрбадтис æмæ тарæрфыгæй уæззау ныуулæфыд. 
А фæстаг бонты куыд хъуырдухæн кæны, афтæ никуыма. Æрмæст 
знон Дзæуджыхъæуы базары уынджы цы цаутæ федта, уыдон 
дæр зæрдæйы низæн сты фаг. Мæхъæлæттæ сæхицæн æнцад уæй 
кодтой суг. Уæдмæ иу къаннæггомау гуыбынджын лæг кæцæйдæр 
фæзынд. Йæ сау рихитæ адаудта, стæй мæхъæлоны афарста: 
— Гъей мæхъæлон, цæуыл уæй кæныс дæ суджы хæрæгуæр- 
дон?— йæхæдæг мыр-мыраг хъæлæсæй ныххудтис. 
Мæхъæлон джихауæй аззад, уый фæстæ йæ сугæйдзаг уæр- 
доныл æрхаста йæ цæст, æркæстытæ кодта йæ дынджыр саулохаг 
бæхмæ дæр, стæй гуыбынджын лæгмæ дисгæнгæйæ бакастис æмæ 
йæ афарста: 
—. Хæрæгуæрдон, зæгъыс? 
— О, хæрæгуæрдон, нæ йæ уыныс!— æмæ та ногæй ныххи- 
хи-хи кодта. 
Мæхъæлоны цæсгом фæтар. Аракæс-бакæс кодта, стæй йын 
загъта: 
— Мæнæ лæг, цæугæ ардыгæй. Ды бæх дæр æмæ хæрæг дæр 
никуы федтай!.. 
Гуыбынджын лæг йæ лакъон пæстытæ фæхъоппæг кодта æмæ 
уыцыиу цъæхахст фæласта: 
— Гæрæдæвой! Гæрæдæвой! Мæнæ мæ мæхъæлон мары! Фæд- 
и-ис!! 
Цалдæр гæрæдæвойы, цыма зæххыбынæй сгæппытæ кодтой, 
афтæ æд ливортæ æрбатахтысты. Уæдмæ иннæ дыууæ мæхъæлоны 
дæр æрбагæппытæ кодтой. Бæстæ хъæлæба æмæ хъæр сси. Адæм 
сæмхæццæ сты... Уыцы тыппыр лæг та ногæй ныхъхъæр кодта: 
— Мæхъæлы ам цы хъуыддаг ис!.. Цæвут сæ!.. Бунтгæнджы- 
тæ сты. 
Ноджыдæр ма æрбазгъордта цалдæр гæрæдæвойы æмæ мæхъæ- 
лæттыл ныккалдтой сæхи... Нуца йæхи нал баурæдта: 
— Суадзут сæ! Гуыбынджын у аххрсджын! Гуыбынджын!.. 
130 

Фæлæ йæ иу гæрæдæвой асхуыста æмæ йыл уыцыиу богъ 
фæкодта: 
— Æнцад, зæронд кæфой, кæннод дын!.. 
Уæдмæ ныййазæлыд топпы хъæр... Мæхъæлон æрхаудта, ту- 
гæйдзаг хъама йæ къухы, афтæмæй. Иннæ дыууæ мæхъæлонæн 
сæ къухтæ сыздыхтой æмæ сæ афтæмæй, нæмгæйæ, атымбыл код- 
той сæ разæй... Гуыбынджын правокатор фæцæйлыгъдис, фæлæ йæ 
иу цалдæр лæджы ацахстой æмæ йæ сæ быны акодтой... 
Нуцайæн йæ былтæ змæлыдысты, стæй фæстагмæ райхъуыс- 
тысты йæ ныхæстæ дæр: 
— Цæмæй аххосджын уыд мæхъæлон, цы сын кодта?.. Нуца 
ахæм цаутæ фæстаг рæстæджы хъусы алы бон дæр. Чи дзуры 
паддзах æмæ хъæздгуыты ныхмæ, чи — мæгуырты ныхмæ... Чи 
зæгъы — большевиктæ, чи — урсгвардионтæ... Адæм схæццæ сты. 
Сæ кæрæдзийы нал æмбарынц... Мæнæн та мæ иунæг чызг кæм- 
дæр Алагиры... Чи зоны æмæ куыд у?.. Уæд ам иунæгæй цæмæн 
бадын... Фистæгæй йæм цæуыннæ ацæуын... фистæгæй... 
Нуцайæн йæ цæстысыгтæ йæ фæлурс рустыл æртылдысты æмæ 
кæуыныл фæцис. Раст уыцы рæстæджы сыхæгты ус дуар æрбай- 
гом кодта. Нуцайы. афтæмæй куы ауыдта, уæд æм базгъордта. 
— Цы кæныс, Нуца, цы?.. 
Нуца йæхи фæфидар кодта. Йæ цæстысыгтæ асæрфта æмæ 
лæмæгъ хъæлæсæй сдзырдта: 
— Ницы, мæ хур, ницы... Иунæгæй дæн æмæ мæ чызгыл мæт 
кæнын... Бæстæ сызмæстис. Нæ зонын, куыд цæры иунæгæй. Кæд, 
мыййаг, Алагиры дæр афтæ у... 
— Ма тæрс, Нуца, ма тæрс. Дæхиуыл фæхæц. Дæ чызг иунæг 
нæу. Уым ын скъолайы бирæ æмбæлттæ ис. Йæхæдæг дæр дæм 
зындзæни. 
— Бузныг, мæ хур, бузныг, кæй мæ абæрæг кодтай, уый тых- 
хæй. Ма мыл фæхуд. Иунæгæй зын у. 
— Цæмæн иунæг, мах та? Дæ сыхæгтæ. Æрбауай нæм-иу, 
абаддзыстæм, аныхæстæ кæндзыстæм æмæ дын æнцондæр уыдзæн... 
Мæнæ нæм постхæссæг газеттæ æрбалæвæрдта, сымахмæ дæр 
фыстæг уыд, æмæ йæ æз райстон мæхимæ,— дзырдта сыхæгты 
ус фыстæг Нуцамæ дæтгæйæ. 
Уæдмæ иу лæппуйы хъæлæс æрбайхъуыст: 
— Дæ хæрзæггурæггаг мæн, Нуца! Дæ хæрзæггурæггаг мæн! 
Аннæ æрцыдис, Аннæ!.. 
Нуцайы цæсгом фæрухс, фестад æмæ сыхæгты усимæ кæртмæ 
разгъордтой. Уæдмæ уынгæй æрбахызт Аннæ æмæ кæрæдзийы 
ныхъхъæбыс кодтой. Сæ циндзинадæн нал уыд кæрон. Нуцайæн 
йæ зæрдæйы мæстытæ æрбайсæфтысты... Æмбисæхсæвмæ ’ввахс 
уыдаид, уæддæр ма мад æмæ чызг ныхæстæ кодтой. 
— Мамæ, иунæгæй дын зын кæй у, уый æмбарын. чАфтæ ма 
хъуыды кæн, æмæ мæ рох дæ. Уавæртæ мын нæма уыд, ныр 
131 

мæхицæн ссардтон дзæбæх фатер, барæвдзытæ йæ кодтон. Абои 
мæхи ракуырдтон нæ директорæй. Ныр райсом цæудзыстæм Ала- 
гирмæ. Уым гуырдзиæгтæ дæр бирæ ис æмæ æнкъард нæ кæн- 
дзынæ. Цæрдзыстæм дзæбæх. 
— Бузныг, мæ хъæбул, бузныг. Фæндагыл бафæлмæцыдтæ, 
стæй ныр æнæуи дæр æнафон у æмæ баулæф... О, мæнæ нæм 
цавæрдæр фыстæг дæр ис,— дзырдта Нуца,— уый дæумæ уыдзæн. 
— Хорз, мамæ, хорз. Бафынæй кæн дæхæдæг дæр,— загъта 
Аннæ. 
Чызг гæххæт куы райста æмæ йæм куы ’ркаст, уæд иу чысыл 
йæ цæсгом фæсырх. Мад, кæд уæттæ кодта, уæддæр йæ цæстæн- 
гас дардта йæ чызгмæ æмæ йæ афарста: 
— Кæмæй у? 
Аннæ, цыма Нуцайы ныхæстæ нæ хъуыста, йæхи афтæ скодта. 
— Дæумæ дзурын, Аннæ, кæмæй у, зæгъыи, уыцы фыстæг,— 
бафарста Нуца ногæй, 
— Мамæ,— æфсæрмдзастæй сдзырдта чызг,— æмæ дын æй 
куыд зæгъон? 
— Зæгъ, мæ хур, зæгъ. Мæнæй йæ цы ’мбæхсыс? Дæу йеддæ- 
мæ мын чи ис. Дæ хъыг мæнæн — зæрдæйы низ, дæ циндзи- 
над — мæ хурбон. 
— Горгайæ,— сдзырдта Аннæ ныллæг хъæлæсæй. 
— Горгайæ? Хорз, мæ чызг, хорз,— загъта Нуца бахудгæйæ,— 
æз цæуын мæ фæллад уадзынмæ... 
Аннæ йæхи æруагъта сынтæгыл æмæ гæххæтт кæсыныл фæци. 
«Бузныг, Аннæ, дæ фыстæгæй. Бакастæн æй цалдæр хатты 
æмæ мын мæ зæрдæ хуры тынау барухс кодта. Æхсызгон мын у, 
ахуыргæнæгæй кусын кæй райдыдтай, уый. Ахуырдзинад фæндага- 
монæг у райсомы цардмæ. 
Æмбарын, ныртæккæ зын рæстæг. кæй у, уый. Ма разын лæ- 
мæгъ. Фидар лæууын хъæуы. Тагъд æрцæудзæн рухс æмæ сæ- 
рибардзинады заман. Фæуæлахиз уыдзæн Ленины хъуыддаг. Тагъд 
каст фæуыдзынæн ме ’нæхайыры скъола. Архайдзынæн Кавказы 
’рдæм ацæуынмæ... 
Фембæлдзыстæм та... Хæрзбон уал у рæстæгмæ! Дæхи кънйаз». 
Аннæ фыстæг сабыргай æрæвæрдта стъолыл. Йæ цæстытыл 
ауад Горгайы сурæт; йæ мидбылты худт, йæ сау æрфгуыты бынæй 
йæ цæстыты хъарм цæстæнгас, йæ хъустыл ауад йе ’фсæрмдзаст 
ныхас. 
Аннæ йæ цæстытæ æрцъынд кодта, фæлæ ма уæддæр сæры- 
магъзы фæдыл-фæдыл цыдысты уыцы иу ныхæстæ: «Дæхи кънйаз, 
дæхи кънйаз»... 

Дыккаг сæр 
1917 азы сентябры Горга каст фæцис æфсæддон скъола æмæ 
йæ арвыстой Ростовмæ 252 фистæг полкъмæ прапорщичы цины. 
Йæхи-иу æхсæв йæ сынтæгыл куы ’руагъта, уæд-иу аныгъуылди 
хъуыдыты: «Партион куы дæн, уæд мæ уæхсчытыл пъагæттæ куыд 
дарын?» Фæлæ фæстагмæ йæхицæн фидарæй загъта: «Ам дæр 
цæхæрзæрдæ адæм разындзæн. Ацы пъагæттæй спайда кæнын 
хъæуы». 
Æфсæддон хæйттæ лæууыдысты Ростовæн ныгуылæн фарс, 
Койсухмæ æввахс. Горга йæ хæстæ æххæст хорз кодта, æмæ йын 
полчъы командир дæлбулкъон Светличный иу бон фæсахуыр, дзæ- 
бæх кæй арæхсы æмæ йæ сотняйы фæзминаг æгъдау кæй ис, 
уый тыххæй раарфæ кодта. 
Уыцы æхсæв хъуыдытæ кодта: «Урспъагонджынты арфæ мæн, 
коммунисты цæмæн хъæуы?» Фæлæ та йæ раздæры хъуыдытæ йæ 
зæрдыл æрбалæууыдысты æмæ загъта: «Афтæ хъæуы рæстæгмæ, 
акæсон уал мæ алфамблаймæ. Ме ’фсæддонтæм фидар æгъдау кæй 
ис æмæ хæцæнгæрзтимæ хорз кæй арæхсынц, уый дæр бабæздзæн!» 
Иу-дыууæ къуырийы фæстæ та йæм фæсидт полчъы коман- 
диры хæдивæг майор Бабин. «Цымæ йæ цæмæн бахъуыдтæн?» — 
фæджих Горга æмæ дызæрдыггæнгæ бацыд командиры кабинетмæ. 
— Дæ бардзырдмæ гæсгæ фæзынд прапорщик Арсæджы-фырт! 
Бабин йæ бапъироз баппæрста æртхутæгдонмæ, бакастис Гор- 
гамæ æмæ загъта: 
— Сбад, Арсæджы-фырт!— Сдымдта ног бапъироз æмæ ба- 
фарста: 
— Прапорщик, дæ ном куыд у, загътай? 
— Алыксандр. 
— Алыксандр? Хорз. Æмæ дын æндæр ном нæй? 
— Нæй. Адæймагæн иу ном вæййы. 
— Цы куыст кодтай училищейы? 
— Ахуыр кодтон... 
— Уæдæ Горга та чи хуыйны?— бафарста Бабин Горгамæ 
лыстæг бакæсгæйæ. 
— Нæ зонын,— загъта Горга æнцад хъæлæсæй. 
— Нæ ныхас, Арсæджы-фырт, хъуамæ уа æргом,— загъта 
Бабин æмæ та бапъироз сдымдта,— æз дæр петроградаг дæн, 
хорз зонгæ дæн Волгинимæ. Ды йæ нæ зоныс? 
— Нæ зонын,— загъта та Горга фидарæй. 
Уæд бахудтис Бабин. Йæ дзыппæй систа цавæрдæр гæххæтт 
æмæ йæ балæвæрдта Горгамæ. Уый Волгины къухфыст куы бакаст, 
уæд йæ цæсгом фæрухс, йæ риуыдзаг сулæфыд æмæ фыстæг фæс- 
тæмæ бадæтгæйæ загъта: 
— Бамбæрстон дæ, æмбал Бабин. Æз хъуыддæгтæ нырма хорз 
нæ хатын, ног лæг дæн ам æмæ зæгъ: цæмæй райдайын хъæуы? 
133 

— Ам нæ полчъы ис сусæг партион организаци, нæ гарнизоны 
та — ноджы тыхджындæр организаци. Иннæбон дæс сахатыл биб- 
лиотекæйы агъуысты уыдзæн æмбырд. Дæ зæрдыл бадар: хицауады 
раз фембæлгæйæ кæрæдзийы нæ зонæм. 
— Æмбарын! 
— Ис дын ацæуыны бар. 
Горга сыстад. Бабинæн хæрзбон загъта æмæ рахызтис ка- 
бинетæй. 
Æмбырды бон æрхæццæ. Горга кæсæндонмæ бацыд кæрты 
’рдыгæй. Уым пъадвалгонды чысыл хатæны баййæфта иу-фынддæс 
æфсæддоны. Салам сын радта. Зонгæ дзы разынд æрмæстдæр Ба- 
бин. Уый цыдæр гæххæттытæм кастис. Йæ фарсмæ цы прапорщик 
бадт, уый сыстадис æмæ загъта: 
— Æмбæлттæ, æмбырд нымайын гомыл. Нæ боны фæткы ис 
иу фарста: «Нæ партион организацийы хæстæ ныры уавæры». Ны- 
хасы бар дæттын майор Бабинæн. Æмæ уый дæр райдыдта ныл- 
лæг хъæлæсæй: 
— Нæ партийы Центрон Комитет куыд хъусын кæны, афтæмæй 
хъуамæ рæхджы бонты æппæт Уæрæсейы дæр райдайа революци, 
иуварсгонд æрцæуа Рæстæгмæйы хицауад, æмæ бартæ сæ къухтæм 
райсой Советтæ. Ростов æмæ Таганроджы партион организацитæ 
баиу кодтой сæ фæнд. Кусджытимæ сыстдзысты æд хæцæнгæрзтæ 
уыцы иу рæстæджы. Мах партион къордтыл, нæ гарнизоны партион 
организацитыл æвæрд ис стыр хæс: цæмæй сыстæг адæмы ма 
бахъыгдарæм, фæлæ æрлæууæм нæ фыдæлты, нæ мадæлты, нæ 
хоты, не ’фсымæрты фарс! Нæ хæцæнгæрзтæ нæ саразын хъæуы 
Рæстæгмæ хицауады ныхмæ æмæ бæрзонд сисæм Ленинон сырх 
тырыса!..» 
Цалдæр адæймаджы ма радзырдтой. Уыдонæй иу уыд Горга. 
Ныхасгæнджытæ дзырдтой, сæ размæ цы ахсджиаг хæстæ лæууыд, 
уыдоныл. Стæй æхгæд æрцыд æмбырд. Æфсæддонтæ иугай-дыгай 
сабыргай ахæлиу сты. Алчидæр зыдта, цы кæнгæ йын у, уый. 
Горга афицертæ æмæ салдæтты æхсæн парахат кæнын рай- 
дыдта агитацион куыст. Æмбырдæй æртæ боны фæстæдæр Гор- 
гайыл къазармайы кæрты фембæлд Бабин æмæ йын загъта: «Изæ- 
ры кæсæндонмæ фæзын». 
Æфсæддон хайы коммунисттæ уыдысты æмбырд. Бабины ны- 
хас уыдис цыбыр: 
— Нысангонд бонмæ бирæ нал хъæуы.. Мæнæ ацы прокла- 
мацитæ арæхсгæ ахæлиу кæнут салдæтты æхсæн. Уæ цæст дарут 
алцæмæ дæр, ут къæрцхъус!.. 
Горга йæ салдæттæй гуырысхо кæуыл нæ кодта, ахæмтæй 
дыууæмæ фæдзырдта, бамбарын сын кодта, куыд архайын хъæуы, 
уый, æмæ æфсæддонтæ бавнæлдтой сæ куыстмæ. Райсомæй бо- 
ныцъæхтыл ныййазæлыдысты горны мыртæ. Уый уыдис фæдис. 
- Æфсæддонтæ уайтагъд уыдысты кæрты. Уалынмæ фæзынд иу бæр- 
134 

зонд, къæсхуыргомау, ацæргæ саурихи лæг; йæ астæу æлвæст, 
йæ цырыхъхъытæ тæмæнтæ калдтой. Уый уыдис булкъон, полчъы 
командир. Майор Бабин, йæ къух уыцы растæй йæ ныхы фарсмæ 
фæхъилгæнгæйæ, тагъд æмæ барст санчъехтæй бацыд йæ размæ 
æмæ хъæрæй загъта: 
— Господин булкъон,æфсæддон хай ис рæнхълæуды! Иууылдæр 
сты ам! 
— Бархи лæуд!— сдзырдта булкъон æмæ цалдæр санчъехы 
хæстæгдæр бацыдис рæнхълæудмæ: 
— Господа афицертæ, салдæттæ! Æфсæддон æгъдау алмасийæ 
фидардæр æмæ сыгъдæгдæр у! Фехалынмæ йæ чи бахъава, уый 
рæствæндаг нæ фæуыдзæн! Мæ хъустыл æрцыд хабар: чидæртæ 
нæ къазарматæм кæцæйдæр сусæгæй æрбахастой гранаттæ! Уый 
у стыр тæссаг хъуыддаг! Аххосджынтæ размæ рацæуæнт æмæ сæ 
рæдыдыл басæттæнт æргомæй!.. 
Æфсæддонтæ лæууыдысты æнцад. Канд салдæттæ нæ, фæлæ 
афицертæ дæр дис кодтой, цавæр гранатты кой кæны булкъон, 
кæй бахъуыдысты, æфсæддон хайы ахæм хæцæнгæрзтæ фаг куы 
ис, уæд, зæгъгæ. 
— Кæд аххосджынтæ бархийæ нæ сæттынц, уæд ныртæккæ,— 
дзырдта дарддæр булкъон,— баджигул кæндзыстæм къазарматы, 
æмæ аххосджынтæ æрцæудзысты карз æфхæрд!.. Прапорщик Ротов! 
— Æз, господин булкъон! 
— Дæ ротæ айуар къазарматыл, уæлдай дзаума æмæ гæххæт- 
тæй цыдæриддæр ссарат, уыдон рахæссут ардæм! 
— Ис, господин булкъон!— æмæ прапорщик фæзылд йæ 
ротæйы ’рдæм... Ныр Горга фембæрста, булкъон гранаттæ цы хоны, 
уый, æмæ арæхстгай бамбарын кодта йæ зонгæ салдатæн, цæмæй 
иу иннæмæн сусæгæй хъусын кодтаид æмæ, прокламацитæ кæмæ 
ис, уыдон сæ æмбæхсой. Ногæй та райхъуыст булкъоны карз 
хъæлæс: 
— Прапорщик Зыков! 
— Æз!— загъта прапорщик, йæ размæ алæугæйæ. 
— Ды та дæ ротæимæ баджигул кæн æфсæддонтæм! 
— Ис!— радта дзуапп æмæ уый дæр æххæст кæнын райдыдта 
булкъоны ныхас. 
Полчъы командиры дзырдлæвæрд æххæстгонд æрцыдис. Рæнхъы 
лæууæг салдæттæм уæлдай дзаумæттæй ницы разынд, фæлæ къа- 
зарматæй рахастой цалдæр прокламацийы. Булкъон сæ мæстыйæ 
кæсы, йæ цæстытæ калмы цæстытау ферттывтой æмæ, гæххæттытæ 
тилгæ, бартхъирæн кодта: 
— Адон гранаттæй фыдбылыздæр сты, сармадзантæй дæр! Нæ 
астæу ис знæгтæ, хæстонты æхсæн большевикон пропагандæ чи 
хæлиу кæны, ахæмтæ. Мах сæ ссардзыстæм! 
Цалдæр карз ныхасы ма загъта тæнтъихæг булкъон, мæстыйæ 
аскъуыдтæ кодта прокламацитæ æмæ сæ йæ къæхты бын аууæрста... 
135 

Æфсæддонтæ ацыдысты къазарматæм. Уыцы бонæй фæстæмæ 
салдæттæ фегоммæгæсдæр сты, фыццагау нал æххæст кодтой афи- 
цертæй бирæты дзырдлæвæрд, быцæу се ’хсæн бонæй-бон карздæр 
кодта. 
Иу бон Горга æнæнхъæлæджы фембæлд йæ хæстæг Езеты 
Æндрейыл æмæ сын ныхас бацайдагъ: 
— Инженермæ куы бæллыдтæ æмæ дæ уæлæ пъагæттæ куьГ 
’ркодтай! 
— Зæрдæйы фæндон кæм ис, Æндрей,— загъта бахудгæйæ 
Горга.— Куыд уыныс, афтæмæй мæ прапорщик рауад. Ды та 
кæм ахуыр кæныс? 
— Æз университеты медикон факультеты. 
— Æмæ дæ уæдæ хорз дохтыр рауайдзæн. 
— Æнæмæнг, Горга. Зæрондырдæм дæ низ хъыгдарын куы 
байдайа, уæд дæ уайтагъддæр адзæбæх кæндзынæн. Фæлæ дæ, 
чи зоны, мæ сæр ма бахъæуа... 
— Дæ ныхасы цыдæр къахæн хъуыды ис. 
— Цæмæн? Ды уæдмæ уыдзынæ номдзыд инæлар æмæ мæ хуы- 
зæн дохтырмæ цæуын дæ сæрмæ нал хæсдзынæ. 
— Ау, искуы мæ бафиппайдтай инæлармæ бæлгæйæ, иу хъæуы 
куы хъомыл кодтам? 
— Нæ зонын, фæлæ арæх кодтай Суворовы, Кутузовы кой. 
— Уымæй раст зæгъыс, уыдоны зонд æмæ хъæбатырдзинадыл 
кæддæриддæр хъæуы ахуыр кæнын, тынгдæр та мах рæстæджы. 
— Мах рæстæджы, зæгъыс?—дисгæнгæйæ йæ афарста Æндрей. 
— Мах рæстæджы. 
— Цæмæн? 
Горгайæн фæстæмæ фæрухс йæ цæсгом, бамбæрста, Æндрей 
инæлары кой куы скодта, уæд æй фелхыскъ кæнынмæ кæй нæ 
хъавыд, уый, æмæ райдыдта: 
— Уымæн æмæ æрхæццæ сæрибары сæрыл тохы дуг. Хъуамæ 
Рæстæгмæйы хицауад æрцæуа дæрæнгонд, фæллойгæнæг адæм 
райсой сæ бартæ сæ къухтæм æмæ райдайой аразын ног заман, 
æрлæууа сæрибары дуг... 
— Фæлæуу, фæлæуу!.. Уæдæ афтæмæй афицер дæ?.. 
— Уыцы формæ рæстæгмæ у, Æндрей. 
— Уæдæ большевикты фарс дæ? 
— Æнæмæнг,— загъта Горга бахудгæйæ,— суанг Петрогра- 
ды, юнкерты училищейы ахуыр кæнын куы райдыдтон, уæдæй фæс- 
тæмæ. Уыцы фæндагыл мæ ныллæууын кодтой революцийы фæтæг 
Ленины куыстытæ... 
— Æмæ уæдæ, Горга, æз дæр нæ университеты студентты 
сусæг къорды уæнг дæн!— загъта Æндрей. 
— Иттæг хорз! Æз хъуамæ базонгæ уон семæ. 
Иу чысыл ма аныхас кодтой, стæй иннæ фембæлдмæ кæрæ- 
дзийæн загътой хæрзбон. 
136 

Горга æфсæддон хæйтты ’хсæн парахат кодта революцион куыст. 
Ныр базонгæ ис бирæтимæ, суанг Ростовы большевикты органи- 
зацийы комитеты уæнгтимæ дæр. 
1917 азы 24 октябры æхсæвы Петрограды ныннæрыдис про- 
летарон революци. Иу боны фæстæ Советтæ хицаудзинад райстой 
сæ къухтæм æмæ æппæт Уæрæсейыл дæр айхъуыстис Ленины хъæ- 
лæс Октябры социалистон революцийы уæлахизы тыххæй. Ныр 
сæрибары стъалы тæмæнтæ скалдта арвыл. Ростовы большевикон 
парти уайтагъд сарæзта стыр æмбырд. Уым æвзæрст æрцыдис 
революцион комитет. 
Ревкомы уынаффæмæ гæсгæ иннæ бон нысангонд æрцыд де- 
монстраци саразын. Уый фæдыл Бабин æмæ Горга фæсидтысты 
æфсæддон хæйтты большевиктæм. Бамбарын сын кодтой хъуыддаг, 
равзæрстой ревком æмæ бауынаффæ кодтой, цæмæй райсом гæр- 
зифтонгæй рацæуой демонстрацимæ. 
Афицертæн сæ иу хай революцийы хъуыддаг нымадтой га- 
дзрахатдзинадыл. Уыдон хъавыдысты демонстрацимæ æфсæддон 
хæйтты рацыд фæсыкк кæнынмæ, фæлæ уыцы афицертæ гарни- 
зоны ревкомы уынаффæмæ гæсгæ æхсæвы ахст æрцыдысты: уыдо- 
нимæ уыд 252 полчъы командир дæр... 
Райсомæй сæуæхсид артау ссыгъдис хурыскæсæны. Зæронд 
мæй йæхи æрæмбæхста ныгуылæны... Иннæ бонтæй уæлдай ацы 
райсом раздæр ныййазæлыдысты горны мыртæ, æмæ æфсæддонтæ 
базмæлыдысты къазарматы. Аходæны фæстæ салдæттæ гæрзифтонгæй 
рæнхъ алæууыдысты дынджыр кæрты. Сæ размæ рацыдысты Бабин 
æмæ Горга. Командиртæ радтой рапорт. Бабин цалдæр санчъехы 
бакодта размæ æмæ загъта: 
— Æмбæлттæ, афицертæ æмæ салдæттæ! Абон горæты арæзт 
цæуы стыр демонстраци. Уым уыдзысты канд æфсæддон хæйттæ 
нæ, фæлæ заводтæ æмæ фабрикты кусджытæ, студенттæ æмæ го- 
рæты фæллойгæнджытæ. Демонстраци цæй фæдыл арæзт цæуы, 
уый тыххæй ныхасы бар ис Арсæгты Горгайæн. 
Æфсæддонтæ иу чысыл базмæлыдысты; диссаг сæм фæкаст, 
Бабин сæм æмбæлттæ, зæгъгæ, кæй сдзырдта, уый. Бирæтæ нæ 
зыдтой, сæ командир цы фæцис, уый дæр. Горга йæ сæр бæр- 
зонд систа, афæлгæсыд æфсæддон хайыл æмæ райдыдта: 
— Зынаргъ æмбæлттæ! Фæллойгæнджытæ рагæй цы хъуыддаг- 
мæ бæллыдысты, уый æрцыд. Петрограды æфсæддон хæйттæ æмæ 
кусæг адæм, хъазуат тохы фæрцы, аиуварс кодтой Рæстæгмæ хи- 
цауады. Ленины разамындæй Советтæ райстой хицаудзинад сæ 
къухтæм. Социалистон революци фæуæлахиз. Мах дæр хъуамæ 
Ростовы æрфидар кæнæм Советон хицаудзинад! Æгас цæуæд сæ- 
рибардзинад! 
Уæлдæфы нæргæ ныййазæлыдис салдæтты «урра-а-а!». 
Райдыдта дёмонстраци. Уый уыдис 26 октябры. Разæй цы- 
дысты гæрзифтонг æфсæддон хæйттæ, уыдбны фæстæ кусджытæ, 
137 
) 

студенттæ æмæ горæты фæллойгæнджытæ сырх тырысатимæ. Со- 
фияйы фæзы арæзт æрцыд стыр æмбырд. Митинджы уынаффæ 
рахастой, Ростовы фæллойгæнæг адæм Советты хицауады фарс 
кæй сты, уый тыххæй, æмæ сырх тырыса æрсагътой горæты Со- 
веты галуаны сæрмæ... 
Фæлæ знæгтæ дæр æнцад нæ бадтысты. Ростовы меньшевик- 
тæ æмæ эсертæ баиу кодтой сæ хъарутæ. Гæрзифтонг æфсæддон 
хæйттæ урсгвардионты гарнизоны сæргълæууæг булкъон Сырцовы 
амындмæ гæсгæ æмбырдгонд æрцыдысты иу ранмæ. Демонстра- 
цимæ балæбурын нæ бауæндыдысты, фæлæ æхсæвы бабырстой, 
большевикты революцион комитет кæм бадтис, уыцы галуанмæ. 
Бацайдагъ карз хæст. Сырцовы бырст фæсыкк. Фæлæ урс инæлар 
Каледин тохы бацыд Советты хицаудзинады æмæ Сырх гвардийы 
ныхмæ. Каледины æфсæдтимæ иу кæнын байдыдтой контрреволю- 
цион хъарутæ: афицертæ, юнкертæ, хъæздгуытæ. Урсгвардионтæ 
бырстой Ростовмæ. Горæты Советты уавæр кодта бонæй-бон уæз- 
заудæр. Ревком сарæзта æнæрадон æмбырд æмæ рахаста уынаффæ, 
цæмæй Сырх гвардийы рæнхъытæ æрцæуой фылдæргонд. Ног 
арæзт æфсæддон хæйттæн фаг нæ кодта командиртæ æмæ сæм 
æрвыст æрцыдысты, советон хицаудзинады фарс чи æрлæууыд, 
ахæм афицертæ. 
Арсæгты Горгайæн фæдзæхст æрцыд университеты студентты 
æхсæн бархи батальон саразын. Ныр та уым Горга фембæлдис 
Езеты Æндрейыл. Батальон арæзт æрцыд цалдæр бонмæ. Уыцы 
рæстæджы алы æхсæв дæр Горга студентты батальонæн ласта 
хæцæнгæрзтæ, Æндрей кæм цардис, уырдæм. 
Реввоенсовет уынаффæ рахаста, цæмæй ног арæзт гвардион 
хæйттæ æхсæвыгон ацæуой горæты цæгат-ныгуылæн кæронмæ, уым 
фидæрттæ скæной æмæ бауромой Каледины размæбырст... 
Уыдис уазал æхсæв. Дымдта Донырдыгæй. Хаста лыстæг мит- 
лæхурæг. Бабины полкъ цыдис разæй, тæссагдæр кæм уыди, уырдæм. 
Нысангонд бынатмæ æрбахæццæ сты. Акъоппытæ æрцахстой. 
Командиртæ æрзылдысты сæ салдæттыл. Æрцæттæ кодтой сæ хæ- 
цæнгæрзтæ. Гвардионтæй алкæмæн дæр хæсты агъоммæ йæ сæры 
зилдух кодтой алыхуызон хъуыдытæ. Дымгæ фыццагау хаста мит 
лæхурæг. Дуне уыдис сабыр æмæ тар, раст арв ныннæрыны агъом- 
мæ куыд вæййы, афтæ. 
Бон цъæхтæ кæнын райдыдта. Æрбайхъуыст сармадзанты богъ- 
богъ, æмæ горæты кæрон акъоппыты фæстæ рæмудзын байдыдтой 
сармадзаны нæмгуытæ. Æфсæддонтæ æдзынæг кастысты размæ. 
Уæдмæ æрбазындысты урсгвардионты æндæргтæ. Хæстæгæй-хæстæг- 
дæр кодтой, фæлæ сырхытырдыгæй нæма уыд командæ. Бынтон 
куы ’рбаввахс сты, уæд райхъуыстис командæ: «Цæвут знаджы!». 
Хæст бацыдис йæ тæмæны, кæм топпытæй архайдтой, кæм 
та хъæбысхæст бацайдагъ. Æфсæддон хæйттæ æддæг-мидæг ауа- 
дысты. Полчъы командир Бабин фæмард, æмæ командæ йæхимæ 
138 

райста Горга. Атакæ дыууæрдыгæй дæр ферхæцыд. Ныр базыдта 
Горга, йæ галиу фарс цы полкъ уыд, уый командир æмæ ма 
цалдæр афицеры знæгты ’рдæм кæй балыгъдысты, уый. Куыд хæца, 
гилдзытæй куы скуынæг сты... 
Дыккæгæм декабры Каледины æфсæдтæ бацахстой Ростов. Уы- 
дон ахсын байдыдтой большевикты. Уыцы æхсæв Горга тыхамæлт- 
тæй баирвæзт, Езеты Æндрей кæм цард, уыцы хæдзармæ. Ка- 
ледины къухты уыдис активондæр коммунистты номхыгъд, уыдо- 
нимæ Горга дæр, æмæ йæ агурын райдыдтой. 
Дыккаг бон изæрæй Дзæуджыхъæуы ’рдæм цыдис поезд, фæлæ 
йæм куыдæй бафтыдæуа? Урсгвардионтæ пассажиртæй домынц до- 
кументтæ. ’ 
Горга æмæ Æндрей сæ уæлæ скодтой æвзæр дзаумæттæ, дæрд- 
тыл азылдысты станцæмæ æмæ поездмæ бацыдысты чъылдымырды- 
гæй. Горгайæн йæ роны æмбæхст уыд ифтыгъд маузер: мыййаг, 
исты, уæд йæхи нæ ратдзæн. Сæ пълан уыд цæттæ, сæхи бав- 
вахс кодтой иу вагонмæ. Поезд куыддæр фæцæйраст кодта, афтæ 
Горга сгæпп кодта Æндрейы уæхсджытæм, батыдта уазæгдоны 
рудзынг æмæ уым фæмидæг. 
Поезд араст. Æрмæст ныр æрынцад йæ зæрдæ Æндрейæн, 
æхсызгонæй сулæфыд йæ риуыдзаг... 
Æртыккаг сæр 
Хъызт зымæг. Къуыззитт кæны уазал дымгæ. Горга рахызт 
поездæй Дзæуджыхъæуы æфсæнвæндаджы вагзалы æмæ араст сау- 
джын Уазиты Левы хæдзармæ. Йæ сæры зилдух кодтой алыхуызон 
хъуыдытæ: кæй баййафдзæн хæдзары? Базондзысты ма йæ?.. Йæ 
цæстытыл ахъазыд Аннæйы сурæт: йæ сау дзыккутæ, йæ худгæ 
цæстытæ, йæ урсцъар цæсгом, йæ мидбылты бахудт. Цымæ цы 
хуызæн сси Аннæ?.. Цалынмæ ахæм хъуыдытæ кодта, уæдмæ схæццæ 
Святопольскийы (ныр Тамайы-фырт) уынгмæ. Базылдис фисыныл 
æмæ мæнæ галиуырдыгæй Уазиты Левы хæдзар... 
Горга бахоста дуар, æмæ йæм ракаст Лев; уый исдугмæ сагъдау- 
æй аззад, стæй йæ цæстытæ ферттывтой, йæ къухтæ бæрзонд систа 
æмæ сдзырдта хъæрæй: 
— Горга нæ дæ?! 
— Æз дæн!— загъта Горга, æмæ кæрæдзийæн ныхъхъæбыс 
кодтой... 
Уыцы изæр дзаг фынджы уæлхъус фæныхас кодтой. Уазæг 
фехъуыста фысымæй бирæ ног хабæрттæ. Иннæ бон Горга ссардта, 
«Кермены» партийы Центрон Комитет кæм куыста, уыцы хæдзар. 
Базонгæ ис Къесаты Колкæ æмæ Гибизты Деболаимæ. 
Иу цалдæр боны фæстæ Горга базонгæ Сергей Миронович 
• Кировимæ дæр. Се ’хсæн рауад ныхас.Фæстагмæ йын Киров загъта: 
— Хорз бакодтай, Горга, «Кермены» партийы кæй ныллæууыд- 

тæ, уымæй. Ныртæккæ нæ размæ ис стыр хæс: хъуамæ хицауад 
райсой сæхимæ Советтæ. Кермены партийы сæрдар Цæголты Ге- 
орги цалдæр боны размæ горæты большевикон организацийы но- 
мæй æрвыст æрцыд делегатæй Фæскавказы большевикты съездмæ. 
ЦК-йы куыстæн хъуамæ феххуыс кæнай ды. Куыд дæм кæсы? 
— Мæ цард баст у революцийы хъуыддагимæ. Кæмдæриддæр 
хъæуон, уырдæм цæттæ дæн!— загъта Горга фестгæйæ. 
Ахæм дзуапп Кировы зæрдæмæ фæцыд, йæхинымæр загъта: 
«Мах чи хъæуы, ахæм лæг у». Æмæ йæм худæнбылæй дзуры: 
— Хорз! Изæры ацы хæдзары уыдзæн æмбырд фараст саха- 
тыл. Æрбацу, уым сæмбæлдзынæ, кæй нæма зоныс, уыдонимæ 
дæр... 
Горга базонгæ ис Ной Буачидзе, Мамиа Орахелашвили æмæ 
иннæтимæ дæр. Æвзæрст æрцыд «Кермены» партийы Центрон Ко- 
митеты уæнгæй. Революцион куыст Дзæуджыхъæуы бонæй-бон тых- 
джындæр кодта. Фæлæ знæгтæ дæр æнцад нæ бадтысты. Уыдон 
сарæзтой контрреволюцион къорд; схуыдтой йæ «Терк-Дагестаны 
хицауад», равзæрстой йын Центрон Комитет — «Союз объе- 
диненных горцев». Сæ центр уыд Дзæуджыхъæуы Александров- 
скийы проспекты, ныр Горсовет цы хæдзары ис, уым. 
Равзæрстой йæм хъуымыхъаг хъæздыг кънйаз Каплановы, цæ- 
цæйнаг миллионер — нефтяник Топа Чермоевы, дагестайнаг бан- 
кир Долгаты, кæсгон æлдар Коцевы, мæхъæлон хъæздыг Дзабагие- 
вы, Бутаты Аслæнбеджы æмæ æндæрты. 30-æм декабры изæрæй 
æрæмбырд сты сæ Центрон Комитеты хæдзармæ. Уырдæм æрба- 
хуыдтой «Хъæддаг сотнийы» афицерты дæр. Æмбырд байгом код- 
та кънйаз Капланов: 
— Господа, сау мигътæ нæ сæрмæ æрæмбырд сты! Æнæ- 
хæдзар магусатæ, къæрныхтæ, сусу-бусугæнджытæ æмæ æвзæргæн- 
джытæ хъавынц хицауад сæ къухтæм райсынмæ. Сарæзтой ца- 
вæрдæр Советтæ, уырдæм Кировы разамындæй æвзæрст æрцыдысты 
алыхуызон гæвзыкк лæгтæ! Господа, æрæгмæ кæнын нал хъæуы, 
ныппырх кæнын сын хъæуы сæ ахстон. Куыд уæм кæсы, господа, 
мæ фæнд? 
— Хорз у! 
— Разы стæм! 
— Æрцахсын сæ хъæуы!.. 
Ахæм хъæртæ райхъуысти алырдыгæй. Ацы хъуыддаг сæххæст 
кæнын сæхимæ райстой «Хъæддаг сотнийы» афицертæ, сæ сæргълæу- 
уæг Хъалæгайы-фырт, афтæмæй. 
Совдепы уæнгтæ æрæмбырд сты 31-æм декабры, цæмæй сфидар 
кæной, цы ног закъонтæ æрæвæрынмæ хъавыдысты, уыдон. Уыцы 
æмбырды уыдысты Ной Буачидзе, Мамиа Орахелашвили æмæ æн- 
дæртæ. Æмбырд йæ кæронмæ куы ’рхæццæ, уæд галуанмæ бабыр- 
стой урсгвардионтæ, сæ разæй афицер Хъалæгайы-фырт, афтæмæй, 
æрцахстой Совдепы президиумы уæнгты æмæ сæ бакодтой, Иры- 
140 

хъæуы слабодкæйы фæстæ цы æфсæддон къазарматæ уыд, уырдæм. 
Совдепы президиумы æрцахсты хабар горæты большевикты 
партийы комитеты уæнгтæ куы фехъуыстой, уæд сарæзтой æнæра- 
дон æмбырд «Кермены» партийы Центрон Комитетимæ. Уым уыды- 
сты Гибизты Дебола, Гоститы Андрей, Къесаты Колкæ æмæ ин- 
нæтæ. Уыцы æмбырды Арсæгты Горга дзырдта: 
— Æмбæлттæ, фаг революцион къæрцхъусдзинад нæм нæ ра- 
зынд, æндæр Советы президиумы уæнгтæ знæгты къухтæм нæ ба- 
хаудаиккæй. Цыфæнды зын куы уа, уæддæр уыдон ацы æхсæв 
хъуамæ уæгъдгонд æрцæуой. 
Горгайы фæндоныл иууылдæр сразы сты. Сæ раздзæуæг комму- 
нистты уæгъд кæныны хъуыддаг бахæс кодтой Калоты Амырха- 
нæн... Хъуамæ сын феххуыс кæна полчъы командир дæлбулкъон 
Келлер. Уый большевиктæм æвзæр цæстæй нæ касти. 
Иу цалдæр керменисты баззадысты бæхтимæ, йннæтæ дыууæр- 
дыгæй хæстæг бахъуызыдысты барактæм. Амырхан йæ уæлæ æр- 
кодта афицеры иъагæттæ. Иу æфсæддонимæ баввахс сты дуармæ. 
Сæ хъустыл ауад хъахъхъæнæджы хъæлæс: 
— Æрлæуут! Чи стут? 
— Нæхионтæ, норучик Сабиев!— сдзырдта Амырхан. Хъахъхъæ- 
нæг хæстæгдæр бацыд, базыдта, æрбацæуæг афицер кæй у, уый, 
æмæ йæ афарста: 
— Æмæ дæ цы хъæуы?! 
— Тынг æхсызгон хъуыддаджы тыххæй æрвыст дæн дæлбулкъон 
Келлермæ. 
Хъахъхъæнæг фæсидт æндæр салдатмæ æмæ йæ уый бахæццæ 
кодта Келлеры уатмæ. Йемæ цы керменист уыдис, уый та лæу- 
уыдис æддейы. 
— Господин дæлбулкъои Келлер, æз делегатæй æрвыст дæн 
дæумæ «Кермены» партийы Центрон Комитетæй. 
— Æмæ уæ партийы афицертæ дæр ис?— хин фарст æй ба- 
кодта дæлбулкъон. 
— Куыд уыныс, афтæ,— бахудт æм Амырхан. 
Келлер байхъуыста æрвыст лæджы кыхæстæм, стæй загъта: 
— Бæстæ сæмтъеры... Нал æмбарык, раст æмæ зылын чи у, 
уый. Адæм æддæг-мидæг ауадысты, сæ кæрæдзийы цæгъдынц...— 
Иу чысыл фæхъусы фæстæ фæсидт хъахъхъæнджытæм æмæ сын 
загъта:— Ахæстыты рауадзут æмæ сæ мæнæ ацы афицеры 5ар 
бакæнут!.. 
Ахæстытæ дуары æдде куы фесты æмæ’ иу чысыл куы ауады- 
сты, уæд сæм Амырхан сдзырдта: 
— Тæрсгæ ма кæнут, хионтæ стæм!— æмæ сын хъамайæ слыг- 
тæ кодта сæ къухбæстытæ, стæй бафтыдта йæ ныхасыл:— Ныр 
тагъддæр бадгæут бæхтыл!.. 
141 

*** 
Хъазахъ, меньшевиктæ, эсертæ, афицертæ æмæ æндæр алы- 
мыггаг реакционертæ сфæнд кодтой Терчы адæмты съезд сара- 
зын. Уыцы съезд йæ куыст райдыдта 1918 азы 25-æм январы. 
Уырдæм С. М. Киров, Ной Буачидзе æмæ иннæ разамонæг ком- 
мунистты фæндонмæ гæсгæ æрвыст æрцыдысты коммунистты ор- 
ганизациты делегæттæ дæр, цæмæй съезды куыст раст фæндагыл 
арæзт цыдаид æмæ Советон хицауады знæгты фæнд фæсыкк уыда- 
ид, уый охыл. Уыцы делегаттимæ уыд Арсæгты Горга дæр. 
Съезды уыд 600 делегаты. Уым уыдысты меньшевикты, урс 
хъазахъы, Ирыстоны, Кæсæджы, Хъæрæсейы æмæ Асыйы минæвæрт- 
тæ. Ацы æмбырды С. М. Киров радзырдта цалдæр хатты. Йæ 
фыццаг раныхасы С М. Киров æрныхас кодта, Терчы адæмты 
æхсæн цы æнæхъуаджы быцæутæ цæуы, уыдоны тыххæй. Йæ раны- 
хасы кæронбæттæны загъта: 
— Мах тох кæнæм кусджыты, салдæтты æмæ зæхкусджыты 
демократон республикæйы сæрыл. Уыдоны бæллицтæ кæмæ хъарынц, 
уыцы делегаттæ хъуамæ зæгъой: «Æгас цæуæд салдæтты, кусджы- 
ты æмæ зæхкусджыты республикæ!». 
Терчы облæсты фыццæгæм съезды фæуæлахиз социалистон 
блок, фæлæ уæддæр, Советон хицауады ныхмæ чи лæууыд, уыдон 
сæ контрреволюцион куыст кодтой, архайдтой тыхджын æфсад æрæм- 
бырд кæныныл Терчы облæсты æвзонг Советон хицауад ныппырх 
кæнынмæ. 
29-æм февралы 1918 азы Пятигорсчы байгом Терчы облæсты 
адæмты дыккаг съезд, уымæн разамынд лæвæрдтой С. М. Киров 
æмæ Ной Буачидзе. Съезд байгом кодта Тæкъоты Симон. «Кер- 
мены» партийы ЦК-йы номæй уырдæм иннæ делегаттимæ æрвыст 
æрцыд Арсæгты Горга дæр. Уыцы съездмæ Фæскавказæй æрцыд 
Цæголты Георги. Ныр Горга фыццаг хатт фембæлд, бирæ хорз 
хабæрттæ кæй тыххæй фехъуыста, уыцы Георгийыл. 
Ацы съезды дæр та С. М. Киров раныхас кодта дыууæ хатты. 
Йæ ныхасы кæрон загъта: 
— Кавказ канд йæ рæсугъддзинадæй зындгонд нæу. Йæ æну- 
сон айнæг хæхтæ ноджы сты, реакци йæхи кæуыл ныппырх кæн- 
дзæн, ахæмтæ. Уынгæг хæххон кæмтты канд тыхджын дымгæ нæ 
къуыззитт кæны. Уым хъуысы демократийы æцæг фыртты сæри- 
бары зарæг дæр!.. 
Съездæн Фæскавказы коммунистон партийы номæй арфæйы 
ныхас загъта Цæголты Георги. Æппæт ныхасгæнджытæ дæр дзырд- 
той ууыл, цæмæй Советон хицаудзинад æрфидар уа Терчы облæ- 
сты æмæ цæуа УСФСР-йы Адæмон Комиссарты Советы фæндагыл. 
Съезды делегаттæ сразы сты уыцы фæндоныл æмæ В. И. Ле- 
нинмæ арвыстой арфæйы тел. УыцьГ съезды Терчы облæст схуыд- 
той Терчы Адæмты Республикæ. 
. Советон хицауад бонæй-бон фидардæр кодта. Партион орга- 
142 

низацитæ аразын байдыдтой Цæгат Ирыстоны районты. Горга æр- 
выст æрцыд Дыгуры районмæ. Цыколайы æмæ Лескены сарæзта 
керменистты къордтæ. Уым базонгæ коммунисттæ Будтуты Муха, 
Гарданты Гæбæлиндзæ, Хуасдзауты Амырхан, Тубеты Агуыбечыр 
æмæ æндæртимæ. 
Терчы Адæмты Республикæйы арæзт æрцыд зæххыты комис- 
сариат. Уырдæм партийы фæндонмæ гæсгæ Ирыстонæй равзæр- 
стой Горгайы. Уыцы рæстæджы Горга ногæй æвзæрст æрцыд 
«Кермены» Центрон Комитетмæ æмæ Терчы Адæмон Советмæ дæр. 
Кæд Цæгат Ирыстоны хицауад бонæй-бон фидардæр кодта, 
Терк-Дагестаны хицауад фехæлдис, уæддæр та Терчы сæрмæ сау 
мигътæ зилдух кæнын байдыдтой. Инæлар Алексеев æрæмбырд 
кодта урсгвардион æфсæдтæ æмæ бырсын райдыдта Цæгат Кав- 
казырдæм, цæмæй йæ алыг кодтаид Уæрæсейæ æмæ дæрæнгонд 
æрцыдаид Советон хицаудзинад. 1918 азы фæззæджы ахæм ныса- 
нимæ бырста Цæгат Кавказмæ Деникин дæр. Змæлын райдыд- 
той бынæттон реакционертæ, арæзтой алыхуызон провокацитæ, мард- 
той коммунистты, сæ кæрæдзийыл ардыдтой Цæгат Кавказы адæмты. 
Терчы Советон хицауадæн Мæскуыимæ бастдзинад дарын сзын, 
гæрзтæ, гилдзытæ фаг нæ уыдис. Уымæ гæсгæ Терчы партион 
организаци æмæ Совнарком 1918 азы апрелы мæйы Мæскуымæ 
арвыстой С. М. Кировы. Хицауады сæргълæууæгæй баззад Ной 
Буачидзе... 
*** 
Иу райсом ма Горга фынæй уыд, афтæ йæм Лев бацыд. 
— Горга, уæ Горга, куыд бирæ фынæй кæныс?— фæлмæн 
хъæлæсыуагæй йæм бадзырдта. — О, хæдæгай, абон хуыцаубон у... 
Æмбæлы дын фынæй кæнын дæр, фæлæ... 
Горга уайтагъд рабадтис йæ хуыссæны, йæхи аивæзтытæ код- 
та æмæ афарста Левы: 
— Бахатыр кæн, иу чысыл ферæгмæ кодтон, фæлæ ацы хуы- 
цаубон иннæтæй цæмæй уæлдай у? 
Лев йæ мидбылты бахудт, стæй загъта: 
— Ницæмæй, мæ хур, ницæмæй, фæлæ абон мæнæ Коммер- 
цион клубы хъазтизæр уыдзæн... 
— Æмæ хъазтизæртæм кæй æвдæлы? 
— Ау, Горга,— дзырдта дарддæр Лев,— æз сауджын дæн, 
ды та революционер, фæлæ уарзондзинад та?.. 
— Уарзондзинад?— нæ йæ бамбæрста лæппу.— Сæрибарад! 
Йæ сæр батылдта сауджын æмæ т.а загъта: 
— Канд дæхи тыххæй нæу мæ ныхас... Аннæ та, Аннæ? 
— Аннæ, зæгъыс?— бахудти Горга. 
- — Абон Алагиры ахуыргæнджытæ ам уыдзысты. Уыдонимæ 
Аннæ дæр... 
Уый адыл Лев фæзылд æмæ уатæй рацыд... 
143 

Изæр. Клуб. Адæм æрæмбырд сты. Райдыдта хъазтизæр. Горгйч 
бадтис иуварс æмæ тарæрфыгæй цæуылдæр хъуыды кодта. Иу 
афон райхъуыстис фæндыры хъæлæс æмæ æмдзæгъд. Адæмы æх- 
сæнæй рагæпп кодта^дыууæ адæймаджы. Уыдонæй иу уыдис Ан- 
нæ. Райдзаст. Йæ уæлæ урс къаба, йæ сæрыл ирон кæлмæрзæн. 
Иу зылд куы ’ркодта, уæд Горгаимæ фемдзаст. Дыууæ зæрдæйы 
ногæй ссыгъдис уарзондзинад... Симд куы райдыдта, уæд Горга 
асимдта Аннæимæ. 
Хъазтизæры кæронмæ Горга æрбахаста дидинджытæ æмæ 
Аннæимæ рацыдысты Александры проспектмæ. Иу иннæмæ цы 
сдзырдтаид, уый нæ зыдтой. Фæстагмæ Горга йæхи фæхъæбатыр 
кодта æмæ райдадта: 
— Аннæ, мах сывæллæттæ нал стæм, зæрдæйæ кæрæдзийы 
æмбарæм. Мæн фæнды, цæмæй нæ цард баиу кæнæм... 
Æндæр ницыуал загъта Горга. Дыууæ æрыгон адæймаджы цы- 
дысты æнæдзургæйæ. Фæстагмæ Аннæ арф ныуулæфгæйæ сдзырдта 
ныллæг хъæлæсæй: 
— Мæнæн мæ бон ницы у зæгъын... Схъомыл мæ кодта мæ 
мад. Мæ фыд амард, авд мæйы мыл куы рацыд, уæд, æмæ, кæд 
мæн фæнды, уæддæр Нуца не сразы уыдзæн... 
Чысыл фæстæдæр кæрæдзийæн хæрзæхсæв загътой. 
Уыцы изæр Горга нæ бафынæй. Кæд тамако нæ дымдта, уæд- 
дæр ныр бапъироз ссыгъта, сдымдта йæ æмæ «нæй, тамако дæр 
мæ фарс нæу», загъта йæхинымæр æмæ йæ аппæрста. 
Æхсæв уыдис мæйрухс, стъалытæ арвыл тыбар-тыбур кодтой. 
Аннæ дæр нæ фынæй кодта, йæ цæстытыл уадис Горгайы сурæт, 
йæ зæрдæйы фыхтис йæ уарзондзинад. Фæлæ... Нуцайы фæнд та?,.. 
Куыд æмæ цы бакæна?.. 
Цыппæрæм сæр 
Кæд Терчы облæсты партион организаци «Кермены» Центрон 
Комитеты разамындæй куыста Советон хицаудзикад æрфидар кæ- 
ныкыл, æппæт æмæлттæй дæр тох кодтой контрреволюцийы ных- 
мæ, уæд зкæгтæ дæр æнцад нæ бадтысты. Уыдон цæттæ кодтой 
ног провокацитæ. 
Æрыдокы цы «Ирыстоны Надион Совет» арæзт æрцыд, уый 
хæххон фæллойгæнæг адæмы æхсæн парахат кодта контрреволюцион 
пропагандæ. Райдыдтой æмбырд кæнын Советон хицауады ныхмæ 
гæрзифтоыг отрядтæ. Инæлар Фидараты Афæхъо æвзæрст æрцыд 
урсгвардиои æфсæддон хæйтты сæйраг командæгæнæгæй, булкъон 
Гъуцъунаты Гаспо та — штабы хицауæй. 
Терчы облæсты коктрреволюционертæ хорз æмбæрстой, рево- 
люцион тыхты центр Дзæуджых^^æу кæй у, уый. УымЗе гæсгæ го- 
рæтмæ æрвыстой сæ агенттæ адæмы Советон хицаудзинады ныхыæ, 
. коммунистты ныхмæ ардауыны тыххæй. Уыдон арæзтой сусæг контр- 
(44 ■ 

революцион къордтæ, гæрзифтонг сæ кодта хæцæнгæрзтæй. Бул- 
къонтæ Соколов æмæ Беликов сæхи тынг цæттæ кодтой Дзæуджы- 
хъæуы карз хæстытæм. Июлы мæй сæ контрреволюцион æмбырды 
булкъон Беликов сидтис революци ныцъцъист кæныны тыххæй сырх- 
гвардионты ныхмæ террормæ, Совдепы разамонджыты ныхмæ цавæр 
фæнды мадзæлттæй дæр. 
Июлы кæронмæ контрреволюцион сыстады пълан уыд цæттæ, 
æмæ булкъон Беликов фехъусын кодта Бичерахы-фыртæн: 
— Мах цæттæ стæм Советон хицауады ныхмæ хæцынмæ, Дзæу- 
джыхъæуы революцион змæлды хурхыл бахæцынмæ. 
Августы райдайæны Мæздæджы стыр галуаны æрæмбырд сты 
урсгвардион æфсæдты разамонджытæ, булкъонтæ æмæ афицертæ. 
Бичерахы-фырт лæмбынæг фæхъуыста æппæты ныхæстæм дæр. Стæй 
сыстад, йæ цъæх цухъхъа адзæбæхтæ кодта æмæ загъта цыбырæй: 
— Господа, æз уæм байхъуыстон лæмбынæг. Уæ пълантæ мæ 
зæрдæмæ цæуынц. Ис нæм фаг хъарутæ, цæмæй иу цæфæй нып- 
пырх кæнæм коммуиистты центр Дзæуджыхъæу æмæ Цæгат Кав- 
казы бахæцæм революцийы хурхыл. Бырст райдайын хъæуы 5 ав- 
густы изæрæй. Ут къæрцхъус æмæ æгъатыр... 
Æртыккæгæм августы булкъонтæ Беликов, Соколов æмæ инæ- 
лар Фидараты Афæхъо зылдысты станицæтыл; фæстаг хатт ма 
бæлвырд кодтой сæ цæттæдзинад. Командиртæн радтой бæлвырд 
хæстæ, бамбарын сын кодтой, бырст кæм, куыд æмæ цал сахатыл 
райдайдзæн, уыдæттæ. 
Фæндзæм августы изæрæй бырст райдыдтой Джызæлы ’рдыгæй. 
Æрхонкæйы ’рдыгæй фенкъуысыд бæхджын æмæ фистæг æфсад, 
сæ раздзæуæг уыд булкъон Соколов. Раст уыцы рæстæджы Дзæу- 
джыхъæуæн йæхи мидæг дæр, капитан Любимовы разамындæй, 
æд хæцæигæрзтæ сыстадысты контрреволюцион отрядтæ Уæллаг 
Ирыхъæуы æмæ Владимиры слабодкæты. Топпытæй æмæ пулемет- 
тæй æхсын райдыдтой сырхгвардионты. Карз хæст райдыдта æнæн- 
хъæлæджы. Соколов йæ æфсæдтимæ æвиппайДы бабырста сырх- 
гвардионты постмæ. Сырхгвардионтæ лæууыдысты фидар, фæлæ 
уыйас æфсад бауромын сæ бон нæ бацис, æмæ цыбыр рæстæгмæ 
урсгвардионтæ æрцахстой Хъæдын хид Теркыл. Уырдыгæй бырсын 
райдыдтой æмæ бацахстой Александры проспект, электростанцæ, 
хидтæ, хицауады агъуыст, пост, телеграф, дон æмæ æндæр ахс- 
джиаг бынæттæ. Терчы адæмты цыппæрæм съезд кæм цыдис — 
Кадетты корпусы галуан,— уый лыггонд æрцыди горæтæй. 
Хъесаты Хъæлæмырзæ, Тогъойты Данел æмæ Арсæгты Горга 
керменисттимæ æрцахстой хорз фидаргонд бынæттæ. Урсгвардион- 
ты-иу сæхимæ хæстæг æрбауагътой, стæй сыл-иу ныккалдтой топ- 
пытæ æмæ пулеметтæй. Иу хатт та æрæмбырд кодтой ног хъарутæ 
æмæ та сарæзтой карз ныббырст. Ногæй та сын тыхджын ных- 
къуырд радтой сырхытæ, фæлæ уæддæр фæстæмæ нæ цыдысты. 
Стæй бæхджын кермемисттæ кардæлзæстæй рабырстой рахиз æмæ 
10 Дыууæ уацяуы ’*5 

галиу флæнгттæй: сæ иу хаимæ уыд Хъæлæмырзæ, иннæтимæ та — 
Горга. Урсгвардионтæ лидзынмæ фесты. Хæцæны ныууагътой бирæ 
мæрдтæ æмæ уæззау цæфтæ. 
Бичерахы-фырты къухтæм дæр бахауд бирæ советон æхсæна- 
дон кусджытæ: гарнизоны хицау æмæ гуырдзиаг отряды хъæбатыр 
командир Гегечкори, мидхъуыддæгты адæмон комиссар Фигатнер, 
æфсæддон штабы уæнг Серобабов, хæлцаджы нарком Хъесаты 
Никъала æмæ æндæртæ. Уыцы ахæстытæй ма алидзын стæмтæн 
бафтыд сæ къухы, иннæты амардтой. 
Горæты центр уыдис урсгвардионты къухты. Цы чысыл сырх- 
æфсæддон тыхтæ дзы уыд, уыдон фæхицæнтæ сты. Ныр дызæр- 
дыг нал кодтой знæгтæ сæ уæлахиздзинадыл, бавнæлдтой нуазынмæ, 
минасмæ, тыхмитæ кæнынмæ. Булкъонтæ Соколов æмæ Беликов 
уыдысты сæрыстыр, цин кодта сæ уæлахиздзинадыл Бичерахы-фырт 
дæр. Фæлæ бирæ нæ ахаста сæ цин. 
Дыккаг бон большевикты разамындмæ гæсгæ иугонд æрцыды- 
сты сырхæфсæддонтæ, иу лæгау сыстадысты æд гæрзтæ Курскы 
æмæ Малакайнаг слабодкæты кусджытæ æмæ карз ныхкъуырд дæт- 
тын райдыдтой урсгвардионтæн. 
Горга Орджоникидзейæн бамбарын кодта йæ фæнд: 
— Ирыхъæуы слабодкæйы цы контрреволюцион къорд архайы, 
уый у стыр фыдбылызы суадон. Бар мын ратт æмæ сын бамбарын 
кæнон хъуыддаг. 
— Керменистты къордимæ? 
— Нæ, иунæгæй. 
— Уый тæссаг хъуыддаг у... 
— Ма мын тæрс, сарæхсдзынæн... 
— Цæйт хорз уæдæ. Æцæг арæхсгæ архай,— загъта Орджо- 
никидзе. 
Горга фæсвæд фæндæгтыл хуссарырдыгæй æрцыд Ирыхъæуы 
слабодкæмæ. Бацыд йæ зонгæтæм. Æрбамбырд кодтой цалдæр 
зæронд лæджы æмæ сын загъта: 
— Афтæ ма бамбарут, æмæ уын зонд амонын, фæлæ Уæрæсе 
стыр паддзахад у, æмæ дзы æрфидар Советты, фæллойгæнæг адæ- 
мы хицаудзинад. Хъуыддаг ма æмтъерытæ цæуы æрмæстдæр ам, 
махырдыгæй. Адæмы змæнтынц урспъагонджынтæ æмæ хъæздгуытæ. 
Ма сæм хъусут, рæдыд фæндагыл уæ аразынц. Сæхæдæг цыбыр 
рæстæгмæ дæрæнгонд æрцæудзысты. Фыдæлты æмбисæндтыл ахъуы- 
ды кæнут: «Цæстæй цы уындæуы, уымæй нæ цардæуы». «Бон 
цæуы æмæ фарн йемæ хæссы». Хистæртæ стут æмæ уæ кæстæртæн 
бамбарын кæнут... 
Зæрæдтæ иу дзæвгар абадтысты æнæ дзургæйæ, стæй сæ иу 
бафарста: 
— Æмæ ды та куыд зæгъыс, хорз лæг, коммунисттæ кæй 
хонынц, уыдоны фарс схæцæм? 
— Уый уæ куы нæ домын, нæ буц хистæртæ. Мæн æрмæст- 
146 

дæр фæнды, цæмæй æрсабыр уат. Банхъæлмæ кæсут иу цалдæр 
боны, стæй уæхæдæг фендзыстут, кæй фарс хæцын хъæуы, уый. 
Зæрæдтæ та алы хъуыдытыл ахæцыдысты, стæй иу ныллæг 
къæсхуыр лæг загъта: 
— Мæнмæ гæсгæ, уазæг раст зæгъы: нæхиуыл уал фæхæцæм. 
Стæй нæ фæсивæдæй бирæтæ большевикты фарс куы дзурынц... 
Æркæсæм, фенæм, ам уыдзыстæм... 
— Раст у!— загътой иннæтæ дæр æмæ апырх сты хæдзарæй... 
Съезды делегæттæ фæсидтысты мæхъæлмæ, цæцæнмæ, æмæ 
гæрзифтонг æфсæддон отрядтæ æмбырд кæнын байдыдтой горæты 
цæгатхурыскæсæны кæронмæ. Сырхæфсæддонтæ æмæ горæты фæл- 
лойгæнæг адæм хъæбатыр тох кодтой контрреволюцион лæбурджыты 
ныхмæ. 
Æхсæзæм августы боныцъæхтыл керменистты къорд Цъебой- 
ты Бало, Æвзыргуыты Георги, Калоты Амырхан, Билаонты Георги 
æмæ ноджы иу цалдæрæй Александры проспекты Зингеры хæдзары 
дыккæгæм уæладзыджы æрцахстой хæцæн бынат. Рухс кæнын куы 
райдыдта, уæд хæст фæтыхджындæр. Керменисттæ проспекты ныд- 
дæрæн кодтой урсгвардионты ахстон. Уацары райстой инæлар 
Хмельницскийы æмæ йæ афицер фыртты. 
Александры проспекты цæгат кæроны штабы агъуыст æмæ 
къазарматæ знагæй байсыны тыххæй уырдæм бырста цалдæр сот- 
нæйы. Уыцы хæстытæ цыдысты иуæндæс боны дæргъы. 
Августы цауты рæстæджы урсгвардионтæ дæрæнгонд куы ’рцы- 
дысты, уæд Серго Орджоникидзе арвыста до&лад Советон Цæ- 
дисы Адæмон Комиссарты Советы сæрдар В. И. Ленинмæ. Уым 
керменистты иузæрдион æмæ хъæбатырдзинады тыххæй фыста: 
«...Ацы ран хъуамæ æз зæгъон: цæмæй горæт нæ къухы баурæд- 
таиккам, уый фæдыл цы хæстытæ цыд, уыдоны æдзухдæр нæ 
фарсмæ уыдысты керменисттæ — коммунисттæ». 
Дыууын фыццæгæм августы IV съезд йæ куыст куы фæци, 
уæд Хъесаты Хъæлæмырзæ, Тогъойты Данел æмæ Арсæгты Гор- 
гайæн Орджоникидзе зæрдиаг арфæ ракодта сæ хъæбатырдзина- 
ды тыххæй. 
. * ф * 
Сентябры мæй. Иу хуыцаубоны Горга йæ фæллад уадзынмæ 
ацыд паркмæ. Уыд хурбон. Уæлдæф фæйлауæн кодта * бæлæсты 
къабузтæ. Чи фæбур, уыцы сыфтæртæ хаудтой зæхмæ. Горга сæм 
лыстæг кастис æмæ хъуыды кодта йæхинымæр. 
Ацы сыфтæртæ уыдысты уалдзæджы цъæх-цъæхид, хурмæ калд- 
той тæмæнтæ, ныр сæм кæс. Æрхæццæ сæ фæззæг, сбур сты. 
Фæцис сæ дуг, гъе адæймаджы цард дæр афтæ у... Ахæм хъуы- 
дытæ кæнгæйæ бахудт йæ мидбылты. Йæ зæрдыл æрбалæууыд 
Аннæ. Йæ цæстытыл ауад йæ сурæт, хъусты айзæлыдысты йæ 
ныхæстæ: «Нуца не сразы уыдзæн». Уæд цæмæн?— ахъуыды та 
147 

кодта Горга, ныуулæфыд, йæ цæсгом фæтар. Иу чысыл ма абадт, 
стæй, ныр сыста йæ бынатæй, загъгæ, афтæ кæсы æмæ диссаг! 
Уæртæ иу чызгимæ паркмæ æрбацæуы Аннæ! 
Горгайы фæндыдис йæ уарзоны ном хъæрæй сдзурын æмæ 
йæ размæ базгъорын, фæлæ сабыргай сыстад йæ бандонæй, стæй, 
цыма йæ нæ уыдта, афтæ азылд чызджы ’рдæм. Куы йæм баввахс, 
уæд йæхи фæджихау кодта æмæ йæм мидбылты худгæйæ сдзырдта: 
— Уый Аннæ куы дæ! Кæцæй? 
— Ау, махæн горæты парчы бынат нæй?— бахудт Аннæ æмæ 
йæ базонгæ кодта йе ’мбалимæ. 
Иу чысыл аныхæстæ кодтой цæуылдæрты, стæй Аннæйы зонгæ 
хатыр ракуырдта æмæ ацыд. Ныр Горга йæхинымæр загъта: «Ацы 
хатт Аннæйы æнæ бæлвырд дзуаппæй нал ауадздзынæн». 
— Аннæ, искæдæм тагъд кæныс? 
— Тагъд никæдæм кæнын, фæлæ...— кæронмæ нал загъта йæ 
хъуыды. 
— Рагæй дæ нал федтон, æмæ иу чысыл абадæм, аныхæстæ 
кæнæм. 
Аннæ сразы æмæ иу бæласы бын æрбадтысты. 
— Куыннæ дæ афарстон Нуцайæ! 
— Бузныг, дзæбæх у. 
— Афтæ мæсты ма мæм у? 
— Цæмæн зæгъыс? Мæсты дæм куы никуы уыд. 
Горга цæуылдæр ахъуыды кодта, бахудт, стæй загъта: 
— Цард диссаг у. Кънйаз мæ куы схуыдтай, уæд мын фес- 
тадтæ цæстысындз, стæй уый фæстæ... 
— Уый фæстæ цы? 
— Азтæ мыл куы рацыд, уæд мын дæ алы ныхас дæр уыд 
уæлдай æхсызгондæр. 
— Æмæ уæд махæй цæмæн алыгътæ?* 
— Нал æй хъуыды кæныс, иу изæр фынджы уæлхъус куы 
бадтыстæм, уæд мын Нуца куыд бауайдзæф кодта, уый? 
— Нал. 
— Куыд нал? Афтæ мын куы загъта, цы бакæс-бакæс кæныс 
Аннæмæ, ма йæ фæцæстдзыд кæн. 
— 0,хъуыды кæнын,— загъта Аннæ бахудгæйæ. 
— Уæдæй нырмæ рацыд цьшпар азы7фендæрхуызон стæм карæй 
дæр æмæ зондæй дæр. 
— Уымæй цы зæгъынмæ хъавыс? 
— Хъуамæ нæ кæрæдзийы бамбарæм. 
— Бæлвырддæр та? 
— Бæлвырддæр? 
— О. 
— Уæртæ, Аянæ, уыдон цазæр къудзитæ сты? 
— Уыдон розæтæ. 
— Æмæ сыл уалдзæг цы фæзайы? 
148 

— Уалдзæг? Рæсугъд розæ дидинджытæ. 
— Ныр та? 
— Ныр? Ныр фæззæг у. Цы сыл хъуамæ æрзайа? 
— Гъе уæдæ, Аннæ, адæймаджы цард дæр афтæ у. Ныртæккæ 
мах нæ дидинæджы рæстæджы стæм. 
— Æмбарын дæ, Горга. 
Аннæ хъуыдыты аныгъуылд, стæй йæ цæсгом фæсырх æмæ 
æфсæрмдзастæй загъта: 
— Æз... разы дæн... Фæлæ мын мад йеддæмæ ничи ис. Уый 
та йæхицæн гуырдзиаг сиахс агуры... 
Ныр Горгайы цæсгом ныррухс æмæ загъта: 
— Бузныг, Аннæ! Æндæр мæ ницы хъуыдис. Нуцаимæ кæрæ- 
дзи бамбардзыстæм. 
— Кæс-ма, цас бадын... Дуканитыл азилын мæ хъæуы. 
— Кæд дæ нæ бахъыгдардзынæн, уæд æз дæр цæуын демæ. 
— Кæд дьш рæстæг ис, уæд... 
Иумæ рацыдысты Александры проспектмæ. Горга йæ бахуыд- 
та хуыздæр дуканимæ. Аннæ райста дыууæ къабайаджы — йæ 
мад æмæ йæхицæн, стæй ма ноджы цыдæр лыстæг дзауматæ. 
Цалынмæ уый базар кодта, уæдмæ Горга дæр равзæрста зæл- 
даг сæрбæттæн æмæ.йæ гæххæтты батухын кодта. Дуканийæ куы 
рахызтысты, уæд Аннæ йæ цыд фæсабырдæр кодта æмæ загъта: 
— Цæй, тагъд кæнын, æнхъæлмæ мæм кæсдзысты. 
— Æмæ дæ æххæст куы бахæццæ кæнин, уæд та? 
— Бузныг» Горга, исчи исты куы зæгъа... Фендзыстæм та... 
— Уæдæ ацы гыццыл лæвар айс,— æмæ Горга гæххæтты тых- 
тон балæвæрдта чызгмæ. Аннæ куыддæр сагъдауæй аззад, йæ цæс- 
гом фæсырх, стæй тарстхуызæй сдзырдта: 
— Мæ мадæн куыд зæгъдзыкæн/куы мæ фæрса, уæд? 
— Куыд дæ фæнды, афтæ...— Иу хатт ма фемдзаст сты кæ- 
рæдзиимæ æмæ хæрзбон загътой... 
Кæд змæстытæ æрсабыр сты, уæддæр ма ранæй-рæтты се 
знаггады куыст кодтой урспъагонджынтæ æмæ хъæздгуытæ. Серго 
Орджоникидзе æрæмбырд кодта коммунистты актив æмæ сын цы- 
бырæй бзмбарын кодта, фæллойгæнæг адæмы æхсæн революцион 
пропагандæ фæтыхджындæр кæнын кæй хъæуы, уый. Хъуамæ дзыл- 
лæты æхсæн пархатгонд цæуой коммунистон мыхуыры оргæн «Кав- 
казская правда» æмæ алыхуызон прокламацитæ. Горга нысангонд 
æрцыд Алагирмæ. 
Фæидагыл хъуыды кодта, большевикон пропагандæ куыд хуыз- 
дæр рапарахат кæна, ууыл. Хъуамæ йын ацы хъуыддаджы бах- 
хуыс кæна Аннæ. 
Горга Алагирг^æ бахæццæ фæссихор. Бацыд Самадалтæм. йæ 
размæ рацыд Нуца. Нал æй базыдта æмæ бафарста: 
— Бахатыр кæя, уазæг, фæлæ дæ нæ хъуыды кæнын. 

— Ау, Нуца, «Кънйазы» нал хъуыды кæныс? 
— А-а-а, генацвале! Горга куы дæ, Горга,— загъта цингæн- 
гæйæ Нуца,— нал дæ базыдтон. Ныддынджыртæ дæ. Дæ хуыз 
аивтай, ноджы ма дыл рихитæ! Мидæмæ, мæ хур, мидæмæ. 
Нуца фынг æрæвæрдта æмæ йæ афæрстытæ кодта, кæмыты 
уыдис æмæ цытæ куыста, уыдæттæй. Горга æмбæрста ацæргæ усы 
зондахаст æмæ йын, куыд æмбæлдис, афтæ бамбарын кодта, кæ- 
мыты уыд, цы ми кодта æмæ ныр цы кусы, уыдæттæ. Нуца хъуыды- 
ты аныгъуылд, стæй, арф ныуулæфгæйæ, загъта: 
— Ныртæккæ ивылд донау у рæстæг, лакъон. Хъуыстам, Дзæу- 
джыхъæуы цы хæстытæ уыдис, уыдоны хабæрттæ. Ам, Алагиры, 
алыхуызон адæмтæ цæры, сæ иутæ сымах фарс дзырдтой, иннæ- 
тæ Бичерахы-фырты фарс. Дæ мадæн иунæг лæппу дæ æмæ ахæм 
змæст заманы дæхи дарын базон... 
Цалынмæ ахæм ныхæстæ кодтой Нуца æмæ Горга, уæдмæ 
Аннæ дæр фæзынд йæ куыстæй. Нуцамæ чидæр æрбадзырдта æмæ 
уырдæм ацыд. Горга æмæ Аннæ баззадысты иумæ. 
— Æз æнхъæл уыдтæн, æмæ Нуцайæн ме ’рбацыд хъыг уы- 
дзæн, фæлæ фæрæдыдтæн. Мадау мыл бацин кодта, мадау мæ фæ- 
фæрстытæ кодта мæ цард æмæ мæ куыстæй. 
— Æмæ дын æз куы дзырдтон, æвзæр зæрдæ дæм нæ дары, 
зæгъгæ. Ныр æй дæхæдæг бамбæрстай. Фæлæ мыл дæу тыххæй 
æфхæрд сæмбæлд. 
— Чи дæ бафхæрдта, Аннæ, æмæ цæмæн? 
— Дæ лæвары тыххæй. 
— Ау, æмæ афтæ цæуылнæ загътай, мæхæдæг æй балхæдтон? 
— Æмæ куыд загътаин? Æз мæ мызд алкæддæр мæ мадмæ 
æххæстæй фæдæттын; исты балхæныныл цы ахардз кæнын, уый 
дæр ын фæзæгъын. Æмæ мæ афарста: «Уæдæ дын ацы кæлмæр- 
зæн та кæм уыдис?». Гæды ныхæстыл ахуыр нæ дæн. Æмæ йын 
загътон, Горга мыл æнæнхъæлæджы дуканийы сæмбæлд æмæ мын 
æй мæ къухты ныссагъта, зæгъгæ. 
— Æмæ? 
— Æмæ цы, æз, дам, æмбарын ахæм тыххæй лæвæрттæ. Ра- 
гæй дæр, дам, дæ зæрдæ Горгайы ’рдæм уыд... 
Горгайы цæсгом ныррухс æмæ райдзастæй загъта. 
— Æмæ уый æфхæрдыл нымайыс, Аннæ? Иттæг хорз дын 
загъта. Æз та ма хъуыды кодтон, Нуцаимæ, зæгъын, нæ ныхас 
куыдæй сиу уа,— йæ риумæ æрбалвæста Аннæйы къух. Æмæ йæхи- 
нымæр ахъуыды кодта: «Уымæн мыл кодта мады цинтæ Нуца, 
уымæн мæ кодта мады фæрстытæ». Хъæрæй та загъта цингæнгæ: 
— Амондджын уыдзыстæм, Аннæ! Зоныс æй, куыд зынаргъ мын 
дæ, уый. Æз ныр ардæм стыр хъуыддаджы тыххæй æрвыст дæн. 
Æмæ мæ де ’ххуыс хъæуы. Дæуæй хуыздæр кæмæ хъуамæ бадзу- 
рон! Заман карз у. Фæллойгæнджыты хицауад Уæрæсейы æнус- 
тæм æрфидар, фæлæ ма йæ кæрæтты цæуы змæстытæ. Ирыстоны 
150 

дæр сæрибардзинады ныхмæ архайынц хъæздгуытæ æмæ урспъагон- 
джынтæ. Уыдон алыхуызон мадзæлттæй ардауынц адæмы Советон 
хицауады ныхмæ. Цæмæй знæгты фæндтæ ма стыхджын уой, уый 
тыххæй фæллойгæнджыты æхсæн парахат кæнын хъæуы больше- 
викон пропагандæ. Мæнæ ацы чингуытæ, газеттæ æмæ прокла- 
мацитæ, стæй ма дæм цы ’рвитон, уыдон сусæгæй къухæй-къухмæ 
дæтт. Революцион хъуыддаджы фæдыл дæм зындзæн дæ рагон 
зонгæ Бутаты Хъазыбег дæр æмæ, цы хъæуа, уымæй йын фех- 
хуыс кæн. 
— Ахæм хъуыддаджы куы нæ сарæхсон, Горга,— загъта тарст 
хуызæй Аннæ. 
— Сарæхсдзынæ, Аннæ, æрмæст архайын хъæуы арæхстгай. 
Цалынмæ уыцы ныхæстæ кодтой, уæдмæ кæрты чидæр йæ 
бæхæй æрхызт. Горга рудзынгæй ракаст æмæ йæ мидбылты бахуд- 
гæйæ загъта: 
— Кæй кой кæнай — къæсæрмæ! 
— Уый Хъазыбег куы у!— сдзырдта Аннæ дæр æмæ дыууæйæ 
дæр батагъд кодтой уазæджы размæ. 
— Æгас нæм цу, Хъазыбег! 
— Уый Аннæ æмæ Горга куы стут!— загъта дисгæнгæ Хъазыбег. 
— Æз дæуæй фæраздæр дæн... 
Мидæмæ æрбахызтысты æртæйæ дæр. Кæрæдзиуыл куы ацинтæ 
кодтой, уæд хъуыддаджы ныхæстæм рахызтысты. 
— Кæм уыдтæ, уым цы хабæрттæ ис, Хъазыбег? 
— Æвзæрæй ницы. Дæргъæфсы комы хррз арæхсы йæ къор- 
димæ Токаты Алихан. Уæлладжыры комы Голийы-фырты митæ 
хорз не сты, стæй ма дзы ис ахæм змæнтджытæ,— загъта Хъазыбег. 
— Ам дæ сбæлвырд кæнын цы хъæуы, уым дын феххуыс 
кæндзæн Аннæ. 
Бирæ ма фæныхас кодтой, стæй куы æрталынг, уæд дыууæ 
барæджы ацыдысты сæ хъуыддæгтæ кæныимæ. 
Изæрæй æнафоны фесты сæ куыстытæ. Ныр æрфысым кодтой 
Хъазыбеджы зонгæтæм. Горгайы сæрæй нæ цух кодта Голиты Ва- 
нойы хабар æмæ дисгæнæгау бафарста Хъазыбеджы: 
— Æмæ, зæгъыс, Голийы-фырт Алагиры комы архайы? 
— О, Токаты Алихан мын радзырдта йæ хабæрттæ. Йæхи- 
цæн давджытæ æмæ алыхуызон цармстигъджытæй скодта бандæ. 
Сусæгæй аразы фыдмитæ, стæй сæ уæд кæны большевикты аххос. 
Змæнты адæмы æмæ сæ ардауы революционерты ныхмæ. Йæ хин- 
дзинæдтæ йын чи нæ зоны, уыдоны уырынц йæ провокацион хъуыд- 
дæгтæ. 
— Рагæй дæр æм ахæм зондахаст уыд, стыр хицаумæ бæллы- 
дис. 
— Æмæ йæ цæмæй зоныс?— бафарста Хъазыбег. 
— Иумæ ахуыр кодтам юнкерты училищейы Петрограды. Уым 
нæм цалдæр хатты рауад йемæ ныхæстæ. Афтæ зæгъæн нæй æмæ 
151 

гуымиры адæймаг у. Историон литературæ бирæ кастис, рæвдз 
уыд полемикæ кæнынмæ дæр. Гъе фæлæ йæ хъарутæ зыгъуыммæ 
фæндагыл арæзт æрцыдысты. 
— Уый, Горга, тæссаг знаг у. Уыд фæсарæнты дæр. Уырдыгæй 
куы æрбаздæхт, уæд ныллæууыд меньшевикты фæндагыл, стæй йæ 
зондахаст схæццæ æмæ дзы рауад мæнгард æцæг урсгвардион 
дæлбулкъон. 
— Уæдæ нын йемæ бахъæудзæн фембæлын. 
— Æнæмæнг,— загъта Хъазыбег. 
Бонтæ ивгъуыдтой, уыдонæй тагъддæр та цыдысты æмæ сæхи 
ивтой æхсæнадон цаутæ. Хъуысын байдыдтой хабæрттæ, зæгъгæ, 
дам, урсгвардион инæлæрттæ Деникин, Алексеев, Вадбольский æмæ 
æндæртæ стыр æфсæдтимæ бырсын райдыдтой Цæгат Кавказмæ 
æмæ йæ Советон Уæрæсейæ алыг кæнынмæ хъавынц. 
?;1918 азы 26-æм ноябры Дзæуджыхъæуы æрæмбырд Цæгат 
Ирыегоны окруджы большевикты организацийы фыццæгæм конфе- 
ренцк Уыцы конференцийы сæйраг фарста уыд, Ирыстоны пар- 
тион организацитæ сæхи тохмæ куыд хъуамæ бацæттæ кæной контр- 
револ.Ьцион хъаруты ныхмæ, уый фæдыл. Ацы фарстайыл лæм- 
бынæг,; æрныхас кодта Серго Орджоникидзе. Бахастой сæ фæндон 
делегаттæ дæр. Горга дзырды бар ракуырдта æмæ загъта: 
— Æрбаввахс кæны уæззау хæстыты рæстæг. Цæмæй урс инæ- 
лæрттæ Деникин, Алексеез, Вадбольский æмæ иннæты бауромæм. 
уый тыххæй хъуамæ карз тох саразæм нæхи националистты ныхмæ, 
срæмудзæм сæ æд уидæгтæ. Иры, мæхъæлы, цæцæны, кæсæджы, 
хъазахъхъы^ фæллойгæнджыты æхсæн сфидар кæнæм хæ- 
лардзинад."Æвæстиатæй саразæм ног революцион æфсæддон хæйт- 
тæ. Адæммæ ис бирæ æмбæхст хæцæнгæрзтæ, гилдзытæ æмæ сæ 
хъуамæ æрæмбырд кæнæм. 
Конференци арвыста тел В. И. Ленинмæ. 
Конференцийы кæрон «Кермены» партийæн равзæрстой ног 
Центрон Комитет. Ногæй та ЦК-йы уæнгтæм æвзæрст æрцыд Ар- 
сæгты Горга дæр. 
Дыккаг бон Горгамæ фæдзырдта Орджоникидзе æмæ йын загъта: 
— Нæ уынаффæмæ гæсгæ аразын хъæуы ног къордтæ æмæ, 
дæхæдæг куыд дзырдтай, афтæмæй, уыцы хъуыддагæн фæстиат 
кæнæн нæй. 
— Æнæмæнг афтæ у,— загъта Горга. 
— Ды адæмимæ хорз арæхсыс иу æвзаг ссарынмæ, уый тых- 
хæй дæм ис фæлтæрддзинад, стæй, куыд æмбарын, афтæмæй, Ды- 
гуры, Уæллагкомы фæллойгæнæг адæм бирæ уарзынц дæу. Афтæ 
нæу?— афарста Серго Горгайы, мидбылты бахудгæйæ. 
— Нæ зонын, фæлæ уый у мæ райгуырæн ком. 
— Æз дæр уый тыххæй зæгъын. Ис кæм ахæм фæнд, цæмæй 
!Ь2 

ацæуай дæ райгуырæн коммæ, саразай дзы ног гæрзифтонг кер- 
менистон къордтæ. Куыд дæм кæсы? 
— Æз, æмбал Орджоникидзе, парти мын цы зæгъа, уый сæх- 
хæст кæнынмæ цæттæ дæн кæддæриддæр. 
— Афтæ кæй загътаис, уый мæ уырныдта, Горга. Дæхи бацæт- 
тæ кæн æмæ иннæбон фæфæндараст у! 
— Тæккæ райсом, æмбал Орджоникидзе! 
— Цæттæ дæ? 
— Æмæ мæ цы цæттæ хъæуы? Мæ хæцæнгæрзтæ, мæ бæх, 
мандат та мын сымах ратдзыстут. 
— Хъæуы, Горга, хъæздгуытæй не ’мбырд кæндзы- 
нæ, мæгуыртæ та се ’ппæт рæвдз нæ уыдзысты,— ахæм ныхæстæ 
кæнгæ Серго байгом кодта сейф æмæ дзы гæххæтты тыхтæй цыдæр 
систа.— Мæнæ дын дæс мины æхца, бæх кæмæ нæ уа, уыдонæн 
балхæндзынæ. 
— Уый та ноджы хуыздæр. 
— Цæй, фæндараст. Дæхи хъахъхъæн. Исты дæ куы бахъæуа, 
уæд мæм хъусын кæн! 
* * * 
Уыди сызгъæрин фæззæг. Кæд ноябры райдайæуы æрбауазалтæ 
кодта, рауарыд мит, уæддæр та ногæй арв асыгъдæг, хур æртавта 
зæхх. Бæлæстыл ма баззад стæм æрдæгбур сыфтæртæ æмæ уд- 
дзæфæй сыр-сыр кодтой. Чырыстонхъæуæй Цыколаиы æхсæн къæдз- 
мæдз фæндагыл саулох бæхыл цыдис иу гæрзифтонг барæг, йæ 
уæлæ æфсæддон дарæс, йæ фæсарц тымбыл тыхтæй сау нымæт 
баст, бæхыл дывазыг хордзентæ. Уый уыдис Арсæгты Горга. Фæл- 
гæсыд йæ зокгæ бынæттыл æмæ цæстытыл ауадысты йæ сывæллоны 
бонтæ. Фыййау куыд цыд бæгъæввадæй. Бадилат^е-иу хæхтæм куы 
’рбацыдысты, уæд тыххæй мæгуыр адæмы хъалондар хчуыд кодтой, 
куыд сæ æфхæрдтой. Никуы ферох уыдзæн, сæ сыхæгты сидзæр 
лæппу Тебоимæ иу фæззыгон бон бæрз суджы æргъæмттæ сæхимæ 
куыд фæцæйхастой, уый. Æрцæйцыдысты къахвæндагыл. Тебо цы- 
дис разæй. Иу фæзилæны хус кæрдæгыл фæбырыд, æмæ иу дур 
ратылд бынмæ. Уыцы рæстæджы иу цалдæр барæгимæ фæндагыл 
цыд Тугьанты Смаили. Уый фæурæдта йæ бæх, фæдзырдта лæп- 
пумæ æмæ йыл схъæртæ кодта: 
— Куыдзы хъæвдын, цæмæн иыл ратылдтай дур?! 
— Куы нæ... Быргæ фæкодтон,— сдзырдта Тебо кæуын хъæ- 
лæсæй. 
— Кæс-ма, уæддæр ма дзурын уæнды!.. 
Æмæ лæппуйыл уæлбæхæй æрлæууыд ехсæй. Тебойы цьæхахст 
ссыд, барджытæ та ныккæл-кæл кодтой сæ хъæлæсыдзаг. Горга 
феппæрста йе ’ргъом. Цалыимæ йе ^мбалы размæ згъордта, уæдмæ 
барджытæ фæсæпп кодтой. Тебо фæндагыл лæууыд фæлдæхтæй, 
йæ сæры туг калд æмæ х^эæрзыдта. Горгайæн фыр мæстæй йæ 
153 

цæстытæ атартæ сты. Дур фелвæста, барджыты фæдыл ма фæцæйз- 
гъордта, фæлæ фæаууон сты æмæ сæ хъæлдзæг зарæджы уынæр 
æрцыд йæ хъустыл... 
Цалынмæ ахæм хъуыдытæ кодта, уæдмæ баввахс Цыколайы 
хъæугæронмæ. Ныр уым фембæлдзæн йе ’мгуыстгæнæг хæлæрттыл — 
Будтуты Муха, Гарданты Гæбæлидзæ, Хуасдзауты Амырхан æмæ 
æндæртыл. 
Уынджы фæзилæнмæ куы бахæццæ, уæд ын ныхасы бадæг 
адæм сыстадысты. Горга йæ бæхæй æрхызтис æмæ сæм хæстæг 
бацыд. Хистæр йæ худ сисгæйæ æхсызгонæн загъта: 
— Æгас нæм цу, Горга, æгас! 
— Уæ фарн бирæ уæд, нæ буц хистæртæ. Уæ хорзæхæй, сба- 
дут!— раарфæ кодта Горга æмæ сын сæ къухтæ райста. 
Горга чысыл афæстиат семæ, стæй сын хæрзизæр загъта æмæ 
фæраст Гарданты Гæбæлидземæ. Йе ’мбæлтты баййæфта æмбыр- 
дæй. Кæрæдзийыл ныццинтæ кодтой. Уый фæстæ Горга загъта: 
— Ныр уын хъуамæ æз бамбарын кæнон, ардæм цæй тыххæй 
æрвыст дæн, уый. Цæмæй нæ знæгтæ ронбæгъдæй ма ’рбаййафой, 
уый тыххæй цыбыр рæстæгмæ хъæуы керменистты ног къордтæ 
саразын. Бæх ссарын йæ бон кæмæн нæуа, уыдонæн бæхтæ бал- 
хæндзыстæм революцион комитеты хардзæй... Дыгуры коммæ мæ 
рарвыста Серго Орджоникидзе, бафæдзæхста мын, цæмæй уын йæ 
номæй радтон салам. Уырны йæ, Цыколайы æмæ Лескены керме- 
нисттæ цыбыр рæстæгмæ ног гæрзифтонг тыхтæ кæй сараздзысты, 
уый. Куыд зæгъут? 
— Æз афтæ зæгъын,— райдыдта- Будтуты Муха,— æмæ уæ- 
лæмхасæн керменистон къордтæ саразынмæ бавналын хъæуы æвæс- 
тиатæй. Нæ фарс чи ныллæудзæн, уыдоны зонæм æмæ сыл æрзилæм. 
— Ныр ма уæ фæрсын иу хъуыддагæй: хæххон хъæуы нæ 
уыдзæн, уыцы къордтæм чи бацæуа, ахæмтæ? 
— Æнæмæнг дзы ис. Уыдон дæр нæ рох нæ уыдзысты. Нæхи 
бар нæ уадз,— загъта Тубеты Агуыбечыр.— Цыдæриддæр хъæуы, 
уый мах сараздзыстæм. Быдыры цæрджыты æхсæн уал, цалынмæ 
хохæй здæхай, уæдмæ цæттæ уыдзысты ног керменистон тыхтæ, 
Доныфарсы, Стыр Дыгуры, Гæлиаты, Дзинагъайы хъæуты Гор- 
га радыгай арæзта иумæйаг æмбырдтæ æмæ сын æмбарын кодта 
революцийы уавæр, Советон хицауад, фæллойгæнæг адæмы хица- 
уад куыд бахъахъхъæнын хъæуы, уыдæттæ. 
Декабры мæйы Горга æрбаздæхт Дзæуджыхъæумæ. 
Фæндзæм сæр 
Декабры мæйы кæрон. Хъызын райдыдта. Дымгæ мит хъæпæн- 
тæй хаста. Деникины урсгвардионтæ бырсын райдыдтой Пятигорскы 
’рдæм. Æдых, æххормаг Иуæндæсæм æфсад фæстæрдæм цыди. 
154 

Орджоникидзейы разамындмæ гæсгæ Пятигорскы коммунисттæ æмæ 
патриоттæ мобилизацигонд æрцыдысты Сырх гвардимæ æмæ уыдон 
баурæдтой урсгвардионты бырст. 
Пятигорск уыцы бонты уыд егъау лазареты хуызæн; тифæй 
рынчын сырхæфсæддонтæ нал цыдысты рынчындæтты, скъолаты, 
кинотеатрты... Дохтыртæ се ’ппæт дæр æрцыдысты мобилизаци- 
гонд, фæлæ хостæ скуынæг сты. Скадавар хæринаг дæр... 
Уавæр уыд тынг уæззау, уæддæр революцион æфсад лæууыд 
фидар, знагæн лæвæрдта карз ныхкъуырд. Деникинæн размæ цæ- 
уын нал уыд йæ бон. Фæлæ та уалынмæ райста францусаг æмæ 
англисаг хæцæнгæрзтæ, бынæттон контрреволюционты хыгъдæй фæ- 
фылдæр кодта йæ æфсад æмæ та райдыдта бырсын. 
Ахæм тыхджын гæрзифтонг æфсад бауромын нал уыд сæ бон 
Иуæндæсæм æфсады салдæттæ æмæ сырхгвардионтæн. Уымæ гæс- 
гæ 19-æм январы ныууагътой Пятигорск. Фæстæрдæм цæуæг æф- 
сæддон адæм æмызмæлд кодтой фæндæгтыл. Уынгты цæндтæй лæу- 
уыдысты, тифæй æмæ æххормагæй чи слæмæгъ, ахæм сырхæфсæд- 
донтæ. 
Ссæдзæм январы урсгвардионтæ Пятигорск бацахстой. Æппæтæй 
сæрыстырдæр æмæ хъæлдзæгдæр уыд Деникин. Уымæн уыцы бон 
рауад дыууæ бæрæгбоны: иуæй Пятигорск бацахста, иннæмæй та 
йын йе сгуыхтдзинæдты тыххæй лæвæрд æрцыд англисаг æмæ 
францусаг хæрзиуджытæ. 
Деникин бадти, йемæ йын цы фæлмæн къæлæтджын ластой, 
хæдхæцæг паддзахы гербимæ, уым, йæ фарсмæ та — штабы кус- 
джытæ. 
— Господа,— загъта Деникин,— нæ къухы бафтыд стыр æн- 
тыст. Нæ хъæбатырдзинад рох нæу Франц æмæ Англисы паддзæх- 
тæй. Æрвитынц нын ногæй-ногмæ хæцæнгæрзтæ, буц нæ кæнынц 
хæрзиуджытæй. Инæлар Вадбольский, мæ номæй дзырд ратт, цæ- 
мæй салдæттæ æмæ командиртæн, цас сæ хъæуы, уый бæрц лæвæрд 
æрцæуа хæрд æмæ нозт. Уадз æмæ уыдон дæр цин кæной нæ 
уæлахиздзинадыл! 
— Ис, дæ бæрзонддзинад!— загъта Водбольский æмæ ацыд. 
Деникины æфсæдтæ сæ тæккæ бæрæгбон кæнгæйæ куы уыдысты, 
раст уыцы бон Прохладнæйы æрæмбырд хъахъхъæнынады штаб. 
Штаб рахаста уынаффæ, цæмæй Сырх Æфсад, дæсны тактикон 
мадзæлттæй архайгæйæ, рахиза Терчы рахизфарсмæ. Уым хъуамæ 
баиу уой хæххон адæмты революцион хъарутимæ æмæ, цалынмæ 
Мæскуыйæ æххуыс цæуа, уæдмæ уромой знаджы æфсæдты бырст. 
Раст уыцы рæстæджы штабы раз лæууæг сырхæфсæддонтæй 
иу бацыд мидæмæ. 
— Æмбал Орджоникидзе, иу барæг! 
— Кæцæй! 
— Дзæуджыхъæуæй. 
— Ракæн æй. 
155 

Барæг æрбахызт æмæ загъта: 
— Æмбал Орджоникидзе, æз дæн æрвыст Дзæуджыхъæуы ре- 
волюцион комитетæй. Бафæдзæхстой мын, цæмæй дын фехъусын 
кæнон: Деникины агент, булкъон Цæлыччы-фырт сусæгæй æмбырд- 
гонд урсгвардионтимæ Ногхъæуы сарæзта стыр змæстытæ!.. 
Уыцы сахат Серго йæхи арæвдз кодта æмæ араст Дзæуджыхъæ- 
умæ. 
Ралæууыд 21-æм январь, уæддæр ма Деникины штабы цин- 
дзинад уыдис йæ тынгыл. Инæлæрттæ минас кодтой æмæ æппæ- 
лыдысты сæ кæрæдзийæ. Деникин, дзаг фынджы уæлхъус бадгæйæ, 
фынæй кодта йæ къæлæтджыны. 
Иу афон райхъал æмæ фæдзырдта: 
— Инæлар Вадбольский! 
— Хъусын дæм, дæ бæрзонддзинад! 
— Мæ дзырдлæвæрд? 
— Æххæстгокд цæуы, боныцъæхтыл лидзæг æфсæдты фæдыл 
æрывст æрцыд кавалеристон дивизи. 
— Иттæг хорз,— загъта Деникин.— Цалдæр боны фæстæ уы- 
дзыстæм Терчы облæсты болыневикты центр Дзæуджыхъæуы. 
— Æиæмæнг, дæ бæрзонддзинад! 
— Цæй, уæдæ ма фæйнæ вискийы бануазæм, æмæ уал æгъгъæд 
фæуæд ардыгæй Дзæуджыхъæумæ... 
Агуывзæты зыланг та фæцыд, нуазæнтæ сæ дзыхтæм куыд 
систой, афтæ, тарстхуызæй, сæ уæлхъус æрбалæууыд Шкуро. Де- 
никин анызта йæ нуазæн, бакаст Шкуромæ æмæ йæ бафарста: 
— Цы кодтай, инæлар? Дæ хуыз куы фæцыд. 
— Дæ бæрзонддзинад!.. 
— Дзур, хъусын дæм. 
— Бæхджын æфсады дивизи бахауд къæппæджы æмæ дæрæн- 
гонд æрцыд! 
— Куыд, куыд?!— афарста Деникин æмæ йæ цæсгом фæтар, 
иннæтæ сæ нуазæнтæ æрæвæрдтой. 
— Афтæ, дæ бæрзонддзинад! 
— Бæлвырддæр! 
— Горæт Гиоргиевскы фале сырхæфсæддон хæйттæ фæндаджы 
дыууæ фарс кæмдæр бамбæхстой сæхи, нæ дивизийы бауагътой 
ацæуын сæ чъылдыммæ, стæй йыл æвиппайды æрхъула сты, нык- 
калдтой йыл пулеметтæ æмæ бомбометтæй æмæ дивизи дæрæнгонд 
æрцыд! 
Деникин йæ бынатæй фестад, йæ нозт æваст фæлыгъд, цæс- 
гом ахъулæттæ, къухтæ æрбатымбыл кодта: 
— Уый дын диссаг, фын фенæгау! Знон ардыгæй сæргойæ 
чи алыгъд, йæ мæрдтæ æмæ йæ цæфтæ фæидагыл кæмæн базза- 
дысты, тифæй æмæ стонгæй цагъды чи кæны, гилдзытæ кæмæ нал 
ис, уыцы Иуæндæсæм æфсад?.. Цæуылнæ мæм разынд фаг.къæрц- 
156 

хъусдзинад?— Иу цалдæр минуты алæууыд æнæдзургæйæ, стæй 
фæхъæр кодта:— Тагъд уæ бынæттæм! Сыстын кæнут æппæт æф- 
сæдты дæр æмæ — размæ!.. 
Орджоникидзе Дзæуджыхъæумæ куыддæр схæццæ, афтæ æр- 
бамбырд кодта реввоенсовет. Иумæйаг уынаффæмæ гæсгæ Цæлыч- 
чы-фырты ныхмæ æрвыст æрцыд гæрзифтонг къорд, йæ командир 
уыд Арсæгты Горга. 
Керменисттæ сæ хæс æххæст кæнынмæ ацыдысты 22-æм янва- 
ры æмбисæхсæв. Ногхъæуы сæрмæ хъæды æрæмбæхстой сæхи. Рай- 
сомæй Горга кастис дардмæ уынæн кæсæнцæстытæй æмæ хорз уыд- 
та, булкъон Цæлыккаты Угъалыхъхъы гæрзифтонг бæхджын урс- 
гвардиоитæ уынгты куыд змæлыдысты, уый. Иу-дæс сахатыл Гор- 
гайæн фехъусын кодта иу: 
— Æмбал командир, цавæрдæр æфсæддон! 
— Æфсæддон, зæгъыс?— афарста Горга йæ кæсæнцæстытæ 
æрисгæйæ. 
— О! Фæнды йæ дæ фенын! 
— Ракæн æй ардæм. 
Цалдæр минуты фæстæ пыхсбынæй рахызт иу гæрзифтонг лæг, 
йæ уæлæ уæлдзарм худ æмæ цыбыр кæрц. 
— Æгас цу, уазæг,— загъта ныллæг хъæлæсæй Горга, æрба- 
цæуæгмæ лыстæг бакæсгæйæ,— хъусын дæм. 
— Æз дæн Рæмонты Хадзымæты æфсæддонтæй... 
— Хадзымæты? 
— О. Ацырдыгæй бдфиппайдта пыхсыты змæлд æмæ мæн æр- 
барвыста сгарæг дыууæ æмбалимæ. Куы уæм æрбаввахс дæн, уæд 
мæм афтæ фæкастис, æмæ цыма сымах дæр мах æмбæлттæй стут... 
— Нæ фæрæдыдтæ,— загъта Горга, ахъуыдыгæнгæйæ.— Цæу- 
гæут æмæ фехъусын кæнут ме ’рдхордæн, цыбыр рæстæгмæ дæм, 
зæгъ, зындзæн Горга... 
Иу 10—15 минуты фæстæ Горга йе ’фсæддонтæй иу къорди- 
мæ фæсвæд фæндæгтыл ацыд, Сæмбæлдис Рæмонты Хадзымæтыл. 
Дыууæ зонгæйы сæ кæрæдзийы ныхъхъæбыс кодтой. 
— Ды дæр ам дæ? 
— Ам дæн, Горга!— загъта мидбылты худгæ Хадзымæт.— 
Мæнæ нæ Цæлыккаты Угъалыхъхъ сызмæста æмæ уый фæдыл 
рацыдыстæм цуаны,— дзырдта тагъдгомау Хадзымæт,— цыппар 
боны размæ йæ къордимæ бабырста Салыгæрдæнмæ, хъавыдис 
керменистты æрцахсынмæ, уым ын куы ницы рауад, уæд æхсæвыгон 
йæхи айста Ногхъæумæ æмæ уым райдыдта архайын. Ды та? 
— Ацы хъуыддаджы фæдыл мах дæр Дзæуджыхъæуæй фехъу- 
сын кодтам Серго Орджоникидзейæн, куыд кæнæм, зæгъгæ, æмæ 
йæхæдæг Прохладнæйæ схæццæ æрвыст лæгимæ. Мæн арвыста 
157 

къордимæ, йæхæдæг дæр, чи зоны, фæзына. Фæндыдис æй Цæлыккаты 
Ахмæтимæ аныхас кæнын... 
— Срæмудзын сæ хъæуы æд уидæгтæ!— загъта мæсты хъæ- 
лæсæй Хадзымæт. 
— Ныр хъуамæ мауал аирвæзой уыцы змæнтджытæ... 
— Æмæ йын, Горга, хорз фæци Салыгæрдæны керменистты 
отряды командир Агнийы-фырт! 
— Куыд? 
— Æндæрæбон булкъон Угъалыхъхъы хæдзар басыгъта. Хъæ- 
уы цæрджытæй иуæй-иутæн хъыг уыд ацы хъуыддаг, иннæтæ та 
цин кодтой. 
Ахæм ныхæстæ куыд кодтой, афтæ, Æрыдонæй Ногхъæумæ 
цы фæндаг цыд, уыцырдыгæй æрбайхъуыст машинæйы уынæр. 
Керменисттæ сæ гæрзтæм фæлæбурдтой, фæлæ уæдмæ фехъуыст 
Горгайы хъæлæс: 
— Ма фехсут, уый Орджоникидзейы автомобил у! 
Æфсæддонтæ сæ гæрзтæ æруагътой æмæ джихауæи аззадысты. 
— Диссаг, иунæгæй?! Тагъд йæ фæдыл!— Фæхъæр кодта Ха- 
дзымæт. 
Керменисттæ сæ бæхтыл абадтысты æмæ фæтъæбæртт кодтой 
Ногхъæуы ’рдæм. Иу чысыл куы ауадысты, уæд Горга бадзырдта 
Хадзымæтмæ: 
— Кæс-ма, Салыгæрдæны ’рдыгæй барджытæ. 
Керменисттæ фæпырх сты фæндаджы фæйнæфарс æмæ сæхи 
сцæттæ кодтой. Барджытæ хæстæгæй хæстæгдæр кодтой, бæхты 
къæхты бынæй цы хус мит калд, уый рыгау систа йæхи. Кер- 
менисттæ æнхъæлмæ кастысты командæмæ. Уæдмæ фехъуыст Хадзы- 
мæты хъæлæс. 
— Кæд ма исты æмбарын, уæд нæхионты хуызæн сты... 
— Хæстæгдæр сæ æрбауадзæм,— загъта Горга. 
Барджытæ æцæгдæр разындысты керменисттæ — Агнийы-фырты 
къорд. 
— Уый цы кæнут, ныддæрæн кæнынмæ нæ хъавыдыстут æви 
цы?— бахудгæйæ афарста Агнийы-фырт. 
— Чи зоны, афтæ дæр рауадаид,— загъта Горга.— Хадзымæт 
куы нæ уыдаид, уæд. 
— Цы хабар у? 
— Ныртæккæ Ногхъæуы ’рдæм фæцæуы Орджоникидзейы ав- 
томобил,— радта дзуапп Горга. 
— Иунæгæй?!— сонт фарст акодта Агнийы-фырт. 
— Иунæгæй! 
Уыцы сахат барджытæ гæрзифтонгæй фæтъæбæртт кодтой 
Ногхъæуы ’рдæм. Уазал дымгæ сыгъта бæхджынты цæсгæмттæ. 
Хъæумæ куы бахæццæ сты, уæд Горга, Хыдзымæт æмæ Агнийы- 
фырт кæсынц æмæ автомобилмæ æввахс лæууы цалдæр адæймаджы. 
Сæ астæу — Серго Орджоникидзе æмæ цæуылдæр ныхас кæны 
158 

булкъон Цæлыккаты Угъалыхъхъимæ, сæ разы лæууыд Цæлыккаты 
Ахмæт дæр. Се ’ппæт дæр кастысты сыгъд хæдзары ’рдæм. 
Иу 50 санчъехы дарддæр, уæлмæрдтæм æввахс>а$рууыд иу-ссæдз 
æфсæддоны. Горга, Хадзымæт æмæ Агнийы-фырт ныхасгæнджытæм 
куы баввахс сты, уæд сæм урсгвардионтæ сæ хæцæнгæрзтæ фæдард- 
той. Серго бафиппайдта уыцы хъуыддаг æмаё урсгвардионтæ сæ гæрз- 
тæ æруагътой. Керменистон отряды командиртæ сæ бæхтæй æрхыз- 
тысты æмæ хæстæг бацыдысты ныхасгæнджытæм. 
— Ныр афтæ бакæн, булкъон,— дзырдта дарддæр Серго,— 
æмæ де ’фсæддонты ауадз сæ хæдзæрттæм, уадз æмæ ныллæууой 
раст фæндагыл. 
— Афтæ ’мбæлы! Сыхъуыст хъæлæстæ адæмы æхсæнæй. 
— Иу бон ма йын ратт æмгъуыд ахъуыды кæнынæн, — 
куырдта Ахмæт. 
— Иу сахат дæр нал,— загъта фидарæй Орджоникидзе,— 
хъуамæ сæауадза сæ хæдзæрттæм æмæ йæхæдæг дæр æрынцайа 
йæ фыдмитæй, кæннод æнæхатырæй æрцæудзысты дæрæнгонд! Сы- 
мах сæ нæ уынут, фæлæ ам уæ алыфарс хæстифтонгæй лæууынц 
керменистты отрядтæ. Мæнæ сæ отряды раздзæуджытæ... Хъусыс, 
Цæлыччы-фырт, æгъгъæд дын у. Кæд дæ сæр нæ судзыс, уæд 
мæ коммæ бакæс. Тæккæ абон сæ хæдзæрттæм ауадз дæ адæмы. 
Кæннод зон: фæстæдæр дын хатыр нал уыдзæн. 
Ацы ныхæстæ зæгъгæйæ Орджоникидзе сбадт йæ машинæйы, 
керменистты отрядтæ та аздæхтысты, Серго сын кæдæм загъта, 
уырдæм... 
*** 
Ирыстоны партион организацитæ сæхи цæттæ кодтой Дени- 
кины æфсæдтæн карз ныхкъуырд раттынмæ. Революцион отрядтæ 
сæхи ифтонг кодтой хæцæнгæрзтæй, арæзтой хæстон-тактикон ахуыр- 
тæ. Фæллойгæнæг адæмы æхсæн парахат кодтой большевикон про- 
пагандæ, сидтысты адæмты æхсæн æфсымæрдзинадмæ, иудадзыг 
сæ хъус дардтой, цæмæй бынæттон контрреволюцион хъарутæ ма 
баиу уыддаиккой, уымæ. Уыцы рæстæджы Орджоникидзейыл сæм- 
бæлд уæззау хабар: Иуæндæсæм æфсады ног æвзæрст штабы иу 
хай фехæлдтой Прохладнæйы уынаффæ æмæ, гадзрахатæй цæугæйæ, 
æфсады фылдæр хайы семæ акодтой Астраханы ’рдæм. 
Иуæндæсæм æфсадæй ма чи баззад, уыдон æмбырд кодтой 
Дзæуджыхъæумæ, сæ иу хай та Чырыстонхъæумæ. Горæты клини- 
кæтæ байдзаг сты тифæй рынчын сырхæфсæддонтæй. 
Деникины урсгвардионтæ æввахс кæнын байдыдтой Цæгат 
Ирыстонмæ. Контрреволюцион хъазахъхъ та базмæлыдысты Æр- 
хонкæйы æмæ æндæр станицæты... 
Орджоникид^е æмбæрста, урсгвардионтæн сæ фыццаг цæф Чы- 
159 

рыстонхъæуыл кæй уыдзæн, уый, æмæ революцион комитеты æм- 
бырды загъта: 
— Иуæндæсæм æфсады хæцæнгæрзтæй керменистты центрæн 
раттын хъæуы иу кай. Хъуамæ Чырыстонхъæуы арæзт æрцæуа 
цейхгауз æмæ бахъуаджы сахат уой цæттæ. 
Торга нысангонд æрцыд Чырыстонхъæумæ. Мит уыд арф. 
Уазал буар æлхысчъытæ кодта. Горга ма хъуамæ ауына Аннæ 
æмæ Нуцайы. Алагирмæ куы бахæццæ, уæд Самадалты кæрты 
бæхæй æрхызтис. Йæ размæ рауад Нуца. 
— Уый Горга куы дæ! 
— Уæ бонтæ хорз, Нуца. 
— Æгасцуай! Мидæмæ, кæрты ма лæуу, тæссаг у. 
Хæдзармæ куы бацыдысты, уæд Нуца радзырдта, фæстаг рæ- 
стæджы сæ хæдзары цы цаутæ æрцыд, уыдон. 
— Гыццыл ма бахъæуа, Аннæйы ма ’рцахсой. Æз ын рагæй 
дæр дзырдтон, Алагиры алыхуызон адæм ис, æмæ дæ куыст арæх- 
стгай кæн, зæгъгæ. Афтæ йын фæдзæхста Бутаты Хъазыбег дæр. 
Загъта-иу «хорз», фæлæ йæм кæй æрвыстай, уыцы гæххæттытæ 
та уæрста, кæй зыдта æмæ кæй нæ зыдта, уыдонæн дæр. Мæ 
зæрдæ бамбæрста, исты æфхæрд æм кæй æрхаудзæн, уый. 
Иу бон нæ кæрты фæмидæг дыууæ бæхджын афицеры. Ан- 
нæйæн бамбарын кодтон, цæмæй амбæхстаид йæхи. Мæхæдæг сæ 
размæ рацыдтæн æмæ сæ ныхæстыл дардтон: кæй, зæгъын, агурут, 
чи стут æмæ æндæртæ. Уæд сæ иу, Беритæй йæ хуыдтой, уыцы 
иу хъæр фæкодта: 
— Ам нæ, зæронд ус, уæлдай ныхæстыл ма дар, фæлæ дæ 
чызг кæм ис?! 
— Цæмæн уæ, зæгъын, хъæуы? 
— Куыд нæ цæмæн хъæуы? Большевикон агитаци кæй кæны, 
уый нæ зоныс? 
— Æз, зæгъын, ницы зонын. 
— Ардæм ма йæ ракæн! 
— Æмæ, зæгъын, абон райсомæй горæтмæ куы ацыд ахуыргæн- 
джыты æмбырдмæ. 
— Æмбæхсгæ йæ кæныс!— схъæртæ та кодта ногæй, ехсæй 
æвзидгæйæ. Æз сæ хæдзармæ бакодтон, æркæстытæ кодтой æмæ 
куы ницы ссардтой, уæд, сæ кæрæдзимæ бакæсгæйæ, аздæхтысты, 
абадтысты сæ бæхтыл æмæ ма мæм Берийы-фырт æртхъирæны дзырд 
скодта: «Мах æй зонæм, цавæр æмбырдмæ ацыд, уый. Кæдæм 
нын лидздзæн!»... 
Æхсæв-бонмæ нæ бафынæй дæн, райсомæй та, Хуыцау хорз, 
æмæ Алагирмæ йæ сырхæфсæддонты отрядимæ æрбацыд Агнийы- 
фырт. Гъе ахæм хабæрттæ. 
— Тæрсгæ ма кæн, фыдбон æмæ фыдлæг бирæ нæ хæссынц. 
Цыбыр рæстæгмæ æрсабыр уыдзысты змæстытæ. Арв куыд нæры, 
160 

афтæ нæ цæвы. Тæссаг уын куы уа, мыййаг, уæд та рагацау 
ацæут уæхирдæм. 
Цалынмæ ахæм ныхæстæ кодтой, уæдмæ сæ сыхæгтæй æрба- 
цыд Аннæ дæр. Сæ кæрæдзийæн салам радтой. 
— Кæс-ма,— загъта Нуца,— ныхæстыл дæ фæкодтон. 
Сыстад æмæ ацыд цæлгæнæнмæ. Аннæ æмæ Горга æнæдзур- 
гæйæ дзæвгар фæкастысты кæрæдзимæ, стæй Аннæ загъта: 
— Бæх куыддæр ауыдтон, афтæ бамбæрстон, ам кæй дæ, уый. 
— Æз та, æрцахсынмæ дæ куыд хъавыдысты, уыцы хабæрт- 
тæ фехъуыстон. 
— Цы бакæнон, Горга... Куыд зыдтон, афтæ дын æххæст код- 
тон дæ фæдзæхстытæ. 
— Ницы кæны, Аннæ, хъызт зымæг фæуыдзæн, æмæ нæм æцæг 
уалдзæг æрцæудзæн. 
— Ома цавæр æцæг уалдзæг?— афарста Аннæ, Горгамæ ба- 
кæсгæйæ. 
— Сæрибары уалдзæг. 
— Æмæ уæд цы уыдзæн?— бафарста ногæй Аннæ æмæ йæ 
мидбылты бахудт. 
— Уæд? Уæд хæст банцайдзæн æмæ... 
— Æмæ цы? 
— Сараздзыстæм рæсугъд чындзæхсæв. 
— Иу дзырдæй, хорз уалдзæг, амонды уалдзæг,— æхсызгонæн 
ныуулæфыд Аннæ. 
— Æз уыцы бонмæ тынг бæллын. Ды та?— бафарста Гор- 
га зæрдиагæй, йæ цæсгом фæсырх, афтæмæй. 
— Æмæ дæ æниу равдæлид дæ хъуыддæгтæй дæхи цардмæ?— 
комкоммæ дзуаппы бæсты загъта чызг.— Ды бинонты лæг нæ 
дæ,— бахудт къахæгау, 
— Уыцы рæстæг уал æрцæуæд, стæй бæрæг уыдзæн. 
Цалынмæ ахæм ныхæстæ кодтой, уæдмæ Нуца стъолыл æрæ- 
вæрдта хæринаг æмæ бæгæныйы графин. 
— Ахæр, Горга, истытæ. Фæндаггон дæ æмæ дæхимæ фæкæс, 
кæд нæм хорздзинадæй ницы ис, уæддæр,— дзырдта Нуца бандо- 
ныл æрбадгæйæ. 
— Бузршг, Нуца. Цæмæн зæгъыс, хорз фынг куы ацарæзтай. 
Цы уа, уый хорз,— раарфæ кодта Горга æмæ бавнæлдта фынгмæ. 
— Махæн дæр нæ цард рахау-бахау у, мæ хур, æмæ цы ба- 
чындæуа. Хæдзары лæг куы нæ уа, уæд зын у. 
Горга бирæ нæ фæбадт. Куы сыстад, уæд Аннæмæ цыдæр 
тыхтон радта, æфсинæн раарфæ кодта æмæ цæуыныл фæци. 
— Кæдæм тагъд кæныс, Горга? Дæ фæллад уал суагътаис. 
— Бузныг, Нуца, æндæр хатт. Ныр амал нæй. Хъуыддæгтæ 
ис, æмæ сæ æххæст кæнын хъæуы. 
— Цæй, мæ хур, уæдæ фæндараст. Дæхи хъахъхъæн,— загъта 
Нуца. 
11 Дыууæ уацауы 161 

Горга хæрзбон зæгъгæйæ фæфиппайдта Аннæйы ц^стытæ 
доны кæй разылдысты, уый, æмæ зæрдæбынæй ныуулæфыд, афтæ- 
мæй федде ис. 
Изæрырдæм Æрджынарæджы ’рдыгæй цыди уазал дымгæ, стæй 
уалынмæ райдыдта мит уарын. Аннæ чиныг райста, фæлæ дзы 
йæ сæрмæ ницы цыд. Йæ хъустыл уади Горгайы фæлмæн ныхас, 
йæ цæстытыл хъазыд йæ сурæт... Хъуыдытæ ивтой сæ кæрæдзийы... 
Урсгвардион бандæтæ... Хæсты рæстæг... Цы нæ вæййы. Горгайыл 
исты куы ’рцæуа... Æхсæвæй бирæ нал уыд, фæлæ уæддæр Аннæ 
нæма фынæй кодта. Йæ хъустыл уадис дымгæйы ниуын, цæстытыл 
та фидæны рæсугъд уалдзæг. 
Уыцы æхсæв Горга фысымуаты уыд Чырыстонхъæуы Гуыцаты 
Бæгийы хæдзары æмæ кæд бирæ фæныхасы фæстæ йæхи сынтæгыл 
æруагъта, уæддæр уымæн дæр йæ уарзон йæ зæрдæйæ нæ хицæн 
кодта. Мæт кодта Нуцайы хъысмæтыл дæр. Фæстагмæ рахызт 
йе ’хсæнадон хъуыддæгтæм: куыд сæххæст кæндзæн Орджоники- 
дзейы фæдзæхст... Æрмæст ыл бонырдæм фæуæлахиз хуыссæг. 
Тъæнджымæйы фæстаг бонты Дзæуджыхъæуы арæзт æрцыд 
реввоенсоветы æнæрадон æмбырд. Орджоникидзе цыбырæй æрныхас 
кодта Терчы бæстæйы уавæрыл, Деникины æфсæдтæ Елхотмæ кæй 
æрбаввахс сты, стæй знаджы ныхмæ цы карз тох хъуамæ сара- 
зой, уыдæтты тыххæй. Уый домдта, цæмæй знæгты чъылдыммæ 
арæзт æрцæуа тыхджын партизанты змæлд. 
Знаджы æфсæдтæ Ирыстоны арæнтæм хæстæгдæр кодтой. 
Дзæуджыхъæуы коммунистон организацийы разамонджытæн арæзт 
æрцыдис æнæрадон æмбырд. Уым Орджоникидзейы цыбыр раны- 
хасы фæстæ хаст æрцыд уынаффæ, цæмæй Ирыстоны хъæуты ре- 
волюцион хъарутæ æнгомдæр баст æрцæуой æмæ Деникины æфсæд- 
тæн радтой аккаг ныхкъуырд. 
Ацы уынаффæйы фæдыл Чырыстонхъæумæ æрвыст æрцыд 
Тæкъоты Симон; уый хъуамæ фæллойгæнæг адæмæн бамбарын 
кодтаид Цæгат Кавказы хæстыты уавæр, стæй ахæм сахат фæл- 
лойгæнæг адæмы размæ цы хæс лæууы сæ бартæ бахъахъæныны 
тыххæй, уыдæттæ. Ацы хабар уайтагъд айхъуыст хъæуы цæрджыты 
æхсæн. 
Хабар бахæццæ ис хъæуы хъæздгуытæ æмæ афицертæм дæр. 
Уыдон æнхъæлмæ кастысты Деникины æфсæдты æрбацыдмæ, цæмæй 
Ирыстоны цъистгонд æрцыдаид революци. 
Чырыстонхъæуы уæллагсыхы Мудойты Чъыппийы хæдзары 
хъæздыг фынджы уæлхъус бадтысты йе ’мхуызон хъæздгуытæ Ка- 
лоты Чъыппи, Мудойты Хаджумар æмæ æндæртæ. Уыдонимæ уыдыс- 
ты ротмистр Тугкаты Каспар æмæ урс афицер Акъоты Сергей. 
Ныхас кодтой адæмы керменистты ныхмæ сардауыныл. 
— Бахатыр кæнут,— дзырдта бурхил, сырхцæсгом Чъыппи, 
йæ къухы дынджыр сыкъа даргæйæ,— ацы гæвзыкк æмæ магуса 
керменисттæ сæ цæсгом æгæр суагътой. Хицауад сæхи къухтæм 
162 

райсыныл архайынц. Уæ зæххытæ æмæ, дам, уын уæ исбон нæхи 
æхсæн байуардзыстæм. 
— 0, о. Кæуылты сты сæ фæндтæ! Адæймаг диссагæй цы 
нæ фехъусдзæн. Ды, дам, дæ туг кал, магуса та йæ дзых бахæлиу 
кæна дæ исбонмæ! 
— Мæнмæ афтæ кæсы,— дзырдта Чъыппи,— æмæ нын нæ 
хъæуы кад æмæ фарн фехалын нæ бауадздзысты мæнæ Каспар, 
Сергей æмæ иннæ ахæм сæрæн фæсивæд. 
— Аи-гъай,— баппæрста йæ ныхас Хаджумар дæр æмæ нард 
бурвых физонæджы кæрдих æрдæг æууылдæй аныхъуырдта. 
— Гъемæ мæн фæнды,— дзырдта дарддæр Чъыппи,— цæмæй 
нæ буц ирвæзынгæнджыты цæрæнбоны тыххæй бануазæм фæйнæ 
сыкъайы. 
— Æмбæлы, æмбæлы!— загътой иннæтæ дæр æмæ фæйнæ 
двайнойы сыкъайы фæдæле кодтой. 
Хистæртæн арфæйы ныхас загъта Каспар. Уый сыстад æмæ, 
йе ’рфгуытæ фелхынцъ кæнгæйæ, схъæлхуызæй райдыдта: 
— Раст зæгъынц нæ хистæртæ. Сæ къухтæ сын фæцыбыр 
кæнын хъæуы уыцы -цъаммар керменисттæн! Ма тæрсут, æрхæццæ 
кæны сæ кæрон. Уæрæсейы дæрæнгонд æрцыдысты большевиктæ, 
Цæгат Кавказы сын сæ хурхыл бахæцыд йæ бæрзонддзинад инæлар 
Деникин. Махырдæм бырсынц ныр уæлахизæй. А-дыууæ боны ар- 
дæм æрбахæццæ уыдзысты Шкуройы номдзыд урсгвардионтæ. Æмæ 
уæд ацы керменисттæн аккаг фæуыдзыстæм. 
— Афтæ, афтæ уыдзæн, ай-гъай,— баппæрста та йæ ныхас 
Акъойы-фырт дæр. 
— Дзæбæхæй нын цæрут!— раарфæ сын кодта Чъыппи. 
Чырыстонхъæуы сусæг контрреволюцион куыстгæнджыты раз- 
дзæуджытæй иу Тугкаты Каспар кæй у, уый базыдта Арсæгты 
Горга. Уыцы изæр Каспар нозтджынæй сæхимæ куыд цыд, афтæ- 
мæй Горга йæ размæ бабадт. Каспар куы фæзынд, уæд æм Горга 
тызмæг хъæлæсæй сдзырдта: 
— Фæлæуу-ма, хъæбатыр цъиах! 
Каспар Горгайы тарæрфыгæй йæ размæ лæугæ куы ауыдта, 
уæд хорзау нал фæци æмæ ма тагъд-тагъд сдзырдта: 
— Куыд?.. Мæнмæ дзурыс? 
— Дæумæ дзурын... 
— Æмæ... 
— Демæ мæ ныхас ис,— загъта Горга æмæ йæм хæстæгдæр 
балæууыд.— Адæмы цæмæн змæнтыс? 
— Æз? 
— Ды. Æнцад цæуылнæ хæцыс дæ дзыхыл? Куы нæ дæ хъыгда- 
рæм, уæд дæ маргæйдзаг æвзаг цæмæн цъыллинджытæ кæныс 
. нæ ныхмæ? 
Каспар æваст йæ фарсмæ фæлæбурдта. Горга йын йæ къух 
т 

ацахста æмæ йын йæ дзыппæй браунинг сисгæйæ загъта: 
— Ацы хæцæнгарз махæн бабæздзæн, дьгта ныртæккæ мемæ 
ацæудзынæ хъæугæронмæ, æмæ дæ æз къахкъухтыл скафын кæн- 
дзынæн. 
куы никуы ницы дзырдтон... Æз уæ ныхмæ?.. 
Нæ, нæ... 
— Уæдæ дæ браунингмæ та цæмæн февнæлдтай? 
— Куынæ, уый дæм афтæ фæкастис... 
— Цытæ лæхурыс, гогызы цъиу, цом! 
— Нæ, нæ... æз... Афтæ ма бакæ, Горга...— дзырдта ризгæйæ 
Каспар... 
— Тæрсыс?— бафарста йæ Горга, бахудгæйæ. 
— Æз... Æз ницы аххосджын дæн... 
— Хорз, тæппуд. Цу, фæлæ ма нырæй фæстæмæ дæ дзыхæй 
иу ныхас дæр куы схауа, уæд бæласыл дзедзыкка кæндзынæ. 
Иннæ бон райсомæй æндæр хъæутæй дæр æрцыдысты хуы- 
мæтæджы æмæ гæрзифтонг адæм Серго Орджоникидзейы фенын 
æнхъæлæй æмæ æрæмбырд сты астæуккаг скъолайы кæртмæ. 
Мит фæлдзæгъдæн кодта. Æмбырды адæм æнхъæлмæ касты- 
сты. Уæдмæ Чырыстонхъæуы хурыскæсæнырдыгæй æрбайхъуыст ав- 
томобилы уынæр. 
т— Æрбацæуынц, æрбацæуынц!— фæхъæр кодта чидæр. Адæм 
се ’ргом аздæхтой автомобилы уынæрырдæм.. Уæдмæ машинæ фæ- 
зынд æмæ æрлæууыд скъолайы раз. Тагъдгомау æм бауадысты 
Хæллаты Хамби, Æбайты Шамил, Арсæгты Горга, Золойты Микъа- 
ла, Къесаты Саввæ æмæ Бугъойты Дзыбыртт. Автомобилæй дыууæ 
æмбалимæ рахызтис Тæкъоты Симон. Митинг райдыдта скъолайы 
кæрты. Размæ рацыд Симон æмæ райдыдта дзурын: 
— Мах абон ардæм цæмæн æрæмбырд стæм, уый, æвæццæгæн, 
хорз æмбарут. Скодта уæззау уавæр. Нæ размæ та бирæ ахсджиаг 
хæстæ. æвæрд ис. Революцийы знæгты митæн тагъд æрцæудзæн 
кæронгонд, фæлæ нырма уæддæр бырсынц размæ, мæнæ цырагъ 
хуыссынмæ куы фæхъавы, уæд ма йæ фæстаг хъарутæй куыд 
ныррухс кæны, афтæ. Мах ацы бонты хъуамæ нæ тыхтæ баиу 
кæнæм æмæ сæ ныхмæ фидар æрлæууæм, æнæцудгæ мæсыгау, 
асæттæм сын сæ астæумагъз... 
Йæ ныхасы кæронбæттæны Симон загъта: 
— Мах тох кæнæм революцийы сæраппонд, советон хицаудзи- 
нады сæрыл, нæ фæтæг Ленины разамындмæ гæсгæ. Æмæ мах 
фæуæлахиз уыдзыстæм! 
Тæкъоты Симон йæ ныхас куы фæци, уæд ын æмбырды адæм 
нымдзæгъд кодтой «ура» хъæргæнгæ. Райхъуысти хъæртæ: 
— Никуы уыдзæн уый, æмæ Советон хицаудзинад цъистгонд 
æрцæуа!.. 
— Æгас цæуæд Ленин!.. 
— Æд хæцæнгæрзтæ размæ, тохмæ! 
т 

*** 
Знæгтæ хæстæгæй-хæстæгдæр кодтой Ирыстонмæ. Цæмæй уавæр 
хуыздæр бæлвырдгонд æрцыдаид, уый тыххæй Æрджынарæгмæ 
æрвыст æрцыд Тауаситы Сослæнбег. 
Æрджынарæджы ’рдæм куы фæзылд æмæ пыхсбынмæ 
куы бахæццæ, уæд Елхоты ’рдыгæй фехъуыст топпы гæрæхтæ. Уалын- 
мæ сæ хъустыл ауад урсгвардионты расыг хъæртæ æмæ зарын. 
Керменисттæ æрлæууыдысты. Сослæнбег ахъуыды кодта, фæстæмæ 
здæхой æви нæ, ууыл. Фæлæ «Цы пайда у алидзын? Нæ, хъуамæ 
урсгвардионтæн сбæрæг кæнæм сæ уавæр, сæ бæрц. Уый тыххæй 
хъæуы цыбыр хæст, стæй куы бахъæуа, уæд ацæудзыстæм фæстæ- 
мæ». 
— Хъусут мæм!— радта командæ Сослæнбег.— Уе ’ппæт дæр 
уæхи æраууон кæнут рахизырдыгæй, æфсæнвæндагмæ æввахс, адаг- 
гонды. Фæстæмæ цæуын куы бахъæуа, уæд — Даргъ-Къохы быра- 
ныл. 
Керменисттæ сæ бæхтæ фæсвæд амбæхстой, сæхæдæг уайтагъд 
æрцахстой хæцæн бынат. Арв уыд тар мигътæй æхгæд, уазал 
сыгъта цæсгом, миты хъæпæнтыл кафыд рог дымгæ, бæлæстæ æв- 
зистау æрттывтой чырсæй. 
Иу-дæс минуты фæстæ разындысты урсгвардионтæ, сæ уæлæ 
бирæгъдзармæй конд худтæ. Сæ разæй цыдис афицер урс бæхыл. 
Топпæхстмæ куы æрбаввахс сты, уæд Сослæнбег скомандæ кодта: 
— Æхсгæ! 
Арвыцæфау æмнæрд ныккодтой топпы гæрæхтæ, æмæ нæмгуытæ 
ихуарæгау нызгъæлдысты фыдгулыл. Разæй цы афицер цыд, уый 
æмæ ма ноджы цалдæр урсгвардионы æрхаудысты зæхмæ, сæ бæх- 
тæ уасгæ фæйнæрдæм агæппытæ кодтой. 
Тох бацайдагъ. Сослæнбег бамбæрста, разведкæ нæ, фæлæ 
знаджы сæйраг тыхтыл кæй фембæлд, уый. Чырыстонхъæумæ ар- 
выста фæдисæтты, йæхæдæг маневртæ кæнгæ, фæстæмæ цыд. Мит 
къæхты бын хъыс-хъыс кодта, дардмæ хъуысти Чырыстонхъæуы 
хъæддзауты уæрдæтты хъинц-хъинц. Хъæуы сæрмæ фæздæг сау 
мигътимæ сæмхæццæ. Уынгты ныййазæлыди фæдисы хъæр: 
— Фæдис, фæдис! Æрджынарæгыл нæм знæгтæ æрбацæуынц! 
Уынгтæ уайтагъд адæмæй айдзаг сты, æрбамбырд сты гæр- 
зифтонг барæджы алыфарс. Фæдисхъæргæнæгæн йæ рихитæ ныс- 
салдысты, йæ бæхы сæфтджытыл ихы къуыбæрттæ дзæгъ-дзæгъ 
кодтой. 
— Æрбабырста нæм Шкуро. Иууылдæр — хæцæнмæ!— хъæр 
кодта барæг æмæ дарддæр фæцагайдта йæ бæхыл. Уый уыди Къолой- 
та Куыдзи. 
Фæдисон керменистты штабы баййæфта Золойты Микъала, 
Абайты Шамил æмæ Бетойты Дыгисы. Цæголты Георги æмæ Тогъой- 
ты Данёл уыцы рæстæджы уыдысты Дзæуджыхъæуы. Уымæ гæсгæ 
реввоенсоветы хæстæ æххæст кодта Золойты Микъала. 
165 

— Марадз, Куыдзи, æмæ аргъуаны дзæнгæрæг фæдисы цагъд 
ныккæн!— загъта тагъдгомау уый.— Ды та, Шамил, Дыгисимæ 
фæдисмæ цы адæм згъоры, уыдонæн хæцæнгæрзтæ уар!.. 
Хъæу фенкъуыстис. Штабмæ фæзынд Арсæгты Горга. 
— Адæмæй чи куыд цæттæ у, афтæ сæ, Горга, æрвит хъæуы 
цæгат æмæ хурыскæсæн фарсмæ, быдырмæ,— загъта Микъала,— 
фехъусын кæн Хъарман-Сындзыхъæу æмæ иннæ æввахс хъæутæн 
дæр. 
Гæрзифтонг адæм сæхицæн акъоппытæ къахыныл фесты. Горга 
хъæутæм фæхабар кæныны фæстæ ацыд Урсдоны ?рдæм. 
Уазал дымгæ къуыззитгæнгæ хæстонты цæсгæмттыл мæсты 
калд бакæны мит... Хъæуы адæм — зæрæдтæ æмæ сывæллæттæ — 
хæдзæртты æрныгъуылдысты сæ уæззау хъуыдытимæ æмæ æнхъæл- 
мæ кастысты, цы уыдзæн, уымæ. Уыцы боны агъоммæ Николаев- 
скæйы станицæйæ Чырыстонхъæумæ æд бинонтæ æрбалыгъдысты 
хъазахъхъаг коммунисттæ Легейдо, Жайло, Савицкий, Скрипник, 
дыууæ æфсымæры Нейзеретовтæ æмæ æндæртæ. Уыдон дæр ныр 
гæрзифтонгæй бадтысты акъоппыты æмæ æнхъæлмæ кастысты урс- 
гвардионты ныхмæ хæст райдайынмæ. 
Иу цасдæр рæстæджы фæстæ Николаевскæйы ’рдыгæй хъызт 
уæлдæфы ныхситт кодтой нæмгуытæ. Дардæй æрбазындысты раз- 
мæбырсæг урсгвардионты рæнхъытæ. Хæст райдыдта. Топпыхосы 
фæздæг цъæх бадтис акъоппыты сæрмæ. Урсгвардионтæ Чырыстон- 
хъæумæ хæстæгæй-хæстæгдæр кодтой. Мæнæ знæгты раззаг рæнхъ 
сыстадис æмæ æрбабырсы атакæйы. Легейдо сæ хæстæг æрбауагъта, 
стæй сыл пулемет аскъæрдта. 
Уæдмæ Иры быдыры ’рдыгæй урсытæн æмбæхст цы бæхджын 
æфсæддон хай уыд, уый йæхи æрбаскъæрдта «Ура» хъæргæнгæ 
Чырыстонхъæуы ’рдæм. Горга сæм æнцад кастис æмæ йæ къор- 
дæн загъта: 
— Гилдзытыл ауæрдын хъæуы. 
Урсгвардионты бæхджын къорд бынтон æрбаввахс. Ныр фе- 
хъуыст Горгайы командæ, æмæ сыл не ’фсæддонтæ ныккалдтой. 
Разæй чи згъордта, уыдонæй бирæтæ æртылдысты сæ бæхтæй. 
Фæртагмæ æддæг-мидæг ауадысты знаджы кавалеристтæ, стæй 
лидзæг фесты фæстæмæ... 
Уыцы бон ма урсгвардионтæ керменистты ныхмæ сарæзтой 
цалдæр ныббырсты, фæлæ та сæмбæлдысты карз ныхкъуырдыл. 
Изæрырдæм Шкуройы æфсæдтæ, хæцæны бирæ мæрдтæ ныууа- 
дзгæйæ, сæхи айстой фæстæмæ Николаевскæйы станицæмæ. Куы 
’рталынг, уæд гæрах никæцæйуал хъуыст. 
Тар æмæ хъызт æхсæв. Цалдæр адæймаджы, хъæуы фале 
цы куырой уыд, уырдæм фæбырынц. Æртæ адæймаджы се ’хсæ- 
нæй фæхицæн сты. Сæ иуæн йæ фарсыл дыууæ гранаты, афтæмæй 
быры куыройы бынмæ. Уый уыди Легейдо. Уыцы куыройы бынæй 
æнæхъæн изæр хъуысти знаджы пулеметы къæр-къæр. 
166 

Легейдо архайдта арæхстгай. Æхсæвы тары куыройы бын ба- 
фиппайдта цавæрдæр сау æндæрг; куы иуырдæм фезмæлы, куы 
та иннæрдæм. 
Легейдо æдзынæг фæкаст куыройы бынмæ æмæ хатын рай- 
дыдта, пулемет кæцырдæм арæзт уыд, уый. Гранат сифтыгъта 
æмæ йæ базыввытт кодта, змæлæг æндæрг кæм рахатыдта, уыр- 
дæм. Уæлдæф гранаты рæмыгъдæй ныййазæлыд. Уый фæстæ Легей- 
до бабырыд йе ’мбалимæ æмæ пулемет æд гилдзытæ æрбаластой 
сæхи акъопмæ... 
Уыцы æхсæв Николаевскæйы станицæйы дæр нæ уыд æнцад. 
Хъазахъхъæгтæ æмызмæлд кодтой. Инæлар Шкуройы штабы раз- 
мæ лæууыд бирæ бæхджынтæ. Шкуро хъарм уаты бадтис стъолы 
уæлхъус, йæ къух йæ сæрмæ саразгæйæ, æмæ тарæрфыгæй цæуыл- 
дæр хъуыды кодта. Хæдзары стъолмæ æввахс лæууыд цалдæр 
урсгвардион афицеры æмæ æнхъæлмæ кастысты инæлары дзырд- 
лæвæрдмæ. Фæстагмæ Шкуро йæ сæр фæбæрзонд кодта æмæ мæсты 
каст бакодта афицертæм: 
— Худинаг уын фæуæд! Уыйас æфсæдтимæ уæ бон нæ бацис 
хъæу ныддæрæн кæнын! Афицертæ бæргæ хуыйнут, фæлæ... Фæлæ 
уæм нæ разынд лæгдзинад. Хæстон хъуамæ æрра стайау уа, тæр- 
сын ма зона, мæлæтыл ма мæт кæна! Марадзут æмæ нæм резервы 
цы салдæттæ ис, уыдон бацæттæ кæнут. Сармадзантæ, цалынмæ 
æхсæв у, уæдмæ, кæм уын загътон, уым равæрут.— Стæй инæлар 
йæ бынатæй фестад æмæ ноджы карздæрæй загъта:— Фендзыстут 
райсом! Сымахыл æууæнк нал ис, хæстæн командæ кæндзынæн 
æз мæхæдæг! Ныр цæугæут!.. 
Æхсæв радта бонæн йæ бартæ. Аходæн афоны та станицæйы 
’рдыгæй сау мигъау æрбазындысты урсгвардионтæ. Ныннæрыдысты 
сармадзантæ. Бацайдагъ карз хæст. Урсгвардионтæ бырстой алыр- 
дыгæй. 
Керменистты штаб архайдта знаджы бырст бауромыныл, фæ- 
лæ гилдзытæ нал уыд. Горæтæй цы æххуысмæ æнхъæлмæ касты- 
сты, уый дæр нæ зынд. Горга згъорæгау бакодта штабмæ: 
— Гилдзытæ нал ис. Знаг бырсы размæ. 
— Зонын æй,— загъта Микъала. 
— Горæтæй ницы хабар ис? 
— Нæй. ■ .. . 
— Дыууæ сармадзаны нæм куы ис. Уыдон та кæм сты? 
— Рæвдз не сты. 
— Бар мын ратт, æз семæ архайын зонын. 
— Ис дын бар... 
Горга цалдæр æмбалимæ сармадзантæ уынгмæ разылдтой. 
Дæгъæлтæ сын нæ уыд. Кæм æвæрд уыдысты, уый не ссардтой, 
фæлæ сæ уæддæр цалдæр æхсты фæкодтой цæгатырдæм. Нæмгуытæ 
кæм хъуыдис, уым не ’мбæлдысты, фæлæ уæддæр керменистты 
хъæбатырдзинад фæфидардæр. Шкуро хъæуы ’рдыгæй сармадзан- 
167 

ты уынæр куы фехъуыста, уæд сагъдауæй аззад. Урсгвардионты 
бырст рæстæгмæ фæсабыр, фæлæ чысыл фæстæдæр райдыдта. 
Урсгвардионты бæхджынтæ цæгатырдыгæй æрбабырстой. 
Керменисттæм гилдзытæ нал уыд æмæ чысылгай фæстæрдæм 
цæуын райдыдтой. Уæдмæ хъæуы астæуæй иу-цалдæр бæхджынимæ, 
æхсаргард йæ къухы, афтæмæй адæмы æхсæнты хъæргæнгæ æрцыд 
хъæбатыр кавалерист Дзарданты Гугъо: 
— Гъæйтт, цы фегуыппæг стут?! Размæ! Горæтæй æххуыс æр- 
хæццæ!.. 
Уалынмæ хæдзарæй разгъордта, йæ сæрбæттæн тырысайау йæ 
къухы бæрзонд сисгæйæ, урсдадали зæронд ус Гокъонаты Чабæ 
æмæ ныхъхъæр кодта: 
— Фæстæрдæм чи ацæуа, уый сылгоймаджы сæрбæттæн нык- 
кæнæд! 
Керменисттæ, зæйау, ныххæррæтт кодтой .размæ, «у-р-ра-а-а!» 
хъæргæнгæ. Урсгвардионтæ фемхæццæтæ сты, стæй фæстæмæ ли- 
дзæг фесты... 
Æризæр. Урсгвардионтæ та сæхи райстой Николаевскæйы ста- 
ницæмæ. Шкуро йæ сæрыл хæцгæ хæдзары рацу-бацу кодта. Стæй 
æваст фæлæууыд æмæ ныббогътæ кодта: 
— Цавæр хъæу у? Цавæр керменисттæ сты?! Худинаг! Цы 
цæсгомæй ракурон æххуыс Деникинæй?!.. Нæ, фæлтау мæлæт... 
Уыцы рæстæджы хæдзармæ æрбагæпп кодта иу урядник æмæ 
схъæл алæугæйæ, тагъд-тагъд загъта: 
— Дæ бæрзонддзинад, иу лæг Чырыстонхъæуæй! 
Шкуро, йæ къухтæ æруадзгæйæ, сагъдауæй аззад, стæй загъта: 
— Ракæн æй!— æмæ стъолы уæлхъус æрбадт. Уæдмæ уатмæ 
æрбахызт йæ сæр урс басылыхъхъæй тыхт, рæстæмбис ас лæг 
нымæты. 
— Дæ бæрзонддзинад, æз дæн ротмистр Тугкайы-фырт! 
Шкуро сабыргай бапъироз систа къоппæй, ссыгъта йæ, стæй 
йæхи къæлæтджыны ауадзгæйæ, загъта: 
— Хъусын дæм, Тугкайы-фырт. 
— Æз Чырыстонхъæуæй дæн. Фæнды мæ демæ аныхас кæнын. 
— Хорз, сбад æмæ дзур. 
Тугкайы-фырт йæ басылыхъхъ, йæ нымæт иуварс æрæвæрдта 
æмæ сбадт. Йæ рувасы цæстытæ ссыгъдысты, йæ тæнæг былтæ 
фегом сты æмæ райдыдта: 
— Дæ бæрзонддзинад, Чырыстонхъæуы де ’рбацыдмæ чи 
’нхъæлмæ кæсы, ахæмтæ бирæ ис. Кæд керменисттæ фидар ныл- 
лæууыдысты, уæддæр сæ тых саст у. Горæтæй цы ’ххуысмæ æн- 
хъæлмæ кастысты, уый нæ фæзынд. Гилдзытæ сæм нал ис. Сæ- 
хиуыл фæхæцын сæ ма бауадзут. Цæвут сæ райсом, æмæ уæла- 
хиздзинад сымах уыдзæн... Мах дæр архайдзыстæм... 
Ныр инæлары зæрдæ фæфидар æмæ, бахудгæйæ, загъта: 
— Нæ уæлахиздзинадыл, ротмистр, æз никуы гуырысхо кодтон, 
168 

фæлæ дæ бузныг дæн. Архайут, райсом знæгтæ нæ къухты уы- 
дзысты. Цы сын хъæуа, уый сын бакæндзыстæм!.. 
Æртыккаг бон урсгвардионтæ Чырыстонхъæумæ бабырстой^ 
Адæмы стигъын æмæ ауындзын райдыдтой. Кермеиисттæ сæхи 
айстой хъæды ’рдæм... Уыцы æртæ боны урсгвардионтæй мæрдтæ 
æмæ цæфтæй фæхъуыд 400 адæймагæй фылдæр. Керменисттæ æмæ 
хъæуы цæрджытæй дæр фæмард 200 адæймагмæ æввахс. 
Ныр знæгтæ сæ хъарутæ сарæзтой Терчы облæсты револю- 
цион центр Дзæуджыхъæумæ. Дæс боны дæргъы фæцыдис карз 
хæстытæ Дзæуджыхъæуыл, стæй уæд 11-æм февралы урсгварди- 
онтæ бабырстой горæтмæ. Керменисттæ ацыдысты Дыгуры комы 
Саухъæдмæ. Сæ алыфарс æмбырд кæнын райдыдтой Ирыстоны 
хъæутæй мæгуыр фæллойгæнæг адæм æд хæцæнгæрзтæ. Бонæй- 
бон фылдæр кодта сæ нымæц. 
Æхсæзæм сæр 
Керменистты штаб æрбынат кодта Æхсæрысæры. Уым Дыгур- 
гомы реввоенсоветы сæрдарæй æвзæрст æрцыд Тогъойты Данел, 
хæдивæгæй — Арсæгты Горга, комы комендантæй та равзæрстой 
Тæкъоты Дзандары. Керменистты къордтæ рейдтæ аразын райдыд- 
той Цыколамæ, Чырыстонхъæумæ æмæ æндæр рæттæм, лæбурдтой 
урсгвардионтæм, нал сæ уагътой æнцад... 
Ацы хабæрттæ хъуыстысты Деникинмæ æмæ дзырд радта, цæ- 
мæй. Чырыстонхъæу, керменистты ахстон, æрцæуа пырхгонд æмæ 
сыгъд. Хъуыддаг хæсгонд æрцыд инæлар Вадбольскийæн... 
Æрхæццæ уалдзæг. Ралæууыд апрелы мæй. Мит атад. Бы- 
дыртæ фæцъæх сты, бæлæстыл фæзынд сыфтæр. Чъерамитæ æмæ 
æхсынцъытæ дидинæг калын райдыдтой... Чырыстонхъæуы цæрджы- 
тæ сæхи цæттæ кодтой Алардыйы бæрæгбонмæ. Сылгоймæгтæ код- 
той бæгæнытæ. Уагътой арахъ, ссадтой мæнæуч, Райсом, 
28-æм апрелы, райдайдзæн бæрæгбон. Нæлгоймæгтæ æргæвстой 
уæрыччытæ. Уыцы бæрæгбонмæ керменисттæй дæр æрцыдысты хъæ- 
дæй сæ бинонтæ, сæ хæлæртты фенынмæ. Æппæт дæр уыд æнцад, 
фæлæ боныцъæхтыл айхъуыст уæззау хабар: æхсæвы Чырыстон- 
хъæуыл æвиппайды æрхъула сты Вадбольскийы гæрзифтонг урсгвар- 
дионтæ. Николаевскæ^>1 станицæмæ æввахс æвæрд æрцыдысты сæ 
сармадзантæ хъæумæ?арæзтæй. 
Хистæртæ уыцы тарæрфыгæй æрæмбырд сты Чырыстонхъæуы 
астæуккаг скъолайы раз. Кодтой алыхуызон уынаффæтæ, стæй 
зæронд урсзачъе лæг расанчъех кодта размæ æмæ йæ худ сис- 
гæйæ загъта: 
— Мæнæ хорз адæм! Знаг ныл зайлаг калмау æртыхст. 
Хæцæнгæрзтæй рæвдз не стæм. Схæцын нæ бон нæ бауыдзæн. 
Æндæр исты амал кæнын хъæуы. Фæлтау арвитæм делегаци, кæд 
169 

ссариккам иумæйаг æвзаг, кæннод нæ хъæу æрцæудзæн хæлд æмæ 
сыгъд. 
Адæм иу чысыл алæууыдысты æнæ дзургæйæ, аныгъуылды- 
сты хъуыдыты, стæй фæстагмæ сразы сты зæронд лæджы фæн- 
доныл. Делегæттæй ацæуынмæ бархийæ сразы сты инæлар Тæкъо- 
ты Бицка æмæ ма йемæ дыууæ лæджы. Уыдон фæстæмæ куы 
æрбаздæхтысты, уæд загътой: 
— Вадбольский стыр фыдбылызтæй хъæу бахизыны тыххæй 
домы, цæмæй æртæ сахаты æмгъуыдмæ хъæуы цæрджытæ радтой 
цыппар милуан путы хор, 500 саргъæвæрд бæхы, 5000 топпы, 
æртæ милуан гилдзы, стæй уыдоны къухтæм радтæм 400 керме- 
нисты. Уый куы нæ уа, уæд Вадбольскийы æфсæдтæ дæрæн кæ- 
нын райдайдзысты хъæу... 
Адæм ныйисты мæрдон хъус. Нæ сæ цыд иу хъыпп-сыпп, се 
’рфгуытæ кæрæдзиуыл баныхæстысты. Фæстагмæ иу бæрзонд бæ- 
зæрхыг зæронд лæг загъта: 
— Мæ хъæубæстæ, ахæм домæнтæн æртæ сахатмæ сæххæст 
кæнæн нæй, фæлæ зæгъæм, куы сæ сæххæст кæнæм, уæддæр мах 
керменистты — не ’фсымæрты, нæ фыдæлты куыд хъуамæ раттæм 
æрцауындзынмæ?! 
— Уымæн уæвæн нæй, фæлтау амæлдзыстæм иумæ!— сыхъуы- 
сти адæмы хор-хор. Уæдмæ хъæуы партизантæ амбырд сты æмæ 
ауынаффæ кодтой: нæ уæлæ æркæнæм пъагæттæ, афтæмæй ацæ- 
уæм хъæуы хурныгуылæн фарсмæ, Дур-Дуры доны ’рдæм. Æн- 
хъæл уыдзысты, сæхионтæ стæм. Куы баввахс уæм, уæд сыл уыцыиу 
цæф ныккæнæм нæхи æмæ атондзыстæм цæг. 
Ахæм уынаффæ фæцыд æппæты зæрдæмæ дæр, фæлæ ма фæс- 
тагмæ загъта Гуцаты Бæги: «Ам ис Цæголты Георги, æмæ уый 
дæр айсæм немæ». 
Фервыстой йæм дыууæ барæджы. Сæ размæ рацыд Георгийы 
мад Пело æмæ сын загъта: 
— Бæргæ, фæлæ Георгийæн бæхыл сбадын нырма йæ бон 
нæ бауыдзæн. Йæ низ æй нæма суагъта æмæ лæмæгъ у. Ам 
æй искуы æмбæхсдзыстæм... 
Барджытæ сæ бæхтæ фæзылдтой æмæ æвæстиатæй сæмбæл- 
дысты сæ къордыл. Партизантæ, сæ уынаффæ куыд уыд, афтæ- 
мæй урсгвардионты цæг арæмыгътой Дур-Дуры доны ’рдæм æмæ 
афардæг сты Дыгуры Саухъæдмæ. Ацы хабар Вадбольскийыл куы 
сæмбæлд, уæд йæ бынатæй фæгæпп кодта, йæ дынджыр цæстытæ 
туджы азылдысты æмæ,йæ маузерыл фæхæцгæйæ^ныууынæргъыдта: 
— У-у-у-у, цъаммар бунтгæнджытæ, куыд мын аирвæзтыстут! 
Куыд не сарæхстысты мæ афицертæ! О-о-о, бынбауинæгтæ!.. 
Йе штабы кусджытæ лæууыдысты йæ уæлхъус. Инæлар сыл 
йæ цæст ахаста, стæй уыцыиу хъæр фæкодта: 
— Уæ цæстытæ мæм цы ныхъхъоппæг кодтат?! Фыццаг хатт 
мæ уынут?! Бардзырд æххæст кæнут!.. 
170 

Урсгвардионтæ бавнæлдтой хъæу дæрæн кæнынмæ. Фехъусын 
кодтой, цæмæй цæрджытæ, цалынмæ керменистты хæдзæртты джи- 
гул кодтаиккой, уæдмæ рацыдаиккой хъæуы хурыскæсæн фарсмæ, 
базары бынатмæ. Фæлæ адæм зынæг нæ уыд. Уæд Туккаты Кас- 
пар йæ бæхыл абадт æмæ хъæуы уынгты хъæр кодта:..—- - — 
— Мæ уарзон хъæубæстæ! Уæхи ма сафут! Рацæут хъæугæ- 
ронмæ, кæннод райдайдзысты æхсын сармадзантæй æмæ фæцагъды 
уыдзыстут! Æз фервитын мæ бинонты!.. 
Уæддæр нæма змæлыдысты адæм. Чыргъæды бындзытау гуыв- 
гуыв кодтой. Уæдмæ уæлдæфы ныннæрыдысты сармадзанты гæ- 
рæхтæ, нæмгуытæ ниугæ атахтысты Чырыстонхъæуы астæумæ. Уым 
срæмыгъдтытæ кодтой æмæ сæ сау фæздæджы къуыбылæйттæ уæл- 
дæфы хæлбурцъгæнгæйæ сæхи систой... 
Ныр адæм сабыргай базмæлыдысты, сæ кусæрттæ, бæрæгбоны 
чъиритæ æмæ бæгæнытæ къæбицты цæттæйæ баззадысты. Уынгты 
райхъуыстис цæлхыты уынæр. Уæрдæтты бадтысты зæронд лæгтæ, 
зæронд устытæ, уæнгхъуæгтæ æмæ сывæллæттæ. Рынчынты ластой 
сæ хуыссæнты... 
Базары бынат адæмæй байдзаг. Знæгтæ керменистты хæ- 
дзæрттыл бæрæггæнæнтæ æвæрын райдыдтой догътæй. Уæдмæ ба- 
бырстой хъæумæ урсгвардионтæ дæр æмæ райдыдтой дæрæн кæ- 
нын. Фосы богъ-богъ æмæ куыйты ниуын сæмхæццæ сты. Цæр- 
джыты се ’ппæты дæр атардтой Æрыдоны ’рдæм иу цыппар верс- 
ты. Ныр Чырыстонхъæуы уынгты дыууæрдæм кодтой хъазахъæгтæ, 
агуырдтой керменистты, фæлдæхтой хæдзæртты пъолтæ, змæстой 
ныккæндтæ. 
Хъæуы астæууынджы згъоргæ ссыд ссæдз барæгмæ ’ввахс, 
Раст уыцы рæстæджы посты хæдзары кæртæй рауад Мыдойты 
Майрæм. Урсгвардионтæ йæ куы ауыдтой, уæд æм топпытæ фæдард- 
той. Майрæм йæ къухтæ систа æмæ йæ лакъон цæстытæй бакаст 
афицермæ. 
— Партизан?!— фæхъæр ыл кодта уый. 
— Нæ, нæ... Æз сымах фарс дæн... 
— Мах фарс?!— хъæрæй ныххудт афицер,— нæ йæм кæсут! 
Ацы гæвзыкк бирæгъ дæр ма мах асайынмæ хъавы!.. 
— Ма мæ амарут, феххуыс уын кæндзынæн. 
— Цæмæй?! 
— Бацамондзынæн уын партизанты комиссары... 
— Цæголты Георгийы? 
— О. 
Афицерæн йæ цæстытæ фæхъоппæг сты, йæ фыр цымыдисæй 
йæ цæсгом фæцыргъ. Йе ’мбæлттыл афæлгæстытæ кодта, стæй 
Майрæммæ хæстæгдæр балæууыд. 
— Кæцы ран æмбæхст у комиссар? Дзур, гæвзыкк бирæгъ. 
— Хæдзары цары... 
171 

— Царькзæгъыс? Хорз, хорз... Дæ къухтæ æруадз. Цом æмæ 
нын æй бацамон... 
Майрæм аракæс-бакæс кодта фæйнæрдæм, стæй иу дзæвгар 
ссыд Астæудоны уынджы. Æрлæууыд æмæ йе ’нгуылдзæй баца- 
мыдта донбылгæрон урс чъырæй цагъд бæрзонд хæдзармæ. 
— Уынут, уый Къорнаты Дзаххойы хæдзар у. Уый цары æм- 
бæхст у Георги... Мæнæн дарддæр цæуæн нал ис. Исчи мæ куы 
бафиппайа, уæд мæхицæн нæ, фæлæ мæ бинонтæн дæр а фалгæ- 
ты цæрæн нал ис... 
Урсгвардионтæ сæ бæхтæй æргæппытæ кодтой. Фæпырх сты 
æмæ алырдыгæй бахъуызыдысты хæдзармæ. Иу цалдæр гæрзифтонг 
хъазахъаджы барæмыгътой хæдзары дуæрттæ æмæ йæ хуылфы 
скуыси сты. Афæлгæстытæ кодтой. Æрхылдысты хæдзары къуым- 
ты æмæ дзы куы никæй ссардтой, уæд фæстæмæ раздæхтысты. 
Ныр афицеры дзырдмæ гæсгæ, хъазахъæгтæ цалдæр хатты ныхъхъæр 
кодтой: 
— Барвæндонæй дæхи ратт, комиссар, æмæ æгас^ей баззайай!.. 
Фæлæ дзуапп нæ хъуыст. Уæд урсгвардионтæ хæдзары царыл 
фондзæхстæттæй ныккалдтой, стæй йæм асинтæ авæрдтой. Раст 
уыцы рæстæджы сæ размæ рахызт Георги, йæ къæсхуыр фæлурс 
цæсгомыл йæ цæ.сткæсæнтæ æрттывтой. Афтæмæй йæ куы федтой 
хъазахъæгтæ, уæд куыддæр фæджихау сты æмæ сæ гæрзтæ æру- 
агътой. 
— Фæллойгæнæг хъазахъæгтæ,— загъта Георги иу чысыл йæ 
къух хæрдмæ сæргъæвгæйæ,— кæй ныхмæ лæуут? Ма хъусут уæ 
афицертæм, ардаугæ уæ кæнынц уыдон!.. 
— Цæвут æй!— фæхъæр кодта афицер. 
— Мæн куы амарат, уæддæр революцийы нæ амардзыстут!.. 
— Джебогътыл æй сисут!— ногæй фæцъæхахст кодта афицер 
æмæ йæ ливор фелвæста. Урсгвардионтæ сæ джебогътæ фæцарæз- 
той лæппумæ... 
— Мæ туг æмæ мæ хуызæтты тугыл сырæздзæн коммунизм!— 
фæхъæр ма кодта Георги, стæй æрхаудта йæ туджы пырхæнтыл... 
Изæрырдæм арв æртызмæг, йæхи æрæмбæрзта сау-сауид тар 
мигътæи, стæй сабыргай цæстысыгтау згъæлын райдыдта уазал 
æртæхтæ. Чырыстонхъæу сыгъдис. Арты сырх пиллон æвзæгтæ хъуын- 
тъыз арвмæ сæхи ивæзтой æмæ йыл æрттывтой бонвæрнонау... 
Чырыстонхъæуккæгтæ сæхи цæттæ кодтой æхсæвиуатмæ. Рын- 
чынтæ, зæрæдтæ æмæ сывæллæттæн хуыссæн бацæттæ кодтой уæр- 
дæтты бын. Нымæт ма кæмæ уыд, уый уæрдоны рæтæнæгътæ сæр- 
гъæвта æмæ сыл æрæмбæрзта йæ нымæт, арæзта сын мусонггонд. 
Урсгвардионтæ змæлыдысты адæмы ’хсæн æмæ джигул кодтой. 
Кæмæн истой йæ бæх, кæмæн йæ нымæт, йæ хъама, йæ худ. 
Кæмæй домдтой сыгъзæринтæ, æхца. Сæ ныхмæ-иу чи сдзырдта, 
ууыл та æрлæууыдысты ехсытæй æмæ-иу йæ сæры туджы пыр- 
хæнтæ акалдысты... 
172 

Æрталынг. Уарын фæкарздæр. Кæцæй хъуысти рынчыны хъæр- 
зын, кæцæй — æфхæрд сылгоймаджы ныдæм хъарæг æмæ кæуыкы 
хæкъуырццытæ. Чи иста йæ уд æмæ йæ уæлхъус ныккæуынæввонг. 
лæууыдысты йæ хæстæджытæ... Афтæ аивгъуыдтой æртæ брны æмæ 
æртæ æхсæвы. 
Æрыдоны фæллойгæкджытæ Чырыстонхъæуы цæрджыты уд- 
хармæ куы ’ркастысты, уæд сæ кадджындæр хистæрты сминæвар 
кодтой Вадбольскимæ. Æртæ зæронд лæджы бацыдысты инæлары 
размæ, сæ худтæ систой æмæ йын сæ æппæты хистæр балæгъстæ 
кодта: 
— Дæ бæрзонддзинад, мах æрвыст стæм дæумæ Æрыдоны 
цæрæг адæмы номæй... 
— Æмæ уæ цы фæнды?!— бафарста тызмæгæй Вадбольский. 
— Чырыстонхъæуы адæм ныр æртæ боны æмæ æртæ æх- 
сæвы сты тыгъд быдыры. Æххормаг æмæ æнæ донæй цагъды кæ- 
нынц зæрæдтæ æмæ сывæллæттæ. Æрыдоны цæрджыты фæнды 
уыцы тыхст адæмы се уазæг бакæнын. Курæм дæ, æмæ нын ратт бар. 
Вадбольскийы цæсгом фыр мæстæй сырх-сырхид афæлдæхт 
æмæ фæхъæр кодта: 
— Æгъгъæд! Уыдон бирæгътæ сты æмæ сæ бирæгъты цагъд 
фæкæнын хъæуы! Сымах дæр уыдоны хуызæн стут! Цæугæут ар- 
дыгæй. 
Зæрæдтæ сæргуыбырæй рацыдысты Вадбольскийы штабæй, фæ- 
лæ Æрыдоны фæллойгæнæг адæм ногæй барвыстой сæ минæвæртты. 
Ныр сразы ис инæлар. Лыгъд адæм фезмæлыдысты. Сæ бæхтæ 
кæмæн байстой урсгвардионтæ, уыдон сæ уæрдæттæ бабастой ин- 
нæты фæстæ æмæ, æнкъардæй, æнæдзургæйæ, араст сты Æрыдонмæ. 
Чырыстонхъæу сыгъди; арты пиллон æвзæгтæ сæхи ивæзтой 
арвмæ. Исбонæй дзы цы уыд, уыдон сæхимæ ластой сыхаг станицæ- 
ты контрреволюцион хъазахъхъæгтæ æмæ хъæуы контрреволюцио- 
нертæ. Ацы цауы тыххæй С. М. Киров газет «Правдæйы» фыста: 
«Хъæуæй мингæйттæ тард арцыд хæдзары фос: хъуццытæ, бæхтæ, 
фысфос, мингай уæрдæттæ æмæ бричкæтæ, хъæууонхæдзарадон дзау- 
мæттæ, хуыссæнтæ, уæлæдарæс, хæдзары дзаумæттæ æмæ æндæр- 
тæ. Сыхаг хъæутæ æмæ станицæтæй мобилизацигонд æрцыд мин- 
гай уæрдæттæ æмæ бричкæтæ, цæмæй, дыууæ мин хæдзары цы 
хъæуы царди, уый исбон дыууадæс боны дæргъы æрцыдаид хæ- 
лæттаггонд. Нартхор æмæ мæнæу аластой милуангай путтæ. 
Деникины «бархион æфсæдтæ» иннæрдæм фæлдæхтой пъолтæ, 
хæдзæрттæ, къултæ... Ссардтой «Кермены» партийы ЦК-йы сæр- 
дар Цæголты Георгийы дæр, джебогътæй хуынчъытæгондæй йæ 
буарыл разынд 18 цæфы. Афтæ æбуалгъ пырхгонд æрцыд, æмæ 
адæймаджы хуызæн нал уыд. Афтæмæй æвирхъау сæфт фæкодта 
хæххон мæгуыр адæмы сæрыл тохгæнæг æвзонг коммунист». 
Вадбольский йæ уæлахиздзинадæй уыд сæрыстыр. Æрæмбырд 
т 

кодта йе штабы афицерты æмæ сын раарфæ кодта сæ хъæбатыр- 
дзинады тыххæй: 
— Господа, уæ лæгдзинад никуы уыдзæн рох! Не ’ппæт дæр 
уæ стæм сæрыстыр, фæлæ нæ хъуыддаг хъуамæ ахæццæ кæнæм 
кæронмæ. Керменистты штаб ныртæккæ ис Æхсæрысæры. Хъуамæ 
райсом нæ бырст скæнæм уыцырдæм æмæ сæ быныскъуыд фæкæнæм. 
Цæрæд нæ фыдыбæсты кад!.. 
Раст уыцы рæстæджы Æхсæрысæры дæр йæ куыст кодта Ды- 
гуры комы ревком. Уыдон дæр уынаффæ кодтой, Вадбольскийæн 
куыд хуыздæр ныхкъуырд раттын хъæудзæн, ууыл. 
— Райсом кæнæ иннæбон Вадбольскийы æфсæдты хъæуы ар- 
дæм,— дзырдта Данел.— Уыдон нымæцæй сты махæй ссæдз хатты 
фылдæр, гæрзифтонгдæр. Алы лæг дæр нæ хъуамæ уа æнæсæтгæ 
мæсыгау. Хъæлæмырзæ æмæ Хæллаты Хамби æрцахсдзысты æрба- 
цæуæны рахиз фланг, Горга æмæ Тандуты Гуыба та — галиу 
фланг. Æз уал мæ къордимæ уыдзынæн фæсвæд æмæ, кæдæм 
бахъæуа, уырдæм сараздзынæн мæ хъарутæ. Мæнæ Угъалыхъхъ 
та,— загъта хъазгæйæ,— Нарты Сосланау æндон æмæ уæндон 
у, йе ’фсæддонтимæ Æхсæрысæр æмæ Цыколайы æхсæн уыдзæн 
разведкæйы... 
Тогъойты Данелы ныхас раст рауад, 29-æм апрелы райсомæй 
Едзиты Угъалыхъхъ фехъусын кодта, Цыколайы ’рдыгæй стыр 
гæрзифтонг æфсад æрбацæуы, зæгъгæ. Партизантæ æмбæхст бынæт- 
ты æрбадтысты. 
Сæхимæ сæ æрбауагътой бынтон хæстæг, стæй Горга бар- 
дзырд радта, знаджы цæвут, зæгъгæ. Ныййазæлыд топпыты æмæ 
пулеметты къæр-къæр. Урсгвардионтæ рахизырдæм аппæрстой сæ- 
хи, фæлæ сыл уыцырдыгæй та нызгъæлдта Хъæлæмырзæйы къорд. 
Сæхи æрæмбæхстой урсгвардионтæ дæр, æмæ хæст бацырен. 
Знаг нæ хатыдта, кæцæй сæ æхсынц, уый, æмæ йе ’фсæдтæй фæ- 
хъуыд 80 æфсæддонмæ æввахс мæрдтæ æмæ цæфтæй. Кьорд фæ- 
стæмæ рацыд Цыколайы ’рдæм æмæ дарддæр хæстытæм йæ ныфс 
нал бахаста. Уыцы хæсты рæстæджы, стыр хъæбатырдзинад рав- 
дисгæйæ, фæмард Будтуты Муха. 
Партизантæ æдасдæрæн сæ бынат аивтой Цъыфджынмæ. Æр- 
бынат кодтой Хосыроты Сандыры хæдзæртты. Цыбыр рæстæгмæ 
сарæзтой сæхицæн ног фидæрттæ, знæгтæ сæ куыд нæ базыдтаик- 
кой, афтæмæй. Фæлæ урсгвардионтæ керменистты æнцад нал уагъ- 
той... Иу райсом партизанты штабмæ сæмбæлд хабар Леусы урс- 
гвардион отряды тыххæй. Данел æрбамбырд кодта ревком æмæ 
фехъусын кодта: 
— Райсом кæнæ нæм иннæбон зындзæн булкъон Леус. Куыд 
зæгъынц, афтæмæй йæ къорд тынг гæрзифтонг у! Йæ размæ æрæ- 
вæрдта хæс, цæмæй нын ныддæрæн кæна не штаб, нæхи та нын 
уацары райса. 
— Афтæ йæ фæнды?— бафарста бахудгæйæ Горга. 
174 

— Йæ уынаффæ афтæ.у. 
— Æнхъæлмæ кæсæд уæдæ!— йæ ныхас баппæрста Тандуты 
Гуыба. 
— Мæнмæ ис ноджыдæр иу ныхас,— загъта Горга.— Хæ- 
цæнгарзæй хъуаг æййæфтам. 
— Æмæ уæдæ тымбылкъухæй хæцдзыстæм?— чидæр бахудти 
хъазгæйæ. 
— Уымæй тыхджындæр хæцæнгæрзтæй — «сармадзаны нæм- 
гуытæй»,— дзырдта дарддæр Горга комы дымæгмæ амонгæйæ:. 
— уæртæ уым, фæндаджы сæрмæ къæдзæхыл æвæстиатæй скæнын 
хъæуы дуры цæндтæ. Знаг бырсын куы райдайа, уæд æй комы 
нарæджы æрбауадздзыстæм, стæй фезмæлын кæндзыстæм нæ «сар- 
мадзантæ» æмæ сæ зыв-зыв ссæудзæн комы, нæхæдæг сæ разæй 
ныццæвдзыстæм пулеметтæй... 
Горгайы уынаффæ фæцыд Данелы зæрдæмæ. 
Хуыздæр бынæттæ ссарын æмæ цæндтæ самайыны хъуыддаг 
баргонд æрцыд Горгайæн. Уыцы бон фæссихор партизантæ бав- 
нæлдтой сæ куыстмæ, райсоммæ фæндаджы сæрмæ хохгæроны цæт- 
тæ уыдысты дурты цæндтæ æмæ мæцъистæ сæ фезмæлын кæнынæн. 
Дыккаг бон разведкæ фехъусын кодта, Леус Цыколайы ’рды- 
гæй райдыдта бырсын, зæгъгæ. Урсгвардионтыл алырдæм ауыгъд 
уыдис хъатаратæ, сæ фæрстыл — æхсаргæрдтæ, бирæуæм къухты 
пулеметтæ. Къорды фæстæ цъæх бæхыл йæ фæсдзæуинтимæ цыди 
Леус. Исдугмæ-иу фæлæууыд, акаст йæ кæсæнцæстытæй æмæ та-иу 
йæ сæр банкъуыста: 
— Диссаг, змæлæг нæй нæдæр фæндæгтыл, нæдæр хъæуы. 
— Кæд, дæ бæрзонддзинад, фехъуыстой хабар æмæ фæлыгъ- 
дысты фæйнæрдæм? 
— Ныхæстæ кæныс,— загъта булкъон,— сæ хабæрттæ куыд 
хъуысынц, афтæмæй чи алидза, ахæм бирæгъбал не сты. 
— Уæдæ исты хиндзинад кæд аразынц? 
— Афтæ уыдзæн. Хæхты фæзилæнтæ æмæ æмбæхсæн бынæт- 
тæ хорз зонынц... 
Чысыл рæстæджы фæстæ Леус радта дзырд, цæмæй къорд, 
алырдæм хъахъæнгæйæ, æхсынæввонг цæуа размæ. 
Керменисттæ урсгвардионты æрбауагътой хæстæг, стæй сыл 
æвиппайды уыцыиу калд ныккодтой пулеметтæ æмæ топпытæй. 
Бацайдагъ карз тох. Урсгвардионтæ хъавыдысты размæ бырсын, 
фæлæ сæ баурæдта карз ныхкъуырд. Уæдмæ сæ сæрмæ фезмæ- 
лыдысты дурты цæндтæ, ныххæррæтт кодтой знæгты сæрыл, чи 
сæ Æрæфы донмæ схъиудта æд бæх, чи дурты бын фæцис. Чи 
ма дзы фервæзт, уыдонæй кæй бон куыд уыд, афтæ лидзынмæ 
фесты. Се ’ппæты разæй лыгъд Леус йæхæдæг. 
Уыцы хæсты фæстæ иу цалдæр боны уыд сабыр, æмæ парти- 
зантæ базылдысты сæхимæ: чи йæхи даста, чи йæхи надта, чи 
та йæ дарæс нывыл кодта. Рæстæг уыд хъарм, æнæмигъ, хур 
175 

тавта дзæбæх. Иу изæр Горгамæ фæхабар кодтой, уазджытæ, 
зæгъгæ. Штабмæ куы бацыд, уæд уым баййæфта иу-авд æфсæд- 
доны. Уыдонæй иу уыд йæ зонгæ, Тубеты Агуыбечыр. Кæрæдзийыл 
ныццин кодтой. 
— Кæцæй фæдæ, Агуыбечыр?! 
— Мæнæ Асыйы ’рдыгæй уыдыстæм, фæкуынæг стæм æмæ 
æрбахызтыстæм Уазайы хохы рæзты. 
— Тынг хорз, Агуыбечыр. Ныр уыдзыстæм иу комы... 
Дыууæ хæлары рацыдысты штабæй. Арв уыд сыгъдæг. Стъалы- 
тæ тыбар-тыбур кодтой мингай цæхæртæй. Уæдмæ хохы къахы- 
рæй сзындис æвзист къæлæт мæй æмæ хæхбæстыл байтыдта йæ 
фæлмæн тынтæ. Комы гæзæмæ кодта сатæг дымгæ æмæ-иу йемæ 
æрбахаста Æрæфы доны уынæр. 
— Диссаджы æхсæв,— загъта Горга арвмæ скæсгæйæ. 
— Бæстæ сабыр æмæ рæсугъд,— бафтыдта Горгайы дзырдтыл 
Агуыбечыр. 
Æмбæлттæ иу стыр бæласы бын æрбадтысты къæйдурыл. Дзæв- 
гар ма фæныхас кодтой хæстыты уавæрыл, стæй фæстагмæ Горга 
ныллæг хъæлæсæй базарыд Тлаттаты Чермены зарæг. Агуыбечыр 
ын бахъырныдта. Куыд фæстæмæ зарæджы хъæлæс кодта бæр- 
зонддæр æмæ йæ уæлдæф йæ уылæнты хаста комы... Мæй арвы 
æмбисмæ куы стылд, уæд Горга æмæ Агуыбечыр ацыдысты сæ 
фæллад уадзынмæ. 
Уымæн йæ дыккаг бон Данел фæдзырдта Горгамæ. 
— Фехъуыстон иу хабар: Цыколайы цыппар деникинон афи- 
церы æмбырд кæнынц ног тыхтæ, сæхи, дам, цæттæ кæнынц 
ног бырстмæ. 
— О. Се штаб ис Цыколайы дæллаг кæрон. Гуæздæрты Цæ- 
райы хæдзæртты, цæргæ дæр уым кæнынц... 
Горга æрбаздæхт йæ отрядмæ, æрбадт иуварсырдыгæй æмæ 
хъуыдытæ кодта, уæдæ уыцы бырст куыд хæлд æрцæуа рагацау, 
зæгъгæ. Фæстагмæ йæ цæсгом фæрухс æмæ фæдзырдта Зембатты 
Дзаххо, Тауитты Дрис, Скъодтаты Никъала æмæ Гадаты Барисмæ. 
— Нæ размæ æвæрд ис стыр бæрнон хæс,— райдыдта йæ 
ныхас Горга:— не штабæн зындгонд у, урсгвардион афицертæ 
Цæлладжы-фырт, Хъарадзауы-фырт, Медойты Хадзымæт æмæ æн- 
дæртæ нæ ныхмæ ныббырсынмæ ног гæрзифтонг къордтæ кæй æм- 
бырд кæнынц, уый. Кæй ранымадтон, уыцы афицерты штаб ис 
Цыколайы Гуæздæрты Цæрайы хæдзары, цæргæ дæр кæнынц уым. 
Хъуамæ сын сæ фæндтæ сæ хъуыры фæбадын кæнæм. Куыд уæм 
кæсы? 
— Махмæ афтæ кæсы,— загъта Зембатты Дзаххо,— æмæ 
сæм хъуамæ ацы æхсæв бабырсæм æмæ сæ ныццæгъдæм. 
— Сымах та куыд зæгъут?!— афарста иннæты Горга. 
— Мах дæр афтæ! 
176 

— Уæдæ мæнмæ та ис æндæр фæнд,— загъта Горга, — хъуа- 
мæ сæ цардæгасæй æрбакæнæм не штабмæ æмæ сæ ам æрфæрсæм. 
— Уый та ноджы хуыздæр!— йемæ сразы ис Зембатты Дзаххо... 
Изæрырдæм афицертæ æрæмбырд сты, сæхи æрфистæг кодтой 
æмæ ныхасыл фесты сæ хъуыддæгты фæдыл; алчи дæр дзырдта, 
цы йын бантысти, уый тыххæй. Хъарадзауы-фырт сæрыстырæй загъ- 
та: 
— Господа, æз уыдтæн инæлар Шкуромæ. Фидарæй мын 
загъта, а-дыууæ боны, дам, уын ратдзынæн 300 топпы æд гил- 
дзытæ, фынддæс пулеметы æмæ фондз сармадзаны. 
— Уæдæ нæхимæ дæр ис 200 топпы æмæ авд пулеметы,— 
дзырдта Медойты Хадзымæт,— хъуамæ ацы къуырийы кæронмæ 
цæттæ уой не ’ртæ къорды дæр. 
— Æнæмæнг, фæстиат кæкын нал хъæуы,— дзырдта Цæл- 
ладжы-фырт дæр,— хъуамæ сæм æвиппайды бабырсæм æмæ сæ 
ныццæгъдæм. 
Уæдмæ хæдзары æфсин фынг арæвдз кодта. Стъолыл æвæрд 
уыд стыр гогыз, сойыфыхтæ, хъайла, физокæг, дзул, дынджыр 
графины двайнойы наливкæ, дурыны дзаг сау бæгæны. Афицер- 
тæ бавнæлдтой минас кæнынмæ. 
Дзæбæх куы анызтытæ кодтой, уæд Медойы-фырт йæхицæй æп- 
пæлын райдыдта: 
— Æз ацы бродягæтæй бирæ фæмардтон. Иу хатт мæм инæ- 
лар Вадбольский сæрмагондæй фæсидтис æмæ мын, мæ уæхск æр- 
хойгæйæ, загъта: «Молодед, хЭДедойы-фырт, дæуæй рауайдзæн хорз 
инæлар. Цæголты Георгийы куы амардтой, уæддæр уым уыдтæк... 
Кæд уæ, мыййаг, мæ ыыхас нæ уырны, уæД фендзыстут, а керме- 
нксгтæн. цы митæ бакæндзынæн, уый...$ 
Фæстагмæ афицертæн бацайдагъ къамæй хъазт. Чи-иу фем- 
былд, уый-иу ивар банызта арахъхъы агуывзæ. Нозтджыиæй-нозт- 
джындæр Кодтой афицертæ, зарык райдыдтой, стæй уæд бафынæй 
сты.-.. 
Хæхтыл æрбадтн мигъ. Комы нарæгæй хъуыст Æрæфы доны 
хъæр. Фæхстыл цы лыстæг хъæутæ цардис, уыдон се стæм рух- 
сытæй сæ цæстытæ æрныкъул-æрныкъул кодтой. Арвæй ма æнæ 
мигъæмбæрзтæй цы гæбæзтæ аззад, уырдыгæй сгьалытæ цæхæртæ 
калдтой. Рог уæлдæф улæфыд быдырты ’р&ыгæй. 
Иу 1:ъорд адæймаджы, мыллæггомау даргъ тъæпæнсæр хæ- 
дзармæ æзаахс æнæ уæлдай уынæр кæнгæйæ тагъд-тагъдæй сæ 
бæхтыл сæргътæ æвæрдтой. Абадтысты гæрзифтонгæй æмæ нарæг 
хъахзæшл ныххызтысты комы уæрдонвæндагмæ. Уым æрбамбырд 
сты, цыдæртæ ма акыхас кодтой, стæй базмæлын кодтой сæ бæхтæ 
æмæ иугæйттæй- фæцагайдтой кæрæдзийы фæдыл. Къæдз-мæдзы 
фæндаг цыд быдыры ’рдæм. 
12 Дмуук5 уацпу^! /77 

Цыколамæ бирæ нал хъуыд. Хъæдгæроны хъæуы ’рдæм фæ- 
зилæнмæ æввахс фæзынд цавæрдæр æндæрг æмæ цыдæр æрба- 
ци. Горга фæурæдта йæ бæх, æрлæууыдысты иннæтæ дæр æмæ 
топпæргъæвдæй сæ хъус дарынц. Иу чысыл рæстæджы фæстæ 
пыхсыты къæрццытæ фæцыд.Дзаххо йæ бæхæй æргæпп кодта æмæ, 
змæлын кæцырдыгæй хъуыст, уырдæм фæцæйхъуызыд. Горга — иæ 
фæдыл. Кæсынц æмæ чидæр фæбыры къудзиты ’хсæн. Дзаххо йæм 
фæдардта фондзæхстон æмæ йæм Горга лыстæг хъæлæсæй сдзырдта: 
— Ма фехс... 
Ноджы ма иу чысыл бабарыдысты. Кæсынц æмæ адæймаджы 
æндæрг. 
— Дæ къухтæ сдар!— „сдзырдта Дзаххо. Сауæндæрг базмæ- 
лыд, стæй тарст хъæлæсæй райхъуыстысты йæ ныхæстæ: 
— Цæмæн мæ ныййардтай, мæ мад. Ды ма фæуон?.. 
— Чи дæ?— сдзырдта ногæй Дзаххо. 
— Мæхæдæг дæр æй нал æмбарын... 
Горга ныхасгæнæджы хъæлæсы уагыл фæгуырысхо. Йæ дзып- 
пæй зажигалкæ систа æмæ йæ ссыгъта. Кæсы æмæ лæг йæ 
къухтæ хæрдмæ дары. Хæстæгдæр æм бацыд, æмæ дисгæнгæйæ 
сдзырдта: 
— Уый Быран куы дæ. Ам ацафон цы ми кæныс? 
Быран йæ къухтæ æруагъта æмæ Горгайы къæхты бынмæ 
йæхи æрæппæрста. 
— Горга куы дæ!.. Мæнæ изæрырдæм суджы æргъом фæцæй- 
хастон нæхимæ. Иу цавæрдæр цыппар афицеры Хъарадзауты хъæ- 
уæй цыдысты Цыколамæ. Снадтой мæ. Ды, дам, дзырдхæссæг дæ. 
Æмæ... — скуыдта лæг. 
Уый уыд зондхъуаг. Æркастысты йæм æмæ йæ цæсгом — 
сауæрхæмттæ... 
— Фæндараст ма фæуæнт, дæу чи бафхæрдта,— дзырдта Гор- 
га æмæ Быраны йæ фарсмæ æрбадын кодта. Барджытæ цыбыр 
рæстæгмæ æрхæццæ сты Гуæздæрты Цæрайы хæдзары размæ. Сæ 
бæхтæй æрхызтысты æмæ бахъуызыдысты арæхстгай^афицертæ кæм 
цардысты, уыцы хæдзармæ. 
Арæхстгай байгом кодтой дыууæ рудзынджы, мидæгæй ныл- 
лæггондæй сыгъдис цырзгъ. Хъусынц æмæ афицертæн цæуы сæ 
хуыр-хуыр. Багæппытæ кодтой хæдзармæ, цырагъ фæуæлдæр код- 
той, бауыгътой афицерты. Уыдон сæ хуыссæнты рабадтасты. Горга 
æмæ Дзаххойы æд маузертæ лæугæ куы ауыдтой, уæд фæсонтау сты. 
— Уæлдай змæлд, уæлдай уынæр ма скæнут,— загъта Горга,— 
афтæмæй, господа афицертæ, уæ сынтæджытæй рахизут.— Афицертæ 
бадынц æмæ дзыххæлиуæй кæсынц. 
—^ Рæвдздæр!— карзæй сдзырдта Дзаххо. 
— Марадзут,— загъта Горга,— сæ къухтæ сын абæттут æмæ — 
бæхтæм... 
178 

Бон цъæх кæнын куы райдыдта, уæд Горга йæ къордимæ 
схæццæ штабмæ. Данелы райхъал кодта æмæ йын загъта: 
— Ракæс, уазджытæ дæм æрбакодтон... 
Райсомæй æрбамбырд ревком, афицерты райдыдтой фæрсын. 
Уыдон басастысты сæ фыдмитæ æмæ фыдвæндтыл, Рахастой сын 
тæрхон. Медойты Хадзымæт йæ зонгуытыл æрхаудта æмæ кæугæйæ 
куырдта хатыр. 
— Бахатыр мын кæнут. Фæрæдыдтæн... Ард хæрын мæ ныййар- 
джыты номæй, уæ разы кæй сраст кæндзынæн мæхи. Цыдæрид- 
дæр мын зæгъат, уый æххæст кæндзынæн. 
Чидæртæ йын фæтæригъæд кодтой æмæ йын хатыргонд æрцыд... 
Керменисттæ афицерты куыд аскъæфтой се штабмæ Дыгуры 
коммæ, уый тыххæй фыста Орджоникидзе: 
«Ныры онг дæр æмбал керменисттæ — ирæттæ, Дыгуры хæхты 
чи бады, уыдон æнцад нæ уадзынц деникинон бандæты. Не ’мбæлт- 
тæ лæбурдтой Деникины къордтæм, скъæфтой сын уырдыгæй сæ 
афицерты æмæ сæ-иу аластой сæхимæ, хæхтæм. Деникин сæ ныхмæ 
тох кæны æппæт амæлттæй дæр». 
Деникины фæсдзæуинтæ Дыгуры комы цæрджытæм додойтæ 
кодтой. Ирон дыккæгæм полчъы фыццаг эскадроны командир рот- 
мистр Дзахойы-фырт 1919 азы 18-æм февралы Дыгуры коммæ 
барвыста гæххæтт. Уым æрæвæрдта ахæм домæнтæ: 
1. Æвæстиатæй нын фехъусын кæнут, кæм уыдысты нырмæ 
æмæ кæм сты ныр большевиктæ-агитатортæ, бандиттæ Тогъойты Д., 
Арсæгты Г., Тæкъоты Дз., Хъесаты Хъ., Тауаситы С, Æбиты С. 
æмæ æндæр ахæм цъаммартæ. 
2. Раттут керменистты, большевикты хæцæнгæрзтæ æмæ бæхтæ 
иууылдæр. 
Ацы домæнтæ æххæстгонд куы не ’рцæуой иу бонмæ, уæд 
æрцæудзыстут карз æфхæрд, сармадзантæй æхсын райдайдзынæн, 
Зджыды æфцæгмæ æввахс цы хъæутæ ис, уыдон. 
Кæд афтæ карз æвзыстой адæммæ, уæддæр комы фæллойгæн- 
джытæ алыхуызы дæр æххуыс кодтой керменисттæн... 
Изæры Данел æрбацыд Æхсæрысæрæй, æрбамбырд кодта 
ревком æмæ загъта: 
— Сгарджытæ куыд хъусын кæнынц, афтæмæй ныл урсгвар- 
дионты къорд тыхджын бырст саразынмæ хъавынц. Не штаб нæ 
ахæссын хъæуы Мачхескмæ, комы дымæг та гуыдырæвæрдау æх- 
гæдæй дардзыстæм. 
Ревкомы уæнгтæ сразы сты Данелы уынаффæйыл. Ком хъахъ- 
хъæнынмæ нысангонд æрцыд Горгайы къорд. Дыккаг бон керме- 
нистты штабмæ Цыколайæ æрбацыд æртæ æрвыст лæджы: Хими- 
лонты Тебо, Дзодзаты Хазбй æмæ Цæрикъаты Дохцыхъо. Семæ 
æрбахастой гæххæтт æмæ йæ балæвæрдтой Данелмæ; уый йæ бакаст 
хъæрæй: 
«Цыколайы хъæуы цæрджыты æвзæрст лæгтæ уын хъусын 
179 

кæнынц: Дыгуры ком кæй сæхгæдтат, уый сæфтмæ æркæндзæн 
хохы æмæ быдыры хъæуты цæрæг адæмы. 
Ма фесафут Дыгуры! 
Мах уæ курæг стæм! 
Раттут нын рæсугъд дзуапп, ныууадзут тугкалæн хæстытæ, 
æрæвæрут уæ гæрзтæ æмæ уын ницы уыдзæн. Батагъд кæнут уыцы 
хъуыддадагыл! 
Цыколайы æвзæрст лæгтæ: 
Малиты К., 
Цæрикъаты Д., 
Цориты Т.» 
Фыстæг каст куы фæци Данел, уæд йæ мидбылты бахудти, 
партизантыл йæ цæст ахаста, стæй сæ бафарста: 
— Куыд уæм кæсы ацы æртхъирæн? 
— Æдылы!— загъта Горга тызмæгæй. 
— Цæут, мæ хуртæ, фæстæмæ æмæ уæ моллотæн зæгъут, уæ 
уьшаффæтæ, зæгъ, нæ бæззынц æмæ сæ уæхицæн уадзут,— загъта 
сын Данел. 
Урсгвардионтæн се ’ртхъирæнтæй æмæ сæ бырстытæй куы ницы 
уади, уæд керменисттыл хъавыдысты хинæй рацæуынмæ. Парти- 
занты къордтæ бадтысты хохы иу лæгæтгонд, хæрзарæзт фидæртты. 
Горга комы бæрзондæй фæлгæсыд кæсæнцæстытæй. 
— Алы бон дæр адæймаг ног диссæгтæ уыны,— фæдзырдта 
Сергеймæ.— Дæлæ Æхсæрысæры ’рдыгæй комы дымæгмæ æрба- 
цæуы æфсад, уыдзысты иу-дыууæ ротæйы бæрц, сæ разæй цæуы 
зæронд лæгтæ. 
— Уыдоны руаджы хъавынц коммæ æрбабырсынмæ,— загъта 
Сергей. 
— О, моллотæн се ’рвыст гæххæттæй ницы рауад æмæ нæм 
ныр æрбацæуынц сæхæдæг. 
— Æмæ дæм цавæр уынаффæ ис? 
— Куы ’рбаввахс уой, уæд мæнг æхст фæкæндзыстæм, цæмæй 
аздæхой фæстæмæ. Куы нæ здæхой, уæд гæнæн нæй, æмæ астæуæй 
чи цæуы, уый бахъæудзæк рог цæф фæкæныи. 
Зæрæдтæ куы ’рбаввахс сты, уæд сæ фæтæрсын кæныны æхст 
фæкодтой, уыдон æрлæууыдысты, стæй та ног цæуын райдыдтой 
размæ. Горга та тæрсæн æхст фæкодта. Нæмыг сæмбæлд зæроид 
лæгты къæхты бын, æмæ зæххы рыг скалд. Зæрæдтæ та фæлæу- 
уыдысты, стæй та ногæй райдыдтой размæ цæуын; сæ фæдыл æр- 
баввахс сты урсгвардионтæ дæр. Гæкæн нал уыд, æмæ Горга, 
астæуæй цы зæронд молло цыд, уый галиу къах рог цæф фæкодта. 
Иыр зæрæдтæ фемхæццæ сты, цæфы къухтыл фæхæцыдысты æмæ 
фæстæыæ разылдысты. Уый фæстæ партиз&нтæ знæгты райдыдтой 
æхсьш. Урсгвардионтæ сæмхæццæ сты, цалдæр сæ фæцæфтæ ис 
æмæ уыдон дæр фæстæмæ аздæхтысты. 
Хабæрттæ Деникинмæ куы байхъуыстысты, уæд йæхи фæтар 
180 

кодта æмæ фидар бардзырд радта, цæмæй Дыгуры комы парти- 
зантæ цыбыр рæстæгмæ æрцæуой дæрæнгонд, сæ раздзæуджытæ 
та ахст. Ацы хъуыддаг бафæдзæхста булкъон Хабайты Хачъиас- 
сæйæн. Уый йе штабмæ фæсидтис кънйаз Ацировмæ, булкъонтæ 
Бесолы-фырт æмæ Тхостаты Ахмæтмæ. 
— Господа,— райдыдта йæ ныхас Хачъиассæ ,— нæ коман- 
дæгæнæг йæ бæрзонддзинад Деникины бардзырдмæ гæсгæ хъуамæ 
цыбыр рæстæгмæ керменистты бирæгъбал æрцæуа бындзагъд, сæ 
раздзæуджыты та сын æрцахсæм æмæ сæ æрцауындзæм Чыры- 
стонхъæуы. 
Ды, кънйаз Анзоров, де ’фсæдтимæ Уазайы хохы рæзты 
Лезгоры æфцæгыл хъуамæ ахизай Доныфарсмæ; комы дын зын 
бацæуæн уыдзæн, фæлæ быхсын хъæуы. Керменистты æмæ сын 
æххуыс чи кæны, уыдоны æфхæр суанг марыны онг. 
Сымах та, булкъон Тхосты-фырт æмæ Бесолы-фырт, уе ’фсæдти- 
мæ ацæудзыстут Уæлладжыры комыл. Садоны рæзты бахиздзыстут 
Гъевоны æфцæгыл æмæ керменистты ныццæвдзыстут чъылдымы- 
рдыгæй. Афтæмæй уыцы æлгъыст фæуинаг большевиктæ бахау- 
дзысты къæппæджы, алидзæн сын никæдæмуал уыдзæн æмæ уæд 
кæ къухы уыдзысты! Бамбæрстат мæ?! 
— Бамбæрстам, дæ бæрзонддзинад!— загътой се ’ппæт дæр. 
— Уæдæ райдайут уæхи цæттæ кæнын. Цыдæриддæр уæ хъæуа, 
хæцæнгарзæй, æхцайæ, бæхæй, хæлцæй, уый уын уыдзæн... 
Æмбырд æхгæд æрцыд, æмæ урсгвардионты командæгæнджы- 
тæ хорз фæминас кодтой, стæй ацыдысты æмæ сæхи цæттæ кæнын 
байдыдтой ног ныббырстмæ. Хабайы-фырты уынаффæ базыдта 
Тогъойты Данел æмæ уый фæдыл æрæмбырд кодта реввоенсовет. 
Рахастой уыиаффæ: комы æрбацæуæнтæ хъахъхъæндзысты Данел, 
Хъæлæмырзæ, Æбаты Шамил æмæ Хамбийы къордтæ. Гъевоны 
æфцæг хъахъхъæнын та баргонд æрцыд Горгайæн.Уы.мæн йæ къорды 
уыд 30 гæрзифтонг æфсæддоны. 
Иннæ бон Горга ацыд Гъевоны æфцæг хъахъххъæнын- 
мæ æмæ æрбынат кодта Дунты. Иу чысыл рæстæджы фæстæ 
Горга иуварсмæ фæсидтис йæ хæдивæг Мулукаты Сергеймæ æмæ 
йын загъта: 
— Ам цы хъæутæ цæры, уыдоны æхсæн ис, Советон хицауад- 
мæ зул цæстæй чи кæсы, ахæм хъæздгуытæ æмæ змæнтджытæ. 
— Æмæ дæм цавæр фæнд ис?— бафарста Сергей. 
— Ныртæккæ æвæстиатæй ацу Къæмунтæм, уырдæм æрæм- 
бырд кæн иннæ хæстæг хъæуты цæрджыты дæр æмæ æз семæ 
æрныхас кæнон, цæмæй адæм ноджы бæлвырддæр бамбарой сæ 
хæлæртты æмæ се знæгты. Уæд нын æнцондæр архайæн уыдзæн. 
Сергей сæххæст кодта йæ командиры фæдзæхст. Сыхаг хъæуты 
цæрджытæй бирæ адæм æрæмбырд Къæмунтæм. Горга рацыд адæ- 
мы æхсæнмæ, йæ цæст сыл ахаста, стæй райдыдта дзурын, 
Ш 

Цæгат Кавказ æмæ Ирыстоны хæстон уавæртæ куыд сты, 
уыдæттыл. Фæстагмæ загъта: 
— Уæрæсейы Советон хицаудзинад æрфидар æнустæм, махмæ 
дæр тагъд С. М. Киров йæ сæргъы, афтæмæй æрбахæццæ уыдзæн 
тыхджын æфсад. Знаг æрцæудзæн дæрæнгонд. Уымæ гæсгæ, мæнæ 
хорз адæм, æз æппæт Ирыстоны большевикты номæй курын, æмæ 
уæ рæдыд фæндагыл чи аразы, уыдонмæ ма хъусут. Фидар лæуут 
Советон хицаудзинады фарс... 
Æмбырдмæ чи ’рцыд, уыцы фæллойгæнæг адæм разы уыды- 
сты Горгайы ныхæстыл, фæлæ се ’хсæн разынд, кадетты фарс 
чи хæцыд, ахæмтæ дæр. . 
— Æгъгъæд у, Горга, адæмы аргъæуттæй сайынæн!— схъæр 
кодта Ататы Никъо. 
— Адæм æй сæхæдæг уынынц, хъуыддаг куыд у, уый!— йæ 
ныхас баппæрста Цопанты Осеп дæр. Фæлæ сæ фарс дзурæг куы 
нæ фæци, уæд сæхи иуварс айстой. 
Æмбырды фæстæ фæкъордтæ-къордтæ сты. Чидæр хъавыд Гор- 
гайы марынмæ, фæлæ Гæбуты Захар фæрæвдз, фелвæста йæ ливор 
æмæ йæ знагмæ фæдардта. 
— Æнцад, куыдзæй чи райгуырд, уый! 
— Уый та куыд у?! 
— Куыд систай Горгамæ дæ къух!?— схъæлæба сты адæм. 
Горга йæ маузермæ фæцæйæвнæлдта, стæй йæхиуыл фæхæцыд, 
ахъуыды кодта: «Ам уæлдай архайд нæ хъæуы. Цас гæнæн ис, 
уыйас сабырæй». Стæй йæ марæгмæ бакаст æмæ загъта æнцад 
хъæлæсыуагæй: 
— Суадзут æй. Уымæй дарддæр нæ ахсы йæ зонд. Хатыр 
ын фод ацы хатт. 
— Худинаггæнæг! 
—. Йæ дамбаца йын йæ хъæлæсы нытътъыссын хъæуы!.. 
Горга басабыр кодта адæмы. 
Иу райсом фæхабар кодтой, Садоны ’рдыгæй, дам, фæзын- 
дис цавæрдæр барджытæ. Горга балæууыд Гъевоны æфцæджы, акаст 
кæсæнцæстытæй æмæ загъта: 
— Сергей, æдæппæт сты дыууадæс барæджы. Афтæ мæм кæсы, 
цыма Уанеты Валодяйы бандæйæ сты. Уый баст у урсгвардион- 
тимæ æмæ ардæм æрбацыд разведкæйы. 
— Мæнмæ дæр афтæ кæсы. Цы сын кæнæм? 
— Топпы æхстмæ æввахс сæ æрбауадзæм, стæй сæ цæвын 
хъæуы...*— Æмæ куы фæхæстæгдæр сты, уæд партизантæ уыцыиу 
калд ныккодтой знæгтыл, барджытæ фемхæццæ сты, иу йæ бæхæй 
æрхаудта, иннæмæн та йæ бæх афæлдæхт. Цы барæг æрхауд, уый 
авæрдтой æндæр бæхыл, фæзылдысты фæстæмæ æмæ фæтъæбæртт 
кодтой... 
— Ацы сгарджыты фæзынд хорз нысан нæу,— загъта Горга. 
Дыккаг бон кънйаз Анзоров æрбахызт Лезгоры æфцæгыл. Пар- 
182 

тизантæ не ’нхъæлмæ кастысты æрбабырсынмæ уырдыгæй. Знæг- 
тæн сæ бон бацис Доныфарс бацахсын. Уæдмæ Æбаты Шамилы 
къорд Мæцуты раз æрбадт йæ фидæртты. Анзоровы æфсæдтæ тагъд 
кодтой керменистты алфамблай æртыхсынмæ æмæ, Æрæфы сæрты 
цы хид ис, уырдæм куы бахæццæ сты, уæд сыл Шамилы къорд 
баскъæрдтой пулеметтæ, ныккалдтой сыл топпытæй. Бацайдагъ цы- 
быр æмæ карз тох. Урсгвардионтæ сæхи æрæмбæхстой, цалдæр 
хатты афæлвæрдтой керменисттæм бабырсынмæ, фæлæ ницы. Уæд- 
мæ фæзынд Данел дæр. 
Анзоров æркасти уавæрмæ æмæ фæстæмæ рацыд Доныфарсмæ. 
Йе ’фсæддонтæй фæхъуыд ссæдзмæ æввахс мæрдтæ æмæ цæф- 
тæй. Кънйаз йæ маст акалдта хъæуы царджытыл. Уым йæ къухты 
бафтыдысты партизантæ Кочкионты Тазе æмæ Ассеты Сослæнбег. 
Сæ дыууæйы дæр æрцауыгътой. Хъæуы цæрджытæй гуырысхо кæ- 
уыл кодтой, уыдоны та розгæй фæнадтой. 
Бон фæстæдæр Гъевоны æфцæджы ’рдыгæй керменистты раз- 
ведкæ фæфæдис. Кацаны-фырт фехъусын кодта, Садоны ’рдыгæй 
бирæ урсгвардионтæ æрбабырсынц, зæгъгæ. Партизантæ куыд 
сбæрæг кодтой, афтæмæй уыдон уыдысты булкъон Хабайы-фырт, 
Тхосты-фырт æмæ Бесолы-фырт. Сæ æфсæдтæ сты тынг бирæ. 
Ис сæм сармадзантæ дæр. «Ахæм гæрзифтонг æфсады ныхмæ мæ 
къорды бон нæ бауыдзæн æрлæууын»,— йæхинымæр загъта Горга. 
Æмæ уыцы бон фæссихор йæ къордимæ æрцыд Гæлиатмæ. Штабмæ 
арвыста барæг, цæмæй фехъусын кæна уавæр. Къæмунты хъæз- 
дгуытæ æмæ Советон хицаудзинад кæй зæрдæмæ нæ цыд, уыдон 
цин кодтой урсгвардионты æрбацыдыл. Знæгтæ æрцахстой хъæу. 
Хабайыгфырты штаб æрынцад сауджын Цопанты Никъалайы хæ- 
дзары. Хабайы-фырт йу сотни арвыста, цæмæй æхсæвыгон æрзилой 
Гæлиатыл æмæ Горга æмæ йе ’мбæлтты райсой уацары. Фæлæ уыдон 
Данелы уынаффæмæ гæсгæ æрцыдысты Фæсналмæ, партизанты 
штабмæ. 
Урсгвардионтæ куы никæй ссардтой, уæд æрцахстой Горгайы 
фыды ’фсымæртæ Сæрæби æмæ Бæбуйы; семæ сæ скодтой Къæмун- 
тæм. Хабайы-фырт куы фехъуыста, Горга аирвæзт, уый, уæд фыр 
мæстæй фестад йæ бынатæй, йæ дæндæгты къæс-къæс ссыд æмæ 
йæхимæ æрбакæнын кодта Горгайы фыды ’фсымæрты. 
— Зæгъут, кæм ис Горга,— дзырдта фæлмæн хъæлæсæй Ха- 
байы-фырт,— æмæ уæ ауадзæм уæ хæдзæрттæм... 
Сæрæби æмæ Бæбу къухтæбастæй йæ размæ лæууыдысты æн- 
цад. Куы ницы дзырдтой, уæд сыл булкъон æрлæууыд ехсæй, 
стæй та сæ бафарста: 
— Цæй, хъæддæгтæ, дзурдзыстут æви нæ? 
Хабайы-фырт дзырд радта æмæ сæ ахæстоны бакодтой... Райсо- 
мæй Микъала сусæгæй йæ мадмæ фæдзырдта æмæ йын æнкъар- 
дæй загъта: 
— Хорз нæу, мæ мад, хъуыддаг. 

.— Цы кодтам, мæ къона?— бафарста мад тарст хъæлæсæй. 
— Æрдæбон хъуыстон Хабаиы-фырты ныхасмæ. Сæрæби æмæ 
Бæбуйæн рахаста фехсыны тæрхон. Хъуамæ сæ, нана, фервæзын 
кæнай ды... 
Урсдадали зæронд ус йæ зонгуытыл бабырыд Ха(5айы-фырты 
размæ, йæ кæлмæрзæн ын æрытыдта йæ къæхты бын æмæ, цæс- 
сыг калгæйæ, загъта: 
— Уæ мæнæ кадджын булкъон, батæригъæд сын кæн, сæ цард 
сын ма сыскъуын. Никуы никæмæн ракодтой æвзæрдзинад. Дæуæн 
дæр, æвæццæгæн, ис мæ хуызæн зæронд мад æмæ дæм мæ цæс- 
сыгтæ бахъарæнт, ирон куы дæ. Курын дæ... 
Хабайы-фырт бадт тар æрфыгæй. Иу дзæвгар рæстæджы фæс- 
тæ ныллæг хъæлæсæй загъта: 
— Сыст, зæронд ус, дæ фарнæй сын хатыргонд фæуæд. 
Уыцы бон Сæрæби æмæ Бæбу æрвыст æрцыдысты Алагиры 
ахæстонмæ... 
Хабайы-фырт нæ ферох кодта Горгайы дæр. Гæлиатмæ арвыста 
къорд. Горгайы хæдзары цы уыд хорздзинадæй, уыдон иууылдæр 
раластой, стæй йыл арт бафтыдтой... 
Урсгвардионты бырст бонæй-бонмæ тыхджындæр кодта. Парти- 
зантæм нал уыд гилдзытæ, куынæг кæнын райдыдта сæ хæлц дæр. 
Керменистты хъуыди сæхи бахъахъхъæнын революцийы сæраппонд 
дарддæры тохтæн. Æмæ Ревкомы уынаффæмæ гæсгæ 16-æм майы 
керменисттæ сæхи айстой Гуырдзыстонмæ. Сæ фылдæр хай ахыз- 
тысты Къæрæугомыл, иннæтæ та — Гебы æфцæгыл. Семæ нæ 
ацыд Арсæгты Горга. Уый, куыд бзныхас кодтой, афтæмæй, фондз 
керменйстимæ баззад Гæлиаты комы. 
Ацы чысыл къорд сæхи сгæрзифтонг кодтой: уыдис сæм къухы 
хæсгæ пулемет, фондзæхстонтæ, гранаттæ, гилдзытæ. Сæхицæн фидар 
бынат æркодтой фæсвæды, Фæсналы сæрмæ, Нæлызæды кувæн- 
донмæ æввахс иу лæгæтгонды... 
Изæр. Партизантæ фæсахсæвæр бадтысты сæ фидары. 
Цъæх арвыл стъалытæ тыбар-тыбур кодтой. Иу афон хохы 
къахырæй лæгæты ’рдæм æркаст æвзист мæйы цалх. 
"’ — Æз,— загъта Горга,— чысылæй бирæ уарзтон фыдæлты 
таурæгътæм хъусын. Сæ ныхæстæ мæ зæрдæйы баззадысты чины- 
джы фыстау, фæлæ мæм се ’гшæтæй тыхджындæр фа^каст «Бон- 
зæрноны таурæгъ». 
— Радзур ,ма нын æй,— сдзырдта йæм æмбæлттæй чидæр 
йæ сау нымæтыл йæхи æруадзгæйæ. 
— Æлдарыхъæуы, дам, цардис иу мæгуыр лæг,— райдыдта 
Горга,— нал фæрæзта æлдары фыдмитæн. Цыдис ын фыййау, кар- 
ста йын хос, ласта йык суг. Фэдлæ. дзы уавддæр æлдар разы нæ 
уыд; цас фылдæр куыста мæгуыр лæг, уый бæрц дзы домдта 
фылдæр. Цагъар лæт æххæст кодта йæ куыст, йæхиуыл нæ ауæрс- 

та. Алы изæр дæр-иу фæскуыст фæлладæй куы ’рбадт йæ мæгуыр 
æхсæвæр хæрыныл, уæд-иу загъта: «Адæмы фарн бирæ у, фынг 
æртæ къахыл лæууы». Мæгуыр лæджы ус азæй-азмæ хъуыста уыцы 
ныхæстæм æмæ йæ иу хатт бафарста: 
— Уыцы иу æмбисондæй куыд нæ фæллайыс? 
Уæд лæг йæ мидбылты бахудт æмæ загъта: 
— Æмæ дæм уый цы диссаг кæсы? Лæгæн æнæ адæмы фарнæй 
цæрæн нæй. 
— Омæ уый афтæ фæуæд, фæлæ фынджы къæхты та æнцад 
цæуылнæ уадзыс? 
— Уыдон та сты не ’ртæ фырты æмæ куы схъомыл уой, уæд 
фынг слæудзæн йæ къæхтыл. 
Ус нæ бамбæрста йæ лæджы хъуыдытæ^ фæлæ. йæ бафæрсыи 
нал бауæндыд. 
Азтæ цыдысты. Мæгуыр бинонты лæппутæ схъомыл сты, æнæ- 
низдзинад æмæ хъаруйæ разындьгсты саг-сырдау. Иу изæр мæгуыр 
лæг йæ фырттæм фæсидтис æмæ сæ бафарста: 
— Адæймаджы царды ис дыууæ фæндаджы. Сæ иу у æнцон, 
иннæ та зын. Кæцы уæ дзы хъæуы? 
Æртæ лæппуйы хъуыдыты аныгъуылдысты, не ’мбæрстой фæн- 
дæгты нысан. Уæд сын сæ.фыд бамбарын кодта: 
— Фыццаг фæндагыл цæугæйæ адæймаг быхсы æгаддзинадæн, 
йæ сæр æргуыбыр кæны æлдары раз æмæ йын йæ фыдмитæн 
быхсы, иннæ фæндагыл цæугæйæ та адæймаг хъахъхъæны йæ кад, 
амонд агуры фæллойгæнæджы хъысмæты, рæстдзинады сæраппонд 
цæттæ у мæлынмæ дæр.. Равзарут, кæцы фæндаг уæ хъæуы? 
Æртæ æфсымæры сæ сæртæ бæрзонд систой æмæ загътой: 
— Мах хъæуы æрмæсхдæр дыккаг фæндаг, зын, фæлæ æцæг 
адæймаджы фæндаг! 
Мæгуыр лæджы зæрдæ ныррухс. Сыстад, йе ’вæрæнæй æрба- 
хаста æртæ хъыримаджы, радта сæ йæ фырттæм æмæ сыи загъта 
сæрыстырæй: 
—■ Уæдæ уый у тохы фæндаг, æмæ уын мæнæ хæцæнгæрзтæ. 
Æз мæ зынтæн быхсын сымах, тыххæй. Сымах уæ зæрдыл дарут 
нæ .-фцдæлты æмбисонд. «Цагъары бæсты — мæлæт!» Æгад цард 
макуы æрхæссут уæ сæрмæ. Уый уын мæ фæдзæхст. 
Бияонтæ сæхицæн хæцæн фидар скодтой Уазайы хсхы сæрыл. 
Æлдæрттимæ сьш иу афон бацайдагъ карз тох сæрибардзина- 
яыл... Фæлæ фæмардысты. Мад нæ фæрæзта... ахуыссыд йæ цард... 
иукæгæй баззад зæронд фыд, фæлæ уæддæр йæ тых нæ асасти. 
Иу-ахæм скуывта: 
— Уæ-дзыллæйы фарн, курын дæ, нæ зыкджы хай нын ма 
ахуыссын кæн. 
Æмæ уый адыл фондз зæрдæйы дæр зынг фестадысты æмæ 
ирд стъалыйæ, тæмæнтæ калгæйæ, ныррухс кодтой цъæх. арвыл. 
Адæм æй схуыдтой Бонвæрнон. Ныр уыцы стъалы алы райсом 
185 

дæр æрттивы æмæ фæллойгæнæг дзыллæтæм сиды рухсмæ, хуры- 
скастмæ... ’ 
Арт сыгъдис, рухс кодта лæгæты къуымтæ. Партизантæ æнцад 
бадтысты сæ бынæтты. Фæстагмæ ма Горга бафтыдта йæ ныхасыл: 
— Гъе мах хъысмæт дæр у афтæ. Мах дæр ам баззадыстæм 
фондзæй, фæлæ уæддæр хъуамæ Хабайы-фырты ма ныууадзæм 
æнцад. Лæбурдзыстæм ын йе ’фсæддонтæм æмæ сæ чысылгай куынæг 
кæндзыстæм... Кæд уæм ахæм фæнд зын æххæст кæнæн кæсы, уæд 
уын бар ис Гуырдзыстонмæ ацæуынæн. 
— Ды кæм цæрай æмæ мæлай, мах дæр — уым,— загъта 
Едзиты Угъалыхъ... 
Иу райсом Горга Фæснал æмæ Гæлиаты æхсæн фæндагыл 
бафиппайдта урсгвардйонты къорд. Уыдысты ссæдзмæ æввахс. Йе 
’мбæлттæн бамбарын кодта æмæ тагъд-тагъд аууæтты арæхстгай 
æрхызтысты фæндаггæронмæ. Уым æрцахстой хорз бынæттæ. Урс- 
гвардионтæ æнæмæтæй цыдысты. Сæ раздзог бадт урс бæхыл æмæ 
цатъта фæндырæй, иннæтæ хъæрæй зарыдыстьь. 
Керменистттæм куы ’рбаввахс сты, уæд райхъуыст Горгайы 
хъæлæс: 
— Цæвут сæ! 
Уыцыиу калд сыл ныккодтой партизанты къорд. Баппæрстой 
сыл цалдæр гранаты. Урсгвардионтæ сæмтъеры сты. Салдæтты 
хъæртæ æмæ бæхты тарст уасын схæццæ сты. Æгас ма дзы цы 
цалдæр салдаты аззад, уыдон фæстæмæ фæзылдысты æмæ лидзæг 
фесты. Партизантæн сæ операци куы фæци, уæд ацыдысты сæ 
фидармæ. 
Булкъон Хабайы-фырты маст сыгъдис. Архайдта Горгайы æр- 
цахсыныл. 
Ацы хабæрттæ хъуыста инæлар Вадбольский дæр. Æмæ карз- 
дæр тох кодта керменистты ныхмæ: 
Горгайæн йæ фыды хо царди Охъазты хъæуы, æмæ сын уый 
сусæгæй æрвыста хæринаг, хъусын сын кодта хабæрттæ. Иу бон 
та сæм фæзыид сæ зонгæ фыййау Бæтъо. Бацыд лæгæтмæ, салам 
радта æмæ йæ хордзентæ æрæвæрдта. 
— Гъы, Бæтъо, куыд у хъæуы цард?— афарста йæ Горга. 
— Нæ зонын, цы дын зæгъон,— загъта Бæтъо,— Хабайы-фырт 
æхсæв дæр нал фынæй кæны. Агуры уæ. Адæмы æнцад нал уадзы, 
зæгъут, дам, Горгайы бандæ кæм бады. Кæуыл гуырысхр кæнынц 
хъæуты цæрджытæй, уыдоны æфхæрынц. 
— Æмæ цы зæгъынц адæм?— бафарста фыййауы Угъалыхъ. 
— Цы зæгъынц, куы зæгъай, уæд... Кæд уын уæ бынат исчитæ 
зоны, уæддæр ницы дзурынц. Ататы Никъо фæзынд нæ хъæумæ 
æмæ, дам, дын дæ фæд агуры. Дæ фыды хо мын бафæдзæхста, 
уæ бынат аивут, зæгъгæ. Дæу чи æрцахса, уымæн инæлар Вад- 
больский зæрдæ æвæры... 
Ныххудтис Горга. 
186 

— О, худæг дæм ма кæсæд, Горга. Мæнæ ахæм хъусинæгтæ 
бакодтой знон хъæуты къултыл,— загъта Бæтъо æмæ йæ худысчъи- 
лæй гæххæтт систа. 
Горга гæххæтт райста æмæ йæ хъæрæй бакастис: 
«Гæлиаты приходы цæрджытæ! Уæхи ма ’фхæрын кæнут, раттут 
уе ’взæргæнæг Арсæджы-фырты. Йе ’рцахсынæн нын чи баххуыс 
кæна, уымæн 10 мины æрмæджы æхцайæ. 
Инæлар Вадбольский». 
— Хорз аргъ дыи скодтой, Горга,— бахудт тызмæгæй Едзиты 
Угъалыхъ. 
— О,— йæ сæр батылдта Горга.— Æмæ дæм куыд кæсы, 
Бæтъо, нæ фæсаид Вадбольский йæ дзырд? Радтид 10 мины? 
— Æмæ ацы джиауырты дзырдыл чи ’уузеддьк-- Фæлæ дæу 
æрцахсынæн чи феххуыс кæна, уымæн, чи зоны, раттид... 
— Æмæ ма уæд кæмæ æнхъæлмæ кæсыс? Мæгуыр лæг куы 
дæ, бацамон нæ æмæ дын дунейы æхца,— загъта Горга хъазæгау. 
Бæтъо сагъдауæй аззад. Йæ цæсгом афæлурс, фыр мæстæй 
йæ былтæ базыр-зыр кодтой, стæй фæсус хъæлæсæй сдзырдта: 
— Æмæ æз уæйгæнæг дæн? Куыд мæм сфæрæзтай афтæ 
сдзурын, гормон Горга? 
Фыййау фыр мæстæй йæ лæдзæг къæйдурыл ныццавта æмæ 
федде. Горга ма йæ фæдыл рауад, фæлæ йæм нал æрлæууыд Бæтъо. 
— Дзæгъæлы йæ бафхæрдтай, Горга,— загъта тар æрфыгæй 
Угъалыхъ. 
— Мæнæ диссаг! Æз хъазгæ кодтон, уый та... 
Уыцы изæр партизантæ сæ лæгæты стыр арт скодтой, ба- 
цæуæны лæджыхуызæн быдыргъ ныссагътой, сæхæдæг иугæйттæй 
ацыдысты æндæр бынатмæ. Æмбисæхсæвмæ æввахс керменисттæм 
æрбайхъуыст топпы гæрæхтæ. Горга мæсты худт бакодта æмæ 
загъта: 
— Уый та дын Атайы-фырты архайд. Иу бон æй æмбырды 
марын бæргæ хъуыд... 
Уавæртæ бонæй-бон æвзæрдæр кодтой, тынг тæссаг сси рæс- 
тæг. Æмæ уæд Горга дæр зын фæндæгтыл ахызт Гуырдзыстонмæ. 
Керменисттæ æрæмбырд сты Кутаисы, Уым сын æнæзонгæ ран 
меньшевикон Гуырдзыстоны уыди тынг зын æнæ *хца, æнæ хæ- 
ринагæй... 
Керменистты уæззау уавæр фехъуыста Хуссар Ирыстоны ком- 
мунистон партийы сусæг организаци. Дзадтиаты Алыксандр æмæ 
Санахъоты Матейы хъæппæрисæй сусæг къорды уæнгтæ керменист- 
тæн æрæмбырд кодтой 50 мин сомы. Уыцы æхца керменисттыл 
сусæгæй сæмбæлын кодта Тедеты Къицо. Уæдмæ куыстыбынæттæ 
дæр ссардтой æмæ кусын райдыдтой. Горга дæр кусын райдыдта 
Къалетийы хъæуы ахуыргæнæгæй. Ныр йæ зæрдыл æрлæууыд Аннæ... 
Нудæсæм азы Шкуро Цæгат Ирыстонмæ бырсын куы рай- 
дыдта, уæд Самадалтæ Алагирæй алыгъдысты Гуырдзыстонмæ Тъо- 
187 

неты хъæумæ, йæ фыды ’фсьшæр Заликъойы хæдзармæ. 
Аннæ æдзухдæр агуры исты куыст, иудадзыг у сагъæсхуыз. 
Сыхæгты чызджытимæ хатгай куы ацæуы исты циндзинадмæ, уæд- 
дæр æй уæззау хъуыдытæ цух нæ уадзынц. 
— Аннæ, мæ къона, æдзух дæхимæ цæмæн хъусыс?— бахатыд 
æм иу ахæмы йæ мад.— Æз дæу кары арт уыдтæн. Мæ бон 
нæ уыд æнцад бадын; исты архайгæйæ дæр-иу заргæ кæнæ кафгæ 
кодтон. Æвдæлон рæстæджы ме ’мгæрттимæ нæхи æнкъард кæ- 
нын нæ уагътам. Стæй дæхæдæг дæр афтæ куы уыдтæ, уæд ныр 
цы кодтай? 
— Куы ницы, нана?— загъта чызг, йæхи фæхъæлдзæгдæрхуыз 
кæнгæйæ. 
—. Нæ-æ, Аннæ, нæ мæ асайдзынæ. Кæд, мыййаг, рынчын 
дæ? Дохтырмæ фæдзурын хъæуы... 
— Нæ дæн, нана. Ницы мæ риссьь— барæй кæл-кæлæй ных- 
худт чызг. Мад йæ сæр банкъуыста. Аннæ мидæггаг уатмæ бауад 
æмæ уайтагъд йæ зарын райхъуысти. Уалынмæ æрдæгссыд дуарæй 
мад ауыдта, йæ чызг йæхицæн дзыхæй Шопены вальс цæгъдгæ 
куыд кафыд, уый. 
— Ничи дын ницы рахатдзæн, хæйрæг дæ æмæ хæйрæг,— 
фæлмæн бахудт Нуца, стæй сынтæджы бынæй райста табырджан 
къуымбилы дынджыр цонг æд æлхуый æмæ тыргъмæ рахызт. 
Куыддæр Нуца рацыд, афтæ чызгæн йæ кæнгæ хъæлдзæгдзи- 
над фæцыдæр. Бандоныл æрбадт æмæ та хъуыдыты аныгъуылд. 
Фæстагмæ йе ’мбæхст æвæрæнæй систа, Горга йын фæстаг хатт 
Алагиры цы сызгъæрин къухдарæи балæвар кодта, уый. Йе ’нгуыл- 
дзыл æй бакодта, стæй сусæгæй сдзырдта: 
— Чи зоны, кæм дæ... Кæд дыл исты бæллæх æрцыд уыцы 
хæстыты æхёæв балцыты... Æз та ам мæхицæн хъармы бадын...— 
Æмæ Аннæйы æрфгуытæ фелхынцъ сты, йæ цæсгом ноджыдæр 
фæтардæр, йæ былтæ ризæгау бакодтрй æмæ рустыл, æвзист фæрд- 
гуытау, æртылдысты цæстысыгтæ... 
Раст уыцы рæстæджы кæртæй æрбайхъуыст Заликъойы хъæл- 
дзæг иыхас: «Фæлæуу, фæлæуу! Ныр мæ къухты дæ!» Аннæ йæ 
цæстысыгтæ асæрфта æмæ йæхи чиныджы кæсæг акодта. Уæдмæ 
хæдзары дуар фегом, æмæ Заликъо хъæлдзæгæй уаты скуыси. 
— Ныр ма исты зæгъдзынæ? 
— Цæй тыххæй? 
— Æдзух постхæссæджы фæфæрсыс, ныр мæнæ уыныс?— загъ- 
та Заликъо æмæ йæ дзыппæй систа ^ыстæг.— Уыныс?! 
А.ннæйы зæрдæ куыддæр сгуыпп-гуыпп кодта, фæцæйуадис За- 
ликъойы размæ, фæлæ йæхиуыл фæхæцыд æмæ загъта: 
— Сайыс. Уый та дæхи хъуыдыгонд митæ сты... 
— Цы?!— æрбамæсты Заликъо.— Æмæ æз ахæм фæливæг 
дæн?— Æмæ Аннæмæ хæстæгдæр басанчъех кодта.— Мæнæ ма 
кæс!.. Кæй фыст у? 
т 

Аннæ Горгайы къухфыст куы ауыдта къонвертыл, уæд фыр 
цинæй йæ буар ныддыз-дыз кодта, йæ цæстытæ æнахуыр æрттывд 
фæкодтой æмæ, фæлæбурон, зæгъгæ, куыд ахъуыды кодта, афтæ 
Заликъо писмо йæ дзыппы авæрдта æмæ мæстæймарæгау загьта: 
— Гъы, генацвале, куыд у? 
Аннæ цы загътаид, уый нал зыдта, фæлæ йын Заликъо йæхæ- 
дæг феххуыс кодта: 
— Дзæбæх куы нæ скафай, уæд фыстæг дæ цæст дæр нал 
фендзæн! 
— Æмæ кæд афтæ у,уæд иумæ!— фæцырд ис Аннæ, Заликъойыл 
фæхæцыд æмæ уаты къуымты къинтаури кафыныл схæцыдысты. 
Хъæлдзæг уынæр Нуцайы хъустыл куы ауад, уæд хæдзармæ 
, батагъд кодта. Кафджытæм бакæсгæйæ джихауæй аззад, стæй 
сæм бадзырдта: 
— Уый цæй фæдыл сты, мæ къонатæ, уæ кафт æмæ уæ хъæл- 
дзæг худт? 
Уыцы бонæй фæстæмæ Аннæйы зæрдæйы фыццагау райхъал 
циндзинад. Иу цалдæр боны фæстæ Горга райста Аннæйы писмо. 
Бакаст æй, стæй йе ’рфгуытæ бæрзонд систа, йæ мидбылты бахудт 
æмæ загъта: 
— Цы фæнды фæуæд: атæхын хъæуы мæ бæлонмæ... 
Иу цалдæр боны фæстæ Горга дыууæ ’мбалимæ ацыди Тъоне- 
ты хъæумæ. Уазджытыл райдзастæй сæмбæлдысты фысымтæ. Дык- 
каг бон бинонтæн æмбæрстгонд æрцыд^ чи ’рбацыд, уыдон ус 
курыны фæндагыл кæй сты, уый. Нуца рагæй æмбæрста, чызг 
æмæ лæппуйы æхсæн цы уарзондзинад уыд, уый. Мад æнхъæлмæ 
кастис хуыздæр рæстæгмæ, фæлæ гæнæн нал уыд æмæ сразы. 
— Афтæ фæуæд,— загъта Нуца,— райсом хъуамæ ацæуой 
аргъуанмæ æмæ хъуыддаг арæзт æрцæуа, куыд æмбæлы, афтæ... 
Заликъо Горгайæн бамбарын кодта хъуыддаг. Горга бахудти 
æмæ загъта: 
— Заликъо, мæ хур. Рæстæг цавæр у, уый зоныс, æмæ нын 
ахæм хъуыддæгтæн фадат нæй. Иннæмæй та бахатыр кæн, фæлæ 
æз коммунист дæн æмæ аргъуанмæ ацæуынмæ ницы бакæндзы- 
нæн. Курын дæ, æмæ мæ ныхмæ ма ныллæуу. Исты амалæй сразы 
кæн Нуцайы нæ хъуыддаг æнæ аргъуанæй ахицæн кæныныл... 
Нуца ницы хуызы разы кодта чындзæхсæв æнæ аргъуыдæй 
саразыныл. Гæнæн куы нал уыд, уæд сауджыны æрбахуыдтой сæ 
хæдзармæ. Горга Аннæимæ сауджыны раз куы æрлæууыд, уæд йæ 
худын тыххæй урæдта, афтæмæй хъуыддаг «æгъдауыл» конд æрцыд. 
Æвдæм сæр 
1920 аз. Мартъийы мæй. Мит атад, ралæууыд диссаджы 
уалдзæг. Æхсæрдзæнтæ æмæ ивылд дæттæ сæрсæргæнгæ згъорынц 
кæмтты. Хур тавы йæ фæлмæн тынтæй. Базмæлыд кæрдæг. Ныр 
189 

керменисттæ къордгæйттæй æфцгуытыл фæстæмæ здæхын райдыдтой 
Цæгат Ирыстонмæ. 
Уæрæсейы ’рдыгæй Ирыстонмæ æввахсæй-æввахсдæр кæнын 
райдыдта тыхджын Сырх Æфсад. Семæ — С. М. Киров æмæ 
С. Орджоникидзе. Ныр урсгвардион афицертæ хорзау нал уыдысты, 
сæ быны дон бацыд. Ирыстоны ноджы тыхджындæр архайын рай- 
дыдтой керменистты къордтæ. Знæгтæ цæф сырдау цыдысты фæс- 
тæмæ. 
Урсгвардионтæн сæ ныхмæ сыстадысты æфхæрд фæллойгæнæг 
адæм, кæм сыл хæст кодтой, уым сæ дæрæн кодтой. Размæ бырста 
Сырх Æфсад. Урс инæлæртты, булкъонты минас кæнынмæ нал 
æвдæлди, фæлæ сæ сæр сæ кой сси. 
31-æм мартъийы Ирыстоны коммунисттæ æмæ Сырх Æфсад 
сæмбæлдысты сæ кæрæдзийыл. Дзæуджыхъæу сыгъдæггонд æрцыд 
знæгтæй æмæ йæ сæрмæ æнустæм сфæйлыдта сырх тырыса. Фæл- 
лойгæнæг адæм бавнæлдтой сабыр цард аразынмæ, сæ хъæдгæмттæ 
дзæбæх кæнынмæ. 
Горга кусын райдыдта Чырыстонхъæуы, Дыгуры окрæххæстко- 
мы. 1922 азы ивд æрцыд Дзæуджыхъæуы окрæххæсткоммæ, мид- 
хъуыддæгты хайады сæргълæууæгæй. 1923 азы партийы обкомы 
уынаффæмæ гæсгæ уый кусын райдыдта Цæгат Ирыстоны облæсты 
милицæйы хицауæй. 
Кæд Советон хицаудзинад бонæй-бон фидардæр кодта, уæддæр 
хъæдты æмæ фæскъуымты архайдтой алыхуызон бандæтæ, стыгъ- 
той æмæ мардтой фæллойгæнæг адæмы, истой сын сæ бæхтæ, 
сæ фосы рæгъæуттæ. Иу ахæм стыр бандæ, фæндзай адæймагмæ 
æввахс, бадтис Змейкæйы хъæды. Уыдон скъæрдтой фæллойгæн- 
джыты фосы рæгъæуттæ суанг Лескенæй дæр. Куы-иу æрталынг, 
уæд хъæуæй хъæумæ нæ уыд æдасæй ацæуæн. Горгайæн хæсгонд 
æрцыд, цæмæй уыцы бандæ æрцæуа дæрæнгонд. 
Уыд июны мæй. Горга рагацау сбæрæг кодта, æвзæргæнджытæ 
кæцы ран бадынц, цавæр адæм сты æмæ сæм цы хъарутæ ис, 
уыдон. Иу райсом фæсидти йæ хæдивæгмæ æмæ йын загъта, цæмæй 
ма къорды гæрзифтонгдзинадмæ ноджы дæр æркæса. Бамбарын 
сын кæна, цæмæй, куыд ничи сæ базона, афтæмæй æрæмбырд 
уой Бехъанмæ. 
Æхсæвæй дзæвгар куы рацыд, уæд Горга йæ хæдивæгимæ 
æрхæццæ нысангонд бынатмæ. Уым, бæлæсты астæу, æрæййæфта, 
сгæрстмæ чи цыд, уыдон æмбырдæй. Цыбырæй сын бамбарын кодта, 
сæ размæ цы ахсджиаг хæс æвæрд ис, уый. 
Æмбисæхсæвæй рацыдаид иу сахаты бæрц, афтæ къорд фæ- 
раст йæ хæс æххæст кæнынмæ. Арв уыд сыгъдæг. Цъæх уæлдæфон 
гауызыл стъалытæ тыбар-тыбур кодтой æвзист мæйы алыфарс. 
Дуне уыд æнцад, æрмæст-иу уæлдæф хатгай йæ уылæнты æрба- 
хаста куыйты рæйыны хъæр. Барджытæ æнæ уæлдай уынæрæй 
190 

цыдысты кæрæдзийы фæдыл. Алчидæр хъуыды кодта, Щ хæс æй 
куыд хуыздæр сæххæст кæнын хъæудзæн, ууыл. 
Бон дзир-дзур кæнын куы райдыдта, уæд къорд бахæццæ 
Змейкæйы хъæды кæронмæ. Иу дзæвгар бацыдысты бæлæсты 
’хсæн, стæй иу æрдузгонды æрфистæг сты. Цалдæр лæджы къухы- 
даргæ пулеметтимæ баззадысты бæхты раз, иннæтæ ахæлиу сты, 
се ’хсæн фынддæсгай санчъехты бæрц куыд уыдаид, афтæ æмæ 
размæ цæуын райдыдтой нысангонд бынатмæ. Хъæд уыд тар æмæ 
æнæ уæлдай змæлд. Сæуæхсид хурыскæсæны куы ссыгъд, уæд 
сабыргай райхъал сты мæргътæ æмæ зарын байдыдтой алыхуызон 
æвзагæй. 
Горга бамбарын кодта, нысангонд бынатмæ кæй фæхæстæг 
кæнынц уый, æмæ ныр гæрзифтонг адæм арæхстгайдæр цæуын 
райдыдтой гуыбыр-гуыбырæй. Иу дзæвгар куы бахъуызыдысты, 
уæд Горгайы хъустыл æрцыд цæйдæр къæрццытæ. Æрæлхъывтой 
сæхи æмæ топпæргъæвдæй, змæлын кæцæй цыд, уырдæм скодтой 
сæ каст. 
Цалдæр минуты фæстæ иу дынджыр бæласы кæлдымы фæ- 
стейæ сзындис хъуынтъыз сæр. Горга ныллæг хъæлæсæй бахудтис 
æмæ бадзырдта йæ хæдивæгмæ. 
— Уый та дын нæ абырæг. 
— Куыд æм ныллæууыдтæ æнæ фехсгæйæ?— бафарста йе 
’мбал. 
— Гæнæн нæй, фембæлдзыстæм ма йемæ. 
Арс слæууыдис йæ фæстæгтыл, арафæлгæс-бафæлгæс кодта, 
басмыстытæ кодта, стæй йæхи азылдта æмæ иуварсырдæм ацыд 
рауæз-бауæзгæнгæйæ сабыргай. 
— Ам уал нæ фæллад суадзæм,— загъта Горга æмæ сбад- 
тысты. 
Уыдаид иу-дыууадæс сахаты. Горгамæ гæсгæ ныр дард нал 
уыд æвзæргæнджыты бадæн. 
— Æз архайын, цæмæй ма ’рцæуа æнæхъуаджы тугкалд,— 
дзырдта йе ’мбæлттæн.— Ныр у сихорафон. Арт кæнын сæ хъæу- 
дзæн, хъæды сæрмæ фæзындзæн фæздæг. 
— Уый хорз æрхъуыды у,— загъта хæдивæг. 
Æфсæддонтæн æмбæрстгонд æрцыд хъуыддаг, æмæ се ’ппæт 
дæр дардтой сæ цæст алырдæм. Тар хъæд уыд тызмæгхуыз. 
Ранæй-рæттæй" хъуысти мæргъты уасын. Иу сахаты фæстæ кæ- 
цæйдæр æрбайхъуыст фæрæты къупп-къупп. Уалынмæ комы ар- 
фæй дынджыр бæлæсты сæрмæ фæзынд фæздæг дæр. 
— Уыныс?— сдзырдта Горга. 
— Уынын. 
— Гъе уым бадынц æвзæргæнджытæ. Æгæр дард ма сты, 
бацæуын ма нæ хъæуы иу версты æрдæг, стæй уæд архайдзыстæм. 
Къорд фезмæлыд йæ бынатæй, цыбыр рæстæгмæ баввахс сты 
æвзæргæнджытæм, хъуысын сæм райдыдта сæ ныхасы уынæр дæр. 
191 

Æфсæддонтæ та ногæй æрынцадысты æмæ æнхъæлмæ кастысты 
дзырдлæвæрдмæ. Горга иу чысыл ахъуыды кодта, стæй йæ кæрæ- 
бин систа, сласта йæ маузер, сыхæлдта йæ гранаттæ æмæ сæ 
æрæвæрдта йæ хæдивæджы раз. 
— Цы кæныс, Горга, уый?!— дисгæнгæ бафарста хæдивæг. 
— Хæстыты рæстæджы бирæ туг ныккалд, бирæ адæм фе- 
сæфт. Уыдонæн сæ фылдæр хай — дзæгьæлы. Ныр хæстон заман 
нал у, нæ нысан адæмы цæгъдын нæу, фæлæ, чи рæдийы, уыдоны 
раст фæндагыл саразын. 
— Æмæ? 
— Сымах ам æнхъæлмæ кæсут, æз сæм комкоммæ бацæудзыкæн 
ронбæгъдæй æмæ кæд, æнæ туг ныккалгæйæ, ссариккам иумæйаг 
æвзаг. 
— Æрра сдæ? Амардзысты дæ! 
— Гъемæ топпы хъæр куы фехъуыса, уæд сымах дæр рай- 
дайут архайын. Дæ цæст нæм дар. 
Горга ма иу чысыл бабырыд, стæй кæсы, æмæ дыууæ цæд- 
джинаджы бын арт æндзары иу лæг, æртæйæ цæттæ кæнынц 
къустæ æмæ кæрдзын. Иннæтæй чи йæ хæцæнгæрзтæ сыгъдæг кæ~ 
ны, чи та нымæтыл йæхи ауагъта уæлгоммæ. Кæй уыдта, уыдон 
банымадта æмæ уыдысты иу-ссæдзмæ æввахс. Ныр Горга сыстад, 
комкоммæ бацыд æвзæргæнджытæм æмæ сæм дардæй бахъæр код- 
та: 
— Уæ бонтæ хорз, фæрныг адæм! 
Горгайы чи зыдта, уыдон фæлæбурдтой сæ хæцæигæрзтæм 
æмæ схъæр кодтой. 
— Дæ къухтæ уæлæмæ сдар! 
— Æрбакæсут, мæ хуртæ, хæцæнгæрзтæ мæм нæй,— æмæ сæм 
бацыд хæстæгдæр.— Цæмæй тæрсут: æз иунæг, сымах бирæ. 
— Æз дæ зонын, Горга,— загъта йæ фондзæхсток æр^адзгæйæ 
иу ацæргæ лæг,— иунæг кæй нæ уыдзынæ, уый дæр æмбарын. 
— Загъд кæнынмæ уæм не ’рбацыдтæн, мæ хуртæ,— бахуд- 
гæйæ загъта Горга,— стонг фæндаггон лæг дæн æмæ мæ, зæгъын, 
кæд истæмæй суазæг кæниккат. 
— Уый тыххæй не ’гъдау кæ фехалдзыстæм,— загъта та уьщы 
ацæргæ рихиджын æмæ . кæстæрмæ ацамыдта йæ цæстæй. Уый 
æртыкъахыг фынгыл æрæвæрдта къуыдыр бтх дзидзайы кæрдих- 
тæ, цæхх æмæ кæрдзын.. Уым чи лæууыд, уыдонæй ма баззад 
азд адæймаджы, иинæтæ æд хæцæнгæрзтæ ацыдысты иуварс. Бав- 
нæлдтой фьшгмæ, стæй Горга загъта: 
- Бахатыр кæн, хистæр, ды мæ зоныс, фæлæ дæм æз та 
цы номæй дзурон? 
. — Мæхæма^т у мæ ном. 
— Гъемæ бузныг, амондджыи у, фæлæ иыр ам куыд у уæ 
уавæр æмæ дарддæр куыд хъавут цæрынмæ? 
192 

Мæхæмæт исдугмæ ницы сдзырдта, хъуыдыты аныгъуылд, стæй 
Горгамæ хин каст бакодта æмæ йæ бафарста: 
— Куыд у нæ уавæр, стæй дарддæр куыд цæрдзыстæм, уый 
ды хуыздæр зондзынæ? 
— Кæд уæ, Мæхæмæт, мæ фæнд базонын фæнды,— дзырдта 
Горга,— уæд мæм байхъусут. Зонут, Советон Уæрæсе цæййас у, 
уый, нæ Ирыстон та — фурды тъепа. Уæд сымах фæндзай адæй- 
магæй цы бакæнынмæ хъавут? 
— Уæдæ æз разы дæн дæ ныхасыл,— загъта хъæрæй Мæхæмæт, 
Ныр иннæтæ дæр æрбалæууыдысты хæстæгдæр. 
— Ацæут уæ бинонтæм æмæ уæ хæдзары куыстытæ кæнут... 
— Куыд нæ ныццæгъдат, афтæ?— æрбаппæрста чидæр мæ- 
стыгæрæй йæ дзырд. 
— Раст нæ хъуыды кæнут, мæнæ хорз адæм. Советон хицауа- 
дæн йæ хæс у, рæдигæ чи кæны, уыдоны раст фæндагыл сара- 
зын. Цæгъдгæ уæ куы кæниккам, уæд ныртæккæ уæ алфамблай 
æд пулеметтæ лæууы сæдæ æфсæддоны. Ма рæдиут, уæхи раттут. 
Адæм хъуыдытыл фесты, алкæй дæр фæндыди йæ уарзон би- 
нонтæм, йæ сыхбæстæ, йе ’фсымæртæ æмæ йæ хæлæрттæм æрыз- 
дæхын, йæ хæдзары куыстытæм бавналын. 
Уæдæ æз разы дæн дæ ныхасыл,— загъта хъæрæй Мæхæмæт, 
сыстад, йæ фондзæхстон æриста уæхскæй æмæ иуварс æрлæууыд.— 
Мемæ чи цæуы, уыдон ардæм рахизæнт. 
Сабыргай цæуын байдыдтой æмæ баисты æртындæс, иннæтæ 
сæ бынæттæй нæ фезмæлыдысты. Ныр Горга дæр сыстад, чи нæ 
сразы, уыдоныл йæ цæст ахаста, стæй сын загъта: 
— Мæ ныхас раст кæй у, уый фехъусдзыстут. Æмгъуыд уын 
дæттын дыууæ къуырийы, уæдмæ бархийæ йæхи чи нæ радта, уымæн 
та йæ тæригъæд йæхи. Ныр хæрзбон ут... 
Æртыккаг бон, кæй суæгъд кодтой, уыдон Змейкæйы хъæдмæ 
ацыдысты æмæ фехъусын кодтой, Горга йæ ныхас кæй нæ фæ- 
сайдта, уый. Дыууæ къуырийы æмгъуыдмæ æвзæргæнджытæ, цып- 
парæй фæстæмæ, бархийæ радтой сæхи. Бандæ фехæлд, банцады- 
сты давджыты æмæ стигъджыты хъуыддæгтæ... 
1924 азы Горга æвæрд æрцыд Ирыстоны ОГПУ-йы хайады 
сæргълæууæгæй. Горга бон дæр æмæ æхсæв дæр хъуыды кодта 
æмæ архайдта, цæмæй фæллойгæнæг адæмы æхсæн фидаргонд æр- 
цыдаид Советон хицаудзинад. 
Ирыстоны фæллойгæнджытæ Горгайы йæ хъæбатырдзинады 
тыххæй бирæ уарзтой æмæ йыл скодтой кады зарæг... 1928 азы 
Горга æрвыст æрцыд Мæскуымæ марксизм-ленинизмы курсытæм. 
1930 азы кусын райдыдта Советон Цæдисы Зæххыты Министрады 
бæрнон инструкторæй, уый фæстæ партийы Центрон Комитеты 
уынаффæмæ гæсгæ ахуыр кæнынмæ нысангонд æрцыд Сырх профес- 
сурæйы институты экономикон хайадмæ. 
13 Дыууæ уаиауы 
193 . 

Ныр Горга зæрдиагдæрæй бавнæлдта йæхиуыл кусынмæ. Но- 
джы тынгдæр бамбæрста, ахуыргонддзинад царды фæндаг кæй у, 
уый. Арæх уыд землячествойы; æххуыс кодта, йæ райгуырæн бæс- 
тæйæ Мæскуымæ ахуыр кæнынмæ чи цыд, уыдонæн. 
Æмбæлдис йæ революцион тохы разамонæг хæлар Серго Ор- 
джоникидзеимæ дæр. Æрхъуыды-иу кодтой Ирыстоны хæстытæ. 
Уым Горга ноджы хæстæгдæр базонгæ ис кæсгон номдзыд парти- 
занты раздзæуæг Бетал Колмыковимæ, уæд уый куыста Кæсæг- 
Балхъары обкомы секретарæй. Базонгæ ис Украинæйы коммунис- 
тон партийы Центрон Комитеты секретарь Коссиоримæ дæр. Уыцы 
номдзыд революционертæ æмæ зындгонд партион разамонæг кус- 
джытимæ фембæлдтытæ Горгайæн тынг æххуыс уыдысты йæ ахуыры 
æмæ дарддæры куысты. 
1933 азы, цæмæй колхозтæ сфидар уой, куыст æнтыстджындæ- 
рæй цæуа, уый тыххæй Центрон Комитет рахаста МТС-ты полит- 
хайадтæ саразыны уынаффæ. УК-мæ фæсидтысты Горгамæ дæр 
æмæ йæ^фарстой: 
Цæй, æмбал Арсæджы-фырт, кæдæм дæ арвитæм полит- 
хайады хицауæй? 
— Кæдæм?— бахудт Горга.— Мæ райгуырæн бæстæм. Ирыс- 
тонмæ... 
Изæрæй Горга æрбацыд сæхимæ уæлдай хъæлдзæгдæрæй, æмæ 
йæ Аннæ афарста. 
— Цыдæр хорздзинад дыл æрцыд: афтæ хъæлдзæг никуы вæй- 
йыс? 
— Хорздзинад, мæ хур, хорздзинад! Æртæ боны фæстæ мæ 
райгуырæн бæстæм цæуын, Дыгуры районы МТС-ы политхайады 
сæрдарæй кусдзынæн. 
*** 
Февралы кæронмæ Горга уыд Чырыстонхъæуы, кусын райдыдта 
МТС-ы политхайады хицауæй. 
Æрхæццæ рагуалдзæг. Горга æрæмбырд кодта МТС-ы куы- 
джыты, фæхъуыста сын сæ ныхæстæм уалдзыгон куыстыты тыххæй, 
йæхæдæг дæр фæдзырдта, цы хорз ныхæстæ, цы хорз фæндтæ 
загътой, уыдон иууылдæр сæххæст кæнын кæй хъæуы, уый тых- 
хæй. 
МТС-ы трактористтæ æрлæууыдысты сæ куысты уæлхъус, 
фæлдахын райдыдтой Сылтаныхъы сойджын зæхх. Горга æппынæ- 
дзух йæ хъус дардта куыстмæ, æмбырды цы хъуыддæгтыл фæ- 
ныхас кодтой, уыдон царды куыд æххæстгонд цæуынц, уымæ. Уал- 
дзыгон куыстытæ афтæ арæзт æрцыдысты, æмæ зæхх хуымгонд 
æмæ тыд æрцыд нысангонд афонæй дæс боны раздæр. 
Цæмæй адæмы æхсæн политикон æмæ хъомыладон куыст 
хуыздæр цыдаид, уый тыххæй политхайады цæуын райдыдта бирæ- 
тиражон газет «Керменист». 
194 

Иу изæр Горга йæ куыстæй фæцæйцыд йæ хæдзармæ. Ныхас- 
мæ куы бахæццæ, уæд ын зæронд лæгтæ раарфæ кодтой. 
— Немæ иу чысыл нæ абадис?— сдзырдта йæм зæрæдтæй иу. 
Горга, мæхи зæрды дæр афтæ уыд, зæгъгæ, æрбадт семæ. 
— Куырд, дам, куырдыл ахуыр кæны. Сымах, нæ хистæртæ, 
фæлтæрдджын адæм стут,— дзырдта Горга.— Рувын афон æр- 
хæццæ кæны, æмæ уыцы куыст куыд хуыздæр сæвæрæн ис? 
Ныхасы бадджытæ иу чысыл ахъуыды кодтой, стæй зæронд 
Хамырзæ загъта: 
— Цæвиттон, Горга, куыст йæ афон æмæ нывыл конд куы 
нæ цæуа, уæд бирæ пайда нæ дæтты... 
Æмæ фæдзырдтой сæ хъуыдытæ, сæ фæлтæрддзинады тыххæй. 
Разамонæг кусджытæй бирæтæ дзырдтой, магусаты тыххæй 
кæнын хъæуы куыстмæ, зæгъгæ. Фæлæ Горга уыдонимæ нæ разы 
кодта. Уый сын дзуапп лæвæрдта: 
— Нырма колхозонты æхсæн ис, зыгъуыммæ зондахаст кæмæ 
ис, ахæмтæ, æмæ сымах куыд зæгъут, афтæ куы бакæнæм, уæд 
уыдонæн сæхи куыст дæр раппæлинаг нæ уыдзæн, стæй ахæм 
ми рæстзæрдæ колхозонтæй дæр бирæты зæрдæмæ нæ фæцæудзæн. 
Фæлтау афтæ бакæнæм, æмæ уыцы магусатæ сæхиуыл куыд æрху- 
дой. Уый тыххæй мæн фæнды райсом изæрæй хъæуы хистæрты 
æрæмбырд кæнын æмæ зæрæдты бригад саразын. 
— Æмæ куы нæ сразы уой, уæд та? 
— Уый мæ бар уадзут,— дзуапп сын лæвæрдта Горга. 
Иннæ бон айхъуыст хабар, изæры хъæуы хистæртæн клубы 
æмбырд уыдзæн, ныхас кæндзæн Арсæгты Горга, зæгъгæ... 
Къух бакæнæн нал уыд клубы. Ныхасы бар радтой Арсæ- 
джы-фыртæн. 
Адæм нымдзæгъд кодтой. Горга куы сыстад, уæд фæсабыр сты. 
— Нæ кадджын хистæртæ,— райдыдта Горга,— сымах уæхæ- 
дæг фæзæгъут, фæззæг уалдзæджы фæллойæ хъæздыг вæййы, 
зæгъгæ. Æмæ уый раст у. Гъемæ ныртæккæ у бæркадджын фæз- 
зæджы бындур æвæрæн рæстæг — рувæнтæ. Цæрæнбонты сымах, 
нæ буц хистæртæ, уæ дæсны куысты фæлтæрддзинад лæвæрдтат 
фæлтæрæй-фæлтæрмæ, уæ æнувыд куыстыл амидин кодтат кæстæр- 
ты дæр. Мах дæр уæ абон уый тыххæй æрæмбырд кодтам. Кæстæр- 
тæ хистæртыл ахуыр кæнынц. Мах фæнды ацæргæ адæмæй сæр- 
магонд бригæдтæ куы саразиккам, уый. 
— Хорз фæнд уæм ис, мæ хур Горга,-^ иу чидæр æм ба- 
дзырдта залæй. 
Ныхасы бар ракуырдта зæронд Хамырзæ, размæ рацыд, йæ 
худ систа æмæ загъта: 
— Хорз адæм, ныртæккæ рувыны куыетытæ сæ тæмæны хъуамæ 
бацæуой. Махæн та нырма нæ хъару не уæнджы ис. Гъемæ иуфарс 
куыд хъуамæ лæууæм куыстæй! Куыст — мард, адæймаг — æгас. 
Æз разы дæн Горгайы фæндоныл. 
195 

— Мах дæр разы стæм!— райхъуыст залæй. 
Зæрæдты бригæдтæ бавнæлдтой кусынмæ. 
Хуымтæ рывд æрцыдысты æмгъуыдæй раздæр. 
Фæззæджы колхозонтæ афоныл æрæмбырд кодтой хъæздыг 
бæркад. Хъæуы хистæртæн сæ бæркадджын исбонæй арæзт æрцыд 
хоры бæрæгбок. Куывды сæ арфæйы нуазæн радтой Горгайæн. 
Уый сыстад, адæмыл худæндзастæй афæлгæсыд, стæй фæлмæн хъæ- 
лæсæй загъта: 
— Арфæ уын кæнын, нæ буц хистæртæ! Уæ ныфс æмæ уæ 
хъаруйыл иæ бацауæрстат. Уæ уалдзæджы иузæрдион фæллойæ 
хъæздыг фæззæгыл сæмбæлдыстут. Куывдты æмæ циндзинæдты 
бадут. Мах стæм уæ кæстæртæ æмæ уык уæ куысты дæсниад, 
уе ’нтыстыты фæлтæрддзинад фидæнмæ хæсдзыстæм кад æмæ на- 
мысимæ... 
Афæдзы фæстæ Горгайы акодтой кусынмæ Коммунистон пар- 
тийы Цæгат Ирыстоны обкоммæ... 
1937 азы Арсæгты Горгайыл алы хахуыртæ фæкодтой адæмы 
знæгтæ, æрцахсын æй кодтой, æмæ сыгъдæгзæрдæ коммунист фе- 
сæфт рæстæй. Фæлæ фæллойгæнæг адæм никуы рох кодтой сæ 
уарзон революционер æмæ зынгæ æхсæнадон кусæджы. 
Горгайæн йæ рæстдзинад куы сбæрæг, уæд Гæлиаты приходы 
цæрджытæ сæ колхоз скодтой уый номыл æмæ йыл дзыллæтæ 
1925 азы цы хъæбатырдзинады зарæг скодтой, уый та ногæй ный- 
йазæлыд кæмттæ æмæ быдырты. 
*** 
Хуымæтæджы-иу иæ бакодтой фыдæлтæ, фыды фарн мæрд- 
тæм нæ цæуы, зæгъгæ. Аннæйы зæрдæ нæ асаст. Ленинон пар- 
тийы æнæихсигæ хъару йæ фæцудын нæ бауагъта зын сахат. Зæр- 
диагæй фæллой кодта, афтæмæй ахуыр кодта медицинон инсти- 
туты изæрон хайады æмæ йæ каст фæци. Йе ’ртæ лæппуйы æмæ 
йæ чызджы дæр сæвæрдта раст фæндагыл. 
Горгайæн йæ хистæр фырт Хъазыбег астæуккаг скъолайы 
фæстæ ахуыр кæнынмæ бацыд Цæгат Ирыстоны медицинон инсти- 
тутмæ. 
Мад йæ фыртæн æдзухдæр фæдзæхста: 
— Цытджын Ленин фæсивæдæн фæндаг скодта рухс цардмæ, 
ахуырмæ æмæ йын йæ сидт дæ зæрдыл дар. Де ’взонджы рæс- 
тæджы хорзæй дæ къухты цы бафта, уый уыдзæн дæ цардамон- 
ды райсомы хъысмæт. Кус, зындзинæдтæй макуы фæтæрс. Дæ 
фыды ном сыгъдæгæй дар æдзухдæр, бæзз фыртæн дæ райгуырæн 
бæстæйæн. 
Мады ныхæстæ лæппуйы зæрдæмæ хызтысты арф, ахуыр код- 
та хорз, схызти цыппæрæм курсмæ. 
196 

Изæрæй-иу Хъазыбег стъолы уæлхъус куы бадт фæлварæнтæм 
цæттæ кæнгæйæ, уæд-иу æм Аннæ каст æмæ хинымæр дзырдта: 
«Сыгъдæгæй дæр йæ фыды халдих, цæсгомæй дæр, йе ’рфгуытæ 
дæр æмæ суанг йæ рихитæ дæр...» 
1941 аз. Фашистон æфсæдтæ æрбабырстой нæ райгуырæн бæс- 
тæм. Сау мигътæ æмбырд кодтой нæ Цæдисы сæрмæ. Адæм цы- 
дысты сæ сæрибар цард хъахъхъæнынмæ хæсты быдырмæ. Знаг 
бырста размæ, сыгъта нын нæ дзаджджын быдыртæ, нæ хъæутæ, 
нæ горæттæ, æгъатырæй мардта советон адæмы, суанг ма зæронд 
лæгты дæр, сывæллæтты дæр. Хъазыбеджы ма институт каст фæу- 
ынмæ хъуыдис афæдз, фæлæ иу изæр Аннæйы размæ бацыд æмæ 
йын загъта: 
* — Нана, дæ ныхæстæ дын дарын мæ зæрдыл. Нæ Фыдыбæстæ 
ис уæззау уавæры, бахъуыдтæн æз дæр æмæ цæуын æфсадмæ... 
Аннæ йæ бынатæй сыстад, иу дзæвгар æм фæкасти, стæй йын 
фидар хъæлæсæй загъта: 
— Раст зæгъыс, мæ хъæбул. Бузныг. Æгаддзинад ма ’рхæсс 
дæ сæрмæ!.. 
Орджоникидзейы æфсæнвæндаджы станцæйы адæм æмызмæлд 
кодтой. Мадæлтæ æмæ фыдæлтæ сæ хъæбулты фæндараст кодтой 
хæцæг æфсадмæ, фашистон æрдонгты ныхмæ, сæ Фыдыбæсты сæ- 
рибардзииады сæраппонд. Аннæ дæр йæ фыртæн куы ахъæбыс 
кодта, уæд загъта: 
— Уæлахиз у. Дæ хорзы хабæрттæ нæм хъуысæнт! Дзæбæ- 
хæй-иу æрбаздæх. 
Сæ разы лæууыдысты Хъазыбеджы кæстæртæ дæр: Спартак, 
Домбай æмæ Шурæ. Уыдонæн адæммæ гæсгæ сæ зæрдæтæ уын- 
гæг кодтой, фæлæ-иу сæ мадмæ куы бакастысты, уæд-иу сæхиуыл 
фæхæцыдысты. 
Поезд уæззау ныуулæфыд æмæ араст. Аннæ дзырдта: 
— Фæндараст фæут, фæндараст. Уæлахизæй нæм æрбаздæхут... 
Бирае зын рæтты бахауд Фыдыбæстæйы хæсты бонты Хъазы- 
бег. Арæх-иу фæкомкоммæ мæлæтимæ, фæлæ дзы никуы фæтарст. 
Лæвæрд ын æрцыд æхсæз хæрзиуæджы. Ныртæккæ коммунист Хъа- 
зыбег у медицинæйы службæйы дæлбулкъон. Йæ ахуыр дæр æр- 
дæгыл нæ ныууагъта: 1961 азы каст фæцис хæстон-медицинон 
академии. Ныртæккæ кусы демократон Германы советон æфсæддон 
госпиталтæй иуы. 
Хъазыбеджы кæстæр æфсымæр Спартак дæр сси дæсны аг- 
роном. Стæй æнтыстджынæй каст фæцис аспирантурæ æмæ ныф- 
фыста кандидатон диссертаци. 
Домбай уæлдæр скъола каст нæ фæци. Уый кусынмæ бацыд 
мотортæ цалцæггæнæн заводмæ æмæ у дæсны зырнæйзилæг. Иу 
æмæ йын дыууæ хатты лæвæрд не ’рцыд кады грамотæтæ йе 
’нтыстджын куысты тыххæй. 
197 

Горгайы кæстæр зæнæг Шурæ дæр каст фæци Цæгат Ирыс- 
тоны мединститут æмæ æнтыстджынæй кусы дохтырæй. Аннæ, Гор- 
гайы иузæрдион къай æмæ хорз æмбал, рацыд пенсийы, фæлæ 
ма ныр дæр рæстæгæй-рæстæгмæ акусы дохтырæй. 
Ленинон партийы фæндагыл раст чи лæууы, иузæрдионæй чи 
кусы, уыдон амонд хъуаг не сты. Йæ цардæй нæ хъаст кæны 
Аннæ дæр. Йæ цоты цот йæ алы фарс куы ’рбамбырд вæййынц, 
уæд йæ цæсгом хурау барухс вæййы. 
Амондджын сты намысджын революционер Арсæгты Горгайы 
байзæттæгтæ. Æмæ сæ чи зоны, уыдон хуымæтæджы нæ фæзæгъынц: 
«Фыды фарн уæлæуыл зайы»... 
1964—65 азтæ. 

СÆРГÆНДТÆ 
ФÆЗМИНАГ ХИСТÆРЫ ЦÆСГОМ — Айларты Измаил 3 
СТЪАЛЫТÆ НÆ БАМЫНÆГ СТЫ. Уацау .7 
ГОРГАИЫ ФÆНДÆГТÆ. Документалон-аивадон уацау • • • 121 

Литературно-художественное издание 
Казбек Тимофеевич Казбеков 
ДВЕПОВЕСТИ 
Редактор С. 3. Хуеаев 
Художник В. С. Кусаев 
Художественный редактор В. А. Биджелов 
Технический редактор В. В. Гаврина 
Корректор Т. А. Казбекова 
ИБ № 2165 
Сдановнабор10.04.91.Подписанокиечати1в.07192.Форматбумагив0х84 ’/ ю.Бум. 
офс. № 2. Гарн. шрифта литературная. Печать офсетная. Ус л. п. л. 11,62. Усл. кр.-отт. 11,73. 
Учетно-изд. листов 13,03. Тираж 2000 экз. Заказ № 166. С 77. 
Издательство «Ир» Государственного комитета Северо-Осетинской ССР по делам 
издательств,полиграфииикнижнойторговли,362040,г.Владикавказ,проспектМи- 
ра, 25. 
Княжная типография им. В. А. Гассиева Государственного комитета Северо- 
Осетинской ССР по делам издательств, полиграфии и книжной торговли, 362011, 
г. Владикавказ, ул. Тельмана, 16. 

