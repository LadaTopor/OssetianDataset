84BРос=Осет) 
Н-23 
Нафи 
Н—23 Фыдæлты туг [Текст]: роман / Нафи — Дзæуджыхъæу: 
Ир, 2010-224 ф. 
Джусойты Нафи 
Кровь предков 
15ВМ 978-5-7534-1275-1 
В романе «Кровь предков» автор с достоверностью очевидца рассказы- 
вает о борьбе горского крестьянства Южной Осетии против владельческих 
притязаний князей соседней Грузии. Заступничество царских властей Рос- 
сии подтолкнуло грузинских феодалов к войне с непокорнымн. Крестьяне 
Чесельтского ущелья E0 дымов) вышли на единоборство с войсками гене- 
рала Ренненкампфа числом более трех тысяч, вооруженных шестью едино- 
рогами. 
Повстанцы потерпели поражение в семидневной битве A830 год), но 
борьба продолжалась, пока царские власти не призналн горцев государ- 
ственными крестьянами, свободными от княжеских притязаний. 
д 4702040000-15 2 84BРос=Осет) 
Д М131@3)-10 10 вч^ос исет; 
© ГУП РСО-Алания «Издательство «Ир», 2010 
© Джусоев Н.Г., 2010 
15ВК 978-5-7534-1275-1 © Григорян В.С., оформление, 2010 

Æгомыг зарæг 
Æгомыг сты хæхтæ. Зарын нæ зонынц, дзурын нæ зонынц. 
Æрмæст æнусты дæргъы хъусынц. Æрмæст æнусты дæргъы 
кæсынц дзагъырдзастæй. 
Хъусынц сæ фæдджиты цæрæг адæммæ. Кæсынц бæр- 
зондæй ныллæгмæ, фæлтæр фæлтæры куыд ивы, уый 
уынынц, 
Хъусынц адæмы зарджытæм: куывдты, чындзæхсæвты, 
балцы — хохаг æнкъардвæндæгтыл, хуымы — гутоны фæстæ, 
уыгæрдæны — цæвæожы æхситтæн хъырнгæ, хæдзары — са- 
бийы авдæн узгæ. 
Хъусынц адæмы хъарджытæ хистыты, иунæг саударæг 
устытæй æхсæвы тары, уæлмæрдты — ингæны уæлхъус, 
искуы хъæдрæбын халсартонæг æрхæндæг устытæгг, искуы 
хæххон куыройы иугъæдон зыррытмæ æнтъыснæг ивазгæ 
хъарæг... 
Уынынц адæмы фыдæбон æмæ фыдæвзарæн куысты, 
цуаны, мыггагои быцæуты, æвидигæ тугкалæн тохты. Хид 
æмæ туг, цæссыг æмæ туг, уынгæгзæрдæ зарæг æмæ зæрдæ- 
халæи хъарæг, цыбыр уалдзæг æмæ даргъ зымæг, лæджы 
цыбыр цæрæнбон æмæ адæмы æиус-æнусты цард. 
Уынынц, хъусынц æмæ зæрдыл дарын фæразынц. Дис- 
саг у, куыд фæразынц утæпнæт уæз æгомыгæй, æнæдзургæ, 
æнæзаргæ. Куыд нæ атъæнп вæййы зæрдæ æмæ куыд нæ 
фемæхсы цæссыг æмæ тугæй, æвæджиау таурæгътæй, æгъуы- 
стаг зарджытæй. 
Æгомыг сты хæхтæ. Нæ зарынц, нæ дзурынц, æрмæст 
хъусынц. Чи зоны, сæ хъуыр адæмы цæссыгæй æхгæд у; чи 
зоиы, сæ зæрдæ ныддур æиусон мастæй æмæ нал зоны зар- 
джытæ. Цæссыг хæхты фæрстæй цыхцырджытæ ныллæу- 
уыд æмæ кæм суадон, кæм суары цъырттæй уайы дæлæмæ, 
кæмттæм. Хид, цæхджын хид ацыд денджызмæ æмæ фæй- 
лауы, æнæист æфхæрдау, зæрдæйы. Фæлæ туг, туг цы 
фæци? Хурмæ ахсгæ чи нæ кæны, ихы бын сæлгæ, мæры 
æмбигæ, уыцы туг, фыдæлты туг? 
Зилын сæумæрайсом æнæкарст уыгæрдæнты. Мæиæ кæр- 
дæджы хусы уазал æрттывд кæны æртæхы гага. Уый кæд 
нæ фыдæлты цæссыгтæ сты?.. Бадьшц нырма дæр кæрдæ- 
джы æнусон цъæх цæстыты? 
Зилын æрæгвæззæг хуссары хъæдты, æгæндæг пыхсбын- 
5 

ты. Ацæргæ, фæлладгъуыз кæрдæгæй фертггшвыггц сыхсыйы гг,уггæлггггггæ, 
дымгæдзагъд г^ъугш гагагггæ, æрсмыды фæрдгуытæ. Уый кæд ггæ фыдæл- 
пгы гнуджы æргггæхтæ сгггы?.. Схъардгггой зæххæй æмæ кæнынц æгомыг за- 
рæг, фыргуысггг æмæ фыдггюхы зарæг, фыдæлгггы зарæг?.. 
Цæуын гуггюны фæсгггæ счъилдыс æмæ гуыбырæй. Гом дæлфæдтæ æхцогг 
хъыдзы кæныгщ уымæл, хъæрмусггг мæрыл, сис-æрæвæрæй. Кæд ацы сау- 
мæр фыдæлгггы гггуг, и,æссыг æмæ хидæй уымæл æмæ сойджын у? 
Цæуыи гуггюгш фæсгггæ счъилдыс, бæгъæмвадæй. Туг уæнггггы хъазы. 
Æфсæггы къуырф базыр, адæймаджы армы дзыхъхъау, бавггалъг арæхсггг- 
гагг мæрмæ æмæ йæ æрфæлдахы, хгуымæй гæрзытæ уадзы кæрæгг-гсæронмæ. 
Зæрдæ æгтфсогг гщнæй байдзаг. Зарæг былалгъмæ схæгщæ. Фæлæ а-ныр 
ныгщæлхъ кæгюгг, афгггæ мæ хъустыл ауад туджы сæх-сæх. 
Уый мæ гггуджы хъазггг у æви кæд фыдæлгггы гггуг уайы мæ уæнггггы, 
æхситггг кæны æмæ мæм сиды фæсус хъæлæсæй æггусгггы æхсæнгггы?.. 
Уалдзыгон уддзæф æрбадымы хъæдрæбыиæй æмæ мын рæвдауы мæ гом 
рггу, мæ хурсыгъд уадулгггæ. Суры мæ оылалгъæй æнæфсон зарæг æмæ мыи 
дзуры мæ хъусы фыдæлты зарæг, хгомыг хæхты зарæг. Æз хъусын. Пелгггъ 
ггелтъы фæдыл фæлдæхы, аз — азы уæлæ, зарæджы рæггхъ — зарæджы 
рæнхъыл... Зæлыгщ мæ хъусгггы фыдæлгггы хъæлæстæ... 
Хъусут, фæстагæгггтæ? I 
Мах уæм дардæй дзурæм, æнусгггы сæргггы. Нæ хъæлæсгггæ фæсус сгггы 
ггюггггы фæздæгæгг, ггæ армы гггъæггæнтæ — уæзæгæвæрд гуггюгш къухгггæгг 
æмæ карды фисггюггæгг. Дис уæм ма фæкæсæд — уынгæг дуг ныл æркодггга, 
ггæ фадат нæ хуыздæр нæ амыдта... 
Бæргæ уарзтам уæхскуæзæй кусын нæ ггуарджын хæхгггы, къæдзæх- 
варс хæхгггы. Нæ фæллад æмæ ггæ мæгуырыл дæр хъæг^ыдысгггæм, фæлæ... 
Лæг ггамысæй лæг у! Йæ ггамыс куы фесафа, уæд йæ гщрд æгады мæлæгггæй 
фыддæр у. Махæгг ггга сыгъдæг намыс, адæймаджы æууæнк, бæгъагггыры 
лæгдзигшд ггæ гггуджы уыдис, æгады бæсгггы мæлæггг æвзæрсгггам нæхицæн. 
Æнусты дæргъы фæрæзгггам нæ сæры кад, адæймаджы намыс сыгъдæ- 
гæгг дарыи. Нæ буарыл армы гггъæггæггы йас нал уыд æггæ ггос ггæ хæсгггон 
цæфтæй, фæлæ фæрæзгггам. Нæ рох кодта зæрдæйæ зарыи, къæхгггæй ка- 
фыи, къухгггæй фæндыр г^æгъдыи. Уарзгггам нæ зындзæрæгг хæхгггæ æмæ ггæ 
мæгуыр гшрды уæз фæрæзгггам хæссын. 
Бæргæ уарзгггам, фæлæ цард цæуы, гщрд ивы æмæ фарн йемæ хæссы. 
Фарггæгг хатгггæй-хагггггг фыдбылыз фæраздæр вæййы. Хох дзуарджын у, 
быдыр — æлдарджын. Æрбахъав-æрбахъав ггæм фæгюдгггой æнусгггы дæргъы 
быдыры æлдæрггггггæ. Нæ карды комыл сæм хасгггам ггæ бархъомыс; ггюггггы 
хъæрæгг сын æмбарын кодгггам ггæ сæрггбары хъæлæс... Æмæ богггггæ г^ыдысгггы, 
æнусгггæ æггусгггы ивгггой, уæддæр сыи бирæ нгщы æнгггысггг. Сг<ъæфæггаг æмæ 
гггыхæй ггсæггагæй кæд искуы исгггы æфгггыд сæ къухгггы, уæддæр ггга-иу сын æгг 
сæ фарсæй фæкодгггам: скъæфгггмæ — дыууæ скъæфгггы, гггыхмæ — дыууæ гггыхы. 
Фæлæ гшрдивæн æрхасггга йемæ гюг дуг, ног фыдæвзарæгг æмæ, чи зоны, 
ног амонд. 
Амоггдау ггæм фæг<асггг дард бæсгггæй, стыр Уырысы ггаддзахæгг хæс- 
гггон адæмы æргшд. Загъгггам, ныр æгъдау æмæ фæгггк æрæвæрдзысгггы алы- 
рагг — хохæй, быдырæй. Тыхми, скъæфггг нал уыдзæгг. Иу иниæмæ гггыхы 
сæрыл ггал лæбурдзæи, ггæ уды бар ъгн нал ггсдзæн, йæ ггамысыл ыгг къахæй 
нал гг,æудзæгг. 
Иу хуыцау ггыгг ис гге 'иггæгггæн дæр: уырысæй, гуырдзыггæ, ирæй. Ныр 
6 

ныи паддзах дсер гиу уыдзсен: уырысæй, гуырдзыггсе, ггрæй. Æмдин, семпад- 
дзах, сембар, æмнамыс уыдзыстæм. Нæ фыдбылызтæ дæр, иæ хсерзæбон 
дæр иу уыдзæи. Бæргæ, лæгыл хуыздæр фггдауы æгæрогг сæрггбар, хуыцау 
æмæ паддзахимæ æмсæр, æмбар куыд уа. Нæ нæртон фыдæлтæгг иын баз- 
зад — хуыцауæи дæр дæ сæрæгг ныллæг хъуамæ ма кувай: лæг дæ! Фæлæ 
армыдзаг адæмæи утæпнæгн тыхы раз цы йæ бои у?.. Паддзахы æфсæдтæ 
хъæды сыфтæртæй фылдæр уыдысты... 
Загътам: разы стæм иаддзахы бархъомысыл, фæлæ нæ уæ уазæг бакæ- 
иут æмæ иæ фервæзын кæнут æлдæртты фыдвæид æмæ фыдхъомысæгг. 
Фехалут не 'хсæн æнусты хæрам, æрхæссут æнггрй æмæ æдас, фæтк æмæ 
æгъдау нæ хæхтæи, нæ быдыртæн. 
Бæргæ рæсугъд фæидтæ фæкодтам, æнггргг æмæ фидар фæтк æнхъæл- 
цау, æлдæтпты æдзух схуыстæй фервæзыи æнхъæлгщу. Фæлæ хæрзæбо- 
иæй фыдоылыз фæраздæр. Æлдар цы уыд, уымæй баззад. Йемæ бамбал 
сты сауджын æмæ паддзахы инæлар. Сæ иу гщгъары хъадамаитæ хаста 
йæ къухы, иннæ — дины чиныг — хъадамантыл разыйы хос, хуыцауы амынд, 
дам, у ахæм фæтк, æртыккаг — салдаты арц, æмæ сармадзаиы цæхæрæй 
коммæгæс кодта сæрибар адæмы. 
Цы бон ныл æркодта, кæмæн цы фæрæзтаиккам? Кæиæ цагъары гщрд, 
кæнæ цæттæ мæлæт салдаты арг^æй, сармадзаны нæмыгæй. Цæй тых 
нæм уыд гутæииæт æфсæдты раз, фæлæ кæугæ дæр кæмæи скодтаггккам, 
нæхи кæуыл бакъул кодтаиккам?.. Загътам: кæд цæрæн нал ис, уæд фæл- 
тау мæлæт — тохы быдыры. Æгады цардæг1 кады мæлæт хуыздæр у! 
Æмæ раггдыдта уыигæг хæст Хъуды комæй Къуыдары къуылдымгиæм, 
Чысаны рæгътæй Нары дзыхъмæ. Комæй-коммæ цыд, æфи^æгæгг-æфг^æгмæ 
додогх кодта, мæсыгæй-мæсыгмæ сидт арты пиллон сармадзаиы богътæгг. 
Æнусы æрдæг фæхæг^ыдыстæм. Æнусы æрдæг фæкалдтам нæ туг. Нæ 
хъæгуты сыгъдæттæ, нæ мæсгуыты пырхæнтæ, нæ хæстон лæгты туг, иæ 
сидзæр сабиты æмæ нæ саударæг сылыстæджы г^æссыгтæ æиустæм ном- 
хæссæн уыдаиккой. Фæлæ сæ кой сымахмæ, нæ фæстагæттæм, фæдисо- 
иы зарæгау, чи фæхæгщæ кодтаид, уый дæр нын нал уыд. 
Тохы быдыры сæ сæрнгæ æрхастой иæ хуыздæртæ — кæстæрæй, хис- 
тæрæй. Маст æмæ хæрамæгг сæ зæрдæ ныддур и иæ дзырддзæугæтæн. 
Зарæджы хъæр нал хъуыст нæ хъæутæй, нæ кады мæрдтæй нымд кæи- 
гæйæ, бамыр иæ хъæлæс, бакъуырма сты иæ хъггсфæндыртæ. 
Цæфæгг иæ мæлыс, уый та дыи — рæхуыст. Удæгасæй чи æфтыд сæ 
къухты, уыдон ауыгътогг. Цæргæсы къæдз ныхтау, ныссагътой ауын- 
дзæнтæ Дзауы дзыхъхъы, Чъыребайы сæндæтты, Гуры гщр Къуары был- 
гæрæтты. Ауындзæнтыл сæ уд систогг Къæбысты Басыл, Къакъо æмæ 
Гуыбаты Мосе. Рухсаг уæнт!.. 
Фыддæрадæн æрымысыдысты лыстæг къуыхтæ кæиын. Цыфыддæр 
абырджытæм дæр уыдис ггу æгъдау: лæджы марыс, уæд æй фехс кæнæ 
йын ггæ сæр ракæи. Нæ, нæ фыдгултæм уый фаг нæ фæкаст — хъуамæ 
дæ схæйттæ кæногг, кусартау. Фыгщаг — дæ къухтæ æмæ дæ къæхтæ, 
стæй та дæ сæр æри.æудзæн лыг. Афтæ ныкъкъуыхтæ кодтой иæ бæгъа- 
тырдæр хæстонты: Когг^ты Хъарадзауы фырт Бегайы, БггкогЬиы Еппийы 
фыртты дыууæ æфсымæрæгг — Кегг,о æмæ Дауыты, Къæбысты Бæнгæйы 
фыртгпы — Бега æмæ Сосоггы, Къæбысты Болатыхъогш, Созыры стдæс- 
аздзыд лæииу БудзгггЪг, Къæбысты Акайы фырт Бабейы æмæ Дзаби- 
?иы Солтаны. Рухсаг уæнт! 
7 

Хатыр уын кæнæм-иу кæмæй загътой, уыдон хас?пой хъадамангпы 
ифтыгъдæй, мæрдтыбæстæм æрвшнæгау, Сыбырмæ. Уым цагъды кодтой, 
иу дæр сæ йæ фыдыуæзæгыл нал æмбæлд. Фесæф?п, бабын ис уым Томай- 
ты хъæбагггыр Мæхæмæ?п дæр йе 'р??гæ æфсымæримæ. Рухсаг уæггггг!.. 
Хъусугп, фæс??гагæт??гæ?! 
Рухс куы кæнаггг уæ кады фыдæлгггæн, уæд-ггу ма ферох кæнугп, фæр- 
сæй-фæрсг?гæм цы салдæгггтимæ ныгæд стæм, уыдон дæр. Знæгтау кæрæ- 
дзи цагъгггам, уый рас?п у. Фæлæ уый æргом тохы уыдис. Уый æнæбары 
гггохы уыдис. Дард Уырысæй æрг^æуæг салдæгпгггæ нии,ы агуырдгггой махæй. 
Тыхæй сын ныууадзын кодпгой сæ мæгуыр бинонгпы, сæ фыдыуæзæг æмæ 
сæ æи,æгæлон бæсгггæм æргггардтой, гцврынæй-хæрынмæ йæ кой дæр кæмæн 
никуы фехъгуыстой, ахæм аоæмы цæгъдылмæ. Цы кодтаиккой? Размæ цæ- 
уай — иры лæнпутæ дæ марътц, фæсгггæмæ цæуагг — дæхиуæтгггæ дæ æргæв- 
дынц. Сгпæй уæд канд дæхи дæр нæ, фæлæ ма дын дæ бгтонгггы дæр г^æгъ- 
дынгг,... Цы бон сæ уыдис, æмæ цыдысты уыдогг дæр хъазуагиы. Ныр мæнæ 
нæ цуры æнггрй кæнынц нæ фыдызæххыл, сæ туг кæуыл ныккалдгггой æнæ- 
бары, æмæ сын рухсаг зæгъут, нæ кæстæртæ! 
Хъусут, нæ фæстагæттæ?! 
Кæд искуы уæ фыдæлгпы туг агурат, уæд уæ ма ферох уæнггг нæ фыд- 
гулты нæмгггтæ. Уыдон хуыдггюй æлдæрггггпæ, гтæлæрт?ггæ æмæ афигхрргггæ. 
Ма уæ ферох уæнггг гге 'нусон знæггггæ: Ерысгггау æмæ Магщбел-æлдæрггггггæ 
æмæ се 'мдзæхдонтæ. Ма уæ ферох уæтгг паддзахы инæлæрггггггæ: Ялар, 
Цгщанов, Тормасов, Паскевич, Воронггрв, Сгггалъ, Рыныкъæф, Андрогшков, 
Абхадз æмæ иннæгггæ, сгггырæй-чысылæй. Ма уæ ферох уæнггг, махæн хъи- 
зæмæрггггггæ чгг 'взарын кодта, нæ хъæбулгггы нын Туркмæ чи уæй кодггга, 
нæ хæдзæрггггпыл нын арпг чи æндзæрсггга, нæ мæгуыры къæбæр нын нæ 
дзыхæй гггыхæй чи скъæфта, уыдон. Уæ зæрдыл сæ даргут æмæ сын макуы 
ферох кæггуггг угггæггпæт гггугкалд, утæгг?гæт æфхæрд! 
Мах æнусы æрдæг фæхæцыдысгггæм. Мыггагыскъуыд кодгггам, уæддæр 
æлдары къæлæгггыл не сразы сгггæм, хуыздæр гæнæгг нын нал уыд æмæ нæхи 
ггаддзахы æфсондзмæ баггггæрсгггам, уæддæр нæ сæр гге 'рныллæг кодгггам 
æлдæрггггггы раз, ггæ намыс нæ фæчъизгг кодгггам. Сымахæгг дæр ггæ гггуг- 
ахуырсггг æхсаргард æмæ нæ намыс фæдзæхсæм. Макуы раггггггуггг гггыхы 
сæрыл искæмæ уæ уды сæрггбар, уæ сæры кад, уæ намыс. Кæд сæрггбарæй 
г^æрæгг нал уа, уæд-иу фæлтау саккаг кæнуггг уæхгщæгг кады мæлæт! 
Хъусут, фæсгггагæггггггæ?! 
Ма уæ ферох уæд не угомыг зарæг! Баггхъусуггг æм уарзæгой зæрдæйæ 
æмæ кæд уæ дуг хуыздæр у, уæд æй самонуггг хъæлæсыдзагæй, æргомæй, 
æгас дзыллæгггы раз. Самонуггг æй уæндон æмæ сæрысгггырæй. Махæг\, уæ 
фыдæлты ггомæгг, къæмдзæсгггыг гшкæгт раз сгггуггг æмæ нын нæ когг куы 
'рæфтауат, уæд — сæрысгггырæй, чъызгæггæ — нæ, фæлтау нæ нæ хъæуы 
ахæм ког7. Ныр æнус æмæ æрдæг хуыссæм æгомыгæй. Хъæцдзыстæм ма 
ноджыдæр, цалынмæ аккагдæр кæсгггæргггæ нæ фæзъта, уæдмæ. 
Хъусут, фæсгггагæггггггæ?! 
Уый уын ггæ фæсгггаг фæдзæхст æггусгггы сæргггы! 
Зæлыгщ мæ хъусгггы фыдæлты хъæлæсгггæ... Фыдæлгггы гггуг сиды. Фы- 
дæлгггы æгомыг зарæг рæдувы зæрдæ, ггелгггъ гхелгггъы фæдыл фæлдæхы, аз — 
азы уæлæ, зарæджы рæнхъ — зарæджы рæнхъыл. Æмæ йын нæ кæрогг ггс, 
нæ — раг^даггæгг... 

ТУГНЕШЙЫ 
рлæууыдис хосгæрдæн. Иннæбон, дыццæджы, 
хъуамæ кæрдын райдайой Чеселтгом, фæлæ 
абон хуыцаубон у. Адæм ныууагътой сæ 
куыстæгтæ æмæ сæхи ирхæфсынц, ас лæгтæ 
уынынц кусæнгæрзтæ: чи, халамæрзæны дæндæг- 
тæй хауынæввонг чи сси, уыдон ивы, чи йæ цæвæ- 
джы хъæд лæгъзытæ кæны, чи та цъери-хъилты сæр- 
васæнтæ цыргъ кæны. Сылгоймæгтæ дæр сæ зылд- 
тытæ кæнынц: æмпъузынц бинонты бызгъуыртæ, 
сгарынц хæндыджы æвæринаг цыхтытæ тарæйттыл, 
сылыдзыхт аразынц уæлдай сылыйæ, чи та ныллæг 
сбадт æмæ царвцæгъдæн къуыдырыл йедзаг донхæс- 
сæн атъæпп-атъæпп кæны — цæгъды царв. 
Мæнæ иу ран — сабиты къорд... Сабитæн цины 
бон у! Хистæртæ иууылдæр бынаты сты æмæ сæ 
ницы æфсæрм ис, хъазынц сæхицæн фæсхъæу 
къуылдымыл: кæм хъæл æмæ лæдзæгæй, кæм гæр- 
рыйæ, кæм рæттæй. Иууыл æгæнондæр сæ чи у, 
уыдон кæрæдзийыл сæхи ныццæвынц æмæ хъæбы- 
сæй æвналынц. Йæ уæнтыл æнгом кæй не 'рæвæ- 
рынц, уый та ныфсхастæй фесты æмæ фæхъæр 
кæны: «Уый хуыбырст уыдис, нымады нæу, ногæй 
'рæвналæм». Æмæ æвналынц ногæй. 
Мæнæ ас фæсивæд дæр. Усгур лæппутæ æнæ- 
хъæн комбæстæй æрæмбырд сты Сугъарты мæсы- 
джы цурмæ æмæ цъæх нæууыл, ривæдгæнæгау, 
къордтæ-къордтæй бадынц. Бирæ мыггæгтæй сты — 
9 

Коцтæ, Къæбыстæ, Бикойтæ, Хъотайтæ, Дзабитæ, Чилæхсатæ, Ты- 
джытæ æмæ Тъехтæ, — фæлæ кæрæдзи хорз зонынц, æрвыл хосгæр- 
дæны æмзиууæттæ вæййынц, искуы стыр чындзæхсæв, дзуарыбон, 
кæнæ стыр зиан, уæд сæ цин, сæ хъыг иумæйаг вæййы æмæ æнго- 
мæй цæрынц. 
Ныр, хосгæрдæны размæ хуыцаубон, æрæмбырд сты, Сугъарты 
авд æфсымæры кæддæр цы бæзкъул мæсыг самадтой, уый раз, æмæ 
фæзы кæрдæгыл ратул-батул кæнынц, хъазынц, зарынц, тыхæвза- 
рæн кæнынц. 
Мæсыг, дойны цæргæсау, йæ дзых хæлиуæй дары сыгъдæг арвмæ, 
чи зоны, уарыны æртæхтæм. Фæлæ арв джихæй лæууы, чызджы 
гæзæмæ мидбылхудтау, цыдæр æбæрæг равг рауай-бауай кæны æгæ- 
рон цъæх малы. Хуры тынты дзæхст-дзæхстæй мæстæг уæлдæф æндон 
цæвæджы зæлланг кæны æмæ йын лыстæг хъæлæсæй æнæнцой хъыр- 
ныд кæнынц дзынгатæ, бындзытæ, цъырцъырæгтæ. Уæлæ фæтæны 
фахсæй хъуысы фыййæутты зарæг. Коцты æмæ Къæбысты фыййæуттæ 
хизынц иу ран — Сыгъдтæ æмæ Хъолайы сæрвæттæ æмарæн сты. 
Уæртæ Пацъайы фаллаг фарс суанг Раройы æфцæгмæ схæццæ 
наз хъæд. Фæззæг та дзы æрсдзуан кæндзысты фæсивæд, фæлæ ныр 
тарцъæх дары æмæ йæ сыфтæртæй æмбæхсы, йæ галуанты чидæрид- 
дæр цæры, уыдон: сырдæй, маргъæй, дыргъæй, халсарæй. Галиуыр- 
дыгæй, Хъолайы мæсыджы акомкоммæ, чысыл уæлдæр, зыны Бур- 
хохы гæмæх сæр, йæ дæллагхъуыр, уæгъдæппæрст басылыхъхъы 
базырау, æрзæбул урс мигъы бындзыг. 
Æгас дуне æрæмбæрзта æгæрон арвы цъæх æмæ рæвдауы зæрдæ, 
æфтауы æнæфсон циныл, тыхæвзарæныл, амондагур сагъæстыл, сайы 
лæджы зæрдæ кæдæмдæр, фыруарзонæй дун-дуне хъæбысы нытту- 
хынмæ. 
— Гъæйтт-гъæйтт, лæппутæ, заргæ! Иннæбон та фæтæнты уæ 
фæрстæй хъæрздзыстут æмæ уæ зарын нал æндавдзæн! — уый Дзаби- 
ты Солтан йæ цæнгтæ базыртау айтынг кодта æмæ кафæгау ныззыл- 
ди, стæй æвиппайды йæхи кæрдæгмæ фехста. Æртæ хатты атылд йæ 
чъылдымыл æмæ, йæ сæр Коцты Дзæрæхы хъæбысы авæрдта, афтæ- 
мæй йæхæдæг райдыдта зарын. 
Дзæрæх хуыссы уæлгоммæ, йæ цъæх цæстытæ уæлтъыфалтæй 
æрæмбæрзæгау кодта, афтæмæй кæсы дард æрвгæронмæ. Иæ сæр — 
йæ армы тъæпæныл æвæрд, нымæтхуд ныхыл суанг æрфгуытæм æрбы- 
рыд. Дзæрæх хъырны, Солтан нывæнды зарæг: 
Уæй, Мулдарты ыссинаг, дам, 
Йæ бынæй ыссымæртæ, 
Гъæй, йæ бынæй ыссымæртæ, 
Тымбыл тау фæуагъта, ой! 
Къулой, Коцты сидзæр лæппу, айста Солтаны дзыхæй зарæг: 
10 

Уæй, Сугьарты Хуысинæ, дам, 
Уас, авд дæлдзæх иыххауа, 
Гъæй, йæ фыиæй æфсымæрты, дам, 
Уæй, хъыбылтау фæцагъта, гъей... 
Зарынц Солтан æмæ Къулой радгай, фæсивæд хъырнынц, Дзæ- 
рæх та адзæгъæл зарæджы ыыхæсты фæдыл. Фæсивæд сыл сахуыр 
сты æмæ сæм ницыуал кæсынц, фæлæ Дзæрæхæн алы хатт йæ зæрдæ 
ныккæрзы, зарæг цы стыр фыдмийыл дзуры, уымæй. 
Ацы мæсыг Сугъарты авд æфсымæры иумæ самадтой. Куы сын 
фæци, йæ сæрыл ын хъахъхъæнæн халагъуд куы сагъуыстой, уæд, 
дам, дæлæ цъалайæ, Пацъайы былæй стыр къæй сластой, авдæй тых- 
хæй кæй систой дзоныгъмæ, ахæм. Мæсыджы раз, дам, ыл кæрæдзи 
ивгæ иу афонæй иннæ афонмæ фæкафыдысты. 
Уыйфæстæ, чи йæ зоны, цы сæм рауад, фæлæ иуафоны æфсы- 
мæртæй иу иннæты ныццагъта сæ хуыссæнуæтты... Чи дзырдта, йæ 
усыл, дам, фæдызæрдыг, йе 'фсымæртæй кæмæдæр йæ зæрдæ фех- 
сайдта, æмæ иугæр уый куы амардта, уæд æм иннæтæ хъуамæ феста- 
даиккой æмæ, йæхицæн куы фæтарст, уæд иннæтыл дæр дзæхст- 
дзæхст ралæууыд æхсаргардæй. Чи загъта, зæгъгæ, æрра сси, æндæр 
ницы. Хъуыддагæи йæ раст рахатын къухы нал бафтыд. Хуысинæ 
йе 'фсымæрты куы фæцагъта, уæд стæй йæхи дæр амардта. 
Хъæудзаг бинонтæй ма ныр иунæг хæдзар ис, иннæтæ бабын 
сты... Æбуалгъ фыдми, зæрдæ ныккæрзы Дзæрæхы риуы. Дæ иу 
къухæй иннæйы ракæн... 
Зарæг ныссабыр, лæппутæ фæхъус сты æмæ сæм æрбайхъуыст 
Къæбысты Дзæццийы тыхдзырд: «Сыбыде 'ртты!.. Сыбыде 'ртты!». 
Иууылдæр фемдзаст сты уыцырдæм. Дзæцци æмæ Хъырым къæбæ- 
лæй хæцынц. Дыууæ дæр зæххыл бадынц, сæ дæлфæдтæ кæрæдзимæ 
сбыцæу кодтой æмæ къæпийы хъæды лыггаг айваз-айваз кæнынц, 
алчидæр хъавы иннæйы сисынмæ йæ бадæнæй. 
Дзæцци — рæхснæг, дæргъæлвæс лæппу, адæм æй иууыл «бы- 
нылзад» хуыдтой. Зыбыты иунæг. Йæ фыд ссæдз азы размæ кæмдæр 
хæсты фæмард. Йæ фæстæ бирæ нал ацард йæ мад дæр æмæ лæппу 
хъомыл кодта йе 'рвадæлтæм — Ака æмæ Созыры хæдзары. 
Хъырым — асæй ныллæгдæр, фæлæ уæхскджын, фæтæнтæарæзт. 
Фæззыгон арсы хуызæн — тызмæг æмæ тыхджын. Уый дзургæ ницы 
кодта, фæлæ сæргуыбырæй æлвæста йæхимæ къæбæл. Дзæцци бæргæ 
архайдта йæ тых-йæ бонæй, къæбæлы кæрон-иу æрзылдта иуырдæм, 
кæд рахиз къухы æвиппайды æрбалхъывдæй ратонид къæбæл Хъы- 
рымы къухтæй, фæлæ йын ницы уад йæ хинтæй. Куы базыдта, ис- 
дзæн æй Хъырым, уæд ма: «Сыбы де 'ррты! Сыбы де 'ртты!» хъæр 
кæнын райдыдта, фæлæ йын уый дæр нал баххуыс. Хъырым систа 
Дзæццийы. 
— Тых хъæуы, тых, мæ лымæн лæг! — зæххыл бадгæйæ сдзырдта 
11 

Хъырым, стæй йæ пыхс æрфгуыты бынæй стыр цæстытæ сзылдта 
Дзæццимæ æмæ æхцон худт бакодта. — Ды та дæсныфæрсæг усы 
ныхæстæ кæныс: «Сыбы де 'ртты!..» 
— Фæтых мыл дæ, Хъыргъы! Цæй, цы дын кæнон, тыхджынæй- 
тыхджындæртæ бирæ ис. Хъæбысæй дæ бæргæ ныббырсин, фæлæ 
къæбæлæй — сау тых бирæ хъæуы, — æрцагъта йæ фæдджитæ, йæ 
роны фæстæ йæ хистæр æнгуылдзтæ фæсагъта æмæ куырæты счъил- 
тыл сины сæртæм ахæцыд. — Солтан, æруай-ма, дæ рæуæды уаст уал 
фæуадз, мæнæ мын мæ туг райс уый бæсты. Хъыргъы мæ систа, 
хъусыс? 
Дзæрæхитæ фæгæппытæ кодтой. Солтан йæ дарæс æрцагъта æмæ 
йæхи сивæзта. 
— Алæ-ма, чи мын нæ уадзы мæ хæрæфырты къуындзихы? Чи 
куыдз, чи хæрæг, у-у-у! — нымбу кодта Солтан æмæ йæ цыппæртыл 
азгъордта къæбæлæй хæцджыты 'рдæм, сыкъайæ хæцаг галы фæзмгæ. 
— Иу хорз у, Дзабион, æмæ дын сыкъатæ нæй, æндæра дæ рæгъау 
се 'хсæнæй нал рауадзиккой, — бахудт Дзæрæх æмæ Солтаны чъыл- 
дым æрхоста йæ къухæй. 
— Му-у-у! — ныррыхыд Солтан, цъилау фæзылд йе 'фхæрæгмæ 
æмæ йæ къухтæй зæхх къахын райдыдта. — Дæхи загъдау, сыкъа мын 
нæй, æндæра дæ нырттæккæ фæпуси кæнин, мæ фыдыстæн, му-у-у!.. 
Фестад, йæ хæдоны кæрæттæ бадзæбæхтæ кодта, æгънæджытыл 
йæ къух æруагъта, æнæфтыд дзы кæд нæй, зæгъгæ, æмæ сдзырдта: 
— А-ма, чи хæцы, афæлварæм, мæ астæу айвæзтытæ кæнон æз дæр. 
— Æмæ демæ чи схæцдзæнис, сау къамбец, — мидбылты худгæ 
йæм сдзырдта уæлæмæ Хъырым. — Дæ сæрæй куыдз куы рахауа, 
уæд дзы зæхмæ куы ницы æрхæццæ уыдзæн. 
Хъырым йæхæдæг тыхджын кæм уыд^ уым йæхицæй тыхджын- 
дæртæм сабийау уарзæгой цæстæй каст. Йæ тыхы фæдыл Солтаны 
дæр бирæ уарзта. Зыдта йæ, Солтан æй сисдзæн, фæлæ уæддæр 
афæлвара, кæд ын бирæ фæлæууа, уæд хорз. Солтан цæрдæг абадт 
зæххыл æмæ йæ къæхтæ фæбыцæу кодта Хъырымы къæхтæм. Стæй 
йæ армы тъæпæнтыл æртутæ кодта æмæ къæбæлыл ныххæцыд: 
— Хъыргъы, хорз у, æмæ дæуыл нæуæг къогъодзитæ ис, æндæра 
мæ рæхсæдтытимæ дæ рæхсæдтытæ кæрæдзи 'хсæн куы ауадаиккой, 
уæд нæ къæхтæ, Бикойты куыйтау, кæрæдзийыл баныхæстаиккой. 
Лæппутæ бахудтысты. Æрмæст Бикойты Дзанг Солтанæн йæ худ 
фелвæста: 
— Гъей, Шао, æз ацы худы бын лæг æнхъæл куы уыдтæн!.. 
— Æмæ дзы нæй æви, дæ зæрдæ мæм истæмæй æхсайы? — нæ 
бамбæрста Дзанджы хин ныхас Солтан æмæ йæм, æнхъæлмæгæсæ- 
гау, йе стыр тар цæстытæ сзылдта, сæ сагойфындз хаутæ фæтъæ- 
бæртт-тъæбæртт кæнынц. 
— Ныры онг не 'хсайдта, фæлæ ныр... 
12 

— Куыдзы кой, дам, куыдз фæкæны, гъей, гъей, — базарыдис 
Къулой. 
— Æтт, Курух, ноджы мæ куыдз дæр рахуыдтай, уæдæ! — цыма 
стынмæ хъавы, уыйау йæ къухтæ зæхмæ фæбыцæу кодта Солтан. 
— Ницы хонын, ницы! — цыма фæтарст, уыйау ын йæ худ фæс- 
тæмæ тагъд-тагъд йæ сæрыл æркодта Дзанг. 
Солтан ногæй æртутæ кодта йæ къухтыл æмæ къæбæлыл ныххæцыд. 
— Уæй, рахæцæм, райвазæм-ма, гъæй! — ныззарæга)' та кодта 
Къулой, фæлæ йæм ничи йæ хъус æрдардта, æмæ банцад. 
Солтан иу-дыууæ цыбыр æлвæсты æрбакодта къæбæл йæхимæ, 
фæлæ йын ницы рауад. Чъырыны фарсау, фидар, уæззау лæппу уыд 
Хъырым. 
— Æнцонтæй дын ницы рауайдзæн, мæ мады 'фсымæр, фæлæ дæ 
тæккæ уæйыгдæр хæстытæй сфæлвар! — бадзырдта æнæнцой Дзæцци. 
— Æцæг зæгъыс, мæ дзæцц ахæрай?.. 
Дзæццийыл, куы райгуырд, уæд Джиуæр сæвæрдтой, фæлæ фæс- 
тæдæр Фæдзæцци. Сидзæр лæппуйæн цумагæнаг уыдысты зæронд 
устытæ. Иухатт ын сыхæгты ус, лæбырдцæст дæсны, афтæ зæгъы: 
«Цу-ма, мæ дзæцц ахæрай, къусы мын хуырх радав». Лæппу хуыр- 
хы къус рахаста, фæлæ та йæм, афтид къус дæтгæйæ, ус куы бадзырд- 
та: «Æгъи, стыр лæг ау, мæ дзæцц ахæрай», уæд нал фæлæууыд: 
— Дæ цæст дын мæ куыдз бахæрæд!.. — скæуæгау кодта лæппу 
æмæ алыгъд. Хъæуы устытæ бадиссæгтæ кодтой, йæ мад та йæм 
нæмынмæ разгъордта, фæлæ йæ нал раййæфта. Изæры йæ Акайыл 
сардыдтой, афтæ æмæ афтæ дæсныйы бафхæрдта, зæгъгæ. 
Ака тызмæг лæг уыд, сывæллæттæй йæ номæй дæр никуы ни- 
кæмæ сдзырдта, рæвдауынæй нæмынмæ тагъддæр уыд, фæлæ Джи- 
уæры фыд хæсты йæ цуры фæмард æмæ уымæн æппæтдæр барста, 
йæ арм æм никуы райста. Ныр хъаст уымæ куы 'рхæццæ, уæд 
Джиуæр ницæмæйуал тарст, æргом радзырдта: «Æмæ мæ аххос цы 
уыд, Акко, уæдæ мын йæ лæбырд цæст куыд хæрын кодта — «мæ 
дзæцц ахæрай!..» 
— Фæзмгæ нæ, Дзæцци, зæронд фæзминаг нæу! — йæ бæзджын 
æрфгуыты бынæй æркаст Ака лæппумæ æмæ йын йæ пыхцыл сæр 
адаудта. Уый Акайы уæраджы кæхцыл ныттыхст дыууæ къухæй æмæ 
бахудти: 
— Æз æй нæ фæзмын, æвæццæгæн, йæхæдæг искæйы фæзмы. 
— Йæхæдæг та кæй фæзмы, кæ, Дзæцци, — уыцы номæй та йæм 
сдзырдта Ака. — Дæндаг ын нал и æмæ æндæр цы кæна. 
— Æмæ сæ, чи зоны, барæй рафтыдта, — хъавыд ма йæхи сраст 
кæнынмæ лæппу. 
— Нæ, Дзæцци, нæ... Уый ма дæхи куы раст кæныс ноджы? 
Цæугæ æмæ дæ фæзмгæ куыд никуыуал фенон хистæрты! 
Джиуæр йæ нады хайæ фæцух, фæлæ йæ ном дæр уæдæй фæс- 
13 

тæмæ ферох æмæ йæ иууылдæр хонын райдыдтой Дзæцци. Ныр ын 
Солтан дæр уый йæ цæстмæ дардта. 
— Дæ дзæццытæ ма дзагъултæ кæн, фæлæ хæцгæ, æви дæ дзæ- 
гъæлы ныфс æвæрдтон? 
— Цæй, иу фæлвæрд ма. Фидар мын лæуу гъеныр, Хъырым, дæ 
рын бахæрон, — бакаст Солтан Хъырымы цæстытæм, стæй уæззау- 
гай ранцад къæбæлыл. Къæбæл, къæхтæ кæрæдзимæ кæм фæбыцæу 
сты, уыйонг куы рахæццæ, уæд чысыл фæлæууыд, цыма тыхтæ сæм- 
хуызон сты, фæлæ стæй сындæггай лæсын райдыдта Солтаны 'рдæм. 
Хъырым ма бæргæ йæхи фæйнæрдæм кодта, фæлæ бар-æнæбары йæ 
бынатæй стын райдыдта. Зæххæй дзæвгар куы фæхицæн, уæд ма 
сдзырдта: «Сыбы де 'ртты!» æмæ къæбæл феуæгъд кодта. Солтан 
уый куы базыдта, уæддæр йæ къæбут зæхмæ хæсдзæнис, уæд иугæн- 
дзон асæрбихъуырой кодта æмæ йæ къæхтыл алæууыд. 
— Цæй, куыд у, мæ хæрæфырт, дæ туг дын райстон? 
— Райстай цы хоныс, дывæрæй! «Сыбы де 'ртты!» дæр ма йæ 
сдзурын кодтай, дæсныфæрсæгау. 
— Уæдæ дæу йеддæмæ никæмæн фæччы, æви? — бамæсты Хъы- 
рым, фæлæ йæхиуыл хæцыд, — уе 'ппæтæй чифæнды рацæуæд, ра- 
дыгай уæ фæкалдзынæн. 
— Уæй, дæхицæй æгæр куынæ 'ппæлис, Коцон, — сабыргай бап- 
пæрста йæ ныхас Дзанг, фæлæ, цыма хæцынвæнд нæ кодта, уыйау 
кардæй амадта йæ зыкъуыритæ лæдзæджы хъæд, йæ галиу дæларммæ 
йæ фидар нылхъывта, афтæмæй. 
— Цы ма 'ппæл, ды мæ кæд нæ дæ сисинаг? — афарста Хъырым 
æмæ йæ былы кæрон фæзылыи уырдыгмæ сæрыстыр мидбылхудты 
нысанæн. 
— Æз дæр цæуылнæ, фæлæ уал иннæтимæ афæлвар. 
Хъырым та зæххыл фæхæбæцц æмæ та райдыдта хæцын. 
Солтан æмæ Дзæрæх фæхибар сты æмæ сæ раздæры бынаты, 
нæууыл æрхуыссыдысты. Иудзæвгар ницы дзырдтой, стæй Солтан 
йæ дзыхæй кæрдæджы хал райста æмæ сабыр бафарста: 
— Дæлæ уый уæ чызджытæ не 'рбацæуынц? 
— Тæккæдæр уыдон, — бакодта Дзæрæх æмæ та йæ сæр фæстæмæ 
йæ къухтыл æруагъта. 
— Разæй Темла нæ цæуы? 
— Темла, — фæкасти та Дзæрæх чызджытæм. 
— Йæ фæдыл та Уардис, нæ? 
— О, Уардис. Уый фæстæ Дуду, стæй Сæлимæт, стæй Косер, 
Саучызг, Фаризæт. Æндæр дзы ничиуал ис, мауал мæ фæрс. — Йæ 
хæс иу ныхасæй сæххæст кодта Дзæрæх æмæ та арвы æрфытæм 
нымдзаст. 
Солтан æууилы ногдзыд хиталæджы зæнг æмæ цæуылдæр хъуы- 
ды кæны, чызджыты бардзæй йæ цæст нæ исы. 
14 

— Цымæ кæдæм цæуой? — æрæджиау та бафарста. 
— Æвæццæгæн, уæлæ комы хъæлæсмæ, саджыкъæхтæ тонынмæ. 
— Хуырхы та сæ цæхджын кæндзысты, нæ? 
— Уымæй сын сæхи бафæрс. 
— Бæргæ, фæлæ дæуæн дæ хотæ сты, æз та чи дæн?.. Æцæгæлон!.. 
— Æцæгæлон? Æмæ дыл нæ хъæуы куыдз куынæ рæйы. 
— Куыдз цы, дæ хуызæттæ куы срæйой, уæд замана уый вæййы. 
— Хорз лæг йæхиуыл куыдз рæйын нæ уадзы. 
— Уый хорз лæг. Фæлæ дæм мæ хорз та кæд фехъуыст?.. 
— Цы нæ фехъуыстон, уый нæ фехъуыстон. Мæнг зæгъынæй 
хуыцау бахизæд. 
— Æмæ уæдæ куыд? 
— Цы куыд? 
— Темла Хъырымиты хо нæу? 
— Хъырым æмæ Хъæндилы, стæй мæ хо дæр. 
— Дæ фыды æфсымæры чызг. Уардис та Калманы чызг, нæ? 
— О, Калманы чызг æмæ Уæзбеджы хо. Иннæты дæр дын раны- 
майон? 
— Иннæты нæ хъæуы, æгæр зивæггæнаг дæ, — фæхъыг Солтан. 
— Зивæг нæ кæнын, сау лæппу, фæлæ мæ цæмæн фæрсыс, уый 
не 'мбарын, — рабадт Дзæрæх æмæ йæм æдзынæг ныккаст йæ уæхс- 
чы сæрты. 
— Куы ницы, æрмæст Темламæ фæдзур, цыдæр ын хъуамæ зæ- 
гъон, — фестад Солтан. 
— Æмæ Уардис та? — сыстад Дзæрæх дæр æмæ йе 'мгары цæсты- 
тæм комкоммæ бакаст. 
Солтан фæтыхст æмæ йæ фадбарцмæ æркаст, йæ фæнд бамбæх- 
сын нæ сарæхст. 
— Æмæ Уардис дæр уым нæ уыдзæн? 
Дзæрæх ахъуыды кодта, йæ мидбылты бахудт сусæгæй æмæ чыз- 
джыты 'рдæм фæраст. Солтан дæр йæ фæдыл фæцæуæг. 
— Уардис, кæдæм рараст стут æнæхъæн хъæуæй? — фæрсы Дзæ- 
рæх æмæ сæнчы дидинæг йæ къухы рауил-бауил кæны. 
Уардис мыдгъуыз цæстытæй хъазы, тæнæг былтæ фæйнæрдæм 
алыгъдысты æмæ хæнтурс æнгом дæндæгтæ сæры алы фæзылдмæ 
тыфылтæ калынц. Йæ даргъ дзыккуты иу кæрон йæ къухыл æрбату- 
хы æмæ та йæ стæй райхалы. Йæ рæхснæг æнгуылдзтæй хураууон 
акæны æмæ та бахуды. Дзæрæх æм кæсынтыл фæцис. Куыд рæсугъд 
у æмæ йæм куыд никуы фемдзаст. Иннæ чызджытау йæ цæсгомы 
цъар хурсыгъд дæр нæу, диссаг... 
— Саджыкъæхтæ, калакъодатæ æмæ ма кæд сæнчытæй искуы ног- 
дзыд уа, уæд æртондзыстæм... 
— Æмæ мах уемæ нæ ауадздзыстут? 
— Сылваз ныхæстæ кæд сахуыр дæ? — афарста Темла æмæ йæм 
15 

худгæ цæстытæй бакаст. Дзæрæх ныр та уымæ фемдзаст. Саулагъз, 
уадулджын, стыр тар цæстытæ бæзджын къæлæт æрфгуыты бынæй 
цæуылдæр цин кæнынц. Фындзы базыртæ тæнæг, цыма сæ хур ин- 
нæрдæм хизы, фестъæлф-фестъæлф кæнынц. Бæзджын, гæзæмæ 
фæлдæхт былтæ цыма чысыл барæсыдысты. Куы фергом кæнынц, 
куы та амбæрзынц нартхоры нæмгуытау æмхуызон фидар дæндæгтæ. 
«Раст Солтаны хуызæн. Æфсымæр æмæ хо цыма сты», — ахъуыды 
кодта Дзæрæх. Хъуамæ Солтанмæ фæкастаид фæстæмæ, фæлæ уый 
фæраздæр, бадзырдта Темламæ: 
— Темла, мæ хойыхай, æфхæрæн ныхæстæ-ма ныууадз. Раст уын 
куы зæгъон, уæд уемæ цæуынмæ мах æвдæлгæ дæр нæ кæны, нæ 
уынут, тыхæвзарæн кæнæм, фæлæ мæ иу чысыл ныхасæн хъуыдтæ. 
Темла уæндонæй бацыд Солтанмæ. Дзæрæх сындæггай араст Уар- 
дисмæ. Солтан цыдæр загъта Темлайæн, æмæ уый разыйы тылд ба- 
кодта йæ сæр: 
— Хорз, изæры мæ бар уадз,—фæцæуæг чызг Дзæрæхиты фæдыл. 
Солтан ма иу каст фæкодта чызджытæм æмæ сындæггай араст 
лæппуты 'рдæм. Дзæрæх чызджыты иудзæвгар ахизын кодта, стæй 
уый дæр раздæхт. Темла цыма цæуылдæр фенкъард, афтæ йæм фæ- 
каст Дзæрæхмæ æмæ дисы бахауд, фæлæ цæй тыххæй, уымæн ницы 
бамбæрста. Лæппуты рæнхъмæ куы бахæццæ, уæд та йæ бынтондæр 
байрох. Уæдмæ Хъырым æмæ Дзанджы быцæу йæ тæмæнмæ бахæццæ. 
Дзанг зæххыл бады æмæ хæцæн къæбæл йæ къогъодзиты фындз- 
тыл æрæвæрдта. 
— Цæй, фаг нæма у, дыууæ уæлдай куы систон дæуæй, Хъырым? 
— Æмæ æз сæ тыхджындæримæ сæнтъыхтон, мæ лымæн, ды уый 
ныхмæ æртæ хъуамæ сисай, — дзуапп радта Хъырым. — Бæрæг у, 
йæ ныфс нæ хæссы. 
— Дзæрæх, æрбад-ма, дæ фыдыстæн, куынæ 'рбадай, амæн хъуа- 
мæ йæ бон базонын кæнон. 
— Æмæ мæнæй цæй хæцæг ис, Дзанг? Бумбулийау мæ куы фел- 
васдзынæ. 
— Æрбад, бумбули, — сбустæ кодта Хъырым, — Бега дæ уый куы 
фехъусид. 
— Бега Бега у, æз та — Дзæрæх. Куы фехъуса, уæд цы, æфсы- 
мæртæ æмхуызон вæййынц, æнхъæлыс? 
— Цæй, æрбад, чызджы бын нæ кæныс, — лæгъстæ йын кæнынц 
лæппутæ. 
— Æрбаддзынæн, худинаджы тыххæй æнæбадгæ нæ дæн. 
Иудзæвгар ахъуырдухæн кодта Дзанг æмæ фæдисау, ома æддейæ 
бакæсгæйæ тæнтъихæг куы зыны, уæд куыд фидар у ацы лæппу. 
Фæстагмæ йæ систа, фæлæ йæхæдæг дæр фестад: 
— Цалынмæ Хъырым дæр рахæца Дзæрæхимæ, уæдмæ æз дæр 
разы нæ дæн хæцынЬш. 
16 

— Фæтарстæ, мæ лымæн? — бацин кодта Хъырым. 
— Бавзар уал, стæй фендзыстæм, чи тæрса, уый. 
— Мæлæты мæгуырау, æрбад-ма, æфсымæртæ не стæм, æви? — 
фæцырд Хъырым æмæ йæхæдæг фæбадæг. 
— Æфсымæртæ стут, уый раст у, — хъæлдзæгæй йын айста йæ 
дзырд Дзæцци. «Цыдæр дæлгом ныхас кæны», — ахъуыды кодта 
Хъырым, фæлæ ницы сдзырдта: хуыздæр у, куынæ фергом уа йæ 
хъуыды, уæд. Атæппæт фæсивæды ’хсæн фидис зын уромæн у. Дзæц- 
цийы хин бамбæрста Дзæрæх дæр æмæ, цæмæй мачи мацыуал сдзу- 
ра, ныхас иннæрдæм аздæха, уый тыххæй зæххыл фæбадæг æмæ 
къæбæл йæ къухмæ райста. 
Хъырым, Солтаны фæзмгæйæ, иу-цалдæр цæхгæр æлхъывды ра- 
кодта къæбæл йæхирдæм æмæ фæхатыд: Дзæрæх къæбæлыл фидар 
хæцы, æнцон сисæн нæу. Ноджы та афæлвæрдта, фæлæ къæбæл 
къогъодзиты сæрмæ рахæццæ æмæ дарддæр нал комы. Уæд хинхæст 
афæлвæрдта. Къæбæл ауагъта Дзæрæхы ’рдæм æмæ йæ стæй сонт 
тъæпп ракодта йæхимæ. Къæбæл къухты хидæй сбырынцъаг, æмæ 
Хъырымы къухтæ феуæгъд сты. Дыууæ лæппуйы дæр фæуæлгом сты. 
Се ’мбæлттæ ныххудтысты, Хъырымæн йæ хин йæхиуыл кæй æрцыд, 
уый сын æхсызгон уыд. 
Хъырым бамæстджын æмæ æрхъавыд йæ тыхтыл Дзанджимæ 
быцæумæ бацауæрдын. 
— Цæй, æз æмæ ма ды цы хæцæм, уæддæр дæ сисдзынæн. Сбад, 
Дзанг. 
— Æцæг, цы хæцут, æфсымæрты ’хсæн хæст ницы диссаг у! 
— Æццæй, иу лæджы фырттæ не сты æви, — нал та фæлæууыд 
Дзæцци. 
Хъырым бамбæрста, дæлгом фидис ын кæны, æмæ æнæдзургæйæ 
сыстад, фездæхт Дзæццимæ æмæ йын тымбылкъухæй йæ риу бацавта: 
— Ардæм фидистæ кæнынмæ æрбацыдтæ, и? 
Дзæцци фыццаг фефсæрмы æмæ фæфæсмон кодта йæ ныхасыл. 
Азымджын кæй у, уый тыххæй йæхиуыл æрхудт, фæлæ цæф ныбба- 
рын худинаг у æмæ худинаг йæ сæрмæ куыд æрхæсса. Цалынмæ 
хъуыдытæ кæрæдзи ивтой, уæдмæ йæ Хъырым дыккаг цæф дæр нык- 
кодта. Дзæцци тыфылтæ акалдта: 
— Æцæг куы хыл кæныс, куыдз цыдæр! — фæхаста тымбылкъух 
æмæ бацавта Хъырымы цæсгом. Хъырым йæ сæр фæзылдта æмæ 
дæрзæг къух хъусы рæбыныл бауади. 
Фæкъуырмайау исдугмæ Хъырым, стæй сæнт цъæхахст фæкодта 
æмæ хъуамæ йæхи ныздыхтаид Дзæццийыл, фæлæ йын кæйдæр фи- 
дар къухтæ гæрзбæндæнау йæ цæнгтæ ’рбалвæстой йæ фæрстæм. 
— Лæппу, къухтæ тилын уанцон нæу? Сывæллон ма дæ? Цы 
’рцыд, цæуыл хыл кæныс? — базыдта Солтаны хъæлæс Хъырым 
æмæ фæсабыр. Уæдмæ лæппутæ аиуварс кодтой Дзæццийы дæр. 
2 Нафи 
17 

— Æз ницы хыл кæнын, — йæхи рæстытæ кодта Дзæцци. — Хъа- 
зæн ныхас никуы ничи фæзæгъы? Науæд ын цы загътон? Æлгъитгæ 
йæ фæкодтон æви? Уый та гуымсытæ райдыдта. 
— Худинаг дæм нæ кæсы, цæуыл скарк дæ? Æмгæртты хъазæн 
ныхас нал æмбарыс? — уайдзæфтæ кæны Дзæрæх дæр Хъырымæн. 
— Æз æй æмбарын, фæлæ дæуæн дæр æмбарын афон у, — мæс- 
тæй дыууæ ставд цæссыджы æрбырыд Хъырымы рустыл. 
— Цæй, дзæгъæлы митæ сты. Ницы хыйлаг уæ ис. Уæ къухтæ 
кæрæдзимæ раттут æмæ — фидыд, — аскъуыддзаг кодта Солтан. — 
Дзæцци, азым дердыгæй ис æмæ хатыр ракур. 
— Æз ницы хыл кæнын, мæ хъазæн ныхас æм кæд уыйбæрц хъыг 
фæкаст, уæд мын хатыр фод, никуыуал æм сдзурдзынæн. Искæмæн 
йæ зæрдæ сыгъды тæппалæй уæлдай нæу, уый нæ зыдтон. 
— Ацы хъазт искæмæн кæуынмæ куы расайа, уæд та-иу мæ аххос 
ма уæд, — бартхъирæн кодта Хъырым æмæ фæраст хъæуы ’рдæм. 
Фæсивæдæн сæ хъазт фехæлд, сæ цин фенад æмæ фæйнæрдæм 
апырх сты. 
Дзæрæх Дзæцциимæ араст Сыгъдтæм, Солтан та — Хъырымы 
фæдыл Хъоламæ. 
Дзæцци йæ хæрæфырт кæм уыд, уым Солтан йæ хæсыл нымадта 
Хъырымы æрсабыр кæнын, цæмæй лæппутæ кæрæдзимæ маст ма 
хæссой. 
— Цы хуыцау дæ сæрра кодта, цы йæм ныккомкоммæ дæ? — 
сабырæй уайдзæф кæны Дзæрæх Дзæццийæн. 
— Æмæ йын цы уадиссаг загътон? Дæ фыды лæппутæ сты, уый 
æз ’рымысыдтæн? Науæд æй йæхæдæг никуы фехъуыста? — нæ сæт- 
ты Дзæцци. 
— Уый сын фидисæн фæкæнынц, уый нæ зоныс? Науæд гæдыны- 
хас кæй у, мæнг дам-дум, уый дæр никуы никæмæй фехъуыстай? 
— Æмæ кæд мæнг у, уæд та ноджы хуыздæр. Цæуыл тæвд кæны? 
— Дæумæ куы бадзуриккой ахæм ныхас, уæд ды цы ми кæнис? 
Дзæцци ницыуал дзуры. Æцæг, йæхицæн ын исчи афтæ куы ба- 
фидис кæнид, уæд марыныл нæ бацауæрдид никæуыл. «Нæ хъуыдис, 
бæргæ, уыцы ныхас, стæй кæд æцæг нæу, адæм хахуыр кæнынц, 
уæд — ноджы дывыдондæр маст. Цы ме ’взагыл æрбабадт, нæ зонын. 
Æниу уый æнхъæл куы уыдаин, уæд мæхицæк цæттæ загъд агуырд- 
тон? Фæлæ афтæ, æдылы æвзаг...» 
— О, æмæ мæ аххос фод иууылдæр, фæлæ... 
— Цы «фæлæ»?.. Ома дзы ды дæр ницы фæфос кодтай? Уый дын 
хъуыдис. Мæн тыххæй цыфæнды кæнæд Хъырым,фæлæ дæм баст 
хæрæг дæр нæ фæлæууыдаид... 
18 

— Æз ууыл нæ дзурын. Диссаг уый у, уал æмæ уал азы уыцы 
хабар куыд нæ рох кæны, кæд мæнг у, уæд та ноджы тагъддæр? 
Цымæ дзы æцæгæй исты уыдаид?.. 
— Цы, уый зоныс?.. 
— Æз дæ фыды тыххæй нæ зæгъын, мæрдты рухсы бадæд, фæлæ 
мæм æнæуи дисау кæсы. Цымæ, куыд уыдис, цæй тыххæй афтæ адам 
кодтаиккой æнæхъæн комбæстæ. 
— Æмæ йын чи цы зоны. Æз дæр æй фидисæн хъусын адæмæй... 
Фæрсгæ, æмæ куыд, мæ цæсгом никæмæ хъæцы. Бегайы фæрсын дæр 
мæ бон никуы баци, искæйы та куыд хъуамæ бафæрсон? Æниу Бега 
дæр сывæллон уыдис, нæ фыд куы фæмард, уæд. Цы йын зондзæн, — 
йæхиимæ дзурæгау кæны Дзæрæх, æмæ Дзæцци дæр ныссагъæс кодта. 
Дзуары къуыппæй куы бахызтысты, хъæды куы фæуырдыг код- 
той Дондарæн адагмæ, уæд Дзæцци фергом кодта йæ хъуыды: 
— Акайы бафæрсиккам? Цы дзы æфсæрмы кæныс, дæ мады æфсы- 
мæр куы у. Уымæй хуыздæр ничи зондзæн хъуыддæгтæ. Æниу æй æз 
бафæрсдзынæн мæхæдæг, ды та-иу хъусгæ кæн. Дам-думтæ рабар- 
бабары бæсты иу хатт рæстдзинад куы базона лæг, уæд хуыздæр нæу? 
— Бар дæхи. Бафæрс. Фæлæ дын исты зæгъа, нæ зонын, нæ 
зонын, — цыдæр æнкъардæй дзуры Дзæрæх. 
Дыууæ ’фсымæры зæнæг сты Хъæндил, Хъырым, Бега æмæ Дзæ- 
рæх. Фæлæ сæ фыдæлты ’хсæн цыдæр хæрам уыд. Цы, бæлвырд ын 
ничи ницы зоны, фæлæ сындзæй æмбондау лæууы дыууæ хæдзар- 
вæндаджы ’хсæн æмæ йæ райхалын кæнæ йæ сæрты ахизын никæй 
бон у. Бирæ хæттыты йыл хъуыды кодта Дзæрæх, фæлæ ницы рæстмæ 
фæнд ссардта. Æрмæст цыппар лæппуйы дæр архайдтой йæ ферох 
кæныныл, йæ кой цæмæй мачиуал кодтаид, ууыл. Фæлæ та абон 
Дзæцци срæдыд, æмæ хæрам, зæронд хъæдгомау, фегом, дуды. 
Кæрæдзимæ дзырдтой, кæрæдзи хæдзæрттæм цыдысты, фæлæ 
цыма фылдæр адæмы цæстмæ. Дзургæ — ныхасы, хæдзармæ цæуын 
— æрмæст бæрæгбонты. Зын уыдис Дзæрæхæн уыцы иугæндзон су- 
сæг хæрам æнкъарын, фæлæ нырма лæппу уыд — ссæдзаздзыд,— 
уынаффæйы бар æм нæма хаудта. Йе ’фсымæрмæ æргом дзурын та 
йæ ныфс нæ хаста. 
Бега дзы дыууадæс азы хистæр уыд, стæй Дзæрæх йæ фыды не 
’рæййæфта æмæ уый æфсæрм дæр Бегайæ кодта. Цы хъуыды кæны 
Бега, науæд Хъæндилмæ цы зæрдæ дары, уымæн дæр ницы зыдта 
Дзæрæх æмæ, Дзæцци Акайы бафæрсын кæй сфæнд кодта, уый йын 
æхсызгон уыд: кæд бæрæг исты базонид. Ныртæккæ Бега дæр хæдза- 
ры нæй, ныр иу къуыри балцы ис. Фæсхохмæ фæцыд æмæ нæма 
зыны, æндæр кæй бафæрса. 
Æнæдзургæ цыдысты хъæдвæндагыл дыууæ æмгары. Алчидæр 
йæхимидæг цæуылдæр сагъæс кодта. Пæлæхсар тæрс бæлæстæ бæр- 
зонд фæцыдысты, бæзкъалиутæ æмæ зад сыфтæрты ’хсæн хуры тынтæ 
19 

нæ хъардтой. Æхцон аууоны лæг цæуынæй не ’фсæст. Мæргътæ дæр 
æнтæфы ныхъхъус сты, æрмæст стæм хатт къалиутæй кæрæдзимæ 
сидтысты. Дард кæцæйдæр, хъæды арфæй хъуыст гакк-гуччы «дитт- 
дутт», æмæ Дзæцци æнæрхъуыдыйæ æхситт кæнын райдыдта. Дзæрæх 
уæддæр ницы дзырдта, сындæггай цыд разæй æмæ хатыд, куыд æхцон 
ын у фароны сыфтæрты уымæл, сымæр тæф, хъæды зонгæ тæф. 
Уалынмæ ’рхæццæ сты хъæдгæронмæ. Байгом, тæбæгъы къуыр- 
фау, æвæджиауы рæсугъд ком. Йæ зæрдæйы дзæбæхыл куы уаид, 
уæд Дзæрæх бирæ фæбадид ам æмæ йын бафсис нæ уаид йæ^эайгуы- 
рæн комы уындæй. Фæлæ йæ ныртæккæ уый не ’ндавы. Иæ цæст 
адардта бынмæ, хъæумæ æмæ сдзырдта: 
— Дæ хъул сах абадт, мæ дзæцц ахæрай, дæлæ, æнхъæлдæн, 
мусы чъилыл Ака бады иунæгæй. 
— Уый у, — æрæджиау сразы Дзæцци, — тæскъ цыма бийы. Цом, 
фæкæсæм æм, кæд нын исты рахабар кæнид. 
Фæуырдыг кодтой лæппутæ æмæ Акайы уæлхъус балæууыдысты. 
Уый фестад, сæ къухтæ сын райста, стæй фæстæмæ æрзоныгыл кодта 
æмæ арæхстгай бийын райдыдта æхсæруистæй. Систа-иу уис, кæ- 
рæй-кæронмæ-иу ыл йæ цæст ахаста, стæй-иу ыл йæ дæрзæг армы 
тъæпæн ауагъта, цыма йын лæгъстæ кодта: дзæбæхдæр тас, ма асæтт. 
— Акко, æрис-ма, æз абийон дæ бæсты, йæ чъилтæ дын раджы 
куы фесты, ныр æй нал фехалдзынæн, — балæгъстæ кодта Дзæцци. 
— Нал æй фехалдзынæ?.. Æниу ма йæ фехал! — бахудæгау кодта 
халасхæццæ рихиты бынæй Ака æмæ слæууыд. Бæрзонд, уæхскджын, 
уæнтæ фæстæмæ ратыппыр сты, даргъ цæнгтæ иудзæвгар уæгъд 
æппæрстæй аззадысты, цыма сæ дзæккоры сæрыйас армы тъæпæнтæ 
æривæзтой. Тымбыл æлвыд урс зачъе цыдæр æнкъард æмæ тызмæг- 
гъуыз лæвæрдта цæсгомæн. Цыбыр, æмраст фындз æмæ фæтæн 
уадултæ, стыр къуырфæвæрд сау цæстытæ, бæрзонд, фæтæн ных 
ноджы тызмæгдæр кодтой Акайы цæстæнгас. Ныхыл, æрфгуыты хæд 
сæрмæ, хосдзауы æнгом уистау, кæрæдзи æрсырдтой æнгуылдзы стæв- 
дæн уырынгтæ. Æрфгуыты цыргъытæ сын сæ астæу фæрсæлхъывд 
акодтой æмæ йæ гæзæмæ æрæлвæстой фындзы сæрмæ. 
Дзæрæх нæ фæхатыд, Ака йæм лæмбынæг кæй кæсы, Дзæццийы 
къухайст æй йæхимæ æркæсын кодта. Фæлæ æрæджиау куыддæр 
фæзылд хистæры ’рдæм æмæ фестъæлфыд. Акайы тызмæг æмæ æдзы- 
нæт кастæй йæ зæрдæ ныккæрзыдта. Дæ фыдгул фод ацы урсбоцъо 
лæджы раз хылы рæстæджы, ноджы йе ’рдхæрæны æхсаргард йæ 
къухы æлвæстæй куы уа, уæд! — февзæрд Дзæрæхы сæры. Ака йæ 
цыма фембæрста, бахудæгау та кодта йæ рихиты бынæй, йæ цæстæн- 
гас æрфæлмæн æмæ, йæ къухтæ йæ сины сæртæм сисгæйæ, бафарста: 
— Исты лæг рацыдтæ, мæ хæрæфырт, æви дæм мæ хойы тугæй 
ницы ис? — æвæццæгæн, зæронд ууыл хъуыды кодта уæдæй нырмæ 
æмæ уымæн æлхынцъæрфыг уыдис. 
20 

— Æмæ хæрæфырт цы хъуамæ зæгъа? — хъазгæ кæны Ака æви 
æцæг дзуры, уый ыæма бамбæрста Дзæрæх æмæ фарст фæстæмæ 
Акамæ аппæрста. 
— Уæддæр фæрсæг сонт у æмæ йын зонд хæлæг кæнын нæ хъæуы, — 
цæстытæй та бахудт Ака. 
— Мæнæ зæронд тæскъыл æрбадис, — дзуаппы бæсты загъта Дзæ- 
рæх æмæ мусы уæллаг чъилæй зæронд тæскъ æрдавта. 
Ака йæ цухъхъайы дымджытæ æрбатымбыл кодта æмæ сæ синты 
сæрмæ систа, стæй йæ сæгъдзарм раздарæн фæстæмæ айста йæ са- 
гæхты æмæ йыл æрбадт. Дзæрæх йæ фарсмæ балæууыд, кæстæрау 
чысыл фæстæдзæг, æмæ йæ хистæр æнгуылдзтæй йæ къухтæ роныл 
æрцауындзæг кодта, æнхъæлмæ каст, цы ма зæгъдзæн Ака. 
— Мæ фарстæн уæддæр ницы загътай. Исты лæг рацыдтæ, уæд 
дын мæнæ фæззæджы ус æрхæссон, æви ницыгар? 
— Мады æфсымæртæ диссаг сты: кæд хæрæфырт хорз рацæуа, 
уæд æй сæ хойы тугæй хонынц, кæд æвзæр, уæд та — сиахсы аххос. 
— Æмæ уæдæ куыд? Коцтæ даргъ æмæ лæхфыд цæуынц. Кæд 
сæм Къæбысты сыгъдæг тугæй исты фæхæццæ уа, кæннод сæ цæй 
лæг рабырдзæн. Æви сæ ныр дæу тыххæй хорз адæм рахонон? 
— Хорз цæмæн? Бузныг сын зæгъ: дæ хойыл дын кæй баввæрсы- 
дысты. 
— Мæ хойыл? Фæтæригъæд уын кодтон, зæгъын, кæд искуы сы- 
махæй дæр лæг рацæуид, уæддæр та иу комбæстæ. Уæд та ма фæди- 
сы хъæр фæцыд, уæд дæ фарсмæ исчи хъуамæ æрбалæууа... А-Бега, 
æнхъæлдæн, фæрæстмæ, æвзæрæй йæм мæ зæрдæ нæма фехсайдта, 
фæлæ кæстæр цы уыдзæн — хуыцау зоны, — йæ сæр банкъуыста Ака. 
Дзæцци зæрдиагæй архайдта тæскъыл, фæлæ йæ зæрдæ йæ фæн- 
димæ дзырдта: куыд аивдæр æрфæрса Акайы Хъарадзауæй? Ныр 
ам, æнхъæлдæн, фадат фæцис, — ахъуыды кодта йæхинымæр æмæ 
цыма хуымæтæджы дзырдæппарæн кæны, уыйау бафарста: 
— Акко, æвæццæгæн, загътай: æвзæр лæгæн хорз фæсивæд цæуы, 
не сиахс Хъарадзау та ницы лæггонд уыд æмæ йын дæ хойы йæ 
разæй скодтай? 
Ака уый æнхъæл нæ уыд Дзæццийæ, йе сиахс Хъарадзауы бирæ 
уарзта. Ноджы йæ мæлæтыл ныр нудæс азы рацыд, æмæ дзы йæ 
зæрдыл хорзæй дарддæр ницыуал дары. «Хъарадзау ницы лæг уыд?!» 
— фелхыскъ кодта йæ зæрдæ зæрондæн. 
— Чи, Хъарадзау?.. Лæппу, уый ном зæгъыны размæ хъуамæ дæ 
ком ранхъæвзай, — æгæр кæй батæвд, уый фæхатыд Ака æмæ чысыл 
фæхъус, стæй сабырдæрæй райдыдта: — Хъарадзау лæгау лæг уыд, 
æвæдза. Йæ хуыцау ма дзы иу-дыууæ куы раттид нæ комбæстæн. 
— Æцæг зæгъыс, Акко? — чысылæй йæ афтæ хуыдта Дзæцци 
иннæ сывæллæтты дзыхæй æмæ та йæм ныр дæр уыцы номæй сдзырд- 
та. — Æви де сиахсæй æппæлыс? 
21 

— Æппæлгæ дзы нæ кæнын. Хъæугæ дæр нæ кæны. Уымæй, цы 
уыд, уый куы радзырдæуа, уæд хуымыдзаг æппæлæн ныхас рауай- 
дзæн... Уый лæг уыдис, комы аргъ лæг. 
— Акко, уæдæ-ма нын, дæ хорзæхæй, бæстон радзур уæ хабæрт- 
тæй истытæ. Мæнæ ацы фæлвых лæппуйæн йæ фыд уыдис æмæ кæд 
йæ зæрдæ бабуц уаид. 
— Æмæ уын цы радзурон? Уый дардыл ныхас у, — йæ къухтæ 
аууæрста, стæй сæ уæрджыты сæрмæ фæбыцæу кодта æмæ æдзынæг 
ныккаст Дзæццийы куыстмæ. 
— Радзур, Ака, радзур, кæд æцæгдæр хорз лæг уыд, уæд æй цы 
’мбæхсыс? — бахатыд Дзæрæх. 
— Хорз куыд нæ уыд, — ныуулæфыд Ака, — фæдисы хъæр искуы 
фæцыд, — фыццаг чи бацæуы хъуыддаджы? Хъарадзау. Мацабелтæ 
искæйы фос байстой, — йæ маст ын чи райсы? Хъарадзау. Зиу исчи 
ракодта, — фыццаг чи балæууы уыгæрдæны æд цæвæг? Хъарадзау. 
Лæг ма уæдæ æндæр цы вæййы... 
Ныр адæм чысыл фæсабырдæр сты. Мæнæ иу-цалдæр азы хæст 
дæр нал ис. Фæлæ мах уæ цахъхъæнтæ куы уыдыстæм, уæд ахæм аз 
никуы ацыд, хæст куынæ уыдаид Ирыстоны хæхты. 
Уырысы паддзах нæ йæхимæ куы айста, уæдæй фæстæмæ та бын- 
тон æрæнцой нал ис... Мах та хуыздæр æнхъæл цин кодтам: кæд 
нæм Мацабелтæ паддзахы тæсæй нал уæндиккой æмæ нæ нал хъыг- 
дариккой фæндæгтыл. 
Нæ фæнд нæ фæсайдта. Мацабелтæ паддзахы æфсадæй ноджы 
фæныфсджын сты. Хицæутты дæр цæхх æмæ кæрдзынæй балхæд- 
той, æмæ сын бынтон арт æмæ фæнык нал ис, балцы ацæуын дæр 
ничиуал уæнды. 
— Уæндгæ, æвæдза!.. — йæхи нал баурæдта Дзæцци, — чи сæ 
бамбæхса, ахæм лæг нæ комы нæ разындзæн. 
— Уый, цалынмæ топпы хъæр нæ фæцæуы, уæдмæ алчидæр хъæ- 
батыр вæййы. Афтæ уыд нæ рæстæджы дæр. Ныр та алчи йæхи 
æмбæхсынмæ фæвæййы... Уый æз æмæ Хъарадзау уыдыстæм æды- 
лытæ, нæ риуы къæйтæ топпы нæмыгмæ дымгæмæдарæгау кодтам. 
Æмæ йыл фыдбылыз дæр уымæн æрцыд, æвæдза... 
Фондз æмæ ссæдз азы размæ Хъуды комы Бæрзæфцæджы бын 
стыр хæст уыд, уым дæр ма балæууыдыстæм. Æниу нæ цы сæр хъу- 
ыд, фæлæ лæгмæ искæйы худинаг дæр æгад хъуамæ кæса. Феххуыс 
кæнæм, зæгъын, нæ иубæстон адæмæн. Уыдон дæр се ’лдæрттæй сæ 
хъуырмæ сты, Ерыстаутæ сæ хоныкц, кæрæдзи туг баназой. Цæф- 
тæй ма æрцыдыстæм фæстæмæ. 
Уыйфæстæ цал æмæ цал хатты бацыдыстæм хæсты — æфсæдтимæ 
уа, Мацабелты чапартимæ, — нымайгæ дæр сæ чи бакæндзæн. Уый- 
фæстæ та Гуырдзыйы паддзах ам æрбалæууыд: «Баххуыс мын кæ- 
нут, мæ бандон мын байстой!.. Кæд фæстæмæ мæ къухы бафта, уæд 
22 

сымах бынтондæр сæрибар уыдзыстут, иу æлдар дæр уæ нал хъыг- 
дардзæн æмæ иннæ дæр...». 
Махæй лæг сæрибарыл мæрдтæм цæуы. Мæ райгуырдæй мæ мæ- 
лæты бонмæ дæр мæ къухæй нæ аппардзынæн мæ хæцæнгарз, æрмæст 
мын тыхы сæрыл мæ уды бар мачи хъыгдарæд! Ахæм зондыл лæуд 
стæм. Æрвылхатт ныл арвы цæф дæр уымæн сæмбæлы адæмы ра- 
зæй... Æниу цы зондамонæн кæнын, сæйраджы-сæйраг мæхæдæг 
уыдтæн ахæм. Хъарадзау та ноджы фыддæр. 
Бацыдыстæм та хæсты æфсадимæ. Цы сын хъуамæ ракодтаик- 
кам?.. Бырæй хъауджыдæр не сты, изæрæй райсоммæ авд ахæмы 
фестынц... 
Далæ Хъорсеуы сæрмæ иу-цалдæр лæгæй хæст самадтам. Иу- 
дзæвгар фæхæцыдыстæм, стæй дзы æдæрсгæ хæцынхъом куы ничи- 
уал уыд, нæ цæфты туг куынæуал урæдтам, уæд хъæды ныппырх 
стæм æмæ ма алчи йæ сæр бафснайыны кой кодта... 
Фыдцæф фæци Хъарадзау уыцы хæсты. Удæгасæй ма йæ ме 
’ккойы схастон ардæм... Дыууæ боны ма ацард, стæй фæци. Æрмæст 
ма мын йæ мæлæты размæ мæнæ сымах бафæдзæхста. Мæ дыууæ 
бындары, дам, уын уадзын уе ’хсæн æмæ, дам, сæ ма бафхæрут! Дæ 
цæст, дам-иу сæм фæдар, мæнæйуый. 
Гъæуый — нæ хабæрттæ. Цæй хабар дзы и?.. Хыл, тыхми, 
скъæфгæ, фыргуыст. Æцæг, æгад никуы хастам нæ сæрмæ. Цин дын 
фенон, лæгæй-лæгмæ-иу сын хорз куыд фестæм, фæлæ ма ныр цы? 
Хъарадзау нал ис, рухсы бадæд, æз та ныззæронд дæн, цæй хæстон 
лæгæн ма бæззын? Стæй ноджы æфсæдтæ, паддзах. Хынджылæг 
куыд нæ скъæрой, сæ бонæй сæ уа, Мацабелтæ дæр. 
Ака нынкъард, йæ цæсгом ныттар æмæ ныкъкъуылдымтæ-къуыл- 
дымтæ, цыма айнæджы фарсæй амад уыд. Лæппутæ дæр ныхъхъус 
сты. Дзæрæхы æппæтæмхиц зæрдæ адзæгъæл. Йæ цæсты раз слæу- 
уыдысты ивгьуыд хæстыты нывтæ: æхст, топпыхосы фæздæг, цæфтæ, 
туг, адæмы дзыназын, лæгæй-лæгмæ бабырстытæ. Кæрæдзи цæгъ- 
дæн кæнынц салдат æмæ махуæттæ. Джебогъæй рæхойынц, кардæй 
цъыччытæ кæнынц. Хæст йæ тынгдæрмæ кæм бахæццæ, уым, арвы 
ронау, ферттивы Акайы æхсаргард, раст лæджы дæргъæн. 
Дзæцци ахæмтæм йæ хъус нæ дардта. Уый уыдис иу мæт: куыд 
базона, Хъæрæсе æмæ Хъарадзауы æхсæн цы хæрам уыд, уый су- 
сæгдзинад. «Ирвæздзæн хъуыддаг, Акко цыма йæ ныхас фæци, дзу- 
рынвæнд нал кæны. Æрыздахын æй хъæуы фæстæмæ». —Фæтыхст 
Дзæцци, адæргæй уистæй дæр иу асаста, фæлæ Ака ницы федта, йæ 
хъуыдыты фæдыл адзæгъæл æмæ йæ цæст нал дардта Дзæццимæ. 
— Йед у, Акко, «ма сæ бафхæрут» та цæмæн дзырдта мæнæ ацы 
æвзæртæй, искæмæй туг дардта, мыййаг? — йæ сæр уæлæмæ нæ исы, 
афтæмæй хынцфарст кæны Дзæцци. 
— Цæй туг æмæ цæй цыдæр, уый йе ’рвадæлты тыххæй дзырдта. 
23 

— Йе ’рвадæлты? — адаргъ кодта йæ ныхас Дзæцци, цыма фыц- 
цаг хатт фехъуыста ахæм æбуалгъ хабар, æмæ дискаст скодта Акамæ. 
— Цы мæм кæсыс, лæппу, стæй мыл цы ныцъцъæх дæ? 
— Диссаг у, Акко, цы кодта йе ’рвадæлтæн уагæры? 
— Æнхъæлдæн, дæлзæхты цæуыс, лæппу, æз та дæ раст лæг 
æнхъæлдтон. Никуы йæ фехъуыстай, æви мæ цы хынцфарст кæныс?.. 
Дзæцци фæкъæмдзæстыг æмæ исдугмæ фæхъус, стæй афæнд код- 
та йæ нысанмæ комкоммæ балæгæрдын: цы уа, уый уæд, бафæрсон 
æргом. 
— Акко, хъыг дæм ма фæкæсæд, фæлæ Сугъарты фæзы бамбырд 
стæм абон, комбæсты лæппутæ. Нæхи ирхæфстам, иннæбон хосмæ 
цæуæм æмæ ма нæ кæд равдæлдзæн кæрæдзи фенынмæ. Къæбæлæй 
хæцыдыстæм æмæ нын быцæу бацайдагъ. Хъырымæн æз хъазгæйæ 
афтæ бакодтон, зæгъын, Дзæрæхимæ та цы хæцыс, иу лæджы фырттæ 
не стут æви. Уый тыфылтæ акалдта æмæ лæбурынтæ систа. 
— Гъе æмæ дæ бон ныккал, кæрæдзийыл сæ хорз куы бандзæр- 
стай, — бынтон нынкъард Ака. — Маргæ дæ куыд нæ акодта, уый 
диссаг у. Хъырым йæ фыды хуызæн рацыд æмæ йæм ахæмтæ хъа- 
зын нæ фæкæсдзысты. Стæй исчи афтæ хъазы? 
— Марын дæр ын цъæх нæ хаста, фæлæ æвзæры амонд йæ разæй 
цæуы. Солтан, йæ мады ’фсымæр, уым фæци æмæ сæ баиргъæвта. — 
фергом кодта ныхас Дзæрæх дæр. 
— Уæдæ уымæн тæвдæй æрбалæууыдыстут ам? Мæнæй афтæ, цы 
мыл фæзæрдыйæ сты. 
— О, æмæ, Акко, цы уыд се ’хсæн, цæуыл схъиудтытæ кæны? 
Æцæг исты, æви дзæгъæлы дам-думтæ? Куы нын æй радзурис, на- 
уæд æмбæхстытæй дæр кæдмæ хъаздзыстæм? Исты дзы ис зæрдæмæ 
хæссинаг, уæд мæхи хызтаин дзæгъæлы ныхасæй. Фæлæ кæд æрмæст 
устыты сусу-бусу, уæд та йыл цас фылдæр худай, уыйбæрц худæджы 
хал кæны æмæ йыл ничиуал феууæнды. Æз уый тыххæй дзæнгæда 
цагътон, æндæра цы мæ уæлфад гал лæууыд. 
— Ака, мæ мæгуыр фыды хабар мæн дæр рагæй фæндыд базо- 
нын, фæлæ бафæрсын мæ цæсгом нæ хъæцыди. Ныр иугæр ныхас 
æрхауд, уæд мын æй ма басусæг кæн. Зонон æй: растæй дæр, зылы- 
нæй дæр. Науæд цыма исты зылынджын дæн, цыма мæ фыд искæ- 
мæй хæс дардта æмæ йæ бафидын мæ бон нæу, афтæ къæмдзæсты- 
гæй цæуын адæмы ’хсæн, — зæрдиагæй ныллæгъстæ кодта Дзæрæх, 
æмæ Ака бамбæрста, хъуыддаг лыстæггай радзурын бахъæудзæн. 
Нæ йæ фæндыд йæ мард æмгар, йе сиахсы тыххæй адæмы дам- 
думтæ, сыхырнайæ зилæгау, æвзарын, фæлæ æндæр гæнæн ницыуал 
уыд. 
— Худинаг у марды кой кæнын ахæм чъизи дам-думты фæдыл, 
фæлæ мæ нал уадзут æмæ уын цы бакæнон.,— асагъæс ма кодта Ака, 
стæй комкоммæ райдыдта. — Хъæрæсе, мæрдты рухсаг уæд, фæлæ 
24 

æдылыдзæф, рæуæууæнк лæг уыдис, Хъарадзауæн йæ фыды кæстæр 
æфсымæр. Хъарадзауæн мæ хойы куы лæвæрдтон, уæд ма иумæ 
цардысты æмæ, лæг хъуамæ раст зæгъа, Хъæрæсейы тыххæй зивæг 
кодтон. Æдылы лымæн мардæрцыд у. Фæлæ Хъарадзауимæ иумæ 
схъомыл стæм, кæрæдзи бавзæрстам фыдбылызы дæр, хæрзæбоны 
дæр. Хуыздæр амонд мæ хойæн нæ агуырдтон æмæ ма «нæ» кæм 
загътаин. 
Хъæрæсейæн иу-цалдæр азы зæнæг нæ цыд, стæй Хъарадзау ус 
куы ’рхаста, уæд ын Хъæндил райгуырди. Иу афæдзы фæстæ Бега 
дæр райгуырд æмæ уæд кæйдæр фыдæвзаг адам кодта: Хъæндил 
дæр, дам, Хъарадзауы лæппу уыдзæн, æндæра Хъæрæсейæн зæнæг 
куы цыдаид, уæд нырмæ кæм уыд... 
Æвзаг дур халы. Æвæццæгæн, Хъæрæсейы хъустыл дæр æрцыд 
уыцы ныхас æмæ бинонты цард схæццæ... Байуæрстой, уæдæ цы. 
Уыйфæстæ дæр Хъæрæсе хæрам хаста. Сусæг-æргом маст кодта Хъа- 
радзауæн, æмæ уый дæр Сугъарты æрбардыгæй лæнкаумæ æрба- 
лыгъд, се ’рвадæлтæй ма дзы дыууæ хæдзары цард æмæ уыдон цурмæ. 
Ныссабыр сты, фæлæ Хъæрæсе уæддæр йæ маст нæ уагъта. Æвæц- 
цæгæн æй исчи ардыдта, æмæ æдзух хылкъахæн кодта, йе ’фсины 
дæр ма хъизæмарæй мардта. Уый та, мæгуыр, сабыр, æнæсдзырд 
ус, æмæ йæ цæгатмæ тæргай дæр никуы алыгъд. 
Ноджы, фæстæдæр, Хъæрæсейæн Хъырым куы райгуырд, уæд 
цыма загъдæн æппындæр ницыуал æфсон уыд, фæлæ æдылыйæн 
гæррæтт дæр — хылы хос. Иу бæрæгбон та кæмдæр хыл самадта 
æмæ Хъарадзауы лæдзæгæй ныкъкъæрцц кодта. Уый дæр ма йын 
кæм ныббарстаид æмæ йæ рацæфтæ кодта. 
Хыл хыл у, басусæг ын нæй. Комбæстыл айхъуыст. Æмæ йæ 
цæмæн дзурын. Хъæрæсе схъиуд æмæ стырзæрдæ лæг уыд, искæйы 
рацæвын æм хал акъуырæгау каст. Раст Хъырымæй дæр уый цинтæ 
исын. Цалынмæ Хъарадзауимæ нæ байуæрста æмæ цæфмæ не ’рцы- 
дысты, уæдмæ йын адæм барстой йе ’фсымæры хатырæй. Хъарадзау 
æнæхъæн комбæстæн сæ ныфс, сæ рахиз цонг уыди. Ныр уый куы 
базыдтой, Хъарадзау-сæрылхæцæг ын нал ис, уæд ын дзæгъæлы ха- 
тыртæ нал кодтой. Фæкæс æмæ та Хъæрæсе саунадæй, цъæхтæ-цъæх- 
тæй сфардæг сæ хæдзармæ. Уый дæр Хъарадзауы ’фсон кодта, адæ- 
мы, дам, мыл ардауы. 
Афтæмæй сæ хæрамы къæдзил не скъуыди, сæ дон нæ рæсуг 
кодта. Уалынмæ рацæй-рабон æмæ иуахæмы Хъæрæсейы дæлæ комы 
хъæлæсы, Хъемултайы ардыгæй, чидæр амардта. Чи уыд, цы бæрæг 
ис. Чи зоны та искæмæй хыл ракъахта. Чи зоны йæ Мацабелтæй 
исчи багæрах кодта; балбирæгътау разил-базил кодтой уæд дæр, сæ 
паддзахы ахсинаг уыдысты, уырысы къухты, дам, æй бафтауæм æмæ, 
дам, нын кæд истытæ балæвар кæниккой. 
Йæ мард дæр мастæн фæци Хъарадзауæн. Чидæр та адам кодта: 
25 

Хъарадзау æй амардта. Хорз уыд, æмæ уыцы бон уæртæ Хъотайтæм 
хосгæрдæны зиуы уыдыстæм æмбырдæй, æмæ æнæхъæн комбæстæ 
федтой, Хъарадзау зиууæтты разæй цыд. 
Гъе, уый уын сæ хæрам. Ницы дзы уыдис ардауæн ныхасæй 
дарддæр, фæлæ лæгæн фæмаст кодтой. Афæдзы фæстæ Хъарадзау 
йæхæдæг дæр фæцæф ис: куы уын æй дзырдтон, æмæ сæ хæрам 
семæ ахастой мæрдты бæстæм, фæлæ ныхас баззад æмæ йæ фидис 
кæнынц лæппутæн. 
А Хъæндил æмбаргæ лæг у. Æвæццæгæн, рухсы Хъæндил у. 
Кæм фæбады, уым адæмы бахъæлдзæг кæны. Фысы комæй хал нæ 
раласдзæн. Уый æмбары хъуыддаг æмæ йæм хъыг нæ кæсы фидис 
дæр, фæлæ Хъырым фыд-зонд лæппу у æмæ йæ мæстæй марын нæ 
хъæуы. Уый дæр исчи ардаудзæн, цæмæй дыууæ хæдзарвæндаджы 
кæрæдзийæн маст кæной, æндæра йæ цы хуыцау сарæзта уыцы зæ- 
ронд дам-думтæм?.. 
Цæй, а, фæкъахтат мæ булкъау, æмæ мæ гъеныр ныууадзут... 
Цæут хæдзармæ, Козианмæ ма иу-дыууæ сыкъайы дзаг кæд искуы 
уаид. 
— Хæрæфырт, дам, къæйтыл мизы, барджын у, табу йæхицæн! — 
фестад Ака æмæ йæ къухтæ фæйнæрдæм фæхаста. — Æрис-ма мын мæ 
куыстаг мæхимæ, æндæра мын мæ уистæ æрдæг фæкæндзынæ. Куы 
сæ ныцъцъæлтæ кодтай, гормон. Уыдонæн лæгъз æвзаг хъæуы, Дзæц- 
ци, науæд коммæ нæ кæсынц. Тыхы фæдыл ничи тасы,ком ничи дæт- 
ты, уый нæ зоныс, дæ бындар фæуай, æви ды дæр Мацабелтæй дæ? 
Дзæцци сыстад, йæ астæу араст кодта, стæй йæ ныхы хид æрсæр- 
фта йæ уæлармæй æмæ тæскъыл æрбадт. Сусæгдзинад кæй раргом, 
уымæй йæхицæй ныббуц, æрмæст ардауæг чи уыдаид, ууыл хъуыды 
кодта йæхимидæг æмæ ныссабыр 
— Хæрæфырт, цу-ма, дæ разы фаджысы сæрмæ уисты баст æрæ- 
вæрдтон знон æмæ-ма йæ радав, адон не сфаг уыдзысты. 
Хъырым мæстыйæ цыд Хъоламæ. «Куыдзы фырт! — хъуыды код- 
та йæхинымæр. — Уыцы бынылзадæй дæр мæ уый бахъуыд. Фидис- 
саг чи у, уый дæр мæм фидистæ уæнды. Багъæцæд, æз сын фенын 
кæндзынæн. Мæ мадæн мын, цы нæ хъæуы, уыдæттæ фæкæнæнт, æз 
сыл истæмæй куы бацауæрдон... Фæлæуут уе ’ппæт дæр!..» — æртхъи- 
рæнтæ кодта Хъырым, æмæ йæхæдæг дæр нæ хатыд, масты цæс- 
сыгтæ куыд бырыдысты йæ цæсты бынтæм æмæ куыд хаудтой фæн- 
даджы рыгмæ уадулты цыргъытæй. 
Фæсивæдæй ничи ацыд йемæ. Æввахс æмгар ын ничи уыд æмæ 
иууылдæр æнхъæлмæ кастысты Солтан æмæ Дзангмæ. Солтан сæргуы- 
бырæй лæууъщ æмæ цæуылдæр æрмттæдæлармæй хъуыды кодта. Дзанг 
26 

йæ галиу къухы уылдта хæцæн къæбæл, стæй йæ æвиппайды бахаста 
мæсыджы рæбынмæ æмæ фидарæй загъта: 
— Гъæй, сагсур æмæ хъугдæй лæппутæ! Цомут далæ цъаламæ, 
суары цур фæхъазæм. Хъæндæлтæ дæр ма уын бахæрын кæндзы- 
нæн. Нозтæн уын уазал суар, буц хæринагæн — хъæндæл!.. Хъаст чи 
ракæна, уый та-иу нæ йæ хæдзармæ ахонæд. Æрмæст æй развæлгъау 
зæгъын: искæй хæдзары æнахуыйæн къæбæр мæ хъуыры нæ хизы. 
Дзанг йæхи рауагъта уырдыгмæ, Хъоламæ фæндагыл. Æнæдзур- 
гæйæ ныххæцыд Солтаны цонгыл æмæ уый дæр йæ фæдыл аласта. 
Цыдысты Хъырымы фæдыл хæрз æввахс, фæлæ йæ баййафын 
никæй фæндыд, Дзанг æмæ Солтаны разæй ничи ахызт. Комы до- 
нæй куы фæфале сты, уæд схъыг сты лæппутæ æмæ чидæр худæн 
ныхæстæ райдыдта. Къулой Дзанджы фарсмæ балæууыд æмæ йыл 
фæхъæр кодта: 
— Фарн æрцыдис, Бикойты цæугæ мæсыг, кæугæ цæссыг! Цы 
ныхъхъус стут, æви уæ гуыбынтæм ныхъхъуыстат? Хуыцауыстæн, 
фæхонин уæ, фæлæ мæ мад йæ иунæг лæппуйæн хуыздæр хæрина- 
гæн хуырхы бынтæ фæдæтты, сымахмæ та йæ цъæх æрхаудзæн. 
Хуыздæр нæм иицы ссардзыстут, джигул куы бакæнат, уæддæр. 
— Нæ, Коцон, дæ хуырхæй райгæ у, дæ мады ’хсырау дын тайæн 
уæд кæддæриддæр! Мах хъуамæ хъæндæл æмæ суарæй фæминас 
кæнæм. А, кæугæ цæссыг кæй зæгъыс, уый та мæнæ, ацы хатт Маца- 
белтæ æмæ уырысы æфсад куы фæзыной, уæд рабæрæг уыдзæн. 
Сугъарты мæсыджы цур лæбурдтытæй мæнæн мæ гуыбын риссы, 
ничердыгæй мæм хъарынц, тæригъæдджын мæсыг у. 
Уæй, Сугъарты Хуысинæ мын, 
Уас æмæ авддæлзæхх ныххауа, 
Уæй, йæ фынæй æфсымæрты, дам, 
Хъыбылтау фæцагъта... 
Цъæхснаг хъæлæсæй нытътъæлланг кодта Къулой æмæ, уæды онг 
рæдзæ-мæдзæгæнгæ чи цыд, уыдон дæр ыл уайтагъд амбырд сты æмæ 
зæрдиагæй хъырнын райдыдой. Къулой фæразæнгард, зарæджы хъæр- 
гæнæг æм стæм хатт хауд Солтан, Дзæрæх æмæ Дзанджы цур. Хъæн- 
дил цы бадты уыдаид, уым та йæм æппындæр никуы хауд ахæм рад 
æмæ ныр зæрдиагæй райдыдта зарæджы дыккаг фæлтæр дæр: 
Уæй, Хъеуселты мæнæутæ, дам, 
Ой, Хуссары нарæгыл дæр, 
Уой, æмсе авд къорды ныккодтой... 
Уой, Чеселты зæрæдтæ, дам, 
Æфсымæры марæгыл, 
Ой, æфсымæры марæгыл, дам, 
Уоххæй, сау хъоды ныккодтой... 
27 

Зарæг цыма Хъырымы ехсæй фæцæфтæ кодта, йæ цыд фæцырд- 
дæр æмæ иудзæвгар адард фæсивæдæй. Уыдон æй хъуыды дæр не 
’ркодтой, сæ зарæг хастой дарддæр, хосдзауы уисау. Æрмæст Солтан 
Дзангæн йæ хъусы бадзырдта: 
— Æз йæ фæдыл ацæуон æмæ йæ ныссабыр кæнон. Суцца лæг у, 
мастхæссаг, æмæ Дзæцциимæ зулдзых уой, уый мæ нæ фæнды... 
Дзанг лæппутимæ Хъолайы сæрты тæссарвæндагыл баивгъуыдта. 
Солтан баййæфта Хъырымы æмæ, хъæумæ куы баввахс сты, уæд 
æй, фæндаджы был цы иунæг тæгæр уыд, уый аууон дурыл æрбадын 
кодта 
— Хъырым, æз дæуæй иу-дыууæ азы хистæр дæн, фæлæ æмгæрттæ 
стæм æмæ дын хъуамæ комкоммæ зæгъон: дзæгъæлы маст кæныс. 
Зын уыдис дзурын Солтанæн, зыдта йæ, Хъырыммæ фæлмæн 
зондамонæн нæ хъары, фæлæ æндæр цы кодтаид ацы уавæры, æмæ 
та райдыдта: 
— Дзæцци мæ хæрæфырт у, уый тыххæй йæ раст нæ хонын. Раст 
нæ, фæлæ зылын у, фыццаг азым уымæ хауы. Фæлæ йæ куы зоныс, 
хæларзæрдæ лæппу у, æфхæрынæн æй нæ загъта. 
— Мæнæн мæ бон нал у, Солтан, ацы фидистимæ цæрын, бам- 
бар! — цыдæр зæрдиагæй сдзырдта Хъырым. — Дæ мады дын исчи 
мæрдтæм гацца куы хона, дæ фыды — искæй къухæй мард, уæд 
лæгæн афтæмæй цæрæн нæй, æмбарыс? Мæнæн мæ бон нал у æмæ 
кæнæ хъуамæ мæхи амарон, кæнæ мæ маст искæмæй райсон, хуыз- 
дæр амал мын ницы ис, — ныггæр-гæр кодтой масты цæссыгтæ Хъы- 
рымы хиуарзон зæрдæйæ æмæ йæ къухтæй йæ цæсгом амбæрзта. 
Солтан уый æнхъæл нæ уыдис. Уыйбæрц йæ зæрдæмæ айста 
адæмы дам-думтæ, уый нæ зыдта æмæ фæтыхсти. Цы ма йын зæгъа, 
куыд æй æрсабыр кæна? Цасдæр къуырмайæ фæбадтысты, стæй Солтан 
йæхи фæныфсджындæр кодта æмæ та йæм бадзырдта: 
— Æз дæр ирон лæппу дæн, Хъырым, æмæ дын дæ маст æмба- 
рын, фæлæ адæмы мæнг дам-думтæ дæ зæрдæмæ цæмæн хæссыс? 
Адæмы ардауæн ныхæстæм афтæ куы хъусай, уæд былæй хауинаг 
куы фæуыдзынæ, гормон. Кæйфæнды дæр бафæрс, алчидæр дын 
зæгъдзæн: растæй мисхал дæр нæй уыцы дам-думты, ардауæн ны- 
хæстæ сты. 
— Алчи афтæ нæ дзуры, Солтан, нæ! Æвæццæгæн дзы рæстдзина- 
дæй дæр исты ис. Чи амардта мæ фыды? Цъиуы мард куы никуы 
сусæг кæны, уæд æнæхъæн бæхджын лæг куыд байсæфт. 
— Цæмæн зæгъыс, Хъырым, цæмæн? Тыхы рæстæг у, нæ йæ 
уыныс дæхæдæг? Бæстæ алы æвзæргæнæгæй йедзаг у. Чи дæм фæ- 
царæхсдзæн, цы бæрæг ис. Хъарадзау кæй ницыгæнæг уыд, уый та 
алы сывæллон дæр зоны. Уæд ма цæуыл дæхи хæрыс? 
— Искæй мастæн, дæу тыххæй йæ нæ зæгъын, Солтан, алчидæр 
фидар у. Сывæллон дæр зоны, зæгъыс, фæлæ уæдыккон чи у, уый 
28 

дын куы дзура, уæд та?.. Æви зæронд лæджы цур сывæллоныл бау- 
уæндон? 
«Чи зæронд лæг уа, цымæ? Кæй хæрам æвзаг бахæццæ ацы рæ- 
уæууæнк зæрдæмæ? Куы йæ ракъахтæуаид. Чи зоны йæ сдзура. Цæй- 
ма, афæлварон». 
— Нæ мæ бауырндзæн уыцы хъуыддаг, Хъырым. Æвæццæгæн, 
дæхæдæг исты мысыс, æндæра уæд мæ хъустыл дæр искуы исты 
æрцыдаид. Æз дæр ам, Хъолайы схъомыл дæн. Дæс азы Бега æмæ 
Хъæндилимæ фыййау фæцыдтæн. Цæргæ дæр Бегатæм кодтон æмæ 
исты фехъуыстаин. Нæй, нæ мæ уырны. 
— Иæхиуыл худинаджы хъуыддæгтæ чи мысы. Мæн дæр нæ уыр- 
ныдтой, фæлæ сæ æз æмæ дæуæй хуыздæр чи зоны, ахæмтæ ис. 
— Мæ туг ныккæлæд, æмгæртты ард мæ баййафæд, æз мæхæдæг 
дæ фарсхæцæг куынæ уон, æрмæст мын бауырнын кæн ацы хъуыд- 
даг. Кæд исчи исты зоны, уæд æмбæхстытæй цæмæн хъазы? Зæ- 
гъæд-ма æргом. Науæд æй ды та цæмæн сусæг кæныс, кæд раст лæг 
дæ, сусæг хинтæ нæ кæныс, уæд? — стæвд Солтан дæр. 
— Æз ницы ’мбæхсын, хинæй дæр ницы аразын, хъусыс, Солтан, 
фæлæ искæуыл комдзог цæуын хорз у? 
— Æмæ искæй ныхасæй лæгмæрдтæм æрцу, уый хуыздæр у? Æмæ 
кæд ардауæн ныхас у, хахуыр, уæд та!? 
— Уый дæр у, фæлæ... 
— Цæй фæлæтæ-уæлæтæ сты, цæ! Цом иумæ, зæгъæд дын мæ 
цуры, цы зоны, цы федта æмге стæй уæд исты кæндзыстæм. Науæд 
афтæ цъыччытæ æмæ дзæхстытæй нæу, мæ лымæн. Хорз, абон Дзæцци 
фæци, хъазæгой, салам лæг. Æндæр исчи куы уыдаид, уæд кæдæм 
цыд хъуыддаг, уый зоныс? Æви дæм лæджы цæф хъазын кæсы? 
Цæф цæф сайы, йæ фæдыл та туг баст ис. Рох дæ ма уæд. Цом, кæд 
æцæг цæрын нал фæразыс, кæд зæрдæбынæй дзурыс, сывæллоны 
митæ нæ кæныс, уæд лæгау базон дæ хъуыддаг! 
— Æмæ цом, цы мæ тæрсын кæныс, дзырдхæссæг ус мын æнхъæ- 
лыс æви мæхицæн цæттæ фыдбылыз агурын. 
— Цалынмæ мын де ’вдисæны ном зæгъай, уæдмæ мæн дæ ныхæс- 
тæй мисхал дæр нæ уырны... Дам-думтыл æууæндыс, хъуымызбыл 
сывæллонау, æндæр ницы. 
— Солтан, æз сывæллон нал дæн. Мæ фыды туг райсынхъом 
бауыдзынæн, уый зон. 
— Уæд уал фыццаг, кæмæй исинаг у, уый базон. Стæй дæ кæд мæ 
сæр истæмæн хъæуа, уæд мæнырдыгæй фæстæ чи фæлæууа, уый йе 
’мгæрттæн фидиссагген баззайæд. 
— Цом, дæхи хъустæй куы фехъусай хабар, уæд та ма цы зæгъ- 
дзынæ? 
— Цом, — уæлдай ницыуал сдзырдта Солтан. 
Лæппутæ рацыдысты æмæ æнæсыбырттæй Калманты къæсæрыл 
29 

балæууыдысты. Калман халамæрзæн арæзта æмæ сын бадгæйæ са- 
лам радта. Иу фæкастæй сыл йæ цæст ахаста, стæй та халамæрзæны 
дæндаг уыгард кæныныл багуыбыр, йæ уæрагмæ йæ нылхъывта кар- 
ды комæй æмæ йæ иннæ къухæй арæхстгай зылдта. 
Солтан йæхи халамæрзæны хъæд уынæг скодта, фæлæ йæ цæст 
та аивæй дардта Калман æмæ Хъырыммæ. Калманыл ныр æртиссæдз 
азæй фылдæр цæуы, Акайы уæле фæбады фынгыл, фæлæ дзы иу урс 
дæр нæма ис. Хæбуздзыхъ цæсгомыл — тæнæг зачъетæ, тæнæг фындз 
стæмхъуын рихиты астæу цуркау æруад æмæ былты сæрмæ фæгуы- 
быр. Рихиты астæу æнгуылдзы бæрц коса æрхаста, раст сæрдыгон 
хуыскъ адагау. Иу æхсгæ каст фæкодта чысыл цъæх цæстытæй Хъы- 
рыммæ, стæй та халамæрзæны дæндагмæ нымдзаст. Дыууæ уыгарды 
бынат дæр куы ’рзылдта карды комæй, уæд йæ астæу сраст кодта 
æмæ сабыр, барджын хъæлæсæй бафарста: 
— Цы хур, цы къæвда уæ æрбахаста, фæсивæд? 
Солтаны зæрдæмæ нæ фæцыд нæдæр йæ фырбуц фарст, нæдæр 
йæ хъымхъымгæнаг тæнтъихæг хъæлæс. Уардис ацы лæджы чызг уа? 
Диссаг. Фаджысы рагъыл мæнæуы ’фсир æрзад, — мæнгæй нæ фæ- 
зæгъынц, æвæдза. Хъарадзаутæн сæ хæрз дыккаг хæдзар куы у, уæд 
сыл цытæ мысы. Кæд, мыййаг, Хъырымæн йæхи æрымысæггаг сты? 
Зæронд лæг куы у, уæд мæнг ныхас цæмæн хъуамæ кодтаид; цы 
пайда йын ис, дыууæ хæдзарвæндаджы кæрæдзимæ хæрам куы уой, 
уæд? Алæ-ма, кæддæра цы зæгъид. Йæ ныхасæй бæрæг уыдзæн. 
Хъырым стыхсти, Калман ын лæгæй-лæгмæ цы дзырдта уал æмæ 
уал хатты, уый ныр искæй цур куыд раргом кæна... Комдзоджы 
хуызæн цæуы, аив нæу. Фæлæ кæд æцæг исты зоны, уæд æй цæмæн 
æмбæхсы? Науæд æй æмбæхсинаг кæд исты хæрзиуæджы фæдыл у, 
уæд ма йæ мæнæн цæмæн дзырдта? 
— Калман... йед у. Радзур-ма, дæ хорзæхæй, мæ фыды хабæрттæ, — 
æгæр хъæрæй дзырд ын фæци, фæлæ æнæуый йæ бон дзурын нæ уыд, — 
науæд мын, кæм цы фидиссаг ис, уыдон дæр фидис кæнынц. Æмæ кæд 
æцæг фидиссаг дæн, уæд æй хъуамæ зонон, кæд нæ, уæд та ма мæм 
ахæм номæй чи ’рбаулæфа, уымæй марæн кард нал раздахдзынæн. 
Калманæн йæ къухтæ чысылгай ризын райдыдтой карды фистон 
æмæ халамæрзæны дæндагыл. Фыццаг бакаст Хъырыммæ, уайдзæ- 
фы каст, стæй Солтанмæ, дæу та цы хъæуы, фарста мыл кæныс æви. 
Æрæджиау сдзырдта, халамæрзæны дæндаг уыгард кæнгæйæ: 
— Фæлæуу-ма, исты ’рцыд æви мæм фæдисы уад цæмæн æрба- 
кодтат? 
— Калман, нырма ницы ’рцыд, фæлæ исты куы ’рцæуа, уæд ма 
фæрсын цы пайда уыдзæн? — сабыр, хъавгæ æрдзырдта Солтан æмæ 
Калманыхудынывæфтыд астæумæ фемдзаст: Уардисыарæзтуыдзæн!.. 
Калман æм скасти, къахæгау ыл йæ цæст æрхаста æмæ иу цъус- 
дуг фæхъус. 
30 

— О, æмæ уæ цы базонын фæнды уæддæр? Рагон хъуыддаг. Цы 
йæ къахут ногæй? Мæрдты рухсаг уæнт, уыдонæй уæлæуыл ничиуал 
ис, цы ма сын рауил-бауил кæнут се стджытæ? 
— Калман, мæ фыды мардæй цы зоныс, уый-ма мын бæлвырд 
радзур, цыдæриддæр дзы зоныс. Дæ мад, дæ фыды рухс цæсгомæй 
дын сæттын де ’фсæрм мæрдты раз, радзур мын æппæтдæр! — ныл- 
лæгъстæ кодта Хъырым. 
— Æмæ дын цы хъуамæ радзурон, лæппу? Адæмæй уæлдай йын 
æз дæр ницы зонын. Ацыд балцы æмæ нал æрыздæхт. Чидæртæ йæ 
Хъарадзауы ’фсон кодтой, фæлæ уыцы бон уый немæ уыд хосгæр- 
дæны зиуы. Æвæццæгæн, мæнг ныхас кодтой. Кæйдæр^ дам, ыл 
сардыдта ма дзырдтой, фæлæ уымæй дæр ницы рабæрæг. Йæ фæстæ 
Хъарадзау, мæрдты рухсаг уæд, йæхæдæг дæр мард фæцис кæм- 
дæр, æфсадимæ хæсты уыд æви Мацабелтимæ, ницы дзы рабæрæг. 
Хъуыддаг ууыл ахицæн. Гъе, æндæр дзы ницы уыд. Бæлвырддæр 
ын ничи ницы зоны. Тæригъæд зæгъынæй хуыцау бахизæд. Æрмæст 
æй дзургæ кодтой. Уый уыдис, фæлæ адæм дам-думæй фылдæр цы 
кæнынц. Ныхъхъуытты йæ уадз, цы мысинаг хъуыддаг у, цы йыл 
тыхсыс. 
— Раст ын æз дæр афтæ дзурын, Калман, хуымæтæджы дамтæ, 
кæйдæр ардауæн æвзаг, — Солтан барæй фæурæдта йæ ныхас æмæ 
каст Калманы къухтæм. Калманы рахиз къух æд кард иу уысмы 
бæрц уæлдæфы андзыг, стæй та фыццагау къуыхтæ кæнын райдыдта 
тæгæр дæндаджы фæлмæн хъæдвыд, — æндæр дзы ницы ис. Дзæгъæлы 
йæхи æфхæры... 
— Æмæ йын раст зæгъыс, мæ хур, дам-думтæ. Æрмæст æй йæ 
тæвдыл дзургæ æцæгау кодтой. Ардауыны сæр та кæй цæмæн бахъуыд. 
Искæй хæрамæй кæмæн цы пайда ис фыдбылызæй дарддæр. Дзургæ 
йæ кодтой, фæлæ дзы зæрдæхсайæнæй дарддæр ницы уыдаид. Кæ- 
цæй?.. Уæд рабæрæг уыдаид. 
— Пайда дзы чи цы хъуамæ фæкодтаид, фæлæ... Бирæ маст хæс- 
сын зоны, фыд-зонд æмæ фыд-зæрдæ адæмтæ фæвæййы, Калман. 
— Уый дæр фæвæййы, мæ хур, уæдæ. Фæлæ мах мæнæ армыдзаг 
стæм, иу артæй байуаргæ, нæ маст дæр — иу, нæ цин дæр. Цæй 
сусæг маст нæм хъуамæ уа? 
— Уæдæ дзы бæстон ницы рабæрæг, æрмæст зæрдæхсайæн ны- 
хас? — комкоммæ бафарста Хъырым. — Афтæ у, Калман? 
— Уæдæ æндæр цы хъуамæ уыдаид? Иæхи цæстæй ничи ницы 
федта. Æниу ахæм хъуыддæгтæ адæмы раз ничи кæны. Сусæгæй, 
æнæраныран, куыд никæй зæрдæ дæм фехсайа. Уæдæ, мæ хуртæ. 
— Иу дзырдæй, ницы дзы разынд æцæг æмæ бæлвырдæй, дам- 
думтæ дам-думтæй баззадысты æмæ сæм лæгау лæг йæ хъус хъуамæ 
ма дара. Раст нæ зæгъын, Калман? — цыма хъуыддаг ахицæн, уый- 
хуызæн бадзырдта Солтан. 
31 

— Тæккæ дæр афтæ, уæдæ куыд, мæ хуртæ. Хъуыддаг хъуамæ 
бæлвырд зонай, уæдæ. 
— Цом, Хъырым, цæуæм. Калман, бузныг дæ ныхасæй. Раст ын 
æз дæр афтæ дзырдтон. 
— Цы тагъд кæнут, цы, лæппутæ? Чысыл абадут, кæд ма нæм 
искуы арахъхъ дæр разынид. Æфсинтæ! Уардис! Цагъды фестут æви? 
Фьццаг ничи зынд, стæй дæсаздзыд лæппу рауад хæдзарæй. 
— Цы кæныс, Гама? Гыцци царв цæгъды æмæ йæ не ’вдæлы. 
— Хуыцау уæ фæцæгъдæд, кæд къуырма нæ баистут! Кæм ис, кæ, 
чызг та?! 
— Мæнæ дæн, мæнæ, цы та хъæр кæныс, дæ хъæр хъæугæронмæ 
куы хъуысы? — кæртæй æрбахызт Уардис, йæ дæларм — сæнчытæ 
æмæ хъæндæлты куырис, йе ’ккой — дзæкъулыдзаг хуычъыйы сæртæ, 
саджыкъæхтæ æмæ калакъодатæ. 
— Ницы, зæгъын, мæнæ уазджытæн исты фенут, хуыцаубон у, — 
схуыст каст бакодта чызгмæ йæ фыд æмæ та кардæй амайыныл фæци. 
Солтак Уардисы ’рдæм фæзылд, йæ дарæсыл йæ къухтæ æрхас- 
та, цыма æцæг уазæг уыд, æмæ иу къахдзæф фæстæдæр алæууыд. 
Чызгмæ æдзынæг каст æмæ йæ не ’рхъуыды кодта, афтæмæй мид- 
былхудт ахъазыд йæ цæсгомыл. Бахудт Уардис дæр. 
— Æмæ адон цæй уазджытæ сты, æрвылбон ам куы вæййынц. 
Мæнæ сын сæнчытæ авæрдзынæн æмæ мын бузныг зæгъæнт. Уый 
сын «исты», — балæвæрдта сæнчыты куырис Солтанмæ. 
— Бузныг, Уардис, раст нын цыма кады фынг авæрдтай, уый 
бузныг дæ фестæм, — хъазæн дзуапп ын радта Солтан дæр. Дыууæ 
хъæндæлы ралвæста куырисæй, стæй йæ Хъырымы хъæбысмæ бап- 
пæрста. Йæхæдæг ма аивæй бакаст чызгмæ, фæлæ уый йæ дзæкъул 
æриста æмæ хæдзармæ баивгъуыдта. 
— Цæй, мах цæуæм. Бузныг, Калман, бахатыр кæн, кæй дæ ба- 
хъыгдардтам, фæлæ кæстæр хистæры куынæ афæрса, уæд рæдиаг у. 
— Цы «бузныг», фынгтæ уын куынæ ’рæвæрдтам, — йæ фындзы 
бын бахъуыр-хъуыр кодта Калман, стæй йæ сæрыл схæцыд æмæ 
Хъырыммæ бадзырдта, — лæппу, кæд дæ æвдæлы, уæд мæм иучысыл 
куы фæкæсис, мæнæ дзоныгъы хъустæ æрцамаинаг дæн æмæ. 
— Лæуу, Хъырым, ды, фæлæ мæнæн æдзæугæ нæй, хорзæй баз- 
зайут. 
— Кæдæм фæлидзыс, Солтан? — зарæгау радзырдта дуарæй Уар- 
дис. — Мæнæ чындз, — йæ дыккаг мады чындз хуыдта, — йæ царв 
цагъд фæцис æмæ уын ныртæккæ мисынæй фысым фæуыдзынæн, 
тæрсгæ ма кæнут. 
— Бузныг, Уардис, нæ мæ ’вдæлы, æндæр хатт, — бахудтис та 
Солтан æмæ йæ къух каудуары цæгыл æвæрдæй баззад. Куы фæхъуы- 
ды кодта, чызгмæ æгæр кæсын аив нæу, уæд каудуар рариуыгъта 
æмæ тагъд-тагъд рацыд уынгмæ. Уардис дæр баздæхт хæдзармæ. 
32 

Калман хъуынтъызæй архайы йæ халамæрзæныл. Хъырым дæр 
ныхъхъус, иуæй, æфсæрмы кæны Калманæй, кæй йæ схъæр кодта, 
уый тыххæй, иннæмæй та дызæрдыг кæны: ацы зæронд æнæмæнг 
бæлвырд цыдæр зоны, фæлæ йæ нæ хъæр кæны, цæмæй фыдбылыз 
ма ’рцæуа. Фæлæ уый тыххæй мæ фыды туг хъуамæ фесæфа? Ирон 
туг, дам, не ’мбийы. Уæдæ уый цы у? Чидæр æй фыдмард акодта, 
æмæ фесæфт. Ничи, дам, æй федта. Æмæ йæ агургæ чи кодта? Зоны, 
Калман зоны марæджы, фæлæ йæ барæй нæ хъæр кæны. Йæ ныхас 
Хъарадзауты ’рдæм у, фæлæ бæлвырд ницы зæгъы. Æниу бæлвырд 
дæр цы хъуамæ зæгъа? Искæуыл исчи туг мысы? Калман Бегамæ 
бауæнддзæн, уый дæр, мах тыххæй? Æндæр маст æй нæй! Хæрзаг 
зæгъы: æз дын фæд амонын æмæ кæд исты кæнинаг дæ, уæд бакæн. 
Мæн фыдбылызы ма ’мдзæхдон кæн. 
— Лæппу, адæмы мыл цы ардауыс? Æвдисæн дын ныллæууыдтæн 
æви? Цы мыл фарста кæныс искæй цур? Æз дын, цы зыдтон, цы 
фехъуыстон, уый загътон æмæ гъеныр цы кæнинаг дæ, уый дæхи 
хъуыддаг у, мæн дзы ма ’мдзæхдон кæн, æз фыдбылызы мæхи нæ 
тъыссын. Хъусыс? Ацы хъуыддаджы фæдыл ма мæм искæй куы ’рба- 
кæнай, уæд мæ хæдзары тæфтыл мауал ацу. Дæ зæрдыл æй дар. 
Сыстад Калман æмæ дуар йæ фæдыл рагуыпп кодта. Хъырым 
джихæй аззад, нал цæуынæн уыд, нал баззайынæн. Калман гуыбыр- 
гуыбыр бацыд хæдзары астæумæ æмæ хъæрæй райдыдта дзурын: 
— Къæбæдатæ, къулбадджытæ, дзидзидайтæ!.. Ралли-балли кæ- 
нынц хæдзари-хæдзар, æнæхæдзар фой! 
— Кæимæ хыл кæныс, кæ, Гама? Солтанитæй зæгъыс, мыййаг? — 
тарстхуызæй афарста Уардис. 
— Фесæф иуырдæм! — схъæр кодта Калман æмæ йæ чызгмæ ба- 
каст йе ’рфгуыты бынæй, — ды дæр дæ мады хуызæн дæ! Дæ мады 
хуызæн! Гъæуыйау фæуай, дæхи ныббибитæ кæ, цæй! Фесæф! — 
фездæхт йæхæдæг, фæстæмæ та дуар йæ фæдыл мæсты тъæпп ракод- 
та. Хъырымы джихæй лæугæ куы ауыдта, уæд уыйæрдæм феххæлд. 
— Цæй, ныхъхъил у æмæ мæм дойны хъазы каст кæн! Федтай йæ, 
зоныс æй? Куыннæ, федтон æй, зонын æй, марадз! Искуы искæй йæ 
усы цур хуысгæ федтай? Æз дæр нæ федтон, фæлæ адæмæн сывæл- 
лæттæ гуыры æмæ йæ уымæй зонын! Искуы искæй абырæг куыд 
амардта, уый федтай? Æз дæр нæ федтон, фæлæ хистытæ бахорд- 
тон... Абырæджы абырæгæй дарддæр ничи базоны. Æз та абырæг 
нæ дæн! Фехъуыстай? Фæлæ адæм уал æмæ уал азы дзæгъæлы нæ 
фæдзурынц. Фехъуыстай? Æмæ фæци. Нæ федтон, нæ зонын! Мауал 
мæ фæрс. Цу, æмæ дæ цы фæнды, уый кæн. Æз дын æвдисæн нæ 
дæн æмæ нæ уыдзынæн. Фæцис мæ ныхас. Адæмы джидзæггæгты та 
мæм кæнгæ ма кæн! Фехъуыстай? Гукк! 
Хъырымыл цыма фаджысы зæй рацыд, баруадис Калманы чъизи 
зæрдæхсайæн ныхæстæй, йæхимæ сау фидиссаг æрзынд. Хъуамæ 
3 Нафи 
33 

йыл ныхъхъæр кодтаид; «Банцай, зæронд хæррæг, цъаммар митæ 
мысыс мæ мадыл!» Фæлæ йæ кæстæры ’фсæрм дзурын не суагъта. 
Калман дæр йæ зæрдæйы тыппыртæ куы суагъта, уæд, афтид лалы- 
мау, æртæбæкк æмæ æрбадт йæ бынаты, йæ сæр размæ фæуæзгæ, йæ 
къухтæ йæ зæнгтыл — уæгъдæппæрстæй: сæ иуы — фарсылдарæн 
кард, иннæйы — æрдæгарæзт дæндаг. 
Хъырым æрæджиау фестъæлфыд æмæ йæхи аппæрста каудуармæ. 
¦ ¦¦ 
Солтан рацыдис комкоммæ Хъæндилтæм. Кæрты ничи зынд æмæ 
бахъæр кодта: 
— Темла, ам дæ, цы? Иу хуырхы къус-ма мын радав, мæ ком 
ныххус. 
Темла хуырхы къус рахаста æмæ йæм æй радта: 
— Хъæндæлтæ та дын кæм уыдысты? 
— Цæй хъæндæлтæ? — йæ дæларммæ фæкомкоммæ æмæ бахудти. — 
Куыд мæ ферох сты. Уардис мын сæ радта. Калмантæм уыдтæн Хъы- 
рымимæ. Куыддæр мæ æрбайрох сты фæндагыл. 
— Уырдæм дæр бахæццæ дæ? — бахудт Темла æмæ къус айста. 
— Хъырымимæ бацыдтæн. Хъæндил та кæм ис? Ныхасæн мæ 
хъæуы. 
— Цы? Зæрдиаг исты? 
— Зæрдиаг та, фæлæ... Ныхас ныхас у æмæ йæ куы сфæнд кæ- 
най, уæд æй зæгъын хъæуы. 
— Чи зоны, алы фæнд нæ хъæуы дзурын, — цыдæр æнтъыснæг- 
хуызæй бакодта Темла. 
— Уый цæмæй зæгъыс? Æмбæхсын æмæ дæрдтыл зилын дæм 
хуыздæр кæсы? 
— Куы мæм фæкæсы, куы — нæ, фæлæ зæгъгæ уæддæр нæ фæкæ- 
нын... 
— Раст нæ дæ, Темла, — фæсагъæсыл Солтан дæр,— æмбæхсты- 
тæй дæр кæдмæ хъаздзæн лæг. Чи зоны, кæд иу хатт раргом æмæ 
лæгæн йæ бон базонын хуыздæр у? 
— Гæнæн куы уа, уæд, чи зоны, хуыздæр у, фæлæ куынæ уа, уæд 
та? — комкоммæ йæм бакаст Темла, стæй йæ къус хæдзары дæлбазыр 
доны къæртайы сæрыл æрæвæрдта. 
— Уæд та? — хæларзæрдæ худт бакодта Солтан. — Уæд та дын 
хъуамæ дæ хæлæрттæ баххуыс кæкой æмæ дын гæнæнтæ саразой. 
Афтæ нæу? Ды мæ хæлар дæ, Темла, æмæ мын уыцы фадат сараз. 
Бафæрсон æй, æмæ кæд «о» зæгъа, уæд, куыд вæййы, афтæ хъуыд- 
даг сараздзынæн. Кæд «нæ», уæд мæхицæн æнцад сбаддзынæн. 
— Мæнæй аразгæ дзы цы уа, уый мæ бар уадз. Æз мæнæ афтæ 
дзурын. Хаттæй-хатт мæм фæнд зæгъынæй фæнд бамбæхсын хуыз- 
34 

дæр кæсы. Æниу, гæнæн куы уа, уæд йе ’ргом хуыздæр у. Уымæй 
ды раст дæ. Дзурыны фадат — мæ быгъдуан. 
— Æмæ кæд уæдæ? — нал фæлæууыд Солтан. — Тагъд дыл кæй 
кæнын, уымæй мыл ма бахуд, Темла. Иунæгæй сфæлмæцыдтæн. 
Фарон мæ хойы чындзы куы арвыстон, уæдæй нырмæ мæ хæдзары 
кæрдзын конд никуыуал æрцыд, хъугдыгъд иннæ ахæм. Мæ фыды 
’фсымæртæм радтон мæ фос, кæрдзын дæр уым фæхæрын. Æмæ 
афтæмæй кæдмæ цæрдзæн лæг? Искæй бинонты ’хсæн дæр зын у, 
ахъуыды-ма кæн. Зын у. 
— Зын у, тынг зын у, зонын æй. Сом-иу фæсаходæн æрбацу исты 
’фсон. Уардис мæм къуымбилтæ пирынмæ кæсдзæн æмæ фæныхас 
кæндзыстут. Æз уæ нæ бахъыгдардзынæн. 
— Стыр бузныг, Темла, ацы хатт дын æз дæр уыцы хорз истæмæй 
бафиддзынæн, чындзæмбал дын уæддæр фæцæудзынæн. 
— Бузныг, Солтан, нæ дæ батыхсын кæндзынæн. Æз чындзы нæ 
цæуын, — цыдæр уайдзæфы хуызы бакодта Темла æмæ фездæхт, 
фæлæ ма къæсæрæй радзырдта: — Фæсаходæн, Солтан, ма-иу бай- 
рæджы кæн. Фадат — мæ быгъдуан! — æнæбары ма бахудт чызг. 
«Чындзы нæ цæуын?.. Уый чызджытæ иууылдæр афтæ фæдзу- 
рынц, мæ хойыхай Темла, фæлæ стæй ацæуынц æмæ бинонтæ скъо- 
бор кæнынц. Афтæ у, уæдæ куыд? Чи зоны, Уардис дæр афтæ зæгъа: 
«Чындзы нæ цæуын!» Æмæ уæд æз та? Цæрæнбонты афтæ хъуамæ 
хъиу-хъиу кæнон? Нæ, хъуамæ рацæуай. Хæдзар скæндзыстæм, би- 
нонтæ. Бирæ лæппутæ! Æз-иу сæ мемæ хос кæрдынмæ акæндзынæн, 
æппæтдæр сын бацамондзынæн: хуым кæнын, хос кæрдын, цуан кæ- 
нын, зарын, хъæбысæй æвналын. Хорз лæгтæ хъуамæ уой Солтан 
æмæ Уардисы лæппутæ. Солтан æмæ Уардисы?» 
Солтан фæхицæн йæ сæнттæй æмæ йæхиуыл бахудт: — Гъе-йый, 
лæппу, нырма дæ гал — æгæвдæс! Мæгуыр — фынтæй хъал! Цы 
фæци, цы, Темла та? Хъæндил кæм ис, уый дæр мын куынæ загъта? 
— Темла! — бахъæр та кодта сындæггай Солтан. 
— Нæма ацыдтæ? — рауад Темла, йæ къухы хуылыдз хуычъыйы 
сæртæ, афтæмæй. — Æз хуырхы цæхджынтæ æвæринаг дæн æмæ, 
зæгъын, мæнæ адон ахсон. 
— Хъæндил кæм ис, уый мын куынæ загътай æмæ æз уымæ куы 
’рбацыдтæн. 
— Ам гыццыл лæппуимæ уæртæ Дзуары къуыппы ’рдæм ацыд: 
уагъылыйæ, дам, ын уадындз саразон. Нæ йæ зоныс, сывæллæттимæ 
сывæллонæй хъауджыдæр нæу. 
— Темла. Цы ма дын зæгъинаг уыдтæн. Хъырым мæстыйæ куы 
’рбацæуа, уæд-иу æй аивæй æрсабыр кæн. Цыма ницы зоныс, ахæм 
хуызы. 
— Æмæ та цы кодта? Иууыл йæ масты дзæкъул йемæ куы хæссы?.. 
— Дзæцциимæ фæдзурыныл сты æмæ мæсты у. Лæджы зæрдæйы 
35 

цытæ ис, уыдон æддæмæ нæ зынынц, Темла. Мæнæ ды Хъырымы 
масты дзæкъулы кой ракодтай, фæлæ уыцы дзæкъулы цы ис, уымæн 
цы зоныс? Ницы. Арæх афтæ рауайы, æмæ йæм æввахсдæр чи 
вæййы, уый дæр нæ рахаты, зæрдæйы дзæкъулы цы ’вæрд ис, уый. 
— Мæ разæй цыдæр хæрдзынæ. Æвæццæгæн, Уардисы хъæн- 
дæлтæ... Æз дæр афтæ æнхъæлын. Хатт афтæ рауайы, æмæ, лæгæн 
йæ цуры чи вæййы, уый йын нæ фæуыны йæ зæрдæйы маст æмæ 
афтæ фенхъæлы, ницы дзы ис. Калманы загъдау, уæдæ! — Темла 
худгæ цæстытæй бакаст Солтанмæ æмæ ма йæ ныхæстæм афтыдта: — 
Ныр цу, æндæра Хъæндилы дæр нал ссардзынæ, искæй дзæкъулы 
цы ис, уымæн дæр ницы базондзынæ. Хъырымы дзæкъул басгарын 
мæ бар уадз, иугæр мын æй бафæдзæхстай, уæд. 
— Хорз, дæ бар дын æй кæнын, æрмæст æй бынтон ма рафæлдах, — 
араст Солтан Дзуары къуыпмæ. Темла иудзæвгар аивæй фæкаст йæ 
фæдыл, стæй хæдзармæ бацыд. 
¦ ¦¦ 
Хъæндил Дзуары къуыппыл бадт, зæронд бæрзы зæнгыл банцой 
кодта йæ чъылдымæй æмæ йæ иунæг лæппу Цæргæсæн уадындзæй 
цагъта, æрмæст йæхæдæг кæй зыдта, ахæм мелодитæ. Цæргæс йæ 
цуры бадт, сæнчытæ стыгъта, хордта æмæ иуæй-иу хатт лæгъстæгæ- 
нæг хъæлæсæй куырдта: 
— Мæнæн дæр-ма сараз, о, æз дæр сахуыр уон. Дæ уадындзмæ 
æвналын куынæ уадзыс. Сараз-ма мын, о. 
Хъæндил цæгъды, цыма лæппуйы дзырд æппындæр нæ хъусы. 
Уынгæгзæрдæ хъæлæсæй самоны, дардæй искæмæ сидæгау, стæй та 
тагъд-тагъд цъыбар-цъыбурмæ рахизы, цыма йæ лæппынтæм дзурæг 
цъиуы фæзмы. Цæгъды, йæ цæстытæ æрæмбæрзта даргъ, Бегайы 
рихитау, схъæлфындз хаутæй, æмæ дунемæ кæсы уæлтъыфалты уын- 
гæг къæрттæй. Ницы йæм зыны, æрмæст, дæлбыл цы тæрсытæ зайы, 
уыдон кæрдæггъуыз сæртæ. Ницы йæм зыны, фæлæ йæ алфамбылай 
дуне байдзаг заргæ хъæлæстæй. Зарынц кæрдæджытæ, бæлæстæ, комы 
дон, рæгътæ æмæ бæрзонд æнæмигъ арв. Зарынц хуры тынтæ. Гæп- 
пытæ кæнынц, бæлæсты къалиутыл, кæрдæджыты сæртыл тыхсынц 
æмæ зарынц æнæрынцойæ. Цъиуты цъыбар-цъыбур æмæ гакк-гуччы 
бæзджын «дидт-дутт», сæууон мыдыбындзытау, батæхынц уыцы заргæ 
дунемæ, дыууæрдæм дзы тыннывæндæгау хизынц æмæ йæ ноджы 
зæрдæхцондæр кæнынц. Цæгъды Хъæндил дæр, зары. Утæппæт заргæ 
дуне йæ уадындзы хъæлæсы ауадзы æмæ йын йе ’рдынгъуыз цæсты- 
тæй сласы йе ’нгуылдзты уырзтыл æнахуыр диссаг зарджытæ, тинты 
тæбынау. 
Зары Хъæндил, йе ’нгуылдзтæ, арвастæу уырдыглæууæг гоппойы 
базыртау, тыбар-тыбур кæнынц уадындзы цæстыты сæрмæ. Куы сæм, 
36 

дойны цæргæсау, сæхи æруадзынц, куы та фестъæлфынц, фатау 
хæрдмæ фæцæуынц æмæ зарæджы ризгæ хъæлæс сæ фæдыл сгæпп 
кæны уадындзы нæргæ риуæй. 
Зары Хъæндил æмæ цыдæр хъарм уылæн ныггуылф кæны йæ 
риуы, апырх вæййы буарыл æмæ айсæфы. Æхцон уазал балвасы 
зæрдæ æмæ та стæй ногæй хъарм уылæн разæй кæны риуыл. 
— Мæнæн дæр-ма сараз, о, — лæгъстæ кæны лæппу æмæ йæ 
фыды уæгъдæвæрд къæдз уæраг дыууæрдæм уигъы. Æрæджиау фе- 
хъуыст Хъæндилмæ лæппуйы лæгъстæгæнæг хъæлæс, æмæ фæхи- 
цæн заргæ дунейæ. 
— Ды дæ, Цæргæс? — афарста Хъæндил. Уадындз былтæй фæхи- 
цæн æмæ зарæджы зæлтæ, уæрдоны мырмырагджын цæлхытау, атыл- 
дысты бæлæсты цъуппытыл дæлæмæ, комы рæбынмæ. 
— Сараз-ма мын, кæдмæ дын лæгъстæ кæнон. 
— Ныртæккæ, мæ лæппу, — рæвдз фестад Хъæндил, уадындз бæрц- 
уæтты бын, йæхæдæг ын цы агъуд бахуыдта цухъхъайы мидæггаг 
фарсыл, уым арæхстгай нывæрдта. Аракæс-бакæс кодта æмæ хъæд- 
гæрон уæлвæндаг уагъылыйы къутæр суыдта. Æрхаста иу æмраст 
къалиу æмæ та бæрзы аууон æрбадти. Бавнæлдта уадындз аразынмæ. 
Фæцис уадындз арæзт. Амад къалиуыл фæстæмæ бакодта йæ цъар, 
йæ хæцæн ын адзæбæхтæ кодта æмæ дзы фæлварынæн ныуулæф- 
тытæ кодта. Уагъылыйы къалиуæй сирвæзт цъæхснаг заргæ хъæлæс, 
æмæ лæппу ныццин кодта: 
— Мæн у, мæн у, никæмæн æй ратдзынæн! Æрис æй, æз дзы 
ацæгъдон! — йæ къух бадардта уадындзмæ. 
— Фæлæуу, Цæргæс, афæлварон ма йæ, йæ иу цæст ын цыма 
чысыл фæуæрæхдæр хъæуы. 
Ныууасыд та Хъæндил уагъылы уадындзы, фæлæ йæ зарæг æххæст 
нæ фæци, афтæ Солтан йæ цурмæ бацыд: 
— Дæ бон хорз уа! Де ’хситт — бирæ, дæ бадт — цъус! — æруагъта 
кæрдæгыл йæхи. 
— Æгас цу! Æрбад æмæ дзæбæх хъус! — хъазгæ дзуапп ын радта 
Хъæндил дæр, фæлæ цæгъдгæ нал скодта. — А, Цæргæс, зарджытæ 
кæн, Калманы рихитæ ноджы куыд стæнæг уой фырмæстæй. 
— Æмæ Калманмæ хъыг кæсы? 
— Æмæ йæ никуы фæхатыдтæ? Искуы куывды, чындзæхсæвы 
гъæйтты зарæгмæ куы ’рцæуы хъуыддаг, уæд йæхи ныббутъи кæны: 
«Хъуамæ та сæ бæгъ-бæгъмæ бахæццæ уой!» 
«Базар, Калман, Уастырджыйы рæгъ у!» йын куы зæгъай, уæд 
йæ фындз акъуыры: «Æз джидзæггаг митæ нæ кæнын. Куадзæны 
беркъа нæ дæн!» Ма дын азара, фæнды йыл паддзахы сармадзан 
ныффæздæг кæн. Нæ уарзы! 
— Нæ зоны зæгъай, цæй «нæ уарзы». 
— Уый дæр раст у. Иухатт, дыккаг ус куы хаста, уый размæ... 
37 

Цæргæс, ды-ма, лæппу, ныббындз у æмæ нæхимæ балæуу, уæлæ 
фыййæуттæ фос æрыскъæрынц æмæ папитæй æддæ мацы баззайæд. 
— Цу, Цæргæс, цу, — бацырд æй кодта Солтан дæр. — Дæхæдæг 
зоныс, дæ фыд Хъæндил у æмæ йыл искуы гал фæлæудзæн, ды та — 
æнæхъæн Цæргæс! 
— Дæхи фыд — Хъæндил, æмæ ноджы уымæй дæр сау Хъæндил, 
тыхджын сау, раст дæхи хуызæн! — ныххудти лæппу йæхи ныхасыл 
æмæ алыгъди. 
— О, æмæ дын уый дзырдтон, — дарддæр акодта йæ дзырд Хъæн- 
дил, — иухатт дын, а-ныр сом йæ дыккаг усы кæнынмæ ацæуа, афтæ 
Калман хъæдмæ ссыдис æмæ иу ран лæзгъæры къутæры алыварс 
кафынтæ куы сисид... Иу диссаг уыдис уымæ бакæсын. Æз фыййау 
уыдтæн, мæ лыстæджытæй цалдæры нæ ардтон æмæ уыдон фæдыл 
бафтыдтæн хъæдмæ. Бирæ йæм фæкастæн. Куы-иу асæпп-сæпп код- 
та, стонг бирæгъау: «Æрс тох! Ныр та иннæрдæм!» Йæ хъама дæр 
ма сласта æмæ дзы къутæры къалиутæ цъыччытæ систа. Стæй дын, 
ноджы диссагдæр. Æвиппайды дын хъымхъымаг хъæлæсæй, тарст 
къæбылайау, куы ныцъцъæхахст кæнид: «Гъæ-æй, фæхæссæм æй, 
уæдæ!» Æз мæхи нал баурæдтон æмæ мæ дзыхы дзаг ныххудтæн. 
Калман бандзыг йæ бынаты, фæйнæрдæм аракæс-бакæс кодта æмæ 
стæй хъæды арфмæ ныххафта. 
Уый дын Калманы зард. Цæй, ныр дæм цы хабæрттæ ис, лæхъуын, 
æппын ус дæр нæма курыс? Калманæн замманайы чызг ис. Уæууа, 
уæдæй нырмæ дын æй фефхæрдтон, ме ’дылыйæ дын æй смамм кодтон. 
— Уый-ма уадз, фæлæ-ма мын уый бæсты, Хъырым цы кæны, 
уый бамбарын кæн, сдзырд æм куынæ ис, уæд уый цы у? 
— Цы та кодта, дæ фыдыстæн, цы бындз та йыл фæхæцыд? 
— Абон нын нæ хъазт фенад кодта, Къæбысты лæппуимæ цæфмæ 
’рцыд. 
— Кæцы лæппу у, кæ, цы йын кодта? 
— Ницы, Дзæцци йын хъазгæйæ афтæ бакодта: «Дзæрæхимæ та 
цы хæцыс, иу лæджы фырттæ не стут æви». Уый фесхъиудта æмæ 
лæппуйыл тымбылкъухæй ралæууыд. Баиргъæвтон сæ, фæлæ афтæ 
куы кæна, уæд фыдбылыз агуры йæхицæн. 
— Ардауы йæ нæ хъымхъымгæнаг æмæ ма йын цы бакæнон, нæ 
зонын. 
— Уый Калманæй зæгъыс? — цыма ницы зоны, уый фарст бакод- 
та Солтан. 
— Калманæй зæгьътн, уæдæ тъиракъозæй. Фæдзуры йын алы хъыл- 
ма æмæ уæд уый дæр райдайы: «Мæ фыды туг хъуамæ райсон! Ирон 
туг не ’мбийы! Æз фидиссаг хъуамæ ма уон!» Ахæм ма сæнтдзæф 
искуы фæуыдзæн: дæ иу цонгæй,дам, иинæ ахауын кæн!.. Æмæ цæй 
тыххæй?.. Калманы ардауæн ныхасæй? Йæ лыскъ зæрдæйæ цытæ 
фæмысыд, уыдонмæ хъуамæ хъусон? Нæ, æз нырма нæ сæрра дæн. 
38 

Уый йæм Хъырымы сæнтдзæф хъусы. Фыццаг та мæныл сагъуыдис. 
Фæлæ йын æз иу бон хорз фæдæн æмæ уæдæй фæстæмæ хъыпп- 
сыпп нал уæнды. Мæ куыдзау банцад йæ рæйынæй. Хæррæг!.. 
— Дæ хорзæхæй, æмæ йæ цы нæ уадзы? — æцæг бацымыдис 
Солтан. 
— Цы нæ уадзы! Цы нæ йæ уадзы, уый æз зонын æмæ йын æй 
зæгъгæ дæр кодтон. 
— Дамдумгæнаг усы цымыдисмæ мын ма бамбар мæ фарст, фæлæ 
мæм диссаг кæсы, цæмæн, цæй тыххæй, цы пайда йын ис искæй 
хæрамæй? Чысыл раздæр Хъырымимæ уыдонмæ уыдыстæм æмæ 
мæнмæ дæр афтæ фæкаст: ардауæг уый у. Фæлæ цæмæн, цы йæ 
уæлфад гал лæууы? 
— Лæууы, лæууы, Солтан. Ды нæ зоныс Калманы. Уый ахæм 
куыдзы мыггаг у, æмæ йæ чысыл чи фæхъыгдара, уый мæлæты бонмæ 
йæ зæрдыл дардзæн æмæ дзы сусæг-æргом йæ маст исдзæн. Хъуын- 
джын зæрдæ ис Калманы хуыскъ риуы, фыд-зæрдæ. Мæ фыды бай- 
сæфт кæд искæй аххос у, уæд, фыццаджыдæр, уый аххос, æндæр 
никæй. Мæгуыр Хъарадзау дæр ма уый мастæй мæрдтæм рæсыд 
зæрдæйæ бацыд. 
— Диссæгтæ дзурыс, хуыцауыстæн, — дзагъырдзастæй кæсы Сол- 
тан Хъæндилмæ. 
— Диссагæй дзы ницы ис, хуымæтæджы лыскъзæрдæ лæджы митæ, 
сусæгæй хæцаг куыдзы митæ. 
— Дæ мад, дæ фыды рухс цæсгомыстæн, куынæ мын раргом кæ- 
най хъуыддаг, — ныллæгъстæ кодта чысыл сабийау Солтан. 
— Уæллæгъи, сагъуыдтæ мыл ды дæр, Цæргæсау... Хуыздæр уаид, 
куы мæ ныууадзис. Ды уый зоныс, æмæ æз Калманы койы фæстæ 
къуырийы дæргъы мæ дзыхмæ уадындз нал схæссын?.. Нæу мæ бон. 
Зарæгæй æфсæрмы фæкæнын. 
— Цы уа, уый уæд, Хъæндил, раргом мын кæ хъуыддаг, хуымæ- 
тæджы дæ нæ фæрсын, уый куы ’мбарыс? 
— Нæ, ме ’фсымæрыхай, ды дæхимидæг æнхъæл дæр нæ дæ, æз 
дæ æцæг кæй æмбарын. Хъæндил зарын йеддæмæ ницы зоны! Уый 
раст у. Фæлæ йæ ном йæ уæлæ ис. Талынджы дæр уыны, рухсы 
Хъæндил æй дзæгъæлы хонынц, æнхъæлыс? Зонын æй, дæ зæр- 
дæйы цы ис, уый. Ма фефсæрмы у, мæ хур, фæлæ дæ хъуыддаг кæн. 
Уый Калманы чызг нæу, йæ мад Тъехоны чызг у. Цы ус уыдис, уый 
куы зонис. Рæсугъд, æмæ Уардис цы у йæ цуры. Уæдæ кусаг, хæ- 
дзар уый дардта, фæлæ уæддæр зæды хуызæн уыдис, фыргуыст æмæ 
ТТТ ТТТ ^4-4 Т ТТТ ТТГЛЛ -»-4 ТТ ТТ #-**"Ч -Г^. Т Т *"^-Ч Л/ЧТТ Ж-Ы-Г1*-\ ТТ ТТ #^Л Т ГТ ТТТ ТТ 1\ /I ГуЛТЛ ТТТ<ГУМ Г ГУЧТТ ТТЛИГ **Т"Л ОХГО У»*Т"Ч~Ч 
ИОШ 1^Ш1ДДОЛрД ДсСр П.ОО СС1ПС 1иИ Г1СС ^ГЛПД. 1т1ССрД1СС1У1 ССН Г1С1У1СС С1ЛС1С1С1. 
Æмæ куыд фæлмæн, куыд рæвдауаг уыдис. Мах чысыл лæппутæ 
уыдыстæм, фæлæ нæ æнæрæвдыдæй никуы рауагъта йæ хæдзарæй. 
«Мæ хъæбул»-æй æмæ «цард дын фестон»-æй дзырдта иууыл хъæу- 
бæсты сывæллæттæм. Бахордта йæ уыцы рæмпæг, йæхицæн та, ичъы- 
39 

найы калмау, мæлæт дæр нæй. Дæтгæ йын æй чи ракодта, уыдон 
дæр авд дæлдзæхы ныххауæнт. Кæмдæр Хъарадзауимæ дзырд уыды- 
сты, рагæй кæрæдзи уарзтой. Фæлæ ацы уыры йæ бинонты бын 
бабырыд, йæ фæллой сын сфыццаг кодта, йæ фыдæй йын бирæ бынтæ 
баззад, æмæ цыбыркъух бинонтæ чызджы амæн сфыццаг кодтой. 
Хорзæн ын нæ фæци. Хъарадзауимæ кæрæдзи уарзтой, уый зыд- 
та æмæ йæм æдзух йæ цæст дардта, дызæрдыг ыл кодта æмæ йæ 
рæмпæгау хордта мæгуыр чызджы. Иу-цалдæр сывæллоны йын рай- 
гуырд, æмæ амардысты. Хъавыдис йæ маст райсынмæ, фæлæ цы йæ 
бон уыд: Хъарадзау йæхæдæг æнæхъæн фæдис уыд. Æниу цæй зæр- 
дæхсайд уыд? Хъарадзау, Тъехон кæм уыдаид, уырдæм цæугæ дæр 
ма бакодтаид. Калманы тасмæ, мыййаг нæ, фæлæ йæхи æфхæрдыл 
нымадта, куыд, дам, сразы. Фæлæ Калман не ’ууæндыд æмæ мæ 
фыдыл бафтыд. Уый дæр мæрдты къæй фестæд, мæ мæгуыр мады 
мын мæрдтыл уый бафтыдта, æндæра афонмæ дæр цæрид. Къæдзæ- 
хы хуызæн ус уыдис, цы йæ бадомдтаид, фæлæ сусæг маст дур дæр 
нæ уромы. 
Афтæмæй дын нæ Калман йæхæдæг йæ зæрдæмæ цы хаста, уый 
дын мæ фыды хъусты куы бацæгъдид. Мæнæн сæ мæ мад, куы ’ррын- 
чын, уæд бæстæтты фæдзырдта, мæрдты дзæнæты бадæд, цы хуыз- 
дæр, уый йæ хай! Мæ фыд загъд байдыдта. Байуæрста Хъарадзау 
дæр, цы кодтаид, æмæ уæртæ Лæнкаумæ æрбалыгъд. Хылæй фæцар- 
дысты цæрæнбонтæм. Мæныл зæрдейæ уыд Хъарадзау æмæ-иу мæ 
фыд уый дæр мæ мадæн йæ цæстмæ дардта: «Кæд йæ тугæй нæу, уæд 
дæ бæккайыл цы фæзæрдейæ ис, мемæ кард æмæ фыдæй хъауджы- 
дæр куынæ у!» 
Хылгæнаг уыд мæ фыд æмæ йæм мæсты бирæ адæм уыдаид. Чи 
зоны, кæй къух æм баххæст. Фæлæ та Калманы ’взагæй уый дæр 
Хъарадзауы ’ккой æвæрынмæ хъавыдысты нæ мыггаджы æдылы- 
дæртæ. Ницы дзы рауад, мæнг дамæй цы хъуамæ рауадаид? Фæлæ 
дыл исчи тугтæ куы мыса, уæд уый æнцон уромæн нæу. Зыдтаид 
Калманы хабар Хъарадзау, фæлæ йæм, æвæццæгæн, худинаг каст 
уымæ сдзурын. Адæм загътаиккой: Тъехоны тыххæй йæм маст хæс- 
сы. Бирæ нал ацард мæ фыды фæстæ, хæсты фæцæф æмæ амард. 
Æвæццæгæн æй бирæ уарзта мæгуыр Тъехон, йæ афæдзы бонмæ 
уый дæр афардæг йе ’нусон бынатмæ. Хъуыды ма йæ кæнын: Хъа- 
радзау куы фæзиаы, уæд устыты ’хсæн ныгъуылдæй лæууыд æмæ 
къуыбар цæссыг гæр-гæр кодта йæ рустыл. Æртæ боны йæ цæсты 
бын не ссур, фæлæ марды цурмæ æввахс цæуын дæр нæ бауæндыд, 
мæгуыр. Æвæццæгæн ын уыцы цæссыгтæ дæр бирæ хæттыты йæ 
цæстмæ дардтаид Калманы рæмпæг, мæрдты йын цырагъ феста, — 
чысыл фæхъус Хъæндил, стæй цæхгæр фæци йæ ныхас. — Гъе, уый 
дын сæ аххосаг. Æз ын æй загътон иу хатт лæгæй-лæгмæ æмæ мæм 
уæдæй нырмæ сыбыртт нал уæнды, фæлæ Хъырымыл сагъуыдис. 
40 

Кæд æнцад не ’рбада, уæд æй æз зарæджы сæйраг фæкæндзынæн. 
Нырмæ дæр мын Хъарадзау æмæ Тъехоны æфсæрмæй баззад. 
— Диссæгтæ, æцæг диссæгтæ, — йæ къæхты бынæй ныуулæфыд 
Солтан. 
Хъæндил æм бакаст æмæ йæ æнкъардæй, тыхстхуызæй куы фед- 
та, уæд ын йæ уæхск æрхоста: 
— Тæрсгæ дзы ма кæ, лæппыз, уый абонæй соммæйы лæг у, ды та 
цæрæнбонты хъуыддагмæ тырныс æмæ йæ уый тыххæй ма ныууадз. 
Гъæй кæн, ма тæрс! Фæлæ Хъырым æмæ Дзæцци æцæг бавнæлдтой 
армæй? 
— Фæцæфтæ йæ кодта Хъырым æмæ йæ уый дæр асхуыста. Хорз 
уыд, æмæ уым фæдæн, ахицæн сæ кодтон æмæ Дзæццийы фида- 
уынмæ дæр æркодтон, фæлæ мын Хъырым ралыгъд. 
«Æдылы, бынтон æдылы!» — ахъуыды кодта Хъæндил æмæ сыс- 
тад. — Кæд дын ницы зæрдиаг куыст ис, уæд цом мемæ. Акайæ хатыр 
ракурон, йæ кæстæры йын кæд бафхæрдта, уæд мæсты уыдзæн. 
— Цом, райсом нæхицæй куы цыдтæн, уæд сын загътон: æхсæ- 
вæртæм не ’рбацæудзынæн. Куыст та мын цы ис, хуыцаубон куы у. 
Уæдмæ хур фæсхохмæ ныххызт, боны тæвд фæсаст. Хъæндил 
æмæ Солтан, хъæрмуст уæлдæфæй дзаг риутæй улæфгæйæ, æнцад- 
æнцойæ ныццыдысты Сыгъдтæм æмæ ма Акаиты дыккаг тæскъыл 
архайгæ ныййæфтой. 
— Уе ’зæр хорз, Къæбыстæ, кæнын уын хъæбыстæ! Мыййаг уый 
тыххæй нæ, æмæ хорз адæм стут, фæлæ комы дымæгмæ цæрут, фыд- 
былызæн дæр йæ фыццаг — сымах æмæ хæрзæбонæн дæр! — хъаз- 
тæмхасæнты райдыдта Хъæндил, йæ иу къух хæрдмæ сдардта, ин- 
нæмæй йæ зæрдæйыл ныххæцыди. 
— Æ-æ, Хъæндил, ферттывтай та? — бахудти Ака, йæ къух йæ 
цухъхъайы фæдджийæ асæрфта æмæ дзы зæрдиагæй æрæлхъывта 
Хъæндилы къух. 
— Нæма ’рттивын, Ака, нæма, фæлæ куыддæр æрталынг уа, афтæ 
та уын цырагъдар ныллæудзынæн. 
— Фæрнæй судз дæ цырагъ, фæрнæй! —нырма дæр нæ ахуыссыд 
мидбылхудты рухс Акайы цæсгомыл. 
— Ака, æмæ мæ «æнæхъуыддаг нæ уыдзынæ» цæуылнæ афæрсыс? 
— Цæй хъуыддаг ис æз æмæ де ’хсæн, Хъæндил? Иу бинонты 
хуызæн куы стæм: комæн йæ дымæгмæ æз цæрын, йæ бæстастæу — 
ды. Уазæгæн «æгасцуай» æз фæзæгъын, фысым та йын ды фæвæй- 
йыс. Цæй хъуыддаг нæм ис? 
— Уый раст у, фæлæ, дам, не ’дылы мæнæ дæ кæстæримæ бахъæ- 
лæба æмæ бахатыр кæнут, уæ хорзæхæй. Сымахон æмбаргæдæр у, 
41 

æнхъæлдæн, æмæ йæ зæрдæмæ мацы хæссæд, махоны та мæ бар 
уадзут, æфхæрдæй дæр, æмбарæн ныхасæй дæр — фысым ын фæуы- 
дзынæн. 
— Ницы сын у. Лæппын уасæгæн цалынмæ йæ къоппайы ’рдæг 
хæстыты тынд не ’рцæуа, уæдмæ дзы уасæг нæ рацæуы, мæхицæй 
йæ зонын, — Дзæццийы бæсты дæр тæрхон рахаста Ака. 
— Уый афтæ у, фæлæ ды та цы зæгъыс, мæ Дзæцци-æфсымæр? 
Алæ-ма, æз абийон дæ бæсты. Тæскъ бийын аив хъуыддаг у, æфсы- 
мæр, уисæн йе ’взаг зонын хъæуы. Æз та Хъæндил дæн, хъæды — 
мæ цæрæн, æхсæр уисты бын — мæ хæдзар. Се ’взаг сын хорз зо- 
нын, кæс-ма, — Хъæндил кæлæнтæ кæнын райдыдта уистæн æмæ, 
æцæгдæр, кæрæдзи фæдыл къæдзмæдзытæгæнгæ хуыссын райдыд- 
той. Æрмæст ма зынди, сæ къæдзилтæ сагъд уисты æхсæнты æддæг- 
мидæг куыд тылдтой, цыма удæгас уыдысты. 
— Æмæ æз куы ницы хыл кодтон, Хъæндил, — æрæджиау хъæл- 
дзæгæй загъта Дзæцци, Хъæндилы кæлæнтæм дзагъырдзастæй кæс- 
гæйæ. — Цы къухы айст дын ис, цы! — æнæрхъуыдыйæ батæхуды 
кодта Дзæцци. 
— Уадз-ма йæ, Коцон, зиу ракодтам æви! — бустæгæнæгау загьта Ака. 
— Ака-джан, тагъд мыл ма кæн. Куы йæ зоныс, цалынмæ фæуа, 
уæдмæ Хъæндил йæ астæу не сраст кæндзæн. Фæлтау уал лæппутæн 
чъеурийæ хæсты хабар радзур æмæ уæдмæ æз дæр фæуыдзынæн. Дæ 
раздарæн феппар æмæ дзургæ кæн, тæскъмæ гуыбыр дæ нал бахъæу- 
дзæн. Дæлæ дын хъусджытæ дæр æрбацæуы. 
Къæбысты лæппутæ — Акайæн йæхи дыууæ лæппуйы Бабе æмæ 
Мирман, йе ’фсымæр Созыры кæстæр фырт Къакъо, се ’рвадæлты 
фæсивæд, иу къордæй æрбараст сты мусмæ. 
— Бар ис уæ ныхасмæ, Акко? — дардæй афарста Бабе, фæлæууыд 
æмæ йæ къуыбыр рихитæ адаудта, стæй иннæтæ дæр фæлæууыдысты. 
— Рацæут. Лечъы ’фсадау куы ’рбагуылф кодтат, уæд ма уын цæй 
бар дæттын хъæуы,—загъта Ака æмæ сын сыстад. — Тас нæм цæут, 
кæд тыхгæнæг не стут, уæд уын цæхх æмæ кæрдзынæй — фысым! 
Фæсивæд уый æнхъæл нæ уыдысты кæстæртимæ тызмæг Акайæ 
æмæ сæ мидбылты худын райдыдтой, сæ хъаматы сæртыл ныххæцы- 
дысты. 
Ака Хъæндилы æрбацыдæй бахъæлдзæг. Иуæй дзы бузныг фæ- 
цис йе ’рхъуыдыйæ, хъæуæй-хъæумæ йæ кæстæры тыххæй хатыр 
курынмæ кæй рацыд, афтæмæй та аххос нæхионы уыд фылдæр. 
Иннæмæй та йæ йæ хъæлдзæг зæрдæ æмæ йæ аив къухайсты тых- 
хæй бирæ уарзта. 
— Тыхгæнджытæн куыд фысым уыдтæ, уый-ма сын радзур æмæ 
равдис, уыййеддæмæ цæхх æмæ кæрдзын алыбон дæр хæрынц, æфсис 
дзы нæ зонынц, æцæг, фæлæ уæддæр, — бацардыдта йæ Хъæндил. 
— Радзур, радзур, Акко, æз дын ныртæккæ де ’хсаргард дæр 
42 

рахæсдзынæн! — сывæллонау сцин кодта Дзæцци æмæ хæдзармæ 
азгъордта. 
— Хуыцау дæ ссывæллон кæнæд, Хъæндил, куынæ мыл сардауай 
атæппæт дзидзидайты. 
— Чи у дзидзидай? Кæд дæ фæнды, æхсаргардæй схæцæм, кæд 
дæ фæнды — хъæбысæй. Ам дзидзидай ничиуал у! — барджын æртхъи- 
рæн бакодта Бабе. 
Акайæн лæппу нæ цард æмæ йæ рæстæджы тынг хъыг кодта. 
Стæй йын æрæджиау фæд-фæдыл дыууæ лæппуйы райгуырд — Бабе 
æмæ Мирман, æмæ сæм тызмæг уæвын йæ зæрдæ нæ тардта. Уæл- 
дайдæр Бабейы хъулон уарзт кодта. Фæцæрдзæн ын, уый æнхъæл 
нæ уыд æмæ цалынмæ авдæнхъом уыд, уæдмæ-иу æм æхсæвыгон 
сыстад бинонты сусæгæй æмæ-иу ын йæ улæфтмæ дзæвгар фехъуыс- 
та. «Цæры! Кæд хуыцауы бафæнда, уæд хъуамæ цæра», — фæцин-иу 
кодта йæхинымæр æмæ та-иу стæй ныххуыссыд. 
Бабе уый хатыд зæрдæйæ æмæ цалынмæ йæхи æрæмбæрста, уæдмæ 
фыдуаг хаста, фæлæ уыйфæстæ æрсабыр æмæ ма къæмдзæстыг дæр 
кодта йæ фыды уарзондзинадæй. Цæмæй йæ мачи хатыдаид, уый 
тыххæй искæй цур йæ фыдмæ æввахс нал цыд, фæлæ дзы никуы рох 
кодта, чысылæй æхсæв дæр куыд никæй цурмæ куымдта; цалынмæ- 
иу йæ фыды дæларм йæ сæр бакодта æмæ-иу фыды риуы адджын 
тæф сулæфыд, уæдмæ куыд нæ фынæй кодта. Ныр дæр йæхи быцæу- 
гæнæг йе ’мбæлтты цæстмæ скодта, фыды зæрдæйæн та дзырдта: 
«Акко, тæрсгæ ма кæн, цæхæрцæст лæппу дын ис. Сæр куы бахъæуа, 
уæд лечъимæ дæр схæцдзæнис, Мацабелтимæ дæр, паддзахы ’фса- 
димæ дæр. Тыхы сæрыл йæхимæ худинаг никуы руадздзæн, дæумæ 
дæр, нæ фыдыуæзæгмæ дæр!» 
Ака æмбæрста йæ фырты зæрдæйы уаг. Бамбæрста, кæй йын нæ 
загъта, уыцы хъуыды дæр æмæ йæхимидæг афæнд кодта: «Алæ-ма, 
афæлварон дæ, мæ лæппу, кæддæра æцæг истæмæн бæззыс!» Йæ 
цæстытæ ферттывтой æмæ йæхи фесхъæл кодта лæппулæгау, иу къах- 
дзæф размæ ракодта æмæ йæ дыстæ счъил кæнынмæ фæци. 
— Алæ-ма, фенæм, лæппу, кæддæра дæ худы бын исты ис лæгдзи- 
надæй. Рихитæ рауагътай, уый диссаг нæу. Рихи гæдыйыл дæр стыр 
зайы, фæлæ дзы домбай нæ рауайы, нæ! — раздарæн феппæрста 
æмæ йæ Хъæндилмæ бахста, — уый-ма дæ уæраджы бын æркæн æмæ 
дæ зæнгой ма рыг кæна, — стæй йæ цухъхъайы дымджытæ йæ фæс- 
рон æртъыста. 
Уæдмæ Дзæцци Акайы номдзыд æхсаргард æрбахаста æмæ йæм 
æй балæвæрдта. Ака йæм æркæстытæ кодта, æрсæрфта йæ куырæты 
фæдджийæ æмæ йæм сдзырдта: «Куыд дæ, гурда, кæд не схъыг дæ 
къулыл ауыгъдæй, и?» 
— Гурда та йæ цæмæн хоныс, Ака? — бафарста лæппутæй иу. 
— Гурда! Уый сыгъдæг болатæй конд вæййы, дагъистайнаг кад- 
43 

джын куырды арæзт. Иу дзырдæй, гурда! Æмбал кæмæн нæй, дур 
ногахст цыхтау чи кæрды. 
Иухатт, уæд ма æз мæнæ уый цахъхъæн уыдтæн, — ацамыдта 
Бабемæ, — æрбабырстой дыууадæсæй лечъы лæппутæ. Суанг ардæм 
схæццæ сты. Дæлæ дæлвæз лæппутæй иу цæуæт хызта, дыууæ рæуæ- 
ды дзы æрбаргæвстой æмæ сæ афизонæг кодтой. Лæппу кæугæ суад 
йæ мадмæ. Мах иууылдæр хос кæрдынмæ уыдыстæм æмæ уырдæм 
фæфæдис сты устытæ. 
Нæхи раппæрстам хъæумæ, нæ хæцæнгæрзтæ ма нæ къухы баф- 
тыдысты. Уыдон дæр уæртæ уырдæм æрбахæццæ сты. Созырмæ 
фæдзырдтон, зæгъын, мусмæ цæугæ æмæ сæ мæнгагъуысты аууонæй 
бахсæм. Иу-дыууæ дзы фæцæф, фæлæ иннæтæ нæмыг ныккалдтой 
æмæ нын къулты аууонæй æддæмæ ракæсæн нал уыд. Уым бад, уæд 
атæлæт кодтаиккой, хъæуы сæрмæ цы фос хызт, уыдон. 
— Æтт, нæ худинаджы бон куыд æрцыд! — загътон мæхинымæр 
æмæ тæккæ уыцы рæстæджы мæ цæст чъеурийыл схæцыд. Дыууæ 
дихы йæ фæкодтон æмæ дзы иу фахсæн йæ бæстастæу гæрзбæндæ- 
нæй абастон, галиу къухæй йын мæ разæй хæссæн куыд уыдаид. 
Созыр дæр афтæ бакодта. Чъеурийы фæхстæ нæ разæй, лæджы ’мбæрц 
уартытау, райстам æмæ дын афтæмæй сæ размæ куы рацæуиккам. 
Уæдмæ дзы нæ разы цыппар лæджы йеддæмæ нал уыд. Иу-цыппар 
та дзы дæлæ дæлбыл не ’рвадæлтимæ хæцыдысты. Чи фæцæф, уыдон 
сæ бæхтæм сæхи байстой, дыууæйæ та фос скъæрынмæ ссыдысты. 
Чъеуритимæ нæ куы ауыдтой, уæд хорзау нал фесты. Дамбаца- 
тæй сæ бахстам æмæ дзы иу дзыхъмард фæци, иу та — уæззау цæф. 
Уыдон дæр æхстой, фæлæ нæмыг чъеурийы нæ хызт. Уыйфæстæ 
дзы фараст нæмыджы сластон. Æртыккаг лекъаг лидзынмæ фæци йе 
’мбæлттæм. Созыр ма йæ басырдта, фæлæ йæ æд чъеури кæм бай- 
йæфтаид, йæ аппарын та йæ хъуыдыйы не ’рцыд. 
Цыппæрæм раст къæдзæхыйас лæг уыд. Æз дæр къаннæджытæй 
нæ фæдæн, фæлæ уый — иуыл диссаг. Йæ сæрæй, зæгъгæ, заинаг 
гадза рахауд, уæд зæхмæ нæма ’рхæццæ уыдаид, афтæ йæ къæбы- 
латæ куыйтæ фестадаиккой. Лидзын йæ сæрмæ не схаста. Фæцъортт 
кодта ацы кард æмæ мыл æй æрсæрфта. Æз чъеурийы фæстæ фæгуы- 
быр кодтон, æмæ кард фæйнæджы уыдисны бæрц афардæг. Гъеныр, 
зæгъын, афæлвардзыстæм, мæ лымæн лæг! Хъамайæ барæхуыстон, 
æмæ дæ фыдгул афтæ. Ныббогъ кодта æмæ ауæлгом. Фондзæй сæ 
ныммардтам, иннæтæ алыгъдысты. Кард мæнæн баззад, лæджыйаргъ 
кард. А-ма, фæсивæд, исчи-ма йæ сласæд. Чи сласа, уымæн æй ныф- 
фæдзæхсдзынæн мæ мæлæты фæстæ. 
Лæппутæ радыгай афæлвæрдтой, фæлæ сæ къухтæ не ’ххæссыды- 
сты. Бабейæ даргъдæр сæ ничи уыд, фæлæ ма йæ уымæн дæр цыбыр 
уылынджы бæрц сласын бахъуыд. Уæд æй Ака райста æмæ йын галиу 
къухæй йæ кæрддзæмы сæр ныххæцыд, рахизæй — фистоныл: 
44 

— Æвæццæгæн æй мæрдтæм мемæ хæссын бахъæудзæн. Афтæ у, 
фæринк? — фесхуыста фистон, кард фехситт кодта æмæ йæ къухы 
æлвæстæй аззад. 
— Æтт, дзидзидай къæбылатæ, лечъы цагъд уæ фæкæнон? — фæ- 
хъæр кодта Ака æмæ кард фæхаста. Лæппутæ æнæбары фæстæмæ 
алæууыдысты æмæ, цы акодтаиккой, уый нал зыдтой. Æрмæст Бабе 
фæцырд, уый дæр йе ’хсаргард фелвæста: 
— Гъæй-æй, зæронд лæг, æгæр-æгæр ма кæн! 
— Дæхи хъахъхъæн, уæдæ, дзидзидай! — кæрдты зæлланг фæцы- 
дис. Иу-цалдæр цъыччы ма, стæй уæд Ака Бабейы кард акъуырдта 
æмæ йын æхсаргарды цæгат йæ бацæвиттыл æрбасæрфта. — Райгонд 
у дæ къæхтæй, лæппулæг! Нырма дæ зæрондимæ хæцынæн дзæвгар 
къæбæртæ ахæрын хъæуы! 
— Дæуæн дæ кард цъери-хъилы дæргъæн у æмæ! — йæхи раст 
кæны Бабе. 
— Махмæ та хъаматæ йеддæмæ ницы ис! — схор-хор кодтой лæп- 
путæ. 
Ака ахъуыды кодта æмæ фæхъæр ласта, мæнгагъуысты аразæн- 
тæм амонгæйæ: 
— Аразæнтæ! Хæсты æфсæнттæ ницы сты, амалтæ хъæуы, дæ 
къухы цы фæуа, уымæй! 
Лæппутæ бацин кодтой, аразæнтæ фелвæстой æмæ æрбамбырд 
сты Акайыл. 
— Гъеныр нын нал аирвæздзынæ, гъе! — батылдта йе ’хсаргард 
Бабе дæр. 
— Хъазуат, хъазуат, лæппутæ! — фестъæлфыд Ака æмæ йæ кард 
æрцæвынæввонг расæрфта аразæнтыл. Лæппутæ фæсастысты æмæ 
уæд Ака фæстæ алæууыд. Бабе та йæм йæхи баппæрста æмæ æхсар- 
гардæй тагъд-тагъд æвзидын райдыдта. «Кæсæд-ма йæм исчи ацы 
арсы лæппынмæ, тæрсын нæ зоны, æмæ уый хорз у, фæлæ ма дзы 
арæхсын дæр хъæуы, æфсымæр»... Æрбатымбыл та йыл сты иннæтæ 
дæр æмæ йæ уынгæг кæнын райдыдтой. «Лидзгæ, мæнæйуый, æндæ- 
ра дæ хъуыддаг хорз нæу!.. — афæнд кодта Ака æмæ, æхсаргардæй 
дыууæрдæм риуыгъгæйæ, йæхицæн фæндаг акодта, стæй сæм йе ’ргом 
фездæхта, йæ разы чи фæцис, уый аразæн уæлейæ уырдыгмæ æр- 
къуырдта, æмæ лæппуйы «æхсаргард», цыма йын сойæ сæрст фистон 
уыд, зæххы абадт. Мæнг цъыкк æй æркодта Ака æмæ йыл фæбогъ 
кодта: 
— Дæуæн дæ сæр атахт, иуварс лæуу! 
«Æнæсæр» хæстон Хъæндилы цурмæ бацыд, йæ рахиз армы фæ- 
къæдзгæнæн æууæрдгæйæ. 
Иннæ лæппутæ сæхи æппæрстой Акайыл æмæ сæ уый дæр лыгъ- 
дис, æрмæст-иу дзы чи фæраздæр, уый-иу æркъуырдта æмæ та-иу 
уæд уый дæр «æнæсæртæм» цæуын бахъуыд Хъæндилы цурмæ. 
45 

Фæстагмæ ма фыд æмæ фырт баззадысты æмæ йæм уæд æрæв- 
нæлдта Ака. 
— Нæ сæттыс, уæдæ, куыдзы хъыбыл! Фидар хæц де ’хсаргар- 
дыл! — æвирхъау тых цæф сæмбæлдис Бабейы кардыл уæлейæ уыр- 
дыгмæ, стæй галиуæрдæм размæ. Ахæм цæфмæ æрмæст Ака арæхст. 
Бабе йæ зыдта, æвдисгæ дæр ын æй ракодта Ака иу-цалдæр хатты, 
фæлæ дзы хи куыд бахизын хъæуы, уый нæма базыдта. Нæма арæхст 
ахæм цæф ныккæнынмæ дæр. Æхсаргард къухæй фæирвæзт æмæ 
мусы хъæбæрыл йæ зæлланг фæцыд. 
— Дæ сæр хъахъхъæн дæ армы тъæпæнтæй, хиппæлой хæстон! — 
фæбогъ ыл кодта Ака, фæлæ Бабе йæхи нал басаста æмæ йыл афти- 
дармæй йæхи бауагъта, мæсты арсау. Ака йæхимидæг бахудæгау 
кодта æмæ йæм хæстæг куыд бацыд, афтæ йын йæ рахиз къух гали- 
уæй ацахста æмæ йæ йæхирдæм æрбариуыгъта. Бабе уыцы иу æмра- 
стæй мусыл адæлгом. 
— Гъæ-æй! — сирвæзт лæппутæй æмхуызон дисы хъæр. Ака йе 
’хсаргарды ’нцой уырдыг ныллæууыд æмæ сæрыстырæй каст йæ лæп- 
пумæ. Бабе фæгæпп кодта, йе ’хсаргард фелвæста æмæ йæ дыууæ 
къухæй бадардта Акамæ: 
— Сæттын æмæ мæ гæрзтæ дæттын! 
— Зоныгыл, зоныгыл! — фæхъæр кодта Ака. 
Бабе йæ иу уæрагыл æрзоныгыл кодта, æмæ йæм уæд Ака йæхи 
кард дæр бадардта: 
— Дзæбæх æй ныссæрф, арсы сæрдæнæй йæ байсæрд æмæ йæ йæ 
бынаты сауындз. Хъæндил, фæдæ, цы? Цом хæдзармæ. Солтан, цы 
фæдæ, цы, ды та? Зæронд-зæронд хъазыныл кæй фæдæн, уый дæм 
хъыг ма фæкæсæд, мæ хур. Тыхы рæстæг у, æмæ дзы нæй гæнæн, 
æндæр лæг хъуамæ йæ къухмæ марæн кард райсид, цы ис, æвæдза, 
кусæг лæгæн гутоны къухтыл æмæ цæвæджы хъæдыл хæцынæй ад- 
джындæр!.. Фæлæ йæ уадзæг ис? Карды фистон æмæ топпы хъæдæй 
уæзæгæвæрд сты къухтæ дæр...Науæд æлдарæй, паддзахæй, хæррæ- 
гæй — иууылдæр не ’ккой сбаддзысты. 
— Цомут мидæмæ, Хъæндил, æмæ нын нæ зæрдæ бадзæбæх кæн 
дæ зарæгæй. 
— Нæ, Ака, нæ! Уæлдай зарджытæ дзы нæй. Мæ куысты мызд — 
стад арахъхъæй. 
— Цом, цом! Дæуæй мæ уыйбæрц ницы ’фсæрм ис, фæлæ мæнæ 
мæ дзæбæх лымæн Солтанæй къæмдзæстыг дæн. Уæдæй нырмæ дæр 
æй ам, мусы хъæбæрыл фæдардтон. 
— Уый, æвæдза, æз ам уазæг нæ дæн, фæлæ нын, Ака, фæсивæ- 
дæн хъуамæ кардæй хæцын бацамонай. Нал дæ ныууадздзынæн. 
Мæнæ куыддæр фæззæджы куыстытæ фæуой, афтæ дæ нæхимæ хо- 
нын, Суары фæзмæ. Фыс мæнæй, арахъхъ æмæ хæбизджынтæ — 
46 

хæдзары æфсинтæ кæмæн ис, уыдонæй. Дæ къух мæм æрис, кæннод 
дæ хæдзармæ нæ цæуын! — фидарæй алыг кодта Солтан. 
— Ууыл мын дæ сæр дæр ма сриссæд, мæ хæстæг. Амонинаг исты 
куы уаид æмæ ноджы зæрдиаг хъусæг. 
— Уый та дын — мæ быгъдуан! 
Рараст сты се ’ппæт дæр æмæ Акайы дæргъæццон хæдзармæ ба- 
цыдысты. 
БУРГЪУЫН 
Коцты Бега иу тибаг лæгæн фæззæгхорыл саргъыбæх ауæй код- 
та. Фæззæджы йæ хортæ хаст не ’рцыдысты æмæ ныр хосгæрдæны 
размæ ацыд Тибмæ, иу уаргъ дзы уæддæр æрхæсса, науæд æй фæс- 
тæдæр куыстæй не ’вдæлдзæн æмæ бинонтæ тыхсдзысты ног хоры 
æрцыдмæ. 
Изæрмæ ныххæццæ Тибмæ, фæлæ йæ фæндаг, куыд фæнд кодта, 
афтæ нæ рауад. Æрдæгæхсæв иу Згъилаг лæппу фæфæдис Тибмæ: 
паддзахы æфсад, дам, Мамысоны æфцæгыл æрхызтысты æмæ сæ 
сом ардæм хъæуы. Адæм сызнæт сты. Сæхи хæстмæ цæттæ кæнын 
райдыдтой. Арвыстой Зæрæмæг æмæ Нары хъæутæм: фæзынут æх- 
хуысмæ! Æхсæвы мæсгуыты сæртæ арты пиллонæй сырх адардтой 
æмæ талынджы, судзгæ æхсидæвтау, зындысты. 
Бега тыхсти йæхимидæг: кæд, мыййаг, афонмæ сæ коммæ дæр 
æрбабырстой, адæм уынгæджы сты æмæ уый та ам уазæджы къæбæ- 
рыл йæхи ирхæфсы. Ахъавыд фæстæмæ раздæхын Нарыл, Зикъа- 
райы æфцæгыл, хортæм фæстæдæр искуы иу хуыцаубон æруайдзæн, 
фæлæ йæ сæрмæ не ’рхаста хæсты бон йæ фысымтæй рацæуын: 
хæрзаг ма зæгъой, йæ удæн фæтарст æмæ æмæхсæвæджы лидзæг 
фæци. Ныллæууыд æмæ, хæстон адæмæй æфсады размæ фыццаг чи 
рацыд, уыдонимæ баиу. 
Бон-изæрмæ фæхæцыдысты Хъылиаты цур тæссæртты, æфсады 
дæлдæр цæуын нæ ауагътой. Дыууæрдыгæй дæр бирæ.уыд цæфтæ, 
мæрдтæ. Уæлдайдæр, æфсад æнахуыр ран, æнгом рæнхъæй, æргом 
милау, цыдысты топпы дзыхмæ. Фæстагмæ æфсад фæстæмæ лæууын 
райдыдтой æмæ талынгтæм Мамысоны ’фцæгæй ахызтысты Рацъы 
’рдæм. Адæмы цин æмæ маст сиу сты. Чи йæ мардыл куыдта, чи йæ 
ттæфтæн хос кодта. Бегамæ дзы никæйуал æвдæлд æмæ бафæнд кодта 
йæ бæхыл уаргъ сæвæрын, æмæхсæвæджы Згъилы æфцæгыл ахи- 
зын. Фæндаг йæ армы тъæпæнау зыдта. Цалынмæ æфцæджы мит- 
сæр фæхæрдгæнæнмæ хæццæ кæна, уæдмæ мæй скæсдзæн æмæ ис- 
чердæм кæд ахизид. 
Бамбарын кодта фысымтæн. Уыдон ма йын æфсоны «лæуу» 
47 

загътой, стæй йын йæ къæссаты нартхор сæвгæдтой æмæ йæ рахи- 
зын кодтой хъæугæронмæ. 
Мамысоны фæндагæй Калачы дзыхъмæ куы ’рхызтис, уæд ададжы 
доны был талынджы йæ хъустыл ауадис адæймаджы хъæрзын. «Чи уа, 
цы уа? Хæйрæджытæ мæ сайынц æви?!» — асагъæс кодта Бега æмæ 
загъта: «Цæй, мæ фæндагыл цæуон». Цалдæр къахдзæфы куы акодта, 
уæд æм цæф лæджы уынгæг хъæрзт ноджы тынгдæр фехъуыст, æмæ та 
фæлæууыд. Хъæрзт нал æнцад æмæ Бега фæхъæр кодта: 
— Кæцы дæ уый?! 
Хъæрзын фыццагау цыдис, æндæр дзуапдæттæг нæ уыд. «Ай дис- 
саг. Мæ сæфт дзы куы уа, уæддæр мын æм æнæ бацæугæ нæй». 
Бæхæн йæ идон къахмæ цыбыр абаста æмæ йæ фæуагъта, йæхæдæг 
йæ дамбаца фæсронæй сласта æмæ йæ разæй, хъамайы цур, æрсагъ- 
та. Хæстæг бацыд, хъæрзын кæцæй хъуысы, уырдæм æмæ сау æндæрг 
ауыдта. Ноджы йæм æввахсдæр бацыд, æрдзуццæг кодта, æмæ мæнæ 
лæг хуыссы дæлгоммæ, йæ пырх къухтæ размæ, доны ’рдæм — уæгъ- 
дæппæрст. Уæд йæ цурмæ æдæрсгæ бацыд æмæ йæм æргуыбыр код- 
та. «Ай салдат куы у!» — базыдта йæ æмæ фæджихау. Иæ сæрыл ын 
схæцыд, сæрьрсъуынтыл туг ныхъхъæбæр. Лæг хъæрзы, æндæр дзургæ 
ницы кæны. Йе ’фцæджы иу уæхскæй иннæ дæларммæ цинел тыхт, 
йæ худ кæмдæр ахауд, йе ’хсæнгарз æд арц — йæ фарсмæ. 
Бега лæджы сæр фæстæмæ зæхмæ æруагъта æмæ иуцъусдуг æдзы- 
нæг алæууыд, стæй сагъæсы бахауд: цы йын бакæна? Ницы ’рымы- 
сыд, фæлæ та уынгæг хъæрзт хъустыл куы ауад, уæд йæ нымæтхуд 
фелвæста, адагмæ бакъахдзæф кодта æмæ дзы дон систа. Æргуыбыр 
кодта цæфмæ, йæ чъылдымыл æй æрзылдта, стæй йын йæ галиу цонг 
йæ бæрзæйы бын ауагъта æмæ йæ рабадын кодта. Йæ уæрагыл æй 
банцой кодта æмæ донæй цæсгомыл бапырх кодта иу-цалдæр армы- 
дзаджы. Цæф цыма æрчъицыдта. Бега йыл худы дон иууылдæр бакалд- 
та. Цæф базмæлыд йæхимидæг æмæ цыдæртæ адыгъал-дыгъул кодта. 
Уæд æй Бега систа йæ къухтыл æмæ йæ бæхы цурмæ æрхаста. «Ай 
цæй салдат у, сывæллоны уæз дзы куынæ ис», — ахъуыды кодта Бега 
æмæ йæ иу стыр дуры ’нцой æрбадын кодта, йæхæдæг та донмæ бауад. 
Æрбаздæхт худыдзаг донимæ æмæ та æргуыбыр кодта лæгмæ. Лæг йæ 
цæстæй ракаст, фæлæ ницы дзуры. Бега йæм дон бадардта æмæ йыл 
уый уонгуагъдæй йæ дзыхмæ схæцыд. Дойны бæхау, хъуыррытгæнгæ, 
нуазы цæф салдат, æмæ Бега хъуыды кæны: «Раудæгас, ницы йын 
уыдзæн». Нуæзт куы фæци, уæд лæмæгъ хъæлæсæй сдзырдта цæф: 
— Спасибо, друг, век не забуду... 
Бега йын ницы бамбæрста æмæ та ногæй дон æрбахаста. Цæф та 
уый дæр банызта æмæ та йын уыцы «спасибо» загъта. «Цавæр спаси- 
бо кæны, æви ма йæ дон хъæуы? Аскъуыйдзæн, мыййаг, Дзабиты 
хъыбыл хъæстæлæй куыд атыдта, уыйау», — ахъуыды кодта Бега 
æмæ та æрдзуццæг кодта цæфы раз. 
48 

Кæсы йæм салдат æмæ ницы дзуры. Бега дæр æнцад кæсы, цы 
йын зæгъа, уымæн ницы зоны. Иу-цалдæр ныхасы зоны уырысса- 
гау, фæлæ йæ цæсгом нæ хъæцы, куыд æм сдзура, куы ницы йын 
дзы бамбара. «Ай, æвæццæгæн, фæцæф, йæхи фæсвæд æрæмбæхста 
æмæ æфсад куы фæлидзæг сты, уæд æй ничиуал æрхъуыды кодта. 
Махонтæй дæр æй ничи федтаид, æндæра йæ ныммардтаиккой æмæ 
йын йæ гæрзтæ ахастаиккой. Куы ’рталынг, уæд, æвæццæгæн, йæхи 
донмæ раппæрста, фæлæ йæм æххæст нæ бахæццæ», — хъуыдытæ 
кæны Бега. — «Фæлæ йын ныр цы чындæуа? Ам æй уадзон, æмæ 
тæригъæд у. Райсом æй исчи ссардзæн æмæ йæ кæнæ маргæ акæн- 
дзысты, кæнæ та йæ искуы кæсæджы ныууæй кæндзысты. Нæ, æз æй 
раудæгас кодтон æмæ йæ зиан дæр, йæ пайда дæр хъуамæ мæн уа. 
Цы уа, уый уæд, акæнон æй», — сфæнд кодта Бега æмæ слæууыди. 
— Ей, руски, куыд бакæнæм уæдæ ныр, и? — сабыргай бафарста 
цæфы. 
— Спасибо, друг, можно сказать, из мертвых воскресил... 
«Спасибо дарæг дæ ма уæд, кæд æндæр ницы зоныс» — батыхст 
Бега æмæ та йæм сдзырдта: 
— Ей, салдат, ти вайна бил? 
— Был, друг, был, видишь, ранили в голову и в ногу. Правда, в 
мякоть... 
—Æмæ уæдæ ныр куыд? 
— ?.. 
— Куыд, зæгъын? Ам дæ ныууадзон æви дæ мемæ акæнон? 
Салдат ницы бамбæрста æмæ йын цы загътаид. Бега дарддæр 
кодта йæ дзырд: 
— Нæй, мæ лымæн, ам уадзæн дын нæй. Æз дæр вайна бил æмæ мемæ 
хъуамæ уай. Цæй, цæугæ, мæ бæх уаргъы бын ис æмæ тæригъæд у. 
Бега систа салдаты æхсæнгарз æмæ йæ саргъы гопмæ бабаста, 
стæй бацыд цæфмæ æмæ йын йæ цонгыл схæцыд: 
— Цæуæм, салдат, цæуæм. Гетт, нæхимæ... 
Салдат тыххæй-фыдæй сыстад, фæлæ куыддæр акъахдзæф кæны- 
ныл афæлвæрдта, афтæ ныхъхъæрзыдта æмæ йæ иу къахыл æрхаудта. 
— Ард дæ хæдзары куыд бацыд, бынтон дæ къахыл куынæ лæу- 
уыс æмæ дæ уæдæ афтæмæй паддзах хæцынмæ мæ ныфсæй рарвыс- 
та, — дзуры Бега уайдзæфтæ æмæ йæхæдæг фæндтæ кæны: бæхыл 
æй сæвæрон, уæззау нæу, кæд æй фæфæразид. 
— Æй, салдат, бæхыл æвæрын дæ бахъæудзæн, æндæр дæуæй 
мæнæн фистæг æмбал нæй. 
— Спасибо, друг. 
— Ноджы та пасибо? Уымæй дын ницы рауайдзæн, фæлæ бæхыл 
бадгæ æмæ айда нæхимæ, — цæфы дæларм бацыд æмæ йæ бæхы 
цурмæ хæссæгау бакодта. Систа йæ æмæ йæ саргъмæ баргъæвта. Йæ 
къæхтæ йын æгъдæнцæйтты акодта æмæ йын загъта: 
4 Нафи 
49 

— Салдат, ном дын нæй, ном? — куы ницы дзырдта, уæд та йæ 
ноджы бафарста: 
— Æз Бега хуыйнын, ды та? Æви, Уасилевау, ды дæр Уанкъа 
хуыйныс? 
Цæф бацин кодта, Ванкъа куы фехъуыста, уæд. Æвæццæгæн мæ мæ 
номæй фæрсы, загъта йæхинымæр æмæ йын тагъд-тагъд дзуапп радта: 
— Ванька? Нет, не Ванька, Олег я, Олег Орлов, Олежка! А ты, 
значит, Бека, да? 
— Æз Бега бæргæ дæн, фæлæ ды æгæр бирæ фæнымадтай æмæ 
хуыцау зоны, кæцы дæ. 
— Я — Олег, ты — Бека. 
— Хорз, æз — Бега, ды Алæг фест. Æмæ бæхыл æнцад бад. Дзургæ 
мацы кæ, цалынмæ Згъилæй фæфале уæм, уæдмæ. Ныр та цæугæ, — 
бæхы рохтыл ахæцыди Бега æмæ доны балæгæрста. 
Чысыл куы бауад, уæд ахъуыды кодта: «Ныр уæд та ацы салдат йæ 
фæсарцæй топп райста æмæ мæ ам ныммардта? Райсон топп æмæ йæ ме 
’ккой баппарон. Цæй, цы уа, уый уæд, хæрзаг ма зæгьа, «тæрсы мæ!» 
Цалынмæ хъæутæй ахызт æмæ æфцæгмæ фæхæрд кодта, уæдмæ 
тындзыдта Бега, тарстис, абон хæсты чи уыд, уыдонæй йыл исчи куы 
амбæла, уырыссаг салдат ис йæ бæхыл, уый куы базона æмæ йын æй 
куынæ уадза, уæд æй хыл кæнын бахъæудзæн. Мæсты адæм иуæй 
салдатыл марынæй нæ бацауæрддзысты, иннæмæй та йæхæдæг дæр 
фыдбылызы ныссæдздзæн. Афтæмæй иннæбон хос кæрдынмæ цæуын 
хъæуы... Сыбыртт нæ кодта, фæйнæрдæм йæ хъус дардта æмæ стыр 
санчъехтæй лæгæрста размæ. Къогъодзиты хъустæй дон æхситгæнгæ 
калд алы къахдзæфæн. 
Æфцæджы рæбын чысыл фæлæууыд æмæ йæ уаргъ барæстытæ 
кодта: 
— Алæг, куыд дæ, кæд нæ бафынæй дæ? Æви дæ къах риссы? — 
цæф къахыл арæхстгай йæ къух æруагъта. 
— Болит нога, но терпимо. Скажем, к лекарю бы попасть, недолго 
бы лежать пришлось. 
— Цæй, дæхи ныффидар кæн, сом фæссихæрттæм нæхимæ уы- 
дзыстæм, — ныфсытæ авæрдта Бега æмæ бæхыл бахъæр кодта: цæугæ, 
Зыгъар, æфцæгмæ нæ бирæ нал хъæуы! 
Æфцæджы цъупмæ сæ бирæ нал хъуыд, фæстаг фæхæрдгæнæн, 
æрдæг версты бæрц ма, фæлæ мит райдыдта, фæндаг айсæфт. «Ам 
бæх афтидæй дæр зынæй ссæудзæн. Ме ’ккой хæссинаг фæуыдзысты 
иууылдæр... Цæй, цы гæнæн ис. Мæ куыдз дыл амæлæд, æвæкдаг 
бæстæ. Фыдæй-фыртмæ лæгдых æмæ æккойæ у нæ цард, нæ куыстаг». 
Бега æриста салдаты зæхмæ, загъта йын — «ам уал лæуу, æз дæм 
æрыздæхдзынæн», — æмæ бæхы рохтыл ахæцыд. Чи зоны, уæргътæ 
сфæраза. Бæх иу-цалдæр къахдзæфы акодта æмæ стæй йæ къæхтæ 
уæраджы кæхцмæ сæдзын райдыдтой миты. Иучысыл суад тыххæй- 
50 

фыдæй, стæй тыхулæфт кæнын райдыдта, æмæ Бегайы бон нал баци 
йæ тæригъæдмæ кæсын: «Ай ницы, фæлтау сæ мæхæдæг схæссон, 
фондз путы йеддæмæ ма исты сты». 
Æриста уæргътæ, дыууæ къæссайы кæрæдзийæ фæхицæн кодта, 
стæй дзы иуы коммæ бæхы идон бабаста, иннæйы æргъомбастæй йе 
’ккой баппæрста æмæ араст æфцæджы сæрмæ. Дыккаг къæссамæ 
куы ’рыздæхт, уæд бæхы фæстæмæ æрласта æмæ идон салдаты къу- 
хы фæсагъта: «Хæц ыл, æз тагъд æрыздæхдзынæн»... Сласта бæхы 
дæр, стæй уæд салдаты сывæллонау сæргъом кодта æмæ йæ схаста 
уæргъты цурмæ. Къæссатыл æй банцой кодта нымæты уæлæ æмæ 
йæхæдæг дæр нымæты фæдджийыл дæргъæй-дæргъмæ йæхи æруагъта. 
Йæ уæнгтæ айвæзта æмæ арф ныуулæфыд: 
— Ныр нæхимæ стæм, салдат! Тас нын нал у, кæд дæ фæнды — 
заргæ кæ, кæд дæ фæнды — дæ паддзахмæ фæдис ныхъхъæр кæн. 
Бега базарыд: 
Тари-тури хуымæллæджы, 
Уæ, нæ паддзах, бирæ цæрай. 
Ызгъилгомы, Тибы рæбын, 
Нæ пгуг калдтам хуымæтæджы!.. 
— Ей-ех, салдат! Нæ разæй куыд лыгъдыстут, уый та радзурдзыс- 
тут. Иу ахуыр лæг зонгæ мын ис, ирон у, фæлæ ахуыр лæг, æмæ мын 
æй уый дзырдта. «Ныффыссут, дам, нæ уæздан паддзах, дæ номæй дæ 
хъæбатыр æфсад хæххон абырджытæй æрдзæтæ æмæ сæдæтæ фæ- 
цагътой, махæй та иу салдатæн йæ къах бавдæрзт цырыхъхъы, иннæ 
хохы къæмбыртыл фæкалд æмæ йæ фындз дурмæ æрхаста...» 
Афтæ куы уаид, уæд мах афонмæ быныскъуыд фæуыдаиккам, ды 
та гъеныр ам æфцæджы митыл нæ хуыссис, фæлæ искуы æфсæстæй 
хъарм хуыссæны фынæй здухис. 
Быны рох мæ куы ’рбацис, стонджы дын кæд нæу, Алæг? Уæдæ 
дын цы уыдзæн, цы, — дзуапмæ нæ банхъæлмæ каст, афтæмæй загъ- 
та Бега, — æз куы сыстонг дæн... Алæ-ма, кæддæра мын мæ рифта- 
джы цы авæрдтой Тибы чъынды ’фсинтæ... 
Бега рабадт æмæ рифтæгтæй систа нартхоры кæрдзын æмæ цых- 
ты къæртт. Кæрдзын асаста æмæ йын йе ’рдæг салдаты армы нывæрд- 
та, стæй та йæм цыхты къæртт радта. Салдат сын цы акодтаид, уый 
нæ зыдта, фæлæ Бега куы акомдзаг кодта кæрдзынæй, уæд дзы уый 
дæр ахордта æмæ та йын «спасибо, друг», загъта. 
— Кæд пасибойæ фæцис, уæд дæуæн дæр пасибо! — фæстаг дзырд 
уæлдай.хъæрдæрæй загъта Бега. 
Салдат бахудти: 
— Молодец, быстро понял. Спасибо только тебе, ты не разбойник, 
а хороший друг... 
— Æмæ уæдæ куыд æнхъæлдтай, мæ лымæн лæг, маладез дæн, 
51 

уæдæ нæ дæн! — бахудти Бега дæр. Ацы дзырд зыдта æмæ йын 
æхсызгон уыд, маладец æй кæй схуыдта, уый. 
Ныхъхъус сты æмæ хъæбæр нартхоры кæрдзын æууилыныл фес- 
ты. Сæ мыртт-мыртмæ бæх Бегамæ хæстæг бацыд æмæ йын йæ къух- 
тæм йæ былтæ бадаргъ кодта. 
— Дæуæн дæр стонг у, Зыгъар? Райсом дæ хорз фæхиздзынæн, 
абон та уал ацы къæбæрыл баввæрс, — йæ хай æрдæгыл асаста Бега 
æмæ йæ бæхы дзыхы батъыста. 
Хæрд фесты. Цæуын хъуыдис дарддæр, фæлæ Бега афæлмæцы- 
дис уæргътæ йе ’ккой хæссынæй æмæ нымæты хъармæй стын йе 
уæнгтæ нæ куымдтой, цыма йыл æндæдзгæ ныккодтой. Æвиппайды 
æгуыппæг сабырæй райхъуыст бæхы хуыррытт æмæ доны цæх-цæх. 
— Что это? — тарст хъæлæсæй афарста салдат. Бега бахудт йæхи- 
мидæг. 
— Уый бæх мизгæ кæны, салдат. Тæрсгæ ма кæн. Хорз у. Бæх 
куы фæмизы, уæд уый зон, æмæ йæ фæллад æрцыд... Гъе, æмæ нын 
ныр цæуын афон у... 
Сыстад Бега, къæссатæ та уаргъбаст бакодта, бæхæн йе ’хтæнгтæ 
сæлвæста æмæ йыл уæргътæ баппæрста. Салдаты уым ныууагъта, 
йæхæдæг суанг Хъеуселты цурмæ æрфардæг. Уым уæргътæ аппæр- 
ста æмæ салдатмæ сыздæхт. Ныр та уый æрхаста бæхыл. 
Хъæуы цур бæхы чысыл рахызта, стæй та йыл суаргъ кодта къæс- 
сайæ, салдатæй, хæссинаг æм цыдæриддæр уыд, æмæ араст Летмæ, 
Къоратæм, йæ каистæм. Сæумæцъæхæй уым балæууыд. Йæ каистæ 
хъæугæрон цардысты æмæ йæ хъæуы астæуты цæуын нæ хъуыд. 
Адæм нырма фынæй уыдысты æмæ йæ ничи базыдта, йæ каистæй 
дæр никæй райхъал кодта. Бацыд комкоммæ мусмæ. Уæргътæ æрис- 
та æмæ сæ хъæмпы тъыфылæй æрæмбæрзта. Салдаты мусы мæн- 
гагъуысты хосы уæлæ æрхуссын кодта нымæтыл, йæхæдæг йæ бæхы, 
æфтауцы ма цы дыууæ хосы цъери уыд, уыдон цур бабаста, хос ын 
ныккалдта йæ разы, стæй рацыд æмæ салдаты цур æрхуыссыд: 
— Гъеныр фынæй, мæ лымæн лæг, фынæй! — йæ цæстытæ ба- 
цъынд кодта æмæ йæ хуыр-хуыр ссыд. 
Фæсаходæн дыууæйы дæр фынæйæ баййæфтой Бегайы ^саистæ 
æмæ Бегайы райхъал кодтой. Бега уайтагъд фæгæпп кодта. Йæ усы 
’фсымæр Хъайсыны йæ разы куы ауыдта, уæд фæкъæмдзæстыг. 
— Бахатыр кæн, Хъайсын, дысон фæндагыл уыдтæн æмæ бафæл- 
мæцыдтæн. 
— Дæ бындар фæуай, æмæ мæ цæуылнæ райхъал кодтай, мæрд- 
вынæй уыдтæн, — бауайдзæф кодта Хъайсын. — Ам хъæмпыл куынæ 
ныххуыссыдаис, уæд... Худинаг нæу?.. 
52 

— Уымæй мын ницы у, Хъайсын... Хæдзары куыдтæ стут, би- 
нонтæ иууылдæр дзæбæх? 
— Уыдонæн та цы у, фæлæ дæхæдæг дæхи цæуыл фыдæбонæй 
мардтай æддæ... 
— Цæй фыдæбон у, цæ, мæнæ Алæгимæ замманайы фынæй фæ- 
кодтам. 
— Чи дын у уый та, ироны хуызæн куынæ у? 
— Салдат у, уырыссаг. Знон хæст уыди Тибы цур, Згъилгомы... 
Фæцæф ис æмæ йæ ракодтон. 
Хъайсын фæхъуыдыйыл: ай пайдайы хабар нæу. 
— Æмæ йыл цы дудгæ бон кодтай, дæумæ ’рхауд? Исты фыдбы- 
лыз та дын расайдзæн. 
— Æмæ йын уæдæ цы кодтаин?.. Талынджы иунæгæй, цæфæй. 
Æцæгæлон, мæсты адæмы ’хсæн... Йæ хуыздæртæ кæмæн фæмард сты, 
уыдон æй акъабæзтæ кодтаиккой. Салдат у, цы кодта? Æндæр ницы у. 
— Æмæ ныр куыд, уацайраг æви уæй?.. 
— Нæ зонын, фендзыстæм. Кæд фервæза, цæф у, — лыстæг нык- 
каст Бега боны рухсмæ йæ уацайраджы цæсгоммæ. «Раст мæ цахъ- 
хъæн уыдзæн... Фæлæ куыд тæнтъихæг, удысмаг дзы куынæ ис, æви 
сын сæ гуыбын дæр не ’фсадынц». Мæллæг, фæлурс цæсгом. Тæнæг 
цыргъ фындз, чысыл хæрдмæ фесхъæл. Мæнæуы хъæмпы хуызæн 
бур сæры хъуынтæ — тугæйдзæгтæ. Мæллæг, фæлæ стыр къухтæ 
дзыппыты цурты — дæлгоммæ æвæрд. «Ай дын мæ фыды къух, кæд 
хуымæтæг кусæг лæг нæу, æгæр фæтæн къухтæ йын ис»... — ахъуы- 
ды кодта Бега. «Кусæг лæджы уæй?.. Цæмæн?.. Уадз æмæ уæд мемæ 
куса. Цæрæд йæхицæн... Цæй, фендзыстæм, фервæза уал». 
— Фыдбылыз дын мацы ’рхæссæд, — йæ хъуыдытæй фæиппæрд 
кодта Бегайы Хъайсыны ныхас. 
— Æз дæр уый мæ зæрдæмæ хæссын æмæ хъуамæ цæуон нæ- 
химæ. Дæ бæхтæ мын авæр, Хъайсын, дыууæ бæхы, æмæ дын сæ 
тæккæ райсом Дзæрæхæн рарвитдзынæн. 
— Алас сæ, фæлæ уал исты ахæрут. Цæй, хорз, æз лæппуты 
бæхтæм арвитон, цом мидæмæ. 
— Цом, фæлæ нæ бæстон митæм не ’вдæлы. Салдат уал уадз æмæ 
хуысса, ардæм ын исты рахæсдзынæн. 
Рацыдысты Хъайсын æмæ Бега. Лæппуты бæхтæм арвыстой, сæ- 
хæдæг хæдзармæ баивгъуыдтой. Чысыл фæстæдæр Бега йæхæдæг 
аифтыгъта бæхты æмæ стæй æхсыст æхсыры къус æмæ иу хæбиз- 
джын бахаста салдатæн. Æртæ сыкъайы йын арахъхъ дæр бадардта, 
кæд фæцырд уаид æмæ ма ардыгæй Хъоламæ бæхыл бафæразид. 
Салдат йæ иу фарсыл рабадтис. Уайтагъд йæ иу къахы хæцъæф 
асгæрста: 
— Немного опухла, но пока ые страшно, вот если нагноится, тогда 
худо мне придется. 
53 

Бега дæр къах асгæрста æмæ йын ныфсытæ авæрдта: 
— Ницы кæны, салдат, фидар лæуу, ныр нæхимæ стæм. Тæккæ 
изæр дæм Созыры æрбакæндзынæн æмæ дын уый схос кæндзæн. 
Куыдзы хæстау дыл байгас уыдзæн. 
Салдат хæрд куы фæцис, уæд æй Хъайсыны бæхтæй сабырдæрыл 
сæвæрдта, иннæуыл йæхæдæг сбадт æмæ Зыгъары та уый дымæгмæ 
бабаста. 
— Цæуæм уæдæ, салдат, и? — фæстæмæ йæм ракаст йæ уæхсчы 
сæрты. — Мæ фæдыл цу сабыргай. Ардыгæй нæхимæ хорз фæндаг у. 
— Спасибо, спасибо, друг, — разыйы дзырд бакодта салдат. 
— Дæуæн дæр спасибо, маладез, харашо, — ранымадта Бега, — 
æмæ цæугæ нæхимæ. 
Фæцагайдта йæ бæх Бега æмæ изæрмилтæм сæхимæ бахæццæ. 
¦ ¦¦ 
«Æнафон у, фæлæ Созырмæ ныууайын хъæуы, æндæра ацы ’нтæ- 
фы хъæдгом куы фæхæрам уа, уæд хъуыддаг хорз нæ уыдзæн», — 
сфæнд кодта Бега, салдаты мæнгагъуысты ногкарст хосы тъыфылыл 
нымæты уæлæ куы схуыссын кодта, уæд. 
— Дзæрæх та кæм ис? — афарста йæ кæстæр лæппу, астаздзыд 
хивæнд Хъазийы. 
— Абон лæппутимæ хъазынмæ ацыд æмæ цы фæци, нæ зонын, — 
хъæлдзæгæй дзуапп радта Хъази æмæ йæ къухтæ фæйнæрдæм фæхаста. 
— Нæ зоныс? Æмæ уæдæ цы зоныс? — хин фарст акодта Бега 
æмæ йæ Хъази фæхатыд. 
— Цы зонын?.. Хæрын — тыхджын хорз, æхсыр нуазын — раст 
Цъанийау, — уый сæ рæуæдæй дзырдта, — хъæбысæй хæцын — лæп- 
путимæ, сæныччытæ хизын, фынæй кæнын, райсом хорз у фынæй 
кæнын, фæлæ мæ нæ фæуадзы Кудза-Мудза — нымудза, —уый та йæ 
хистæр æфсымæр Кудзайæ зæгъы, — æмæ ма ноджы бирæ цыдæртæ 
зонын, би-и-рæ! 
— Бирæ?.. Æмæ зонгæ та цы нæ кæныс? 
Хъази фæхъуыдыйыл: цы нæ зонын? Æмæ ахæм цы ис? 
— Алцыдæр зонын! — схъæл дзуапп радта æрæджиау. 
— Хорз алцыдæр у! Дæ фындз мæрзын нæ зоныс, уый дын иу, — 
Хъази йæ фындз мæсты хиртт ныккодта. — Дæ мадмæ хъусын нæ 
зоныс, уый дын дыууæ, — цымæ уый та цæмæй базыдта, ам куынæ 
уыд, æмæ йын гыцци дæр куы ницыма рахъаст кодта? — Де ’фсымæ- 
римæ фидауын нæ зоныс, уый дын æртæ. 
— О, æмæ уый йæхи аххос уыд, æндæра нæ хыл кодтон, фæлæ 
мын мæ къобала лæдзæг байста, фыййау, дам, цæуын. Гыццимæ дæр 
уый тыххæй нал байхъуыстон, уый дæр йе ’вварс уыд æмæ ма сæ- 
ныччытæм куыд ацыдаин, фыдæнæн нæ акуымдтон. 
54 

— Фыдæнæн? Æмæ дын бирæгъ фыдæнæн дæ сæныкк куы ахæс- 
са, уæд уый та кæй фыдæнæн уыдзæн? 
— Æмæ сæм сусæгæй мæ хъус дардтон, ы! Ныр дæр мын уæлæ 
хъолоджыны хизынц æмæ сæ ныртæккæ æртæрдзынæн, кæс-ма! 
— Цу, уæдæ, цу, Хъуынду, — Бега Хъазийы Хъуынду хуыдта, 
фидæрттæ арæзт æмæ хивæнд кæй уыд, уый тыххæй, — æмæ-иу дæ 
мадæн зæгъ: æз, зæгъ, дæлæ Сыгъдтæм ацыдтæн æмæ, зæгъ, рæх- 
джы ам уыдзынæн. 
— Баба, æмæ ацы лæг та чи у, уый мын куынæ загътай? 
— Уый та уазæг — æндæр ничи. Алæг хуыйны, фæлæ дзурын 
нæма зоны, йе ’взаг риссы æмæ йæм мацы дзур æмæ йæ зæгъгæ дæр 
макæмæн кæн. Хорз? 
— Никæмæн, æппындæр, мæ бар уадз, æз искæйтау дзæгъæлдзых 
нæ дæн. 
— Гъе, æмæ хорз лæппу кæндзынæ, фæлæ згъоргæ дæ цæуæтмæ! 
Хъази ныббындз икъа-икъагæнгæ, Бега рараст Сыгъдтæм. 
Акаты хæдзары кæртмæ куы бахызт, уæд ауыдта, нæзы цырагъы 
рухсмæ Акайы ус Козиан æмæ йæ лæппу Мирман иу фыс æрбырстой 
æмæ цыдæр архайынц. Хæстæг сæм бацыд æмæ сын раарфæ кодта. 
Козиан, бæрзонд, стырдзæсгом, саулагъз ус, скасти Бегамæ æмæ йæм 
сдзырдта: 
— Мæн не ’вдæлы, дæ нывонд фон, мæнæ фыры къæдзилыл би- 
рæгъ фæхæцыд æмæ йын æй сойсыгъд акæнон, фæлæ ды мидæмæ 
ацу. Лæгтæ иууылдæр уым сты. 
Бега фæцæйцыд мидæмæ, фæлæ Козианы хъæрæй ныхасмæ фæ- 
лæууыд. 
— Дæлдæр фæу, фыс бауромынæн нæ дæ! — схъæр кодта Козиан 
Мирманыл. — Хæц-ма сойы къусыл! — къус авæрдта лæппумæ, йæ- 
хæдæг фырыл бæхбадт акодта æмæ йæ зæнгтæй æрбалхъывта. Къух- 
тæй къæдзицыл схæдыд æмæ хæстыл æхсидгæ сой уадзы. Фыс йæ 
гæндзæхтæ цæгъды, йæхи тоны, фæлæ Козиан змæлгæ дæр нæ кæны. 
«Уый дын ус!» — бадис кодта Бега. Йæ армыл хæстæй йæ зыдта, 
Козиан лæгмæ фæлæбурдта, уæд æй аскъуыдтæ кæндзæн, фæлæ йын 
ахæм фидар зæрдæ ис, уый фыццаг хатт федта. 
Бега бацыд сындæггай хæдзармæ, дуар бакодта æмæ къæсæрыл 
фæлæууыд. Цырагъы рухс не ’ххæст хæдзары талынгыл æмæ йæ 
æрмæст къуымтæм ассыдта, дуармæ расурьш æй нæ бафæрæзта. Лæгты 
’рдыгæй даргъ фынджы алыварс бадтысты Ака, Созыр, Хъæндил, 
Солтан, Дзæрæх, Бабе æмæ иу-цалдæр лæппуйы Къæбыстæй, иу- 
æртæйæ та уырдыг лæууыдысты. Ака йæ къухы дардта кæрддзæмы 
тъыст æхсаргард æмæ йæ йæ сæрмæ тылдта: 
55 

— Хъæндил, зæгъын дын, кæд æй сæлвасай, уæд дæу фод. Уый 
нæй, уæддæр дын æй лæвар кæнын, æрмæст дæ уадындзæй хъуамæ 
ныззарай мæ фынджы уæлхъус. 
— Уый фæрнæй дар, куынæ дын æй курын. Фæлæ дын мæнæ мæ 
уадындз. Кæд дзы ныццæгъдай, уæд дæу фод, уæлдай йæ кæнын, — 
йæ дзырд ын сæтты Хъæндил æмæ уый дæр йæ уадындз йæ сæрмæ 
æхсаргардау тилы. 
— Йедау фæу, куынæ мæ сцæгъдын кæнай. Чидæр бирæгъæн 
хуссайраг цъæх хос куыд хæрын кодта фырбуцæн, уый ми мын куынæ 
кæнай... Æз цæгъдын куы зонин, уæд ма дæуæн лæгъстæ кæнин. 
— Æмæ уæдæ мæнæн дæ кард сласын мæ бон куы уаид, уæд 
Хъæндил нæ хуыйнин, нæ, дæ бындар фæуай, фæлæ Домбай, Коцты 
Домбай! — хъæрæй уæлахизы ныхас кæны Хъæндил. 
— Уæ дыууæ дæр фембылды стут, хиппæлойтæ! — фæхъæр сыл 
кодта Бега, йæ сæр фæгуыбыр кодта æмæ къæсæрæй бахызт. 
Ака йæ уайтагъд базыдта йæ хъæлæсæй æмæ йæм фæзылд. Йæ 
зæрдæ цинæй айдзаг: лæууы зæххæй цармæ лæг, фæтæн уæхсчыты 
фæстæ дуар нал зыны. Сау, цыбыр æлвыд зачъетæ æмæ хæрдмæ 
схъæл рихитæ цæсгом ноджы тар кæнынц, фæлæ зыны егъау дæн- 
дæгты урс рæнхъ æмæ цæстыты зынгæрттывд. 
Бирæ уарзта Ака йæ хæрæфырты. Хъарадзауы æмгары уарзон- 
дзинад дæр ын уый айста æмæ йæхи лæппутæй дæр адджындæр уыд 
йæ зæрдæйæн. 
— Æтт, дæ рын бахæрон, мæ хæрæфырт! А-ма, равдис ацы бын- 
дзытæн, Ирыстоны лæгты мыггаг нырма кæй нæ сыскъуыд, æмæ дæу 
фод! А-ма! — рахста кард Ака. 
Бега ацахста кард æмæ йæм æркæстытæ кодта. Чысыл æй сласта 
æмæ бадзырдта Акамæ: 
— Сласон æй, Акко? Нæ фæфæсмон кæндзынæ? Дæ цæст æй 
куынæ бауарза?.. 
— Æй кæн, æй! Мæныл ныр æртиссæдз азы цæуы, кардæй хæцын 
мæ хъуыддаг нал у, — барджын хъæлæсæй радзырдта Ака. 
Бега чысыл ахъуыды кодта, стæй карды кæрддзæмыл дзыхы цур 
фæхæцыд галиу къухæй, рахизæй фистоныл æмæ æвиппайды йæхи 
фесхъæл кодта. Къухтæ фæйнæрдæм фæцыдысты æмæ кард æхсит- 
гæнгæ сгæпп ласта кæрддзæмæй, цырагъы рухсмæ ферттывта æмæ 
ауыгъдæй аззад Бегайы фидар къухы. 
— Арахъхъ, уырдыглæуджытæ! — фæхъæр кодта Бега. — Кæд ма 
уæ цæрын фæнды, уæд! — февзыста æхсаргардæй кæстæртæй иумæ. 
Æртæ сыкъайы рæгъ-рæгъы балæууыдысты йæ разы. Бега бахудт 
æмæ кард кæрддзæмы ныссыдта: 
— А, нывæр æй. Дзæбæх æй ныссæрф, арсы сæрдæнæй йæ бай- 
сæрд æмæ йæ йæ бынаты сауындз! — Акайы тызмæг хъæлæс фæзм- 
гæйæ, загъта Бега, æмæ лæппутæ бахудтысты. 
56 

— Цæуыл худут? Акко-иу мын æдзух афтæ дзырдта æмæ йыл æз 
дæр сахуыр дæн. Нырма дæхи бахъæудзæн, мæ мады ’фсымæр, зæ- 
ронд бирæгъ дыгæйттæ хæссы, зæронд хæстон фæдисы ’мсæр у! Зо- 
нын дæ, исты фыдбылыз, уæд та нæ фæлæууис. 
— Лæугæ та, йедау фæу, — фæкъæмдзæстыг Ака, — тыхгæнæгмæ 
баст хæрæг куынæ фæлæудзæн, уæд æз куыфы хæссинаг фæдæн, 
мыййаг... 
— Дæуæн уый загъдæуа. Цалынмæ дæ цонгыл уæз кæнын нæ 
райдайа, уæдмæ йæ дар, стæй уæд мæнæ Бабе ам нæй! Æви йæ ницы 
’нхъæл дæ? Сахъ лæг у, æз æй афæлвæрдтон. 
— Аназ уал, таурæгътæ ма кæн! — радзырдта Хъæндил. —Мæнæ уал 
ме ’взистдзых уасæнмæ æрхæццæ у, стæй дын фендзыстæм дæ митæ. 
— Ма кæ, ме ’фсымæр, æз иу бон дыууæ уæздандзинады нæ 
аразын. Нал дын ратдзынæн дæ уадындз, фæлæ мæ ма фæлвар, — 
дзуапп радта Бега æмæ сыкъатæ райста. — Цæй, мæ мады ’фсы- 
мæртæ мын ацы сыкъатæ схай кодтой æмæ сæ кæимæ нуазын, уый 
мæхи хъуыддаг у. Иу дзы мæ уарзон лæг Солтанæн дæттын, чысы- 
лæй фæстæмæ нын нæ фыййауы къæбæр дæр иумæйаг уыд æмæ ма 
йæ ныр Къæбысты судзаг арахъхъæй кæм фæхъулон кæндзынæн. 
Акко, де ’хсаргард ма чи сласа, уыдонæй иу — Солтан. Уый нымд 
лæппу у æмæ искæй уæзæгыл тыхæвзарæн нæ кæны, æндæра йын æз 
хорз зонын йæ арсы дзæмбытæ, æнæхъæн цъери сæ æрбахъæбыс 
кæны гæрзбæндæнау. Иннæ сыкъа та мæ мады кæстæр æфсымæр 
Созырæн дæттын. Иæ сæр мæ бахъуыд æмæ йын развæлгъау йæ 
зæрдæ алхæнон. Æртыккаг та — мæхи. 
Бега Созыр æмæ Солтаны фæстæ иу схæстæн анызта сыкъа æмæ 
стæй Хъæндилмæ бадзырдта: 
— Ме ’фсымæр, дæ уадындз дын уадзын, нæ мæ ’вдæлы. Стæй 
дæуыл зарынмæ, цæгъдынмæ Нарты Ацæ дæр нæ фæтых уыдзæн. 
Зар мæ бæсты дæр. Созыр, ды та гъеныр хъуамæ мемæ рацæуай. Иу 
хорз æмбал мын ис фæсæфцæг, Дзедойы цур цуаны уыд, дур ыл 
ратылд, йæ къах фæцæф æмæ йæ мемæ ракодтон. Йæ хъæдгоммæ 
йын фæкæсын хъæуы... 
— Уый мæ бар уадз, мæ хур, — уайтагъд сразы æмæ сыстад 
Созыр, — фæлæ уал къæбæр сис, æз мæхи рацæттæ кæнон. 
Лæнкаумæ цæугæйæ Бега загъта Созырæн, йæ цæф æмбал уырыс- 
саг салдат кæй у, Тибы цур хæст кæй уыд æмæ йæ барæй кæй не 
схъæр кодта нырма. Созыр бакатай кодта: цы бæрæг ис, уырысы 
хицæуттæ куы базоной хъуыддаг, уæд æм цы цæстæй ракæсдзысты. 
Фæлæ хосгæнæг хъуамæ хос кæна, цæф чифæнды уæд, уæддæр. 
Салдаты куыд ныууагъта, афтæ йæ нымæтыл фæлдæхтæй æрбай- 
57 

йæфта Бега. Созыр хъæдгæмттæ æрысгæрста цырагъы рухсмæ, салда- 
тæн йе ’ннæ цырыхъхъ дæр раласын кодта æмæ хæлафы къах слыг 
кодта. Нæмыг хæцъæфы фæлмæны бацыд æмæ иннæрдыгæй ахызт. 
— Уымæй йын ницы уыдзæн. Дыууæрдыгæй дзы галгæрдæджы 
уидаг аласдзыстæм æмæ йын райсоммæ йæ судзаг кæронмæ ратæр- 
дзæн. Къуыримæ йæ къахыл ацæудзæн. Сæры цæф дæр уæлæнгай у. 
Цыхты змæст дзы ныннæмдзыстæм, дугъы сыфтæ йыл сæвæрдзыс- 
тæм æмæ байгас уыдзæн. Туг дзы бирæ фæцыд, æндæра цæф уый- 
бæрц нæу, — хъæдгæмттæ бæтгæйæ уынаффæ кодта Созыр. 
Салдат æнæдзургæйæ касти Созыры коммæ, йæ рыст урæдта æмæ 
уымæй фæцыд Созыр æмæ Бегайы зæрдæмæ. Хъæдгæмттæ баст куы 
фæци, уæд йæ къухтæ æхсгæ-æхсын Созыр афтæ бакодта: 
— Дæ салдат цъырцъыраджы хуызæн у, фæлæ йæм лæгдзинад ис, 
хъæрзгæ дæр куыд не скодта! 
— Дис мæм уый кæсы, тæрсгæ куыд нæ кæны, — æцæгæлон адæм, 
æнахуыр бæстæ... 
— Уымæй дæр йæ хæрзгæнæг раст бирæгъы хуызæн, — бахудти 
Созыр Бегайыл. 
— Уый, æвæдза, зæрдæ зæрдæ зоны. Базыдта йæ, æвзæр лæджы 
къухы нæ бахауд,—йæхи раст кæны Бега. 
— Хорз фысым йæ уазæгæн кæрдзын дæр бахæрын кæны, цыма... 
— Кæрдзын ын ныртæккæ бахæсдзынæн. 
— Цом, æз дæр ма йæм бакæсон. 
Бега хъæбæр кæрдзын æмæ ногдыгъд æхсыры къус рахаста сал- 
датæн, йæ къухæй йын ацамыдта, бахæр, зæгъгæ. Салдат кæрдзын 
æууилын æмæ æхсыр хуыппытæ кæнын райдыдта. Созыр æм æргуы- 
быр кодта æмæ йæм бадзырдта: 
— Æй, русо, не бойс, хинжал рубитт нету, стрелайт нету, хлепа 
кушайт, спайт, харашо будит. Бамбæрстай мæ, мæ куыдз дын фæл- 
дыст фæуа, Бургъуын, мæ уырыссæгтæ дын иууылдæр куы ранымад- 
тон? — худы Созыр æмæ йын къухæй амоны йæ фæндтæ. 
— Спасибо, спасибо, большое спасибо!—бакодта салдат æмæ уый 
дæр бахудт. 
— Пасибо мæнæ уымæн зæгъ, æндæра искуы ныххæдмæл уыдаис, 
Бургъуын. 
— Бургъуын нæу, Алæг хуыйны мæ салдат æмæ мын æй ма ’фхæр. 
Хорз лæг у, æрмæст мæ йæ пасибойæ уынгæджы фæкодта, æндæр 
ницы хауы йæ дзыхæй ныр дыккаг бон. 
— Бургъуын у, уæдæ цы у, æркæс-ма йæм. Цæй Алæг у. Пасибо 
та дын арфæ кæны, тынг бузныг дæ дæн, зæгъгæ, фæлæ ды цы 
хъуамæ бамбарай, къуырма лæг. 
— Ды дæр цыма тынг дæсны нæ дæ, Созыр, уырыссагау? 
— Мæ фаг зонын. Кæсыс, куыд фæныхæстæ кодтам. Æццæй, Бур- 
гъуын, — салдат æм мидбылты худгæ скаст, — кушайт, спайт, харашо? 
58 

— Хорошо, хорошо, спасибо! — йæ сæр æнкъусгæ дзуры салдат. 
— Кæсыс, хорз мæ куы ’мбары, ды та — дæсны нæ дæ! Уæдæ уый 
цы у? Цæй, хæрзæхсæв у, Бургъуын! — загъта ма Созыр æмæ рацыд. 
— Хæрзæхсæв, Алæг! — бакодта Бега æмæ æддæмæ рахызт. 
— Спасибо за все, спокойной ночи, — радзырдта сæ фæдыл салдат 
дæр. 
Созыр Бегаты хæдзармæ нал бацыд, æнафон у, зæгъгæ, сæхимæ 
атындзыдта: 
— Сом та йæ изæрæй абæрæг кæндзынæн. Ницы йын уыдзæн. 
Бега сæхимæ бацыд æмæ бинонты къонайы фарсмæ бадгæ бай- 
йæфта: йе ’фсин Къориан, йе ’фсымæр Дзæрæх æмæ йæ лæппутæ 
Хъази æмæ Кудза. 
Куыддæр бахызт, афтæ йын Къориан рахъаст кодта: 
— Ракæс-ма сæм, иу ран нæ хуыссынц, хыл, дам, стæм. Уæттæ 
сын бакодтон, фæлæ, марадз-зæгъай5кæд коммæ кæсынц, къæвдабо- 
ны хъæрццыгъатау сбукъ сты къонайы фарсмæ. 
— Чи? Хъуынду та фæхыл? 
— Æз ницы фæхыл дæн, фæлæ мын мæ сæр цæмæн ныкъкъæрцц 
кодта... 
— Сæрæн ницы у, Хъуынду, кæстæр æфсымæрыл ахæм цæфтæ 
иу æмæ дыууæ нæ ауайы... Мæнæ-ма Дзæрæхы афæрс, цал нады йæ 
ракодтон, æццæй? 
— Тых мыл уыдтæ æмæ цы кодтаин, — загъта Дзæрæх, — фæлæ 
дын сæ мæнæ зæрондырдæм фидын куы райдайон? 
— Тыхджын зæрондæй дæр тыхджын вæййы, æццæй, Хъуынду? 
— Уæдæ, — сразы Хъази, фæлæ стæй фæхатыд йæ рæдыд. — Æз 
æй ныр дæр тагъд райдайдзынæн нæмын, фæлæууæд. 
— Нæмгæ нæй, фидаугæ, Хъуынду. Афтæ у æгъдау. Æз æмæ-иу 
ды куыд фидыдтам, Дзæрæх? 
— Иу къусæй, иу уидыгæй хæргæ æхсыры ссæст æмæ стæй фæр- 
сæй-фæрсмæ — лоло!.. Уый — нæ фидыд. 
— Хъуынду, хъусыс, сымах дæр афтæ бахъæудзæн. Къориан- 
рæсугъд, æхсыры къус, нартхоры кæрдзын æмæ стыр уидыг! Æз 
æмæ Дзæрæхæн дæр исты авæр, кæд аипп нæу, уæд. 
Къориан фынг æрæвæрдта æмæ Бегаитæ æхсæвæр хæрын рай- 
дыдтой. Хъази æмæ Кудза фыццаг æнæбары хæрдтытæ кодтой, кæ- 
рæдзимæ-иу уидыг æнæдзургæйæ бадардтой, фæлæ стæй бацырд сты. 
Хъазийæ æрбайрох йæ маст æмæ йæ фыды афарста: 
— Баба, æз Кудза-Мудзайы иу уидыгмæ дыууæ куы аныгус кæ- 
нин, уæд фидыд хуыздæр нæ уаид? 
— Æмæ исты Мацабелты мыггагæй дæ? Сайдæй дыгæйттæ чи 
хæры? 
— Зæгъын, уæд фидыд хуыздæр кæд уаид?.. Æндæр цæй Маца- 
бел дæн, Хъази-Мази — тымбылсæр. 
59 

— Цом, къæбæдайы сæныкк, æмæ ныххуыссæм, — æрæджиау æм 
сдзырдта Кудза. — А, уидыг дын, йæ дзæбæхтæ иууылдæр дæуæн 
уадзын. Æз бафсæстæн. 
— Ды ма дзы æрдæбон дæр ахордтай, фыййау, цы ’ппæлыс дæ 
гуыххæлæй, — бараст æй кодта Къориан. 
— Уый дæр дзы хъуаг нæ аззадаид, цыма, — загъта ма Кудза 
æмæ йæ хуыссæнмæ ацыд. Фæсахсæвæр ма Бега йæ лæппуты абæ- 
рæг кодта æмæ стæй уый дæр ныххуыссыд. 
Уыдис сæрдыгон райдзаст райсом. Куыддæр æрбарухс, афтæ Бега 
фехъал кодта Дзæрæхы æмæ кæрдын райдыдтой. Кæрдæг —уымæл, 
цæвджытæ æртæхыл афтæ хæцыдысты, æмæ цонг кæрдынæй не ’фсæс- 
ти. Хур йæ был куы сдардта, уæд Алæг дæр райхъал, фестад æмæ, 
комы хъæлæсы цы суадон уыд, уырдыгæй дурыны дон хæссынмæ ацыд. 
Ныр æртыккаг къуыри кæрдынц хос Чеселтгом. Хуымтæ дæр хус- 
сарвæрсты скæрдинаг сты æмæ адæм тагъд кæнынц сæ хостыл, цæ- 
мæй хуымтæ ма фæкæрдиппæрд уой. Дард уыгæрдæнтæм чи ацæуы, 
уый æхсæвæддæ ныллæууы æмæ боны ’рбарухсæй талынгтæм кæр- 
ды, тындзы йæ куыстагыл. 
Бега дæр æртыккаг бон фæсрагъæй не ’рцыд сæхимæ. Йæ салда- 
ты дæр йемæ акодта æмæ Дзæрæхимæ карстой æрдæгыл Чилæхсаты 
Чъекъойы уыгæрдæн. Салдатæн йæ хъæдгæмттæ байгас сты. Кусын 
ницы йæ бон уыдис нырма, фæлæ-иу куы хос рассывта, куы бын- 
хостæ æрбахаста, хъæуы йæ иунæгæй ныууадзын нæ бауарзта Бе- 
гайы цæст. «Цы нæ вæййы, чи зоны, лидзынвæнд дæр скæна, ам та 
мæ цуры уыдзæнис», — хъуыды кодта Бега. Æцæг, салдатмæ лидзын- 
вæндæй ницы уыд. Чысыл иронау дæр базыдта æмæ къухты ’ххуы- 
сæй ныхас кодта Бегаимæ. Иæхи афтæ дардта, цыма тагъд дæр нæ 
кæны фæстæмæ йæ къазармамæ фæцæуыныл. 
Алы бон дæр сын Къориан аходæн схæссы, хур дзæвгар куы 
суайы, уæд. Уæртæ та ыыр дæр æрбацæуы, фæлæ диссаг, куыд ра- 
джы ссыд ацы хатт, уыцы фæдисы цыдæй сæм цæмæ схæццæ? «Мый- 
йаг исты фыдбылыз æрцыдис?» — хъуыды кæны Бега æмæ тыхсы 
йæхинымæр. 
Къориан нæма бахæццæ сæ цурмæ, афтæ Бега йæ цæвæджы хъæд 
зæххы æрсагъта æмæ йыл фыййауы лæдзæгау æнцой кæнгæйæ, сдзыр- 
дта Къорианмæ: 
— Куыд раджы схæццæ дæ, исты ’рцыд, мыййаг? 
— На, куы ницы, — дзуапп радта Къориан, æмæ, сæ цурмæ куы 
бахæццæ, уæд бафтыдта йæ ныхасыл. — Акко сæумæцъæхæй Мир- 
маны æрбарвыста, Дзауы пъырыстыф Уасилев æмæ, дам, Мацабел- 

ты Бардзим хъалонисæг æрбацыдысты сæ чапартимæ. Лæгтæ бына- 
ты куынæ уой, уæд, дам, тыхæй аскъæрдзысты адæмы фос æмæ, 
дам, куыд хæццæ кæнай рæстæгыл. 
— Мæрдтæ сыл æрцæуæнт, кæд гъенырмæ не ’рхастой сæ хъалон 
исын! — мæсты ту ныккодта Бега æмæ уисыл æрбадти. Нæ йæ фæндыди 
йæ куыст уадзын. Абоны карст ма сын у æмæ йæ æххæст фæуыдаид, 
науæд та уый номыл ардæм чи цæуы комы рæбынæй хохы цъупмæ. 
— Ныццу, уæд та ма цы хабар у. Æз æй мæхæдæг ракæрддзынæн 
изæрмæ. Мæнæ мæм, чи зоны, салдат дæр фæкæса, — бауынаффæ 
кодта Дзæрæх. 
— Цæуын хъæуы, цы гæнæн ма ис, — сразы Бега æмæ къогъодзи- 
ты фадхос раивта, стæй рараст сæхимæ, — мацы фыдбылыз æруа- 
дзут, изæры та-иу афоныл æрцæут уæ хæдзармæ, — æрбадзырдта ма 
сæм æмæ стæй фæстæмæ дæр нал фæкаст. 
— Дæ рифтаг уал халагъудмæ бахæсс, салдат куы ссæуа, уæд 
бахæрдзыстæм кæрдзын,— æнкъардæй загъта Дзæрæх æмæ та йæ 
уис хæссын райдыдта. 
Къориан рифтаг æмæ æхсыры чъыбыла халагъудмæ бахаста, Дзæ- 
рæх кæрды æмæ сагъæс кæны, мыййаг исты фыдбылыз куы ’рцæуа 
хъæуы, куы та схылы-мылы уой хъалонисджытимæ æмæ уый та ам 
йæ цæвæджимæ зарджытæ куы кæна. Хъæды кæронæй сыхъуыст 
салдаты ныллæг хъæлæсæй зарын: 
Не гиуми ты, мати, зеленая дубравугика... 
Иу дзырд дæр нæ бамбæрста Дзæрæх зарæгæй, фæлæ хъæлæсы 
æрхæндæг раив-баив зæрдæйыл æнтъыснæг сагъæс æфтыдта... 
Фæтæны тигъыл æмуырдыг цæуы Бега æмæ хъуыды кæны: «Цæмæ 
æрбацыдысты ацы раджы? Ома фос сæрвæтмæ куыд нæма ацæуой, 
нæ? Тыхæй тæрынмæ куы хъавыдаиккой, уæд сын бонрæфты хуыз- 
дæр уыдаид, лæгтæй бынаты ничи ис, фыййæуттæй фос цы исын 
хъæуы... Нæ, æвæццæгæн, паддзахы хъалон æмбырд кæндзысты закъо- 
нæй... Хæдзарæн хъуг... Æмæ фæззæгмæ дзырд куы уыдыстæм пъы- 
рыстыфимæ? Фос сæ тæккæ нардыл вæййынц æмæ уыдонæн дæр 
пайдадæр куы у? Ам æндæр цыдæр хабар ис, Ака дæр æнæхъуаджы 
нæ фæдис кæнид»... 
Бега иу улæфт дæр никуы ’ркодта, афтæмæй сæ хæдзары балæу- 
уыди. Йæхи ахсадта, къæбæр ахордта æмæ йæ дамбаца йæ сины 
фæсагъта, афтæмæй Сыгъдтæм фæцæуæг. Хъæды рæбынæй куы нык- 
каст, уæд бамбæрста, хъуыддаг хорз нæу. «Æхсаргард мæ хæссын 
хъуыд», — бахъынцъым кодта йæхинымæр, фæлæ фæстæмæ здæхæн 
нал уыд. Акаты кæрты сæмбырд сты хъæубæсты лæгтæ иу-дæс æмæ 
61 

ссæдзæй. Сæ ныхмæ къордтæ-къордтæй лæууынц иу ахæмæй та сал- 
дат æмæ Мацабел æлдары чапартæ. Дыууæ къорды ’хсæн астæуæй 
цæуылдæр знæт ныхас кæнынц пъырыстыф Уасилев, Мацабелты 
Бардзим æмæ иу æндæр гуырдзиаг, æвæццæгæн сын уый та тæлмац 
у... Бега ноджы æввахсдæр бацыдис æмæ Акайы хæстон арæзтæй 
куы ауыдта, уæд та ноджы æрфæсмон кодта йæ гæрзты ныууагъдыл. 
Бараст сæм комкоммæ æмæ хъæрæй загъта: 
— Уæ райсомтæ хорз уе ’ппæтæн дæр! 
Адæм сæ дзурын фæуагътой æмæ йын салам радтой. Фæлæууы- 
дысты сæ быцæуæй Ака æмæ хицæуттæ дæр. 
— Кæй райсом у, уый хорзæх, Бега, — тызмæгæй бакодта Ака, — 
куыд иунæгæй фæзындтæ? 
Бега асагъæс кодта; куыд ын зæгъа, куыд хуыздæр уыдзæн? Цæй, 
хицæутты фæтæрсын кæнон. Йæ цæсгомыл хины цæхæртæ ахъазы- 
дысты, стæй йæхи фæтызмæг кодта æмæ бæзджын хъæлæсæй дзуры, 
писыры фæзмæгау, сындæггай, дзырд дзырды фæдыл: 
— Ака, æз мæхи фæндæй ам нæ дæн, Хъолайы, Чеселты, Дыууæ- 
донастæуы, Тхелы, Бикойтæ æмæ Хъотайты лæгтæ æрæмбырд сты 
æмæ мæ уыдон рарвыстой. Байхъуыст нæм, тыхгæнджытæ, дам, 
æрбацыдысты, адæмы фос исынц æмæ цы хабар у, уый базонын нæ 
фæнды. Цы у, цы ’рцыдис, бамбарын мын æй кæнут æмæ йæ æз та, 
æрвыст кæмæй дæн, уыдонмæ фæхæццæ кæнон. 
Бардзимы цæсгом туджы азылд, йæ галиу рихи хæрдмæ-уырдыгмæ 
райдыдта, уæдæй нырмæ ехсæй йæ цырыхъхъы хъус фырбуцæн æрцæв- 
æрцæв кодта, ныр ын ауыгъдæй аззад, цыма йæ къух ахуыскъ. Тæл- 
мац пъырыстыфæн цыдæртæ адзырдта æмæ уый дæр хъуахъæй аззад. 
Ака фæхатыд, Бега барæй кæй загъта ахæм ныхас, æмæ, йе знæгты 
тарст цæсгæмттæ куы ауыдта, уæд йæ зæрдæ барухс. «Дæ тæккæ цæ- 
рæнбон бирæ, лæджы ми сын чи бакодта! Фæлæуу, ныр æндæр æвза- 
гæй аныхас хъæуы семæ. Афтæмæй мæ ницыуал ахæсдзыстут. Адон 
тыхæй куынæ фæтæрсой, уæд хæрæгæй хуым бакæндзысты»... 
— Бардзим, бахатыр кæн, фæлæ исты дзуапп зæгъ, дæуæн тæл- 
мац куынæ хъæуы, не ’взаг нын хорз куы зоныс, — Ака йæ карды 
фистоныл йæ къух æрæппæрста æмæ йæ фидар сæлхъывта, — исты 
зæгъ комбæсты æрвыст лæгæн? 
Бардзим цыма ницы фехъуыста, фæстæмæ фæзылд æмæ йæ чапартæ 
æмæ салдæттыл йæ цæст ахаста: «Æгæр цъус стæм, тыхæй сын ницы 
бакæндзыстæм», — батыхсти йæхимидæг. Ака йын ацахста йæ фæзылд, 
йæ цæстæнгас æмæ йæ сусæг хъуыды. Уый дæр фæзылд фæсивæдмæ 
æмæ сæм хæцæнгарз куынæ федта, уæд сыл тызмæгæй схъæр кодта: 
— Сымах та цы стыгуыр стут ам, æнæхсæдтытæй, хивæнд кæнут, 
æви? Цæйут, уæхи сыхсут æмæ уæ дарæс раивут, уазджытæ нæм ис! 
Бабе фембæрста йæ фыды ныхас, лæппутæн сæ хъусы цыдæртæ 
адзырдта, иууылдæр ахъус-хъус кодтой æмæ уайтагъд фæпырх сты. 
62 

— Ака, æз мæ дзырдæн дзуапмæ æнхъæлмæ кæсын. 
— Тæлмац, хицауæн бамбарын кодтай ацы лæджы курдиат? — 
бафарста Ака. 
— Загътон ын, æмæ афтæ зæгъы, мах тыхгæнæг не стæм. Паддза- 
хы закъон цы агуры, уый агурæм, — гуырдзиагыздæхтæй, фæлæ 
æдæрсгæ дзуапп радта иронау тæлмац. 
— Тыхгæнæг кæд не стут, уæд хуыцауæй бузныг. Уæд уазджытæ 
стут æмæ уæ хуыцау фарны уазæг фæкæнæд, — фырнымд хъæлæсæй 
дзуры Бега, — фæлæ ма мæ уæд иу хъуыддаг базонын фæнды. Паддза- 
хы хъалон, хæдзарæн стур, фæззæг фидыныл куы бадзырдтам, уæд 
пъырыстыф йæ дзырд цæмæн халы, бафæрс-ма мын æй, тæлмац? 
— Что он говорит? — сцымыдис пъырыстыф Васильев. 
Тæлмац ын загъта Бегайы фарст, æмæ дзуапп куы райста, уæд 
Бегамæ фездæхт: 
— Паддзахы хъалон, дам, растдæр фæззæг æмбырд кæндзыстæм, 
мæ дзырд, дам, нæ аивтон. Ныр та, дам, хъуамæ Мацабелæн, уе 
’лдарæн бафидат хъалон. 
— Мацабелæн! — йæ дзырд адаргъ кодта Бега æмæ йæ зачъе, 
сæгъы фæдæг дуцæгау, сæрфтытæ райдыдта, — æмæ Мацабелæй кæд 
исты дарæм, уæд нæхæдæг бафидаудзыстæм, Уасилев бынтон дзæгъæ- 
лы бахъиамæт кодта. Акæс-ма, йæ салдæтты дæр ма ацы тæвды не 
’взæр фæндæгтыл фæмæстæй мардта. Дзæгъæлы хъиамæт... 
— Бардзим! — цæхгæр фæзылд Бега æлдармæ, — зæгъ-ма, цы дæ 
дарæм? Цы нæ агурыс? 
Бардзим фесхъиудта æмæ йæм бирæгъау фæзылд, бынæй йæм 
уæлæмæ цъынддзæстæй скаст æмæ иудзæвгар ницы сдзырдта, æлгъыв- 
дæфсæр æмæ мæрддзæстæй лæууыд. Бега йæм йæ галдзæстытæй æдзы- 
нæг каст, гал бындзмæ куыд нымдзаст уа, уыйау, æмæ æрæджиау йæ 
дзыхы дзаг ныххудти, йæ сины сæртыл хæцгæйæ: 
— Ха-ха-ха! Нал мæ базыдтай, Мацабел? Æндæраз дæ Чъехæй Гуф- 
тайы ’хсæн дæ фæсдзæуинимæ уырды над чи скодта, уый æз уыдтæн. 
Цы кæнон, фæрæдыдтæн. Фынг дын æрæвæрдзынæн де ’фхæрдмæ, 
фæлæ ды дæр æназым нæ уыдтæ. Мæ хортæ мын исынмæ хъавыдтæ. 
Æз та мæгуыр лæг дæн. Æхсæз путы мæнæу мæнæ нæй. Стæй иунæг 
бæлццоныл дыууæйæ дæхи ныццæв, уый дæр цас лæгдзинад у! Æцæг 
дæ дæ хъамайы чъылдымыл кæй бабастон, мæнæн дæр уый уæздандзи- 
над нæ уыд, фæлæ æз талынг лæг дæн æмæ уыйбæрц нæ зонын уæздан- 
дзинады хабæрттæ. Ныххатыр мын кæ, дæ хорзæхæй. Мæсты каст ма 
кæн, науæд æз дæр, мыййаг, куы смæсты уон, уæд та нæ хъуыддаг 
хылмæ цæуы. Фæлтау цом æмæ мæ къæбæрыл баввæрс, бафидауæм. 
— Хъæбæрдзыхæй дзурыс дæ хæдзары раз, нæ? — мæсты хъазау 
ныссыф-сыф кодта Бардзим. — Мыст дæр йæ хуыккомы раз хъæба- 
тыр вæййы. Фæлæ дыл искуы æз дæр быдыры куы фембæлон, уæд- 
иу хъаст ма ракæн! 
63 

— Цæмæн зæгъыс, Мацабел, цæмæн? Быдыры куы фембæлдыс- 
тæм æмæ дæ куынæ фæтарстæн. Цæмæн æртхъирæнтæ кæныс, æз дæ 
фидауынмæ куы хонын? 
— Уый бæсты уал мын мæхиуæттæ бафидут, гæвзыччы ’фсон ма 
кæнут, уе скъæттæ фосæй йедзаг сты! Сымах та, Чеселт, адæмы хъау- 
джыдæр абырæгдзинадæй архайут. Адæмы хъæр уæм не хъуысы, пад- 
дзахы ныхмæ цæут, æмæ уæ йæ азар рæхджы баййафдзæн, багъæцут! 
— Мацабел! — нал баурæдта йæхи Ака. — Ды мæнмæ паддзахы 
номæй ма додой кæн! Уымæн, цы домы, уый фидæг стæм, мах пад- 
дзахимæ тыхæй нæ хæцæм, армыдзаг йеддæмæ не стæм. Фæлæ дæ- 
уæй ницы дарæм, паддзахы дæр ныл ма ардау, ницы мæ ахæсдзынæ 
тыхæй дæр, зондæй дæр, гукк, фехъус æй! 
— Се ’ппæты ардауæг дæр ды дæ! Абырæг дæ, рагæй дæ зонын! 
Æмæ дæ дзыхыл хæц, æндæра дын æй тæвд нæмыгæй ныммыр кæн- 
дзынæн! — ныхъыс-хъыс кодта Мацабел æмæ йæ дамбацайы сæрмæ 
февнæлдта. 
— Æнцад лæуу, куыдзæй гуырд, ам дын Чъехы фæндаг нæу! — 
йæхи йæм баппæрста Бабе æмæ йын йæ дамбаца æд хуымпъыр сыс- 
къуыдта. 
— Æнцад! Иуварс лæуу! Дæумæ нæ хауы! — фæбогъ кодта Бега 
æмæ Бабейы аиуварс кодта, Бардзимыл дæр æддæдæр ахæцыд. 
— Бардзим, дæ хæцæнгæрзтæ сæ бынаты æруадз, æлдарыл лæп- 
пын уасæджы митæ нæ фидауы! — тызмæгæй йæм бадзырдта Бега. — 
Лæппу, дамбаца æрис. Гъа, де ’хсæнгарз, æмæ йæ нывæр, ма йæ 
æрмыдул кæн, мыййаг дæ искуы фæсайдзæн! 
Бардзим дамбаца йæ фæсрон æртъыста æмæ Васильевмæ бахъæр 
кодта: 
— Это все разбойники! Главни разбойники и воры! Против царя 
выступайт! Всех надо пострелят, изрубит! 
— Цы загъта, тæлмац? — фæрсы Бега. — Иронау-ма зæгъ, иро- 
нау, Бардзим, сусæгæй хæцаг куыдзы митæ ма кæн. Хъусыс, Маца- 
бел, дæ бæхыл сбад æмæ гъæй кæн, ам дын хъалондар ничи у! Ныц- 
цу æмæ дæ цагъарты царм стигъ, уыдон ахуыр сты. Фæлæ мах сæ- 
рибар адæм стæм æмæ дæ хуызæн хæтæнхуаг куыйтæн нæ фæллой 
нæ дæттæм! Фехъуыстай? Гъæй кæн! 
— Сабыр, сабыр, Бега, хылы сæр нæ хъæуы, — дзырд йæхимæ 
айста Ака. — Тæлмац, Уасилевæн зæгъ: Мацабелтæй мах ницы да- 
рæм. Хъалондар сын никуы уыдыстæм, не стæм æмæ нæдæр уыдзы- 
стæм. Паддзах не ’ппæты паддзах у, æмæ уый цы домы, ууыл разы 
стæм. Арвыл нын иу хуыцау ис, йæ хорзæх нæ уæд, кувæм ын. 
Зæххыл нын кусæг лæгæй, æлдарæй, хицауæй иу паддзах ис, йæ 
фыдæхæй нæ хуыцау хызт уадзæд, цы домы — разы йæ ныхасыл. А- 
Мацабелтæй та ницы дарæм æмæ нæм куыд нæ цæуой, куыд нæ нæ 
хъыгдарой, афтæ... Тыхæй куы архайой, уæд та сын, зонæнт æй, 
64 

ницы ауадздзыстæм. Нæ фыдæлтæй дæр, нæхицæй дæр тыхæй ни- 
куы ницы фæфос кодтой, ницыдæр дзы нырæй фæстæмæ рамбулдзыс- 
ты. Ныууадзæит нæ, мах сæ ницы хъыгдарæм. Уый нæй, уæд тыхæй 
уыдзæн, æмæ чи цы ахæсса, уый-иу йæхи уæд... Фæци нæ ныхас! 
Æндæр нæм ницы ныхасаг ис. Мидæмæ нæм рацæут, нæ цæхх, нæ 
кæрдзынæй уын фысым стæм, кæд нæ уæ сæрмæ хæссут, уæд. Кæд 
нæ, уæд фæндараст фæут. Æрмæст ныртæккæ цæугæ, мах куысты 
сæр лæуд стæм æмæ нæ не ’вдæлы. Дзæбæх радзур мæ ныхæстæ, 
тæлмац, мацы дзы ферох кæн, мацыдæр сæм æфтаугæ бакæн. 
Тæлмац радзырдта Акайы ныхæстæ. Бардзим ма сæм йæхицæй 
цыдæртæ афтыдта, æмæ Васильев бамбæрста: ацы адæм ницы рат- 
дзысты, тыхæй дæр сæ ницы атона кæндзынæ, æгæр цъус сты йæ 
салдæттæ æмæ Бардзимы чапартæ. 
— Ну что делать с этими разбойниками, князь? — афарста Бар- 
дзимы, æмæ уый йæ хъæлæсы уагæй бамбæрста, пъырыстыфмæ ты- 
хæй хæцыны зæрдæ нæй. 
— Нада писат Паскевичу-Эриванскому, чтоби разгромил это гнез- 
до разбойников! Сжечь его нада! — хъыллист кæнын райдыдта, 
æргъæвст хъыбылау, Бардзим. 
— Да, придется возвращаться с тем, чтобы вернуться с армией и 
покарать их! Так, князь? 
— Так, так именно! 
— Может, людей накормим, да и самим не мешало бы перекусить 
малость, — фæрсæгау бакодта капитан. 
— Пусть сабаки кушают их хлеб! Они сами сабаки! — фæхъæр 
кодта Мацабел æмæ тагъд-тагъд бауад йæ бæхмæ, абадт ыл æмæ уыр- 
дыгмæ, коммæ фæцæуæг. Чапартæ йæ фæдыл ныххал сты æмæ уæд 
пъырыстыф дæр йæ салдæттыл бахъæр кодта æмæ рафардæг сты. 
Мæсты адæм нæма æрсабыр сты, йæ хæцæнгæрзтæ ничима ’рæ- 
вæрдта, афтæ хъæуы сывæллæттæй дыууæ схæццæ сты: 
— Æфсад нын нæ рæуæдтæ æмæ нæ сæныччыты фескъæрынц, 
нæхæдæг ма тыххæй ралыгъдыстæм. 
— Абырджытæ не сты, уæдæ цы сты? — йæ сæр ныттылдта Ака. 
Æмæ ма абырæджы хуызæн дæр куы уаиккой, фæлæ давгæ сусæгæй, 
æнахъом сывæллæттæй! 
Ака фæхъус, æмæ фæсивæд, цы акодтаиккой, уый нæ зыдтой, цы 
сын зæгъдзæн, уымæ кастысты. 
— Лæппу, бæхтæй бынаты чи ис, раласут сæ тагъд! Дæхæдæг де 
’мбæлттимæ æд гæрзтæ фæсвæндæгтыл сæ размæ фæу. Мах та сæ 
фæстейæ асурдзыстæм. Æхсгæ нæй, цалынмæ сæхицæй исчи нæ рай- 
дайа, уæдмæ! 
Ака, Созыр æмæ Бега æртæйæ æнæсаргъ бæхтыл абадтысты æмæ 
фæуырдыг кодтой коммæ. Бабе та иннæ фæсивæдимæ сæ гæрзтæ 
айстой æмæ хъæды сæрты аивгъуыдтой дæлæмæ. 
5 Нафн 
65 

Хидыхъус хуыдтой иу фæзау, уым сæ раййæфтой Акаитæ пъыры- 
стыф æмæ Бардзимиты. Салдæттæ æмæ чапартæ рæуæдтæ æмæ сæ- 
ныччыты уистæй тардтой сæ разæй. Васильев, Бардзим æмæ тæлмац 
чысыл фæстæдæр цыдысты бæхтыл æмæ хъæлдзæг ныхас кодтой. 
Акаиты куы ауыдтой, уæд хорзау нал фесты, фæлæ бæхты фес- 
хойын æмæ салдæтты цурмæ сæхи баппарын сæ сæрмæ нæ бахастой. 
Цыма ницы ’рцыд, уыйау сæ цыд дарддæр кодтой. 
Уалынмæ Сыгъдты лæппутæ, фæрсвæндæгтыл чи ацыд, уыдон 
фæндагмæ æрхызтысты æмæ æрбазындысты. Уæд Акаитæ сæ бæхтæ 
баскъæрдтой комкоммæ Бардзимиты цурмæ æмæ Ака сабырхъæлæ- 
сæй бафарста: 
— Бардзим, лæг намыс æмæ лæгдзинадæй лæг кæй у, уый дæ 
цæмæн ферох ис? Сывæллæттæй исты исын дæ сæрмæ куыд æрхас- 
тай?.. Æви ам æнæхæрд бæстæ ссардтай, æви æнæхицау фос искуы 
хизы, æнхъæл дæ? Мах абырæг куы хоныс æмæ нын нæ фос та ды 
куы давыс, уæд уый циу? 
Бардзим фесхъæл кодта йæхи: 
— Мæ хъалонмæ мæм дыууæ рæуæды дæр нæ цæуы? 
— Ды дæ намыс раджы бахордтай æмæ мæнæн демæ лæгау дзурын 
дæр худинаг у... Ды адæймаджы ’взаг æмбаргæ дæр нæ кæныс... 
Тæлмац, зæгъ-ма мын пъырыстыфæн: нæ фос нын кæдæм скъæры? 
— Нæ, Ака, Бардзим иу æвзаг æмбары, лæдзæг æмæ тымбыл 
къухы ’взаг æмæ та йæ, æвæццæгæн, йе рагъ хæрын райдыдта. Фæлæ 
уый куыд нæ зоны, куыдзы нæмын лæгмæ худинаг кæй кæсы, — 
мæстæлгъæдæй ма худæн ныхас фæлвæрдта Бега. 
Уæдмæ тæлмац загъта пъырыстыфæн Акайы ныхас. Уый йæхæ- 
дæг дæр раджы бамбæрста хабар, фæлæ цалынмæ лæппуты сæ размæ 
æрбацæйцæугæ нæ федта фæндагыл, уæдмæ æртæ барæджы ницæмæ 
дардта. Ныр æрымысыд хины фæрцы йæхи фервæзын кæнын. Тæл- 
мац радзырдта Акайæн: 
— Хицау зæгъы, мæнæ, дам, салдат æмæ милици æххормаг сты 
æмæ, дам, сын цы бахæрын кæнон, æндæр, дам, цæй фос скъæрын... 
— Уæдæ, хæдзары бахæрын уæ сæрмæ кæй нæ бахастат, уый 
давæггагæй хъуамæ бахæрат, нæ? — мæсты фарст бакодта Ака. — 
Ницы кæны. Давыныл ахуыр чи вæййы, уый афтæ фæкæны, куынæ 
радава йæ хæринаг, уæд ын ад нæ кæны. Зæгъ дæ хицауæн: æртæйæ, 
зæгъ, иу рæуæдæй бафсæддзыстут? 
Тæлмац та цыдæртæ адзырдта Васильевæн æмæ уæд æнæдæндаг 
сывæллоны худт бакодта æмæ та загъта: 
— О, о, бафсæддзыстæм, зæгъы, хицау. 
Уæдмæ лæппутæ æрурæдтой цæуæт. Салдæттæ æмæ милицио- 
нертæ дæр, сæ хæцæнгæрзтыл хæцгæйæ, æнцад лæууыдысты, 
æнхъæлмæ кастысты сæ хицæутты ныхасмæ. 
— Тæлмац, зæгъ уæдæ уæ хицауæн. Дæттын, зæгъ, уын æртæ 
66 

лæгæн иу рæуæд æмæ уæ хъæлæсы аирвæзæнт. Лæппутæ, рахицæн 
сын кæнут авд рæуæды, алы хæдзарæй дæр иу рæуæд, махуæттæй — 
дыууæ. Иннæты нæхирдæм аздахут! 
Пъырыстыф дæр загъта йæ адæмæн, æнцад куыд лæууой, æмæ 
сыбыртт ничиуал скодта. Авд рæуæды куы фæхицæн сты, уæд Ака 
Бардзиммæ баздæхт æмæ йæм бадзырдта: 
— Мацабелы фырт, ды йæ дæ зæрдыл дар æмæ йæ дæ мыггагæн 
дæр зæрондæй сывæллоны онг ныффæдзæхс: Къæбысты Ака, зæгъ, 
тыхы сæрыл ницы дæтты, исты дзы куы ратона кæнай, уæддæр дын 
лæскъ фидæгау фæуыдзæн — иу сæрмæ дыууæ! Ма дæ ферох уæд! 
Ныр та цæут уæ фæндагыл æмæ æндæрырдæм дæр куыднæуал фæ- 
кæсат, афтæ! 
Бардзим йæ бæх фесхуыста, æрмæст ма фæстæмæ æрбахъæр кодта: 
— Фендзыстæм, фендзыстæм, абырджытæ! Æз уæ уæ хæдзæртты 
мидæг куынæ басудзын кæнон, уæд ам лæппу ма уæд! Физонæг дæ 
куы кæной, уæд-иу мæ ды дæр ма рахъаст кæн. Нæ фехъуыстон-иу 
ма зæгъ! Физонæг уæ кæндзынæн, фæлæ уæхстытæ æрцæттæ кæнут 
развæлгъау!.. 
— Цæугæ кæн, цæугæ, куыдзы къæу-къæу — фæсдуарæй! —ахъæр 
æм кодта Бега. 
Ака чысыл ахъуыды кодта цæуылдæр æмæ стæй афарста тæлмацы: 
— Рæуæд уырыссагау цы хуыйны, цæгæр? 
Тæлмац фæтарст, цæгæр мæ цæмæн схуыдта, зæгъгæ, фæлæ куы 
фæхъуыды кодта, чысыл раздæр йæ худ кæй систа æмæ лæгуын сæ- 
рæй тасы хид кæй сæрфта, уæд цины худт бакодта: 
— Тъилонка, батъоно,* тъилонкъа! 
Уæд Ака йе ’хсаргард фелвæста æмæ фæдисæттæ дæр æмæ салдат 
дæр фæджих сты; куы бафидыдтой, йæхæдæг сын куы радта рæ- 
уæдтæ, уæд ныр та лæбурын æрымысыд? 
— Стой, старик, стой! Что ты делаешь? — ныффæлурс, афтæмæй 
ма дзырдта Васильев. 
Ака бахудт æмæ фæхъæр кодта салдæттæм: — Салдат, тъилонкъа 
режит надæ, кушай надæ, началныкъ давайт нетъу! —цалдæр хатты 
æруагъта уæлбæхæй æхсаргард æмæ рæуæдтæй цыппарæн сæ сæртæ 
ахауын кодта, фæрвы къалиутæ лыггæнæгау. Стæй бацыд пъырыс- 
тыфмæ стъæлфгæ бæхыл: 
— Уасилев, тъилонкъа кушайт надæ, варавайт не надæ! Эта мая 
сказал, мая, Ака! Всио!.. — Февзыста бæхмæ тугæйдзаг æхсаргар- 
дæй æмæ йæ уый дæр, æхст фатау, аскъæфта мидæмæ, коммæ. 
Бега æмæ Созыр дæр рауагътой сæ бæхты сæпдугъæй, фæлæ 
лæппуты куы ’рбаййæфтой, уæд сæ цыд фæсабыр кодтой æмæ уыдо- 
нимæ сфардæг сты Сыгъдтæм. 
* Батъоно (гуырдз.) — хицау. 
67 

Пъырыстыфæн йæ тас мæнг куы разынд, уæд худынмæ фæци: 
— Вот позабавил старик, молодец! А рубака он добрый!.. 
Салдæттæн æхсызгон уыд рæуæдты цагъд. Ныр сын æцæгдæр 
æнæхæргæ нал уыд. Удæгасæй сæ куы аскъæрдтаиккой, уæд Бар- 
дзим æмæ Васильевы хъуыры аирвæзтаиккой. Ныр иугæр капитан 
худынмæ фæци, уæд салдæттæ дæр фæныфсджын сты æмæ сæ иу 
сдзырдта: 
— Какой старик, сущий шайтан! 
Иннæ ма йæм бафтыдта: 
— Не приведи господь попасть под такой удар! До пупа развалит, 
из одного двух сделает и каждый об одной ноге!.. 
— Разговоры прекратить! — ныббогъ кодта пъырыстыф. Салдæттæ 
рæуæдтæн сæ къæхтыл фæхæцыдысты æмæ сæ рахастой, сæртæ уым 
ныууагътой. 
— Телячьи головы — ничего. Слава богу, не солдатские тут остают- 
ся, — æнæхудгæйæ бакодта иу ацæргæ салдат, пъырыстыф æй не 
хъусы, уый куы базыдта, уæд. 
Араст сты хъалонисæг æфсад æргæвст рæуæдтимæ. 
МАСТЫ ФÆНДАГЫЛ 
Чеселтгом сæ фæззæджы куыстытыл уыдысты æмæ сæ айрох пъы- 
рыстыф æмæ Мацабелы æрбабырст. Сæ хостæ æмæ сæ хортæ æфснайд 
куы фесты, уæд иу хуыцаубонмæ сæмгъуыд кодтой паддзахы хъалон — 
хæдзарæн стур Дзаумæ, пъырыстыфмæ ныскъæрын. 
— Ам мын сæ мауал фенын кæнут, æндæра сæ карды ком никæ- 
мæйуал раздахдзынæн, — дзырдта Ака, — ныхъхъуытты сын кæнут 
фæйнæ стуры æмæ сæ хъуыры фæбадæнт, уыдон æвджид фæуæнт... 
Æрæмбырд сты мыггæгты лæгдæртæ æмæ баныхас кодтой: фос 
аскъæрæнт лæппулæгтæ иу-цалдæрæй æмæ сын Ака та хистæрæн 
ацæуæд. Ака йæ къæхтæ ныццавта: «Нæ ацæудзынæн, мæ цæсты- 
сындз сты æмæ мæм сæ исчи уæлдай куы сдзура, уæд сыл мæ туг 
ныхъхъæбæр уыдзæн. Фæлтау хор ласынмæ ацæудзынæн лæппу- 
тимæ». Сразы сты Акайы ныхасыл. Хорхъуаг кæндзысты зымæджы 
комбæстæй бирæтæ æмæ кæмæ цы уыд, уый — цыхтытæ, стуртæ, 
фыстæ, тынтæ, цухъхъатæ, басылыхъхъытæ — алчи йемæ райста æмæ 
араст сты Акаимæ хуыцаубон Чъыребайы базармæ. 
Иу-ссæдзы бæрц баисты бæлццæттæ. Ака сыл йæ цæст ахаста. 
Сæ фылдæрмæ хæцæнгарз нæй: сауарæзт хъаматæ æмæ цыбыр æхсар- 
гæрдтæ, нымæттæ нагъæтбосæй баст — сæргъты фæсарц. Нæ барухс 
йæ зæрдæ Акайæн: æвыдæй сæ нæ ныууадздзысты уыцы куыйтæ. 
Цалынмæ Гуфтайæ не ’рбахизой, уæдмæ та сæм бирæгътау лæбур- 
68 

дзæн Мацабелты сæрджын, йæ бон ныккала, æмæ афтидармæй цы 
сфæраздзысты. 
Ака Сæрджын Бардзимы хуыдта. Бардзим, æцæгдæр, тæнтъи- 
хæг лæг уыд, фæлæ уыйхыгъд йæ сæр уыд егъау æмæ тымбыл. Тæ- 
нæг, даргъ къубалыл дзойтæ кодта, донæфсæст насау. «Куыдзы ту- 
джы йæ къухтæ чи ’вдулы, фæлæ мæнæ исты, уæд ын йæ дымст сæр 
фæкъæртт кæнын бахъæудзæн»... — тызмæгцæсгомæй цыд Ака бæлц- 
цæтты разæй æмæ уынгæгзæрдæйæ сагъæс кодта. «Алæ-ма, бахъуыды 
бон дзы мæ фарсмæ чи ’рбалæудзæн?» — аивæй та афæлгæсыд Ака 
йе ’мбæлццæттыл.^«Бега ам ис йæ Зыгъарыл. Уый уал йæхæдæг — 
æнæхъæн æфсад. Йæ хæлар Солтан дæр йæ фарсмæ цæуы бæрзонд, 
стæвдтæарæзт бæхыл. Кæд дзы, Бега куыд раппæлыд, афтæ у, уæд 
уый дæр — хорз æмбал. Сæ фарсмæ — Бикойты Дзанг. Хъаруджын 
лæппу у, фæлæ — æгæр сабыр, æмæ хылы мидæг йæхи куыд равдис- 
дзæн, цы бæрæг ис. Иннæтæн сæ фылдæр — æрыгон лæппутæ: Дзæцци, 
Къулой, Мирман. Уый бæсты Бабейы кæнын хъуыд. Ай нырма бын- 
тон сывæллон у, цæй лæбурды лæг дзы ис. Цæй, æмбырдæй куы 
цæуæм, уæд нæм кæд сæ ныфс нæ бахæссиккой». 
Бахутыбын, æхсæвиуат кæм кодтой, уырдыгæй фос скъæрджытæ 
фæхицæн сты æмæ Берцихы хæрды сыздæхтой. Ууылты Дзаумæ æввах- 
сдæр у. Хъорсеумæ ныггæпп кæндзысты æмæ Дзауы балæудзысты. 
Ака хъавыд Бабейы бæсты Мирманы арвитын, фæлæ йæ йæ сæрмæ 
нал бахаста: зæгъдзысты, фæзæронд ис Ака æмæ тæрсын байдыдта. 
Чъехы къæдзæхы цурмæ æнæдзургæйæ фæцыд Ака бæлццæтты 
разæй. Бега æмбæрста йæ мады ’фсымæры сагъæс, йæхæдæг дæр йæ 
цæст дардта фæйнæрдæм, фæлæ тасы ран кæй сты, уый не ’вдыста, 
хъæлдзæгæй ныхас кодта Дзанг æмæ Солтанимæ, Бардзимы кæм 
ныххоста, уый дæр ма сын равдыста. 
— Мæ разы æрбалæууыд йæ фæсдзæуинимæ уæлбæхæй: «Суадз 
дæ бæх æмæ фистæгæй уæхимæ цу, ахуыр нæ дæ æви цы! Мæ цагъартæ 
хъуамæ фистæгæй цæуой!» Мæ фæндагыл мæ ауадз, зæгъын, æлдар, 
ницы дæ хъыг дарын. Уый ехс фæхаста: «Ноджы фæстæмæ дзурыс, 
сæгъы сæр!» Мæн дæр тæккæ уый хъуыдис. Æрцæвынмæ мæм йæ 
бæх æввахс æрбатардта. Ацахстон ын йæ къух æмæ йæ мæхимæ 
æрбариуыгътон. Къæбутыл куы фæхæст дæн, уæд Зыгъарыл фæ- 
хъæр кодтон, æмæ йæхи размæ фехста. Лæг саргъæй булкъау фел- 
вæст æмæ мæ саргъы гоппыл ауындзæгæй аззад. 
«Мишуеле!»* ма æрдиаг кодта, фæлæ йын йæ дымст сæр тымбыл- 
къухæй æркъуырдтон, æмæ ныссабыр. Ма мын амæла, — фæурæдтон 
бæх, кæсын æмæ фæсдзæуин æрбасæпп-сæпп кæны, йæ къухы дам- 
баца æхстæввонгæй. «Мардзæнис мæ ацы куыдз» куыддæр ахъуыды 
кодтон, афтæ гæрах фæцыд æмæ мын мæ бæхы хъус фæсаджил код- 
* М и ш у е л е (гуырдз.) - баххуыс мын кæн. 
69 

та. Æргæпп кодтон бæхæй æмæ йæ æз дæр бахстон. Нæмыг бæхы 
риуыл сæмбæлд æмæ зæххыл йæ тъæпп фæцыд, барæг та йæ хæм- 
худтæ фæндаджы хъæбæрмæ æрхаста æмæ бауадзыг. Гъеныр, гъе, 
зæгъын, хæрджытæ, уæ раны стут! Уæлдай сæхъис бæндæн мæм уыди 
æмæ сæ уымæй кæрæдзи чъылдыммæ уаргъбаст скодтон. Куы ’рчъи- 
цыдтой, уæд сын тымбылкъухæй хорз фæдæн, стæй сæ æлдары бæхыл 
суаргъ кодтон æмæ йæ фæндаг-фæндаг Чъехы ’рдæм расырдтон. Загъ- 
тон, хуыздæр фæут, дыууæ дамбацайы, дыууæ æхсаргарды æмæ мыл 
дыууæ хъамайы бафтыд. Мæ бæх фæцагайдтон æмæ радымдтон... 
Чъехы нарæгмæ ’ввахс Ака æрхызт, бæхы дзыхæй къæбæлтæ 
рафтыдта æмæ йæ уæлвæндагмæ суагъта æд уаргъ. Æрлæууыдысты 
иннæ бæлццæттæ дæр æмæ сæ бæхтæй æрхызтысты. Бахуты бынæй 
талынгæй рацыдысты æмæ никуы ’рулæфыдысты. Уæнгуытæ æмæ 
дыгæрдгуытæ афæлмæцыдысты æмæ ныр фæндаггæрон кæрдæджы- 
тыл сæ былтæ хафтой фурдтытæгæнгæ. Хур чысыл суад, Ака тагъд 
кодта: цалынмæ не сæнтæф, уæдмæ базармæ ныйирвæзын хъæуы, 
фæлæ чысыл аулæфын æмæ къæбæр ахæрын дæр æмбæлы. 
Аходæны къæбæртæ систой сæ рифтæгтæй æмæ уæлвæндаг баты- 
гуыр сты нæууыл тыд нымæты алыварс. 
Фæйнæ къæбæры куы ахордтой, уæд Ака фестад æмæ загъта йе 
’мбæлттæн. 
— Гъеныр цырд лæууын хъæудзæн, лæппутæ. Нæ зын — Чъехæй 
Дыргуисмæ. Мацабелты Сæрджын, йæ бон у, æмæ фæкъæпп кæна. 
Æхсæнгарз уæ кæмæ ис, уый йæ дзæбæх сифтындзæд, фæлæ йæм 
æнæ мæн бафæрсгæ куыд ничи февнала. Кæд нын æндæр гæнæн нал 
уа, уæд, нæ сæрæн цы хуыздæр уа, уый кæндзыстæм, фæлæ алы 
куыдзы рæйдмæ гæрæхтыл куы схæцæм, уæд худинаг у. Стурты кæ- 
рæдзимæ бабæттут æмæ уæ иу сæ разæй цæуæд. Цыфæнды уа, уæд- 
дæр ма ныххицæнтæ ут, науæд ныл исты фыдбылыз æрцæудзæн. 
Цæй, цæуæм! Уастырджы, дæ сыгъзæрин базыры бын нæ бакæн! 
Рахызтысты Чъехæй. Ничи сæм ницы сдзырдта. Æрмæст сыл 
хъæуы кæрон æртæ барæджы амбæлд æмæ сæ иу афтæ бакодта: 
—Хуыздæр уаид, развæлгъау сæ Бардзимы скъæтмæ куы базда- 
хиккат. Уæхи дæр уырдæм куы хъæуы, бичъебо!* 
Ничи йæм ницы сдзырдта, уадз æмæ рæйа æлдары къæбыла. 
Дыргуисмæ куы ’рхæццæ сты, уæд Ака бæлвырд фæхъæлдзæгдæр 
æмæ йе ’мбæлттæм радзырдта: 
— Сæрджын æнхъæл нæ уыд, æвæццæгæн, æмæ цæттæ нæ разынд, 
фæлæ кæм æртхъирæн кæй кæны, уьтй бæрæг у, æмæ нæм фæстæмæ 
фæндагыл æнхъæлмæ кæй кæсдзæн, уый дæр дызæрдыггаг нæу. Цæй, 
бон цæуы æмæ фарн йемæ хæссы. Уастырджы нæ фæндараст фæкæ- 
нæд, уыййеддæмæ нын тас нæу, мах дæр фыдбылызы фаг стæм! 
* Бичъебо (гуырдз.) — лæппутæ. 
70 

Чысыл куы рауадысты, уæд иу хæдзары цур адæм схъомпал сты 
æмæ мардæрдиаг кæнынц. «Ай мæ натлиа Ерекълейы хæдзар куы у, 
уæд сыл цы ’рцыдаид»? — бахъынцъым кодта Ака: «Зианæй хуыцау 
бахизæд». 
Адæмы цур Ака йæ бæх фæурæдта, стæй йæ натлиа Ерекъле æмæ 
йæ ус Маринейы кæугæ куы ауыдта, уæд æрхызт. 
— Бега, мæ бæхыл мын фæхæц, цы ’рцыди, уый базонон. Мæ 
хæстæджытæ сты, нæ хистæр лæппуйы натлиа у ацы гуырдзиаг æмæ 
базонон, цы кодтой. Сымах цæут, лæппутæ, ныр ницыуал тас у, мах 
дæр уæ феййафæм. 
Ака бараст адæмы ’хсæнмæ æмæ Маринейы рустæ тындæй куы 
федта, уæд хорзау нал фæци: æвæццæгæн, сывæллæттæй исчи фæзи- 
ан. Чысыл æнцад алæууыд, стæй бацыд Ерекълемæ æмæ йын йæ 
къух райста. Нæма йæ бафарста, цы ’рцыд, уымæй, афтæ йæ Мари- 
не ауыдта æмæ йыл сæрдиаг кодта: 
— Цæмæ ма мæм цæуыс, мæ зонгæ, дæу тыххæй мыл куы ’рцыды- 
сты атæппæт фыдбылызтæ, уæд нæ цæуылнæ ныууадзыс? —йæ рустæм 
та фæлæбурдта. — Уæу, мæ хъæбултæ, мæ хъæбултæ! Тиникъо, мæ 
игæры фарк, чемо джигаро*... Ваиме**, Гиви, чемо швило!*** 
Ака гуырдзиагау дзæбæх зыдта æмæ йыл Маринейы уайдзæфтæ, 
ехсы цъыччытау, сæмбæлдысты. Зæрдæ ауынгæг рисæй, цæсгом ныт- 
тар æмæ æрæджиау комкоммæ бафарста Ерекълейы: 
— Натлиа, цы ’рцыдис, зæгъ-ма мын æй? 
— Цы дын зæгъон, дзмао****, батъони мын мæ лæппу æмæ мæ 
чызджы байста, осмалотæн***** сæ ныууæй кодта. Ды, дам, ме знæг- 
тæн æмдзæхдон дæ... Ирæттæ, дам, мын мæ фос давынц, хъалон 
мын нæ фидынц, æмæ, дам, сæ абырджытæ та æхсæвиуат дæумæ 
кæнынц... Дæуæй дзырдта уый, дзмао, æндæр мæм чи вæййы, — 
æнкъардæй рахабар кодта Ерекъле.—Мæ бон ын ницы у, фæлæ хуы- 
цауы азар йæ фæдыл æфтыд фод. 
Ака æрвдзæфау фæци. «Къæрныхы ном мыл сæвæрдта, уый йын 
фаг нæу, ныр та мæ адæмы цæсты æфтауы! Мæнæй йæ маст исгæйæ, 
искæй сывæллæтты уæй кæны! М нæ кæрæдзийыл куы ардауы, сæтол. 
Æмæ уыцы хабар мæныл куы стуха, уæд мæ ном фидиссагæн куы 
баззайдзæн Ирæй Гуырдзымæ. Нæй, æвыдæй здæхгæ нал у мæнæн ацы 
балцæй. Сывæллæттæн уадзæн нæй. Цæй сывæллæттæ. Гиви хосдзау 
лæг куы у йæхæдæг... Хуыцауы азар? Нæ, фыццаг æй мæ азар бай- 
йафдзæн, стæй йын хуыцауы тæрхон цы кæна, уый мæнмæ нæ хауы». 
* Ч е м о джигаро (гуырдз.) — мæ зæрдиаг. 
** В а и м е — уæууа. 
***Чемо швило— мæ хъæбул. 
**** Дзмао — æфсымæр. 
* * * * * О с м а л о т æ (ам)— туркæгтæ. 
71 

Ницыуал хъуысы Акамæ: нæдæр Маринейы хъарджытæ, нæдæр 
сыхаг устыты хъыллистытæ, нæдæр адæмы ныхас. Иæ хъустæ гуыв- 
гуыв кæнынц, зæрдæ къуырма рæхуыст кæны, æмæ сæры магъзы, 
сырхзынг уæхстау, зилы иу мæт: сывæллæттæ, кæйдæр сывæллæттæ! 
Мæн тыххæй... Худинагæй бæстæ байдзаг! Куыдз кæй ныййардта! 
Æз нырма удæгас дæн æмæ дын афтæмæй нæ батайдзæн!» 
— Цы фесты сывæллæттæ, кæд сæ акодтой?—афарста Ака къуыр- 
ма, мæстджын хъæлæсæй. 
— Ныр сæ иу къуыри йæхимæ дардта... Абон сæ æмæхсæвæджы 
Никозмæ акодтой осмалотæ. Батъони сæ йæхæдæг ахизын кодта йе 
’фсымæр Датикъоимæ. Цы фесты, цы бæрæг ис? Сæ фæндаг иу у — 
Туркмæ. Цы ма сæ фæрсыс. Фесæфтысты. 
— Фесæфтысты? Уый нæ уыдзæн! — гуырдзиагау загъта Ака. — 
Нырма æз удæгас дæн. Куы амæлон, уæд та дæ батъони Бардзим 
дæр уæлæуыл нæ баззайдзæн. 
— Дæхи та ма цæуыл сафыс, дзмао, арсимæ кæрдо цæгьдын нæ хъæуы. 
— Арсимæ?.. — йæхицæн дзурæгау бакодта Ака, цæхгæр фæзылд 
æмæ сæргуыбырæй рацыд йæ бæхмæ. 
Ака мæсты схуыст бакодта бæхы йæ къæхтæй æмæ атындзыдта 
базармæ. Фæндагыл радзырдта Бегайæн хабар. 
Базары йæ уæргътæ тагъд-тагъд æриста, Мирман æмæ сæ хис- 
тæр лæгтæй иуæн афæдзæхста, стæй Бегамæ фæзылд: 
— Бега, ды мемæ рацу, дыууæйæ дæр фаг стæм... 
Солтан фæхатыд, Ака æмæ Бега тæссаг хъуыддагмæ кæй цæ- 
уынц, æгæр тыхст æмæ тызмæг уыдысты дыууæ дæр. Асидт Бегамæ: 
— Цы ’рцыд, зæгъ-ма мын æй? Иунæгæй кæдæм цæут? Кæд 
исты, уæд мæн ам худинагæн уадзут? 
— Ницы ахæм у, туркæгтæ уацары фæкæнынц Акайы зонгæты 
æмæ сæ раздахæм, зæгъы. Нæ дыууæ дæр фаг стæм... 
Уæдмæ сæм Ака дæр йæхи æрбайста, йæ бæх идонæй ласгæ. 
— Солтан, ды ам лæуу æмæ мыййаг æрæгмæ куы цæуæм, уæд 
адæм — дæ фæдзæхст. Изæрырдæм аивæй Чъехы ’рдæм искæй арвит 
æмæ кæд Мацабел уым искуы уæ разы бада, мыййаг, уæд-иу адæмы 
Хелтыл акæн... Чъехы бынмæ доны бахизут, ныр тæнæг у, æмæ 
дыргъдæтты кæрæтты фæндагмæ схизут. Уыйонг уæ куынæ базоной, 
уæд уын стæй тас нал у... 
— О, æмæ лæппутæй уæддæр искæй айсут уемæ. Дыууæйæ исчи 
фæдисы цæуы? 
— Цæй фæдис у, цæ! Туркаг уæййаг куыйтæм фæдис кæнын? 
— Уæд та ма Дзæццийы акæнæм, Акко, мыййаг, исты — фæдисы 
йæ рарвитдзыстæм, — Солтаны фарс фæци Бега дæр. 
— Нæ хъæуы, иунæг лæппу у йæ мадæн, уæд та ма йыл исты 
’рцыд, — цæхгæр «нæ» бафæрæзта Ака. Бега хъавыд Къулойы ном 
ской кæнын, фæлæ йæ зæрдыл æрбалæууыд, знон ын æй йæ мад 
72 

куыд фæдзæхста: «Мæ иунæг — дæ фæдзæхст, дард фæндаг у æмæ»... 
Нал æй ской кодта, уымæн дæр йæ мад уыцы иунæджы номыл фæ- 
бадт... Иууыл хæстæй-хæстмæ цæрæм æмæ сарæх сты иунæг си- 
дзæртæ, сидзæргæс устытæ. 
Сгæппытæ кодтой Ака æмæ Бега сæргътæм æмæ Ака Никозмæ 
фæндагыл фæраст. Солтан ма Бегайы æгъдæнцойыл фæхæцыд, йæ 
дамбаца сласта æмæ йæм æй фистоны ’рдыгæй бадардта: 
— Бахъæудзæн дæ, дыууæ йеддæмæ не стут. — Бегайы зæрдæ 
фæцагайдта Солтаны ’рхъуыды: 
— Æмæ ды та? Лæдзæгæй хæцдзынæ? — идон æрбайста йæ 
къухмæ. — Уадз æй, мыййаг, дæхи дæр бахъæудзæн. Тагъд æрбаз- 
дæхæм, уый мæ нæ уырны... 
— Æз ма ссардзынæн, — йæ фæсронæй дыккаг дамбаца сласта 
Солтан æмæ йæ цæстытæй бахудт, — æрхъуыды мæм вæййы! Дард 
балцы афтидæй нæ цæуын. Зæгъын, Мацабелты лæппутæн сæ зæрдæ 
цæмæй алхæндзынæн, дыргъ сæхимæ фылдæр зайы, адджинаг, æндæр 
махмæ ницы ис... Здыйы гæппæлтæ — уæлæмæ дæр, дæлæмæ дæр! 
— Цæй, дæ лæвар бирæ, уæдæ, — райста дамбаца Бега. — Дæ 
лæвæрттæ дæ дæттын цынæ бахъæуа, уыцы амонд дæ уæд! Цы дæ 
бон уа, уый сабыр æмæ арæхстгай кæн, гæнæн куынæуал уа, уæд та 
— дæ хъару æмæ дæхæдæг. Нæ уæргътæ-иу нын ам ма ныууадзут, 
уыйбæрц уыл нæ фæзындзысты, бирæ бæхтæ уæм ис. Цыхтытæ цы 
исой, ууыл сæ ратт, куыд загътон, афтæ, цæхх æмæ мæнæу балхæн- 
дзынæ. Цæугæ, Зыгъар, — асырдта Акайы æмæ йæ дыргъдæтты ас- 
тæу баййæфта. 
Иучысыл куы ныууадысты Никозмæ фæндагыл, уæд сыл зæронд 
ус æмæ зæронд лæг æд къалатитæ æрбамбæлдысты. Ака сæ афарста: 
— Цымæ ма не ’лдар Мацабелты уазджытæ, райсом кæй ныккод- 
та, осмалотæ, уым сты? 
Зæронд лæг цъынддзастæй тигъмæ скаст барджытæм æмæ ахъуы- 
ды кодта: æвæццæгæн, адон дæр æлдары куыйтæй сты. 
— Æмæ йын æз ницы базыдтон, швило. Æлдар йæхæдæг семæ 
куы уыд, æнхъæлдæн, раздæхт... Сымах ма сæм цæмæ ’рвиты? — 
бафарста йæхæдæг. 
— Цагъарты мад йæхи æргæвды æмæ йын батъони фæтæригъæд 
кодта, хъуамæ йын раздахæм йæ сывæллæтты, —сæфсон кодта Ака. 
Зæронд ус æмæ лæг сæхиуыл дзуæрттæ бафтыдтой. 
— Хуыцау, батæригъæд кæн æмæ ма, чырыстон лæгæн тæригъæд 
чи кæны, уыцы æлдары цæрæнбон бирæ фæкæн!.. 
— Цы фесты, уый нын куы ацамонис, дзмао, уæд сæ тагъддæр 
аййафиккам, науæд сæ мад тæригъæд у, — тагъд кæны Ака зæрæдтыл. 
— Аййафдзыстут сæ, аййафдзыстут, швило, — зæрдиагæй дзуры 
зæронд ус æмæ йæ къалатийы фæткъуытæн сæ хуыздæртæ æвзары. — 
Æгайтма чырыстон хабары фæдыл цæут. Нырма гъеныр араст сты 
73 

Аунеуы ’рдæм. А, мæнæ фæйнæ фæткъуыйыл уæхи аирхæфсут, уæ 
фæхъхъау фон, — дæтты фæткъуытæ Акамæ. 
— Мæнæ хуымтыл бацæут æмæ уайтагъд сæ размæ фæуыдзыстут, 
æрдæгфæндагмæ сæ баййафдзыстут, — амоны сын зæронд лæг æмæ 
уый дæр фæткъуытæ æвгæны Бегайы дзыпмæ. 
— Бузныг, бузныг! — нал бакуымдта Ака. — Нæ нæ æвдæлы, 
тагъд кæнæм, — раарфæ кодта æмæ бæх фездæхта карст хуымтæм. 
Иудзæвгар куы бауадысты къуылдымтыл, уæд дардмæ суыдтой 
фондз барæджы æмæ цыппар фистæджы. 
— Уыдон уыдзысты, фæлæ уайæм æмæ уæртæ дзыхъмæ куы ных- 
хизæм, уæд фæстæмæ фездæхдзыстæм сæ размæ, сурæг æнхъæл нæ 
куыд нæ уой, — сфæнд кодта Ака æмæ йæ бæхы фæрстæ зæвæттæй 
басхуыста. 
— Хорз куы бабирæ сты! — бакодта Бега æмæ уый дæр февзыста 
йæ бæхмæ. 
— Ницы кæны, фæкъаддæр сæ кæндзыстæм. Кæд развæлгъау нæ 
фæдызæрдыг уой, уæд сæм митæ уыдзæн, — дзуры Ака æмæ дамбаца 
асгæрста. 
Чыууæ барæджы къуыппæй фæаууон сты æмæ фæндагмæ куы 
ныххызтысты, уæд сæ бæхтæ Никозмæ фæндагыл фæстæмæ фæзылд- 
той. Ака фæткъуы систа æмæ хæры, йæ цæст хæссы фæндагыл. 
— Мæ хæрæфырт, уæртæ уыцы пыхсыты ’хсæнмæ бацæуæм. 
Уыдон лæнкауæй уæлæмæ ссæуын куыд хъæуа, мах сæм бынмæ куыд 
цæуæм. Афтæмæй махæн æхсаргардæй архайын нæ къух хуыздæр 
амондзæн. Уыдонæн та фæсвæд ахизæн нæ уыдзæн. Куы фæпырх 
уой, уæд сæ исчи куы фæфæдис кæна Сæрджынмæ... 
— Хуыздæр уыдзæн, Акко, — Бега дæр фæткъуы адджынæн æрса- 
ста йæ дæндæгтæй. 
— Датикъойы удæгасæй ауадзæм æви? Мыййаг та Сæрджын æцæг 
æфсæдты куы бацардауа, æмæ та нæм куы балæбурой?—сагъæс кæны 
Ака. 
— Кæд йæхи хуыцауы бар уадза, уæд ын барст фод, кæннæуæд 
мын хуыцау йæ тæригъæд ныггæдзæ кæнæд, — тæрхон кæны Бега 
Мацабел Датикъойæн. 
— Уалæ æрцæуынц дзыхъмæ. Лæнкауы куы фæхæрд кæной, уæд 
мах та уырдыг фæкæнæм. Дæ фæткъуы хæрын ма уадз, цалынмæ 
сæм къух райсыны онг бацæуæм, уæдмæ! — бардзырд радта Ака æмæ 
лыстæг ныккаст барджыты къордмæ. — Фистæгæй чи цæуы, уыдон 
æлхæд адæм сты. Уæртæ Гиви сæ разæй, йæ фарсмæ — йæ хо Тина. 
Бæгъæмвадæй сæ, фосау, куыд тæрынц. Сæ къухтæ фæстæмæ баст. 
Датикъоимæ цы дыууæ осмалойы цæуы, æлхæнджытæ уыдон сты. 
Иннæ дыууæ — хъахъхъæнджытæ. 
— Маргæ фыццаг кæй кæнæм? — бафарста Бега, цыма бирæгъ 
марыныл дзырдта. 
74 

— Æхсгæ фыццаг базаргæнджыты, дзæбæхæй ницы ратдзысты... 
Фæткъуы куы аппарон, уæд цæв... Датикъойы ауадзæм, кæд гæрæхтæ 
кæнын не ’рымыса, уæд. 
Фæуырдыг кодтой лæнкмæ æмæ сæм, фæткъуы хæргæ, цалдæр сан- 
чъехмæ бацыдысты. Уынгæг фæндагыл фæсвæд ахизæн нæ уыд сындз 
къутæртæй. Къуырынцхы сау-сауид дардта æмæ, зды нæмгуытау, кас- 
тысты дæлвæндагæй йæ гагатæ, уæлвæндаг та бынтон æмхæрд уыд. 
— Дæ бонтæ хорз, батъоно Датикъо, — салам радта Ака. — Кæ- 
дæм скъæрыс ацы адæмы, уæй, мыййаг? — бæхтæ дзыхълæуд фæ- 
кодтой æмæ сæ хъустæ размæ-фæстæмæ срог сты. 
— Кæй бон у, уый хорзæх дæ уæд! Мæ фос сты æмæ сæ сыгъзæ- 
ринтыл баивтон. Ацы урссæр лæгтæм сыгъзæрин бирæ ис, сæ цæрæн- 
бон бирæ! — йæ уæхск æрхоста Датикъо базаргæнджытæй сæ иуæн. 
Ака йæ фæткъуы зæххыл фæкодта æмæ йæ уæлвæд Бегайы дам- 
бацайы хъæр фæцыд. Туркаг бæхыл фæстæмæ ауæлгом! Уæдмæ Ака 
дæр дамбаца фелвæста æмæ дыккаг базаргæнæджы бахста. Уымæн 
йæ бæх фæзылд æмæ нæмыг хъахъхъæнæджы риуы ахызт. Иннæ 
’ртæ — базаргæнæг, хъахъхъæнæг æмæ Датикъо — дамбацатæ фел- 
вæстой æмæ æмæхст фæкодтой. 
Датикъойы бын знæт бæх йæхи раппар-баппар кодта æмæ нæмыг 
дзæгъæлы ацыд, фæлæ базаргæнæджы нæмыг Акайы галиу фарс аца- 
рыдта. 
Хъахъхъæнæг ницы сарæхст, уацарты бæттæн йæ къухы уыд 
æмæ нæ йæ феуæгъд кæнынæн уыд, нæ йæ хъавын уагъта. Уæддæр 
фехста, фæлæ фæмæнг. 
«Æтт, нырма иу нæмыг!» — ахъуыды ма кодта Ака йæ даргъ 
æхсаргард ласгæ-ласын. Уыцы уысм та фæцыд Бегайы дамбацайы 
хъæр, æмæ хъахъхъæнæг саргъыл фесхъиудта, стæй, бæндæн цы 
къухы уыд, уыцырдæм æнæ хъыпп-сыпп æрфæлдæхт. 
Уæдмæ Датикъо æмæ базаргæнæг сæ кæрдтæ фелвæстой æмæ 
бæхты Бегамæ фæцарæзтой. Бега дамбаца роны садзыныл фæфæсти- 
ат æмæ кард куыд ласта, афтæ йæм Датикъо æрбахæццæ. Зыгъар 
фæндагыл фæрсмæ лæууыд, фæлæ йæм бæх куы ’рбаввахс, уæд цæх- 
гæр фæзылд æмæ Датикъойы карды цæф йæ галиу хъусы сæр, дзæк- 
коры цæфау, сæмбæлд. Фесхъиудта ма Зыгъар, фæлæ уайтагъд йæ 
фæстæгтæ йæ быны фæкъæдз сты æмæ хауын райдыдта. 
Ака йæхи баппæрста Датикъойы ’рдæм. Бегайы хаугæ куы фед- 
та, уæд йæ зæрдæ ныккæрзыдта: лæг фесæфт!.. Йæ тых-йæ бонæй 
æруагъта æхсаргард æмæ Датикъойы сæр æваст фæзæбул, стæй туг 
пырхгæнгæ атахт бæхы къæхты бынмæ. Тæккæ уыцы уысм турка- 
джы къæдз æхсаргард æхситгæнгæ æруад Акайы уæхсчы сæрты. «Нæ 
мæм æрбаххæст, уый уал — мæ амонд!.. Фенæм, пысылмон хæр- 
рæг, кæддæра дæумæ та цы амонд кæсид»... — февзæрд Акайы сæры 
æмæ бæх уырдыгмæ фæцагайдта. Уæдмæ туркаг йæ бæх фæзылдта 
75 

æмæ Акайы уырдыгмæ, лæнкмæ уайгæ куы федта, уæд загъта, фæ- 
лидзæг ис, æмæ йæ æрсырдта фæстейæ. 
Ака лæнчы фаллаг фарс чысыл суад æмæ йæ бæх цæхгæр фæзылдта 
фæстæмæ. Туркаг дæр дзыхъмæ ’рхæццæ æмæ дæлæ суайы йе 
’хсаргард тилгæ. «Ныр мæ къухы дæ, дастсæр хæрæг, дæ урс сæр- 
бæттæн дын дæ Мæхæмæт-хуыцаумæ сырхæй барвитдзынæн, ба- 
гъæц», — бартхъирæн кодта Ака æмæ бæх уырдыгмæ фæцарæзта. Ака 
туркаджы галиувæрсты фæци æмæ йыл дардæй кард æруагъта. Тур- 
каг дæр йæ кард фæхаста уыцы уысм, фæлæ йыл Акайы кард бауад 
æмæ йæ нал баурæдта, йæ къухæй феуæгъд æмæ фæндагмæ атахт. 
«Лидзгæ!» — загъта йæхимидæг æмæ фæгуыбыр кодта, фæлæ йе ’на- 
мондæн бæх цæуылдæр фæкалд æмæ йæ цыд фæкъуыхцы. Уæдмæ та 
Ака бæх фæзылдта æмæ йæ ссырдта. Куыпмæ йæ бирæ нал хъуыд, 
афтæ туркаджы тухгæ худыл æруад Акайы æхсаргарды цæгат æмæ 
йæ цæстытæ атартæ сты. Идон, бæхы барц, зæххы хъæбæр ма ауыд- 
та кæдæмдæр фæстæмæ уайгæ, стæй йæ хъуыды айсæфт. 
Ака туркаджы бæхы рохтыл фæхæст æмæ йæ къуыппыл æрурæд- 
та. Фæстæмæ фæкаст, цы фæци Бега, æмæ йæ йæ кард кæрддзæмы 
тъысгæ куы ауыдта, уæд йæ зæрдæ йе ’муд æрцыд: табу хуыцауæн! 
Цалынмæ Ака уацайрæгтæм цыд, уæдмæ сын Бега сæ бæстытæ 
слыгтæ кодта æмæ сæ æрфарста: чи сты, кæцон сты? 
— Цæф нæ дæ? — афарста йæ Ака, кæд æй сæрæгасæй уыдта, 
уæддæр, æмæ бæхæй æрхызт. 
— Ницы мын у, мæ къах мын бæх фелхъывта, æндæр ницы, 
фæлæ мын уыцы куыдз Зыгъары амардта... Мæ рахиз цонг мын 
ракодта... 
— Бæхтæ ссардзыстæм, иу бæхмæ дын — фондз, фæлæ адон чи сты? 
— Гуйрæгтæ, Къапанадзетæй. 
— Цæугæ уæдæ уæ хæдзæрттæм, швилебо.* Къабисашвили Ака- 
йæн уæ дзуары скувут! — æрмæст мæ ном искæмæн куы зæгъат, уæд 
æз дæр ауыгъд æрцæудзынæн æмæ сымах дæр. Цæугæ, мауал фæс- 
тиат кæнут, рæстæг нæй, исчи уæ раййафдзæн. 
Дыууæ гуырдзиаг лæппуйы уайтагъд лидзынмæ фесты. 
— Гиви, швило!.. Тиникъо! Цæуыл кæуыс, цæ, мæ чызг?.. Кæуы- 
нæй ницыуал. Бæхтыл бадгæ æмæ цæугæ Къусреты хъæдмæ. Ба- 
зармæ нын цæуæн нал ис. Ма ку, Тиникъо, тæккæ изæр дæ мад æмæ 
дæ фыды цур баддзынæ... Диссæгтæ! Скæс-ма, мæ мард туркаг ра- 
тул-батул райдыдта... Суай-ма, Бега, æмæ йæ æртеу-теу кæн йæ къа- 
хæй. Кæд удæгас уа, уæд æй немæ акæнæм. Уæййаг лæджы ныууæй 
кæнын хуыцауæн æхцон хъуыддаг у. 
Бега туркаджы сыстын кодта, йæ дæларм бацыд æмæ йæ хæссæ- 
гау æркодта. Бæхтыл бабадтысты се ’ппæт дæр, туркаджы дæр 
* Швилебо (гуырдз.) — хъæбултæ. 
76 

саргъмæ бабастой æмæ йын йæ бæх идадзæй ласта Ака. Хæцæн- 
гæрзтæ æмæ Зыгъары саргъ Бега æнæбарæг бæхыл сæвæрдта æмæ 
йæ йæ фæдыл раласта. Хур нæма аныгуылд, афтæ Итраписы сæрмæ 
æрхæццæ сты æмæ, дарддæр цы кæной, ууыл тæрхон райдыдтой. 
Арадзур-бадзур кодтой æмæ загътой: Гиви йæ хоимæ доны ахизæд 
æмæ Хеиты цурты сæхимæ бацæуæд аивæй. Гивийæн уым лæууæн 
нæй, искуы йæхи бааууон кæнæд, фæлæ уал фыццаг базары Мирма- 
ны ссарæд, — Мирманимæ кæрæдзи зыдтой, — æмæ йын зæгъæд, 
æнхъæлмæ сæм кæсæм Итраписы цур æмæ тагъд хæццæ кæнæнт... 
Гиви сразы, æрмæст ныллæгъстæ кодта Акайæн: 
— Сымахæй хуыздæр кæм бамбæхсон, уый мын никуы ис, æмæ 
мæ уемæ акæнут. Æлдар мæ куы ’рцахса, уæд мæ йе ’фсымæры 
тугмæ ныммардзæн... 
Ака ахъуыды кодта æмæ сразы: 
— Цæй, хорз, дæ фыды бафæрс æмæ йæ кæд бафæнда, уæд Мир- 
манимæ рацу... Æрмæст æй куыд ничи зона сымахæй дарддæр, — 
уыцы уысм чызгмæ фемдзаст Ака æмæ йæхимидæг бахудт йæ ныхæ- 
стыл, сылгоймаг цы зона, уый кæмæй хъуамæ фæсусæг уа! Цæй, 
донласт хуылыдзæй нал тæрсы. Цы уа, уый уæд! 
— Цæугæ, Гиви, цæугæ, рæстæг нæй. Мирманитæн зæгъ: тагъд- 
дæр, зæгъ, цæут, куыд уын загътон, афтæ. 
Гиви æмæ Тина ацыдысты. Ака æмæ Бега баззадысты хъæды 
æрдузы сæ фæллад, сæ сусæг сагъæстæ, сæ мæтимæ. 
Тина нырма хæрз æвзонг чызг уыд, фынддæсаздзыд. Цы ’рцыд, 
уымæй йæ зæрдæ фæтарст: фыццаг хатт федта, лæг лæджы куыд мары, 
уый. Йæ зæрдыл æрлæууыд, йæ фыд Ерекъле Ног азы размæ хаст хуы 
куыд фергæвды. Адон^дæр афтæ æргæвстой æмæ мардтой, æрмæст хуы- 
ты нæ, адæймæгты. Йæ цæстытæ нырма дæр абоны тасæй уыдысты 
дзагьыр æмæ дзæгъæлгаст. Акайы ныхæстæй дæр бамбæрста æрмæст 
уый, æмæ дзурын кæй никæмæн ницы хъæуы. Фæлæ утæппæт тас йæ 
хуылфы куы фæдара, уæд йæ зæрдæ аскъуыйдзæн. Зæххыл йæ мад 
Маринейæ тынгдæр никæуыл æууæнды æмæ цалынмæ уый хъæбысы, 
йæ фæлмæн къухты хъарм йæ уадултæй хатгæйæ, йæ зæрдæйы фаг 
фæкæуа, йæ бирæ хъизæмайраг тас фæдзура, уæдмæ никуы бафынæй 
уыдзæн, йæ зæрдæ æнцой не ссардзæн, йæ цæсты бын нæ басур уыдзæн. 
Гиви ныр лæг уыд, кæд ыл стдæс азы йеддæмæ нæ цыд, уæддæр. 
Бæрзонд, рæхснæг, фæлæ угенгтæй — арæзт. Чызгау, цæсгомæй рæ- 
сугъд. Йæ фындзы бын гæзæмæ фæмил. К}пысты йæ фыдæн ницы 
уагъта, хæдзары та — сабыр æмæ коммæгæс. Йе ’мбæлтты хылты дæр 
никæй фæнадта, фæлæ йæ Бардзим иу къуыри скъæты куы фæдард- 
та, стæй йæ туркагæн куы ныууæй кодта, уæд йæхицæн ард бахорд- 
77 

та, кæд ма ацы бæстаг дон искуы баназа, уæд ын Бардзимы æнæ 
амаргæ нæй. Цард йæхицæн адджын не скæндзæн, цалынмæ йе ’лда- 
рæй йæ маст райса, уæдмæ. 
Бирæ фæхъуыды кодта йæ маст райсыныл. Йæ цæстытыл уадысты 
йæ фыдгулты сæфты нывтæ æмæ йæ зæрдæ уымæй рæвдыдта ныккæн- 
ды къуырийы дæргъы. Фæлæ абон хæрз цыбыр рæстæгмæ бамбæрста, 
мастисын рæсугъд фæндтæй кæй нæу, фæлæ æгъатыр тугкалæн хæст 
кæй у. Мастисынæн фидар къух, тыхджын зæрдæ æмæ æгъуыстаг 
хæрамдзинад кæй хъæуы. Датикъо æмæ туркæгты куы цагътой Ака- 
итæ, уæд йæ зæрдæ бауынгæг. Хъуамæ хъæр дæр фæкодтаид, маргæ 
сæ ма акæнут, тæригъæд сты! Датикъойы сæр дзагъырдзастæй, туг 
пырхгæнгæ куы федта, уæд йæ цæстытыл ныххæцыд, къæхтæй уæн- 
тæм ныррызт æмæ йæ цæстысыг æрмызт. «Нæ, ахæм фæлмæнзæр- 
дæйæ лæг йæ маст нæ райсдзæн, æмæ дзы цæрæнбонты хынджылæг 
кæндзысты. Æз та ма мæ фыны дæр уыдтон, Датикъойы куыд æргæвд- 
дзынæн æмæ мын карды бын куыд лæгъстæ кæндзысты. Сывæллоны 
сæнттæ!» — смæсты йæхимæ Гиви æмæ Тинайыл фæхъæр кодта: 
— Тагъддæр змæл, нæ мæ ’вдæлы! 
Чъыребайы базар нæма райхæлд, афтæ Гиви Хеиты дæлейæ дон- 
был къудзиты Тинайы бамбæхста, — æнхъæлмæ мæм кæс! — йæхæ- 
дæг Бегайы нымæтхуд йæ ныхыл арф æркодта, гуырдзиаг æй куыд 
ничи æнхъæл уыдаид, æмæ аивæй бацыд Мирманмæ. Йæ хъусы йын 
цыдæртæ адзырдта æмæ йæ уый Солтанмæ бакодта. 
Солтан куы базыдта Акаиты хабар, уæд йе ’мбæлттæн загъта — 
уæргътæ æвæргæ æмæ цæугæ. Гиви Мирманæн балæгъстæ кодта, 
суай бæхыл æмæ мæ фыдæн зæгъ, Хеиты дæле къудзиты ныхмæ 
доны куыд ахиза æмæ сыл уым куыд фембæла. Мирман бæхыл абадт 
æмæ атардта Дыргуисмæ. 
Солтан йе ’мбæлттæм каст уæргътæ æвæрынмæ æмæ сæ иугай 
кæрæдзи фæдыл æрвыста, Хеиты цур æрæмбырд уыдзыстæм сын 
дзырдта. Иæхи уæргътæ æмæ Акайы хæссинæгтæ дæр уаргъбаст куы 
фæци, уæд æм Мирман дæр ныххæццæ. Уæргътæ сæвæрдтой æмæ 
рараст сты æртæйæ: Солтан, Мирман æмæ Гиви. Фæндагыл сæ размæ 
лæууыд Ерекъле. Гиви фехситт кодта, æмæ сæм Тина дæр рацыд йе 
’мбæхсæн бынатæй. 
— Швило, — скуыдта Ерекъле. 
Кæуынæмхасæнты аныхæстæ кодтой æмæ Ерекъле æрсабыр. Йæ 
цæссыгтæ асæрфта æмæ, Тинайы йæ дæларм даргæйæ, сдзырдта: 
— Мирман, дæ фыдæн зæгъ: мæ мæлæты бонмæ, зæгъ, дын ацы 
хорз никуы ферох кæндзынæн. Усы ныхæстæ, зæгъ, дæ зæрдæмæ ма 
хæсс. Æз æй зонын, батъони* хæрам, ардауæн ныхас загъта. Ирон 
лæг цæрæнбонты йæ къæсæрæй кæмæн нæ бакаст, уыдоны дæр уæй 
* Батъони (гуырдз.) — æлдар. 
78 

кæны. Мирман, зæгъ дæ фыдæн: Ерекъле адджын æвзагæй зоны, 
уæззау — армæй. Хæлар чи у, знаг чи у — зоны. Æрра нæу. Дæ хорз, 
зæгъ, дын уæлæуыл ницæмæй бафиддзынæн, фæлæ мæрдты бонмæ 
мæ зæрдыл лæудзæн. Мæнæ ам! — йæ риу бахоста, стæй чысыл ахъуыды 
кодта æмæ ма йæ ныхасмæ бафтыдта: — Швило, Гиви, цу ды дæр 
адонимæ, генацвале.* Уым куы уай, уæд дæм мæ зæрдæ не ’хсайдзæн. 
Ацы бирæгътæй ирвæзт уæддæр уыдзынæ. Мирмано, швило, Акайæн 
мын зæгъ: мæ хъæбулы, зæгъ, дын дæ бæрны кæнын æмæ йæ дæхи 
хъæбулау бавæр. Ацы хæс æз дæр мæхиуыл нæ ныууадздзынæн. Уæртæ 
мын Гуфтайы Джиоты Епре зонгæ у, уымæ, зæгъ, дын баласдзынæн, 
мæ бон цы уа, уый. Цæй, хорзыл амбæлут. Куыйтæй уæхи хизут, уæ 
фæдыл зилынц, чи зоны, искуы уæ разы дæр бадынц... 
Барджытæ араст сты. Разæй — Дзанг, æппæты фæстæ — Солтан. 
Ерекъле ма иудзæвгар сæ фæдыл фæкаст, стæй Тинайы къухыл ра- 
хæцыд æмæ уæлвæндæгты Присы ’рдæм сыздæхт: 
— Цом, швило, Присы уал дæ мамидамæ** бамбæхс, æндæра ба- 
тъони агурдзæн æмæ дæ нæхимæ куы ссара, уæд та дæ ныууæй кæн- 
дзæн. Уас сæ мыггаг сыскъуыйа æмæ сæ сывæллон макуы рацæуа!.. 
Ака æмæ Бегайæн сæ зæрдæ ’хсайдта, куыд уыдзысты се ’мбæлттæ, 
фæлæ сын аразæн ницы уыд æмæ уымæй ноджы тынгдæр тыхстыс- 
ты. Бега иу ран бадынæй сфæлмæцыд æмæ гæрзтæ сыгъдæг кæ- 
нынмæ æрæвнæлдта. Ака дæр сласта йе ’хсаргард æмæ йæ фæсмыны 
бызгъуырæй асæрф-асæрф райдыдта. Бега дамбацатæ æрбахаста æмæ 
сæ Акайы раз æркалдта: 
— Акко, æхсæнгарзæй схъæздыг стæм, стæй замманайы гæрзтæ, 
агъатæ æмæ къниæзтæ кæй дарынц, ахæмтæ. 
— Баифтындз-ма сæ иууылдæр, дæ хорзæхæй. Мæ зæрдæ мæм 
дзуры, аизæр æвыдæй нæ баззайдзыстæм, æмæ нæ бахъæудзысты. 
Лæнчы иу нæмыджы тыххæй фыдбылызы нæ хаудтам? Зæгъгæ ма нæ 
фæйнæ дамбацайы фæци, уæд дæ Зыгъар афонмæ дæ цуры нæ хизид? 
— Хорз уыд, æмæ мын уæддæр Солтан йæ дамбаца радта. 
— Йæ цæрæнбон бирæ, æрхъуыдыджын лæппуйы ми бакодта. 
— Дыууæ йын бакæндзынæн йæ дамбаца, æндæр ын ницы мæ бон 
у. Агъа, — бадзырдта туркагмæ, — ацы сыгъзæриндонытылд дамбаца 
дæу у, нæ? 
Туркаг бæласы зæнгмæ бастæй бадти, йæ дзыхы къæрмæг тъыст 
уыд æмæ йын дзурæн нæ уыд, фæлæ тугахуырст цъупбаст чалма 
размæ-фæстæмæ батылдта. 
* Г е н а ц в а л е — дæ рынтæ бахæрон. 
** М а м и д а (гуырдз.) — мадыхо. 
79 

— Уæдæ йыл ма мæт кæн. Тæккæ изæр дын æй ахæм лæппумæ 
ратдзынæн, ахæм, тæхгæ-тæхын уæлбæхæй цъиуы цæст чи къахы... 
Туркаг, цыма йæм нал хъуыстысты Бегайы ныхæстæ, йæ цæс- 
тытæ æрцъынд кодта æмæ ныуулæфыд бынозæй. 
Фесты хæцæнгæрзтæ сæрфт, дамбацатæ — ифтыгъд, æмæ та Бега 
æрæнкъард. 
— Цы кæнæм, Акко, талынгтæм ам баддзыстæм?.. Хур дæр ра- 
джы куы аныгуылд, цæмæн æрæгмæ зыной? 
— Чысыл ма банхъæлмæ кæсæм, стæй хъæдрæбынты Чъехы на- 
рæгмæ нæхи ныйисæм. Дарддæр нын цæуæн нæй. Афонмæ, сæ хъуыд- 
даг кæд базыдтой, уæд схъомпал уыдаиккой... 
Бардзим базары фæудмæ цæттæ кодта йæхи. Йæ фæсдзæуинтæй 
дæс лæппуйы хъаматæ æмæ æхсаргæрдтимæ рарвыста æмæ сæ Итра- 
писæй Чъехы къæдзæхы ’хсæн хъæды бамбæхста. Иу уыйбæрц та 
бæхтыл бабадын кодта. 
— Мах сæ асурдзыстæм, хъæуæй куы фæфале уой, уæд, æмæ-иу 
сæ сымах та размæ ма ауадзут. Уым сæ, мыстытау, æрцахсдзыстæм! 
Фæллой — мах, лæгтæ — осмалоты, уæй! Сæ урсбоцъо бодзы сын 
мæхæдæг хъуамæ ныккæнон Ахалцихмæ, Туркмæ йæ афæндараст 
кæнон, æндæра фæстæмæ дзурын æгæр сахуыр! Æз ын фенын кæн- 
дзынæн, Бардзим хъалон куыд исы, уый!.. 
Бардзим Чъехы къæдзæхыл сбадын кодта иу лæппуйы æмæ уый 
хъуамæ фехъусын кодтаид фистæг фæсдзæуинтæн, зæгъгæ, фæндагмæ 
æрхизут, æрбацæуынц. Иннæйы та хъæугæрон баурæдта, куы ’рба- 
хæццæ уой, уæд-иу мын хъусын кæн. 
Бардзим йæхæдæг уаты балкъонæй ракæс-ракæс кодта æмæ 
æнхъæлмæ каст, кæд æрбазындзысты. 
Талынг кæнын райдыдта, афтæ чапартæй иу базгъордта Бардзиммæ. 
— Къæдзæхыл цы хъахъхъæнæг ис, уый урс хæцъил тилы!.. 
— Æмæ уæд кæуылты ацыдысты, куыд ничи сæ федта?! — фæ- 
хъæр кодта Бардзим æмæ кæртмæ рагæпп кодта. Скаст къæдзæхмæ 
æмæ ауыдта фæсдзæуины: урс хæцъил дыууæрдæм дзедзырой кæны. 
— К)ч>штæ, бафынæй стут! Тагъддæр бæхтыл бадгæ! Сурын сæ хъæуы. 
Цалынмæ бæхтыл бадтысты æмæ сæ æййæфтой, уæдмæ Солтаны 
хордзаутæ къæдзæхæй фæфале сты æмæ фæзмæ баивгъуыдтой. Ис- 
дугмæ Солтан бацин кодта, фыдбылызæй раирвæзтыстæм, фæлæ 
уалынмæ кæсы æмæ фæндагмæ сæ размæ æргæппытæ кодтой цалдæр 
лæппуйы. Базыдта йæ, адон дзæгъæлы ам не сты, æмæ бакатай код- 
та. Ныр исты фæнд хъæуы, æнæмæтæй цæугæ нал у. 
— Лæппутæ! Кæрæдзимæ æнгомдæр! Уе ’ппæт дæр бæхтыл сба- 
дут! Фистæгæй цæугæ нал! Æхсаргæрдтæ цæттæ дарут. Цалынмæ 
80 

сæхæдæг райдайой, уæдмæ сæм мачи сдзурæд, уæ цыды кой кæнут! 
Дзанг, ды разæй цу. Дæхæдæг зоныс, дзæгъæлы хыл нæ ницæмæн 
хъæуы. Æхсæнгарз кæмæ ис, разæй йæ йæ роны æртъыссæд. Ца- 
лынмæ «Цæвут сæ!» ныхъхъæр кæнон, уæдмæ æхсгæ нæй! Æнгом- 
дæр, æнгомдæр ноджы! 
Иууылдæр бæхтыл сбадтысты æмæ Гиви фистæгæй аззадис. «Хорз 
нæу, сæ къухы та бахаудзæн», — ахъуыды кодта Солтан æмæ йæ 
хъуамæ йæ фæсарц авæрдтаид, фæлæ йын уæд фезмæлæн нал уы- 
дзæн æмæ хæцыны сæр та фыццаг уый бахъæудзæн. 
Уалынмæ Къулой бæхæй асæррæтт кодта: 
— Гиви, рацу, сбад, науæд дæ базондзысты. Мæнæ мæ басылыхъ- 
хъæй дæ сæр æртух, тæрсгæ ма кæн. 
Сбадт Гиви. Солтан ма Къулойæн исты фæнд мысынмæ хъавыд, 
фæлæ йæм Дзæцци фæхъæр кодта: 
— Солтан, фæстейæ барджытæ æрбатæрынц! 
Нал равдæлд Солтаны Къулоймæ, барджыты куы ауыдта, уæд 
бамбæрста, къæппæджы кæй бахауд: хæцыны сæр бахъæудзæн. 
— Цырд лæуут, лæппутæ! Тæрсгæ ма кæнут! Ака æмæ Бега дæр 
цæрæнбонты немæ кæм цæудзысты, — загъта æмæ йæ дамбаца йæ 
хъæбысы æрæвæрдта. 
Дард ма уыдысты, афтæ барджытæй æхст фæцыд, æмæ уæд Сол- 
тан фæхъæр кодта: 
— Иууылдæр уæлвæндагмæ! Хъæдрæбынмæ! Æмхуызон! Уе ’ргом 
фæндагмæ разилут. 
Бардзимы фæнд афтæ уыд: тæргæ бæхтыл бассæнддзысты æдуаргъ 
барджыты. Уыдонæн фезмæлæн нæ уыдзæн æмæ сæ уайтагъд сæ бæх- 
тæй зæхмæ æркалдзысты. Бæхтæ æд уаргъ никуыдæм алидздзысты, 
лæгты та фистæг фæсдзæуинтæ бауромдзысты. Ныр барджытæ уæл- 
вæндагмæ куы схызтысты, тæргæ бæхыл сæм сыскъæрæн куынæ уыд, 
сæ къухты сын æлвæст æхсаргæрдтæ куы ауыдта, уæд хорзау нал 
фæци, фæлæ ма тæргæ бæхæй иу тæрсæн æхст фæкодта æмæ бæхы 
рохтæ йæ тых-йæ бонæй æрбалвæста. Бæх йæ фæстæгтыл слæууыд. 
— Куыд нæ тæрсын кæны Сæрджын! Цыма бæхыл хъазынмæ 
рацыд! — хъæрæй загъта Солтан æмæ фæсивæды хæсты размæ тас, 
зæрдæлвасæг тас, айсæфт. Сæ цæсгæмттыл мидбылхудт фæзынд æмæ 
сæ рахиз армы тъæпæнтæ сæ уæрджытыл æрсæрфтой. Хæстмæ 
æнхъæлмæ кæсынæй сын æвиппайды ахид сты. Ныр фидардæр ных- 
хæцыдысты кæрдты фистæттыл. 
Ака æмæ Бега, изæр кæнын куы райдыдта, уæд туркаджы æмæ 
уæлдай бæхты хъæды тарфмæ бакодтой æмæ сæ уым бæлæстæм фи- 
дар ныббастой. Сæхæдæг æд гæрзтæ сæ бæхтыл абадтысты æмæ фæн- 
б Нафи 
81 

дагмæ æрхызтысты. Чысыл куы рауадысты, уæд гæрах сæ хъустыл 
æрцыд æмæ бæхты фæцагайдтой. 
Æхсаргæрдтæй цъыччытæгæнгæ, хъомпалæй раййæфтой Солта- 
ниты. Фистæг чапартæ æввахс нæ уæндыдысты, фæлæ сæ алывæр- 
сты зылдысты бирæгътау æмæ æвзыстой. Фæстагмæ хъилтæ ракод- 
той æмæ хордзауты ныххæлиу кæныныл архайдтой. 
Барджытæ-иу сæхи бауагътой æмæ кæрдтæй хæцын самадтой, 
фæлæ сæ лæбурдæй ницы цыд æмæ та-иу фæстæмæ фæндагмæ æргæр- 
гæр кодтой. Бардзим æхсгæ нæма кодта æмæ Солтан дæр йæхиуыл 
хæцыд. «Тугкалд куынæ ’рцæуид, афтæмæй куы аирвæзиккам», — 
йæ мæт уыд æрмæстдæр ууыл. 
Барджытимæ хæцгæйæ, Солтанæй æрбайрох, Къулой фистæг кæй 
у, уый. Къулой чапартæй иуимæ кардæй хæцыныл фæци æмæ нал 
фæхъуыды кодта, йе ’мбæлттæй кæй фæхицæн. Басырдта йæ æмæ, 
хæцгæ-хæцын куы адард ис, уæд ыл фæсдзæуинтæ тыхсын райдыд- 
той. Бамбæрста йæ рæдыд, фæлæ байрæджы, фæстæмæ алæууæн ын 
нал уыд. Иу каст ма фæкодта йе ’мбæлттæм, фæлæ уыдон дæр сæ 
тæккæ хæцыныл уыдысты æмæ фæхъæр кæнын йæ сæрмæ нал баха- 
ста. «Уæдæ сæфт — дыууæ сæфты», — загъта йæхимидæг æмæ йæ 
дзыхыдзаг ныхъхъæр кодта: 
— Æтт, æлдары хаст куыйтæ! — басырдта йæ размæлæууæджы æмæ 
йæ æрриуыгъта кардæй. Кард уæхсчы тигъыл æруад, уый ма ауыдта, 
фæлæ уæдмæ мæцъисы цæф сæмбæлд йæ уæнты астæу цæхгæрмæ æмæ 
йæ цæстытæ атартæ сты, размæ ацух-мух кодта. Кард йæ къухæй куыд 
феуæгъд, уый зонгæ дæр нал бакодта, фæлæ ма йæ тæвдæй фестад. 
— Хæцут ыл! Ныккæндмæ ласгæ! — фæхъæр кодта Бардзим йæ 
фæсдзæуинтыл æмæ уыдон дæр ацахстой Къулойы цæнгтæ. Афæл- 
вæрдта ма Къулой йæхи феуæгъд кæныныл, фæлæ йын чидæр йæ 
къухтæ йæ фæрстæм бæндæнæй атыхта æмæ йæ стæй бæхджын ча- 
партæй иуы хъæбысмæ сæппæрстой. 
— Къулойы фескъæфынц, Солтан! — ныдздзыназæгау кодта Дзæцци 
æмæ йæ бæх фесхуыста, фæлæ йын Солтан йæ бæхы рохтæ ацахста. 
— Дæ бынаты лæуу! Уымæн ницыуал баххуыс кæндзынæ, дæхи дæр 
дын ацахсдзысты!—бæргæ фæндыд Солтаны уæргътæ феппарын æмæ 
скъæфджыты расурын, фæлæ адæм йæ бæрны уыдысты. «Нæй уый гæ- 
нæн. Иууылдæр ныххæлиу уыдзысты фæйнæрдæм æмæ уæд сæфæм», — 
ахъуыды кодта йæхинымæр æмæ та йæ хидкъух уæрагыл æрсæрфта. 
— Фидар лæуут, лæппутæ, бирæ нал хъæуы! Куы ’рталынг уа, 
уæд, тæрсаг куыйтау, афардæг уыдзысты сæ хæдзæрттæм! — ныф- 
сытæ æвæры йе ’мбæлттæн Солтан, йæхимидæг та сфæнд кодта: Бар- 
дзимы куыдзы багæрах хъæуы æмæ сæ уый куынæуал ардауа, уæд 
иннæтæ дæр аздæхдзысты... 
Бардзим, Къулойы бæстытæй куы арвыста сæхимæ, уæд йæ зæрдæ 
барухс æмæ дзы ныфс бацыд: иу лæбурд ма куы бакæна, уæд ма дзы 
82 

ноджы исчитæ бафтдзæн йæ къухы. Йæ бæх та æрбауагъта фæнда- 
гыл æмæ а-ныр уæлвæндагмæ сгæпп кæна йæ фæсдзæуинтимæ, афтæ 
дыууæ барæджы ралиуырдтой фæзилæнæй æмæ æмæхст фæкодтой. 
Бардзим æмæ фæсдзæуинтæй иу асхъиудтой бæхтæй. 
— У, хæрджытæ! Ам дæр нæ нæ уадзут! — галау^ ныббогъ-богъ 
кодта Ака, æмæ йæ Бардзим базыдта йæ хъæлæсæй. Йæхи уæлвæн- 
даджы нæумæ ахаста æмæ сау цæфты ’вджид баззад. Фæгæпп кодта 
æмæ йе ’рдиаг ссыд: 
— Бичъебо! Хъæдмæ лидзгæ, хъæдмæ! — йæхæдæг сæ разæй фæци. 
Басырдта ма йæ Ака уæлбæхæй, фæлæ йын бæлæсты аууонмæ баир- 
вæзт. 
Уæдмæ иннæ барджыты Бега йæ разæй айста, æмæ йын Ака 
фæтарст, куы йыл æрхъула уой. Бæх фездæхта фæндагмæ æмæ Бе- 
гайы куы раййæфта, уæд æм йæ цурты уайгæ бадзырдта: 
— Бега, тæрсыны æхст ма сæ фæкæнæм æмæ сæ ауадзæм. Дæ 
бæхы æрсабыр кæн. 
Дыууæ æхсты ма сæ фæкодтой æмæ æрлæууыдысты. Бардзимы 
фæсдзæуинтæ къæдзæхы дæле фесты. Фистæджытæ хъæды сфардæг 
сты æмæ уым кæрæдзимæ хъæр кодтой. 
Ака æмæ Бега се ’мбæлттæм æрбаздæхтысты. Уæдмæ уыдон дæр 
фæндагмæ æрхызтысты, сæ кæрдтæ кæрддзæмты ныссыдтой. 
— Цы баистут? Цæф уæ кæд ничи фæци? — хъæрæй бафарста 
Ака. — Кæм дæ, кæ, Солтан? 
— Чысыл цъæррæмыгъдтытæй уæлдай ницы, фæлæ нын Къулойы 
аскъæфтой... 
— Къулойы? — фестъæлфыд Бега æмæ ныхъхъæрзыдта. — Æтт, 
мæ зынг куыд бахуыссыд, йæ мад æй знон мæнæн куы фæдзæхста, 
уæд æм ныр цы цæсгомæй бацæудзынæн? 
Солтан къæмдзæстыгæй слæууыд йæ разы. Бега бæх фездæхта, 
фæлæ йын Ака йæ цонгыл фæхæцыд: 
— Лæппу, ам хистæр нырма æз дæн, æнцад лæуу. Хъæумæ бырс- 
гæйæ нæу, дæ рын бахæрон, — фæлмæн хъæлæсæй бафтыдта йæ 
ныхасмæ. — Цы гæнæн, цы амал уа, уый сом бакæндзыстæм. Ныр та 
уал нæ фæндаджы кой кæнæм. Мæнæ лæппутимæ суай æмæ бæхты 
раласут. Адон ныр мæ бар уадз. Дзæцци, Бегайы фæсарц абад æмæ 
уайгæ кæн йемæ! 
Бега ницыуал сдзырдта. Дзæццимæ æгъдæнцойы тъыст къах фæ- 
дардта, асины къæпхæнау, æмæ уый йæ фæсарцмæ куы багæпп код- 
та, уæд йæ бæхы ехсæй æрцавта æмæ Итраписы ’рдæм атахт. 
Чидæр уæдмæ, бæхæй цы чапар рахауд, уый сыстык кодта æмæ 
йæ бæндæнæй тыхтытæй Акайы размæ æрбакодта. 
— Нæ мард мæнг разынд, йæ фындзы рагъ ныххафта, æндæр 
ницы, æмæ йын цы ми бакæнæм? 
— Бæхыл æй сæвæрут æмæ кæнгæ. Бега ныртæккæ æрласдзæн 
83 

бæхтæ. Мард бæхтæн сæ сæргътæ сисут æмæ сæ уемæ райсут. Иууыл- 
дæр ам сты дæ адæм, Солтан? 
— Цæттæ сты. 
— Уæдæ, цæугæ! Бахутыбын æрæхсæвиуат кæндзыстæм, — бар- 
дзырд радта Ака, æмæ хордзауты бардз фенкъуыст мæстджынæй. 
Дзанг та фыццагау разæй араст. Йæ уæхск ын фæсдзæуинтæй чидæр 
хъилæй æрцавта æмæ йын дуды, фæлæ йæ никæмæн схъæр кодта. 
Ака æмæ Солтан цæуынц барджыты фæстæ фæрсæй-фæрстæм. 
Къулойы мæстæй сæ дзурын никæмæ цæуы. Солтан æй, уæ балцы цы 
баистут дæр нæ бафарста: сæрæгас сты æмæ ма йæ цы фæрса. Саби- 
ты кæй фервæзын кодтой, уый дæр бæрæг у. Куыд рауад хъуыддаг, 
уый та кæд Ака йæхæдæг радзурид. 
Созыритæ сæ фос хизгæ-хизгæ бонрæфтæм ныскъæрдтой Дзау- 
мæ, пъырыстыфы бадæны размæ. Созыр бацыд пъырыстыфмæ, фæлæ 
уым нæ разынд, æмæ катайгæнгæ алæууыд кæрты. 
— Пошел, пошел! — схъуыр-хъуыр кодта балкъоны лæууæг сал- 
дат, фæлæ йæ Созыр хъуыды дæр не ’ркодта, тыхстхуызæй йæ цæст 
дардта фæндагмæ, кæд искуыцæй фæзынид. Лæппутæ йæм иучысыл 
анхъæлмæ кастысты, стæй уæд Бабе бæрæггæнæг рацыд йæ фæдыл. 
Йæ цурмæ куы баввахс, уæд æй афарста: 
— Цы, дам, нæ сæ исы? 
— Кæдæмдæр амæрддаг æмæ никуы зыны. Кæмæ сæ радта лæг? 
Дзырд чи бамбара, ахæм дæр ничи ис. Салдат у æмæ уый мæнæн 
ницы ’мбары, æз — уымæн. 
Бабе дæр йæхи фæндагмæ кæсæг скодта, фæлæ уалынмæ чысыл 
æддæдæр чъырынкъул ныллæг агъуыстæй сылгоймаджы зæрдæха- 
лæн хъыллист фæцыдис æмæ нал æнцад. 
Созыритæ суынгæг сты: цы уа, цæй цъæхахст уа? 
— Бауай-ма, лæппу, цавæр у, æргæвдгæ йæ чындæуы æви цы ’рцыд. 
Бабе бауад хæдзары размæ æмæ та усы хъыллист куы фæцыд, уæд 
дуар рариуыгъта. Дуар мидæгæй æхгæд разынд æмæ йæ уæд Бабе 
дыууæ къухæй рарæмыгъта. Мидæгæй разынд куырдадз. Пъырыстыф 
Васильев! Джихæй аззад Бабе. Ноджы тæлмац, айразмæ сæм чи уыд, 
уый. Салдат хæцы сылгоймаджы къухыл, æмæ уый æрдиаг кæны: 
— Басыгъд мæ къух!..Куыйтæ!.. Хæрджытæ!.. Бирæгътæ!.. 
«Бæтгæ та йæ цæмæн скодтой цæджындзмæ æртæ лæгæй? — ахъуы- 
ды кодта Бабе æмæ ауыдта, салдат феуæгъд кодта усы къух æмæ 
армы дзыхъхъæй зæхмæ ’рхауд стыр зынджы къæртт. 
— Цы ми кæнут уый?! Худинаг, худинаг! Куыдзы митæ! Суадзут 
æй! — фæхъæр кодта Бабе æмæ хæдзары фæмидæг. Хъама фелвæс- 
та, æмæ пъырыстыф фæстæ алæууыд, йæ дамбаца ласыныл фæци. 
84 

Фæлæ Бабе, усы цæнгтæ цæджындзмæ баст цы бæндæнæй уыдысты, 
уый слыгтæ кодта æмæ хъама фæстæмæ нывæрдта кæрддзæмы. 
— Тæлмац, ды дæр салдат дæ, дæ намыс бахордтай? Усæн цы 
хъизæмар кæнут, лæгтæ куы стут? 
Пъырыстыф уæдмæ йæ дамбаца сласта æмæ тызмæгæй бадзырдта 
салдатмæ: 
— Взять его, разбойника! 
Бабе нæ бамбæрста бардзырд, фæлæ йæм салдат бавналынмæ 
куыд хъавыд, афтæ йæ нырриуыгъта: 
— Иуварс, хæрæг! — æмæ дамбаца фелвæста. 
Салдат æнхъæл нæ уыд æмæ фæстæмæ ахауд, йæ сæр чырыны 
къулмæ ахаста æмæ фæсур. Пъырыстыф дамбаца куы ауыдта, уæд 
æхсын нал бауæндыд. Бабе дæр не ’хста æмæ афтæмæй кæрæдзимæ 
фæкъæппæввонг бирæгъты каст кодтой. 
— Толмач, позови солдат, — сабыргай бадзырдта пъырыстыф тæл- 
мацмæ, æмæ уый рацæйцыд, фæлæ йыл Бабе фæхъæр кодта: 
— Дæ бынаты æнцад лæуу, цæгæрсæр, æндæра дын дамбаца дæ 
риуыл цæвын!.. 
— Æз ницыгæнæг дæн... Æз тæлмац дæн... æз, — фæстæмæ-фæс- 
тæмæ къуыммæ йæхи байста тæлмац. 
— Уæдæ æнцад лæуу æмæ дæхи ма тъысс худинаджы миты! 
— Цы ’рцыдис? Цавæр у? — дуарыл æрбалæууыд Созыр æмæ сæ 
хæстæввонгæй куы ауыдта, уæд хорзау нал фæци. Æрæджиау ма 
бафарста: 
— Уасилев, стрелайт нет! Наш стрелайт нет! 
Пъырыстыф дуарæй ауыдта, Созыры фæдыл ма ноджы чидæртæ 
кæй æрбацæуы, æмæ йæ дамбаца æвæрынмæ фæци. Созыр дæр Ба- 
бемæ бадзырдта: 
— Лæппу, де ’хсæнгарз йæ бьшаты сæвæр, хæцынмæ не ’рцыдыстæм! 
— Куыйтæ! Цæгъдинаг сты, æндæр ницы! — сдзырдта ма Бабе 
æмæ усмæ фæци. — Æддæмæ ахиз, мæ хойыхай, тæрсгæ мауал кæн, 
хуытæн хæрын дæ нæ бауадздзыстæм. 
Ус рахызт æддæмæ, Бабе — йæ фæдыл. 
Салдат уæдмæ йæ топпы ’нцæйтты сыстад, æмæ Васильев схъæр 
кодта: 
— Иди, не пускай арестантку, скотина безмозглый! 
Салдат куы феддæдуар, уæд пъырыстыф тæлмацмæ бадзырдта: 
— Бафæрс, цы хъæуы ацы абырджыты? 
— Уæ фос уын æрыскъæрдтам, уæ фос, паддзахы хъалон, Чеселт- 
ТГЧАТОГЬТТ О <"» Т-Т. Т"-> РлОТ-ТП ТС* ТТЛ^Т.ТТТТТТ, Т31Л<+»Т.ТГОС1ТТ 
ХЧ71ЛХССХХ, ОС1Х1_»ХС1 >^Ч^ОХА1.|_7 С*^ ^ХЛХ^ХХХХД, ХЛС^ |У \.рХА1.Х СС *Х . 
Уый базонгæйæ, пъырыстыф фæхъæлдзæгдæр, уæдæ лæбурæг не 
сты, табу хуыцауæн! 
— Зæгъ ын, цом æмæ стуртæ банымайæм. Де ’рра лæппуйы та, 
зæгъ, демæ ма кæн, æндæра йæ мæнæ ныккæнды ныппардзынæн 
æмæ йæ æрцахуыр кæндзынæн хицаумæ хъусын! 
85 

Созыр пъырыстыфы æртхъирæнмæ ницы сдзырдта, æддæмæ рахызт, 
йæ фæдыл рацыдысты иннæтæ дæр, фæлæ та салдат сылгоймаджы 
Бабейы цурæй куы райваз-райваз кодта, уæд Созыр нал фæлæууыд: 
— Тæлмац, цы кодта ацы сылгоймаг, йæ хæдзармæ йæ цæуылнæ 
уадзут? 
— Уый Тъотъойты абырæг Хъуырманы хо у æмæ цалынмæ, йе 
’фсымæр кæм æмбæхст ис, уый схъæр кæна, уæдмæ йын уадзæн 
нæй, — бамбарын кодта тæлмац. 
— Зæгъ пъырыстыфæн, — фырмæстæй сау афæлдæхт Созыр æмæ 
йæ къухтæ йæ карды сæрыл æрæвæрдта, — зæгъ ын, махмæ сылгой- 
магмæ лæбурын худинаг у. Дыууæ худинаджы уымæн у, йæ цуры 
сылгоймаджы æфхæргæ чи фена æмæ йæ чи нæ фервæзын кæна. 
Ауадз, зæгъ, сылгоймаджы ме ’вджидæй. Уый нæй, уæд мæ удæга- 
сæй æз уый æфхæрын нал бауадздзынæн. Зæгъ ын! 
Созыры ныхæстæм фæсивæд батыгуыр сты æмæ иуварс хæстæв- 
вонг алæууыдысты. Пъырыстыф фæхъуыдыйыл: адонимæ хæцын иу 
сылы тыххæй ницы пайда у. Фæлтау мæхицæй хæрзгæнæг скæнон. 
Уымæй дæр та мæ хæсджын уыдзысты ацы абырджытæ. Зæгъгæ 
уæддæр ницы кæндзæн. 
— Хорз. Уадзын, зæгъ, æй де ’вджидæй. Фæлæ, зæгъ, зон: де 
’ууæнк куы фесафай, йæ абырæг æфсымæр ма исты фыдбылыз куы 
сараза, уæд, зæгъ, ды дæр йе ’мдзæхдоныл нымад æрцæудзынæ, — 
бацамыдта пъырыстыф йæ хинæйдзаг фæндон. 
— Зæгъ ын, тæлмац, æз, зæгъ, ме ’ууæнк, мæ намыс дæ ныхæстæй 
нæ барын æмæ, зæгъ, сылгоймаджы зынгæй судзын та мæ сæрмæ 
никуы ’рхæсдзынæн, дæуау. Хъуырман цы кæны, уый йæхи номæй 
кæны. Сылгоймаг цы кодта? Кæд, зæгъ, дæ Хъуырман исты хъыгда- 
ры, уæд ын йæхи æрцахс, йæ хо цы гæнæг у? Зæгъ ын, махмæ, зæгъ, 
барæг, бæхыл йæ бон куынæ фæцæуы, уæд саргъæй йæ маст нæ исы. 
Хъыг уыдысты Васильев-капитанæн «абырæджы» зондамонæн 
уайдзæфтæ, фæлæ йæхи раст кæныныл не схæцыд, дзырд ахицæн 
кæныныл батагъд кодта: 
— Мæнæн, зæгъ, паддзахы æгъдау цы амоны, уый кæнын æмæ 
йæ ныхмæ мачи лæууæд! Афтæ! Ныр та, зæгъ, ахст усы уадзын де 
’вджидæй æмæ, зæгъ, цæуæд, кæдæм æй фæнды, уырдæм. Æмæ тагъд- 
дæр! Нæ мæ ’вдæлы, фос нымаинаг сты. 
Созыр пъырыстыфмæ ницыуал сдзырдта, фæлæ чызгмæ фæзылд: 
— Чызг, дæуæн ам хæстæг ничи ис? 
— Мæнæ Санахъоты Джиуæрджитæ мæ мады ’фоымæртæ сты. 
Æз уыдонмæ ацæудзынæн. Стыр бузныг, ацы бирæгъты дзыхæй мæ 
кæй фервæзын кодтат. Кæд ма махæй дæр мыггаг уа, уæд уын ацы 
хорз никуы ферох кæндзыстæм. 
— Хорзы ферохæн ницы у, фæлæ фыдми рохгæнаг кæй сыстæм, 
уый фыддæр у. Цу, уæдæ, мæ хур, дæ хъæдгоммæ æркæсын кæ, 
86 

хъазы сойæ-иу æй байсæрд, ницы йын уыдзæн, ма тæрс. Æз ахæмтæ 
бирæ адзæбæх кодтон. Дæ мады ’фсымæртæн та-иу мæ номæй зæгъ, 
Къæбысты Созыр, зæгъ, загъта: худинаг уын уæд, Санахъотæ, уæ 
чызг-уазæджы æфхæрын кæй бауагътат, худинаг! — Созыр фæзылд 
æмæ фæстæмæ дæр нал фæкаст, фосы бынатмæ араст. 
Бабеитæ, цалынмæ Тъотъойты чызг Санахъоты хæдзæртты аууон 
нæ фæци, уæдмæ сæ бынатæй змæлгæ дæр нæ фæкодтой, стæй уыдон 
дæр Созыры фæдыл ацыдысты. 
¦ ¦¦ 
Пъырыстыф нымадта æмæ лыстæггай сгæрста стурты. Фæндыдис 
æй, исты хуызы ма сæ исты куы ’рдомид, фæлæ ницы ’фсон ардта 
æмæ мæсты кодта. Ногæй æмæ ногæй зылдис фосы ’хсæнты. Æрæ- 
джиау æй Созыр иу дыууæаздзыд æрдызт уæныджы цур æрурæдта 
æмæ загъта тæлмацæн: 
— Уый та, зæгъ, сæрмагондæй дæуæн, кусæрттаг. Ака, зæгъ, дын 
æй рарвыста æмæ, дам, загъта: Мацабелтæй лæджимæ, дам, нæм 
куыд никуыуал æрбацæуай, афтæ. 
Васильев уæныджы синтæ нардæй асгæрста æмæ йæ зæрдæ ба- 
рухс, фæлæ йын Мацабелты кой хъыг уыд. 
— Кусæрттагæй, зæгъ, бузныг, Мацабелты тыххæй та, паддзахы 
бархъомыс цы уа, уый уыдзæн. 
— Æмæ, зæгъ, паддзах дæр йæ адæмæй хъулон уарзт хъуамæ 
макæй кæна, фыд йæ лæппутæй куыд никæй уæлдай кæны, афтæ. 
Цы йын фесты махæй уæлдай Мацабелтæ, цы хорз сæ зоны? — бы- 
цæу кæнын та райдыдта Созыр, фæлæ пъырыстыфы быцæу нæ фæн- 
дыд æмæ ныхас иннæрдæм аздæхта. 
— Паддзахы дæр, зæгъ, уæ хорз фæнды. Мæнæ, зæгъ, уын сау- 
джын дæр æрбарвыста æмæ уæм скъола дæр хъуамæ байгом кæнæм. 
Ялгъузидзе-уæздан, зæгъ, ам ис æмæ уый дæр уемæ акæнут. Скъо- 
ламæ чи цæудзæн, уыдон хъуамæ фена. Цы пайда у ахуыры рухс, 
уый бамбарын кæна, сауджыны уын базонгæ кæна... 
Æгъуызаты Иуанейы коймæ Созыры зæрдæ фæрухс. Фæуагъта 
йæ быцæу æмæ райгæйæ афарста: 
— Кæм ис, кæ, Иуане, ам ис? Дзауы? 
— Ныртæккæ, зæгъ, зындзæн. Дзауы сауджынмæ æхсæвиуат код- 
той æмæ ныр хъуамæ зыной. 
Ахицæн кодтой фос исыны хъуыддаг æмæ Созыр æнхъæлмæ каст 
Иуанемæ. Бабеитæ дæр цымыдисæй скъорд сты пъырыстыфы быиаты 
раз æмæ Иуанейы æрбацыдмæ æнхъæлмæ кастысты. Созыр рагæй 
зонгæ уыд йемæ, бирæ изæрты фæныхæстæ кодтой, фæлæ йæ фæси- 
вæдæй чи гæзæмæ хъуыды кодта, чи та йæ æппындæр никуы федта. 
Иуане цыдис дыууæ сауджыны астæу. Рæхснæг лæг, тæнæг арæзт. 
87 

Цыбырных уæлдзарм худ йæ къухы хаста æмæ йын уддзæф змæлын 
кодта йæ тæнæг уырынгтæ-уырынгтæ сæры хил. Цыбырæлвыд, урс- 
хæццæ, мыдгъуыз зачъетæ аив фидыдтой мæллæг, фæлурс цæсгомыл. 
Фæтæн ныхы бын æрфгуыты астæу арф дзыхъхъ, уыгардау, зындис 
æмраст тæнбазыр фындзы сæрмæ. Сау, фæлладгъуыз цæстытæ чысыл 
æнтъыснæг зындысты, фæлæ цæрдæг, райгæ каст кодтой. 
Иуане комкоммæ бацыд Созырмæ æмæ кæрæдзийыл атыхстысты. 
Стæй «дæ бон хорз» загъта пъырыстыфæн æмæ лæппуты къухтæ 
райста. Мæллæг, фæлурс æнгуылдзтæ фидар кæй æлхъывтой къух, 
уый лæппутæн сæ зæрдæмæ фæцыдис. 
— Ну, что же, капитан, нам, пожалуй, пора двинуться, если вы 
не против. 
— Пожалуйте, вот и спутников вам нашел, с великой охотой со- 
гласны вас проводить в свое же гнездо, — йæ ныхасы кæрон аныхъуырд- 
та Васильев; фæлæ ахстоны кой нæ фæцыдис Иуанейы зæрдæмæ. 
Хицæуттæ «гнездо разбойников» дзурын уарзтой. Иуане уый хорз 
зыдта æмæ йын хъыг уыдис, фæлæ быхста. 
— Гнездо! И не простое, капитан, орлиное! Даст бог, проникнет 
туда свет мирского учения, свет слова божьего, и тогда на просторы 
государства Российского из этого гнезда будут вылетать орлы, славные 
отменной храбростью и неизменной преданностыо государю своему! 
Пъырыстыф фæкъæмдзæстыг, Иуане йын йæ сусæг фидис кæй 
бамбæрста, уымæй, æмæ фæдсафæн дзырдмæ фæцис: 
— Æз дæр сын уый зæгъын: нæ кадджын паддзах уæ хорзмæ 
бæллы. Ныр та уæм аргъуан æмæ скъола бакæндзыстæм. 
— Уæдæ цæуæм, лæппутæ? — Иуане хъуыды дæр нал æркодта 
капитаны. 
— Цæуæм, Иуане, фæззыгон бон цыбыр у æмæ нæ лæуд ницы 
пайда у. Пъырыстыфимæ, куыд кæсын, афтæмæй дæ ныхас фæуд у. 
— Цæуæм, — цыбыр ныхас загъта йе ’мбæлттæн Æгъуызаты Иуане. 
Санахъоты лæппутæ сын сæ бæхтæ æрбаластой æмæ сæм чысыл дæрд- 
дзæф æнхъæлмæ кастысты. 
— Æфсымæртæ, ныр Иуане мах уазæг баци æмæ бæхты дæр мах 
бар бакæнут, — бараст сæм Бабе, идæттæ райста æмæ Иуанейы йе 
’мбæлттимæ сæ бæхтыл сбадын кодтой. 
Барджыты къорд, Иуане æмæ Созыр сæ разæй, фæхæрд кодта 
Хъорсеумæ фæндагыл. 
Бахутыбын æрлæууыдысты хордзаутæ. Сæ уæргътæ æристой, 
бæхтæн се ’хтæнгтæ суæгъд кодтой, сæ къæбæлтæ сын сæ дзыхтæй 
рафтыдтой, сахсæнтæ сыл сæвæрдтой æмæ сæ хизынмæ ауагътой. 
Кæстæртæ уайтагъд арт скодтой, хистæртæ та уæргъты цур нымæт- 
88 

тыл æрхуыссыдысты æмæ сæ фæллад уагътой. Стæй æхсæвæр бахорд- 
той æмæ арты фарс батыгуыр сты. 
Фæсивæдæн сæ фылдæр фыццаг хатт уыд ахæм хылы æмæ ныр, 
тас куы фæфæстæ, уæд хъæлдзæгæй мысыдысты тохы лыстæг ха- 
бæрттæ. Чи йæ цæф æвдыста, чи йе ’мбалæй æппæлыд, чи та худ- 
гæйæ саст, фыццаг куыд фæтарсти æмæ, уæтæры фыстау, йæхи йе 
’мбæлтты астæумæ куыд ласта, ууыл. 
Æрæджиау сыл хуыссæг фæтых æмæ мынæг арты фарсмæ афы- 
нæйтæ сты сæ нымæттыл. Уазал фæззыгон æхсæв ныссабыр. Дард 
хуыздзыд мæй ссыд æмæ фæлурс рухс тыдта хæхты бæрзæндтыл. 
Ардæм, комы арфмæ нæ хæццæ кодта йæ рухс æмæ фаллаг фахсы 
хъæд талынджы джихæй, тызмæгæй лæууыд. Æрмæст доны иугъæ- 
дон хъæлæба æмæ бæхты ’хуыррыттæй бæрæг уыд, цард сусæгæй йæ 
фарн кæй хæссы æхсæвы æдзæм тар æмæ æгуыппæг сабыры дæр. 
Ныффынæй сты хордзаутæ. Æрмæст ма Ака, Бега æмæ Солтан 
къæссаты ’нцой бадæгау кæнынц æмæ сæ сабыр ныхас цæуы. 
— Мах уыдыстæм, уый зæрдаивæй хатдзæн Сæрджын, фæлæ ком- 
коммæ сбæлвырд кæнын йæ бон ницы бауыдзæн. Кæд нæ гыццыл 
чызг схъæр кæна... Сæ къухты кæд нæ бафтид... 
— Мæн уый маст ис, æмæ Къулойæн исты куы кæна йе ’фсымæры 
тугмæ... 
— Цы куырм мыл бафтыд, нæ зонын. Мæ зæрдæ йæ зыдта уай- 
тагъд. Фистæг нæ уый йеддæмæ ничи уыд. Уазæг лæппуйæн дæр 
уадзæн нæ уыд. Уый сæ къухты куы бафтыдаид, уæд хъуыддæгтæ 
сæрысуанг махыл стыхстаиккой. Фæлæ мæ куыд айрох, мæ цæст æм 
дардтон æмæ,—хъынцъым кæны Солтан, цыма иууылдæр уый аххос 
уыдысты фыдбылызтæ. 
— Ды та дæхи цы азымы дарыс, лæппу, — дзуры Ака. — Тохы куы 
бацæуай, уæд дзы истытæ вæййы. Ды куынæ уыдаис, уæд бынтон ныдз- 
дзæгъæлтæ уыдаиккой... Дæ бынаты хуыздæр чи цы бакодтаид?.. Ничи. 
— Хи азымы дарынæй ницыуал ис, Солтан, — ныфсытæ йын æвæры 
Бега,—кæд исчи азыймаг у, уæд æз дæн, фæлæ уымæй дæр цы ис?.. 
Ныр сæйраджы исты ’рымысын хъæуы, куыд æй рауадзын чындæуа. 
— Йæ мардæрцыд дæр уый у, — йæхимидæг тыхсы Ака. — Куыд?.. 
Пъырыстыфмæ ныццæуин хъæстмæ? Уый дæр ницы сараздзæн, 
Сæрджынимæ иу хæдоны бырд сты... 
— Уæддæр афтæ хуыздæр уыдзæн. Хъæстгæнæг мах куыд уæм. 
Æфхæрды бынат цыма мах стæм, афтæ... Уæд туркæгты хабарæй 
дæр махмæ кæд ницы схъис æрхауид. 
— Уацайрæгтæн сæ цæстытæ баст сты? Сæ дзыхтæ? 
— Сæ цæстытæ — баст, сæ дзыхты — къæрмæджытæ. Уыдон кæрæ- 
дзи нæ фендзысты, ма тæрс. 
— Нæхимæ дæр сæ хицæнтæй дарын хъæудзæн. Агъа ам ис, уый 
куыд ничи базона. 
89 

Фæсабыр сты. Солтан уацайрæгты абæрæг кодта æмæ та сæ цуры 
æрбадт. 
— Æмæ уæдæ куыд, Акко? — бафарста та Бега. 
— Цæуын бахъæудзæн райсом Уасилевмæ. Хъаст ныффыссын 
кæндзынæн сауджынæн, æндæр дзы ницы гæнæн ис. Зæгъдзынæн 
ын: нæ лæджы нын рауадзут æмæ уын уæ лæджы ауадздзыстæм. 
— О , хуыздæр гæнæн дзы ницы ис, — æнæбары сразы Бега дæр. 
— Цæй, ныххуыссæм. Æз райсом раджы ныццæудзынæн. Сымах 
адæмы сæ хæдзæрттыл сæмбæлын кæнут, стæй хъуыддаг йæхæдæг 
йæхи амондзæн. 
Ныссабыр хордзауты артдзæст бынтондæр. Стæм хатт ма фехъуысы 
бæхы хуыррытт æмæ лæппутæй искæй хъæр: сæ мидвыны дæр ныр- 
ма сæ тохы хабæрттæ нæ рох кæнынц. 
Сæумæцъæхæй Ака ныххæццæ пъырыстыфмæ æмæ йын тæлмацы 
фæрцы радзырдта йæ хъаст. Пъырыстыф хъавыд Акайæ мæсты ны- 
хæсты фæрцы фервæзын, фæлæ йын нæ рауад. Йæхи фæпыхс кодта: 
— Нал фæразын æз дæр, командæгæнæг дæр, паддзах дæр, уæ 
хъæстытæй! Кæрæдзи марут, æргæвдут, хæрут! Хъæддæгтæ! Давынц 
фос, тыхæй исынц, скъæфынц адæмы æмæ сæ уæй кæнынц! Кæд 
бамбардзыстут адæмы хъæр! Иу иннæмæн хъалон нæ фиды, иннæ 
йын тыхæй йæхион исы, æз та сæ хъуамæ раст кæнон. Нæ! Тыхæй, 
тыхæй! Æрмæст тыхы фæрцы дзурын хъæуы абырæгимæ! Афтæ у! 
Лæгуарзон ницы давы, уый сауджынты хъуыддаг у. Æз салдат дæн! 
Хъаст æрбахæссæд фыстæй æмæ ахъуытты уæд, цы сбадтис ам, 
зæронд арсы хуызæн! 
Ака фестад, бацыд Дзауы сауджынмæ æмæ йын хъаст ныффыс- 
сын кодта, кæд дзы ницы ’нхъæл уыд гæххæтты гæбазæй, уæддæр. 
Тæлмацы раз æй æрæвæрдта: 
— Мæнæ мæ хъаст æмæ йæм дзæбæх æркæсут, науæд мæхæдæг, 
куыд зонын, афтæ кæндзынæн мæ хъуыддаг, — фездæхт, дуар рас- 
сыдта æмæ пъырыстыфы цæстмæ, лæппуйау, стахти саргъмæ. 
Æрцæфтæ кодта бæх æмæ, рыгкалгæ, раскъæрдта, фæдисы уайæгау. 
Нæма айрох пъырыстыфæй Акайы хъаст æмæ йæ кæнгæ маст, 
афтæ дуарыл æрбалæууыд Мацабел Бардзим æмæ нырдиаг кодта: 
— Убили, Вано, зарезали! Убили Датикъо! Нет моего брата больше! 
Бардзим куыдта сывæллонау. Ставд цæссыгтæ бырыдысты æнæ- 
даст рустыл, æгъуыссæгæй сырх цæстытæ доны зылдысты. Тæнæг, 
фæлурс былтæ къæдз-мæдзытæ кодтой. Æрбадт^стъолы цур æмæ æрди- 
аггæнгæ йæ сæр æрæппæрста йæ цæнгтыл. Йæ уæнты фестъæлф- 
фестъæлфмæ йын пъырыстыф батæригъæд кодта, фæлæ дзурын ницы 
фæрæзта. Кæй амардтой, чи амардта, уымæн ницы хатыд. Давид 
Мацабел йæ сиахс куы у, уæд æй чи хъуамæ амардтаид? 
90 

Бардзим йæ кæуынæй куы банцад, йæ цæстытæ къухмæрзæнæй 
куы ныссæрфта, уæд æй Васильев, тæфæрфæсгæнæгау, бафарста: 
— Уæддæр цы ’рцыдис, сабыргай-ма радзур хъуыддаг? 
— Знон мын Аунеуы цур Датикъойы чидæр амардта. Дыууæ тур- 
кагæн мæ цагъартæй ауæй кодтон. Хъуамæ сæ Хацурæй ахизын код- 
таид. Абон райсом ын йæ мард æрбаластой. Цагъартæ æмæ туркæг- 
тæй иу цыдæр фесты. Сæ хæдзары сæ агуырдтон, нæ сæ ссардтон. 
Уырдæм не ’рбаздæхтысты, уæд æй базыдтаин, æууæнчы лæгтæ мын 
ис се ’хсæн. Иннæ туркаг дæр — мард. Йæ сæр ын кардæй йæ 
рæбьщыл акъуырдтой, æмбарыс, Вано? Фысау æй, аргæвстой, фы- 
сау! — ныккуыдта та Бардзим. 
Ныр бахъардта Васильевмæ дæр Бардзимы маст. Фæндыдис æй, 
иу цæссыг уæддæр куы ’рхауид йæ цæстытæй, фæлæ йæм кæуын нæ 
цыд æмæ джихæй лæууыд. Æрæджиау дзы сирвæзт: 
— Бедная моя дочка! В двадцать своих лет остаться вдовой!.. 
Бедная Лизенька! — уайтагъд фæхъуыды кодта, мард Датикъо кæй 
фæци æмæ уымæн дæр тæригъæд кæй хъæуы, — бедный ты, Давид, 
хороший мой зятек. В такие-то годы сложить голову. 
Ногæй та ныхъхъус сты æмæ та Васильев афæлвæрдта æнкъард 
æдзæмæй фервæзын: 
— Чи уыдаид, дæумæ гæсгæ, марæг, кæмæй райсæм нæ маст? 
— Бæрæг нæй. Уыцы ирон абырджытæ уыдаиккой æмæ знон 
базары уыдысты иууылдæр. 
— Сæ иутæ та мæм фос æрыскъæрдтой, паддзахы хъалон. 
— Æндæр чи уыдаид, нæ зонын. — Чифæнды уæд, уыдон зонд 
дзы æнæмæнг уыд, кæд сæхæдæг нæ уыдысты, уæддæр, æмæ сæ 
ныццæгъдын хъæуы, арты сæ сфизонæг хъæуы! 
— Уыдон та дæуæй хъаст кæнынц — нæ лæджы, дам, нын тыхæй 
аскъæфта. 
— Уый мæ къухы ис æмæ йæ æз сфизонæг кæндзынæн, багъæцæнт!.. 
— Уымæй ме сиахс нал райгас уыдзæн, Бардзим, — æнкъардгъуы- 
зæй бакодта Васильев, — фæлтау æй баив, дæ цагъары дын рауадзой. 
— Цыфæнды йын кæнæнт, уый ме ’ххуырст уыд, мæ цагъар нæу. 
Сæ абырæджы сын нæ ауадздзынæн: кæнæ маргæ, кæнæ уæй туркмæ, 
куыд æй бардузой, йæ цæстытæ йын уæхстæй куыд скъахой! — ных- 
хæкъуырцц та кодта Бардзим. 
— Иу лæг ницы у, Бардзим. Æз командагæнæгæй ныр æртыккаг 
хатт курын æфсад, цæмæй сæ иууылдæр ныццæгъдон, басудзон, бас- 
тигъон!.. Гъе, уый уыдзæн хорз мастисæн, Бардзим, иугай уыдон 
кæд фæуыдзысты мард æмæ уæй. 
— Æмæ цы зæгъы, инæлар? — фæцæрдæгдæр Бардзим. 
— Ныр, дам, байрæджы, зымæг æрæввахс, фæлæ, дам, фидæн 
сæрдмæ кæд сæ фыдбылызтæй не сцух кæной сабыр адæмы, уæд, 
дам, сæ ’фхæрын бахъæудзæн æфсады тыхæй. 
91 

— Хъæуы, хъæуы! Рагæй сæ хъæуы цæгъдын, цал æмæ дын цал 
хатты загътон. 
— Ныр мæ къухы сты! Де ’фсымæры мард дæр сыл сæвæрдзынæн 
æмæ уæд æфсад тæккæ сæрд ам æрбалæудзысты! 
Васильев цины ’ууæрст акодта йæ къухтæ кæрæдзийыл, фæлæ 
Бардзим циныл нæ уыд. Æрсабыр, фæлæ æрхæндæгæй каст йæ размæ, 
чъизи пъолмæ. 
Созыр тынг бацин кодта йæ уазджытыл. «Иуане æнæхъæн Иры- 
стонæн дæр цыты уазæг у!» — дзырдта адæмæн, æмæ сæ хæдзары 
фынг нæ афтид кодта. Комбæсты лæгдæртæ йæм цыдысты, куывды 
цæуæгау, ныхас кодтой Æгъуызаты Иуанеимæ, æмæ йын чи йæ цар- 
ды хъæстытæ кодта, чи йæ фарста, фидæны цард куыд уыдзæн, 
уымæй, чи — не ’мирон адæм ма кæм ис, зæгъгæ. Бирæ ныхæстæ 
сæм æрцыд фынгыл, бирæ куывдтытæ, фæлæ Созыр стыр фынг æрæ- 
вæрынмæ хъавыд, йæ хистæр Ака куы ’рбаздæха, уæд. 
Бега, сауджынтæ Сыгъдты сты, уый куы базыдта, уæд уацайрæг- 
ты Лæнкаумæ акодта æмæ сæ уым хицæн холлагдæтты бамбæхста. 
Адæм сæ хæдзæрттæм фæцыдысты, фæлæ се ’ппæты зæрдæ дæр 
æхсайдта Къулоймæ æмæ, Ака цы дзырд схæсдзæн пъырыстыфæй, 
уый базонынмæ та æмбырд райдыдтой изæрырдæм Сыгъдтæм. 
Ака раджы схæццæ сæхимæ, фæлæ адæмæн зæрдæ цæмæй ба- 
вæрдтаид, ахæм ныхасæй йæм ницы разынд. Фæцин кодта уый дæр 
Иуанейыл, фæфарста йæ, стæй Созыримæ фæиппæрд кодта йæхи 
æмæ тæрхон райдыдта куывды тыххæй. 
— Фыстæй иу-æртæ аргæвдæм. Арахъхъ нæм разындзæн, фæлæ 
ма бæгæныйæн исты амал куы уаид, æмæ кæцæй? — дзургæ-дзурын 
хъуыды кодта Ака. 
— Бæгæныйæн рæстæг нæй, æндæра дзы задыссад ис, бæргæ. 
Бега ныхасгæнгæ баййæфта йæ мады ’фсымæрты æмæ сæ афарста: 
— Цæуыл тыхстхуыз стут? Æвзæр хабар исты, мыййаг? 
— Æвзæрæй уæлдай ницы ис нырма. Къулойы хъуыддагæй ницы 
рауад. Хъаст, дам, ныууадз, мын загъта нæ гæды пъырыстыф æмæ 
сауджынæн ныффыссын кодтон. Хъастмæ чи фæразæй уайы тыххæй, 
æндæра дзы цæугæ ницы ракæндзæн, уый мæ фондз къухау зонын, — 
дзуапп радта Ака. — Цæй, уымæн дæр исты амал кæндзыстæм, фæлæ 
ныр та, мæнæ нæ уазæджы цæмæй барæвдауæм, ууыл хъуыды кæнын. 
— Æмæ ууыл цы тыхсут? Кады уазæгæн бæх фæлæвар чындæуы 
æмæ йын мæ сираг байраг ратдзынæн Уый зыгъарæй бирæ хуыздæр 
у, мæ цæст æй уаргъы ифтындзын дæр никуы бауарзта. Нымæт, 
цухъхъа, худ, басылыхъхъ, рон æмæ хъама — уыдон дæр самал 
кæндзыстæм. Ууыл уæгъды тыхсут, Акко. 
92 

— Уыдоныл мах дæр нæ тыхсæм, дæ рын бахæрон, мæ хæрæ- 
фырт, — йæ уæхск ын æрхоста Созыр, — дæ мады ’рвадæлтæ дæр 
уыйбæрц фæлахс нæма сты, фæлæ аизæр куывд саразыны фæнд кæ- 
нæм æмæ бæгæны нæй. 
— Бæгæны? — фæхъуыдыйыл Бега. — Уый зындæр у, фæлæ 
маргъы ’хсыр, мыййаг, куы нæу. Афæлвардзынæн. Чи зоны, самал 
кæнон. Намæ уый нæй, уæд æнæ бæгæны дæр хуыцау хорз цард 
æмæ хорз куывд куы раттаид. 
— Хорз куывд мæ быгъдуан фод, Коцон, фæлæ бæгæныйы кой 
бакæн. Æниу кæм райаринаг дæ? 
— Уый дын нæ хъæр кæнын, нæ! Зæронд цуанонæн йæ сырд- 
джын ком ничи амоны. 
— Хъазгæ ма кæн мæ зæрондæй, лæппу, дæу дæр уымæ хъæуы. 
Æцæг искуы зоныс æви? 
— Зонын... Нæхи Хъараман йæ фаззон лæппутæй иуæн хуыцау- 
боны ус хæссы æмæ фырбуцæн бæгæны бахсыста. Мæн къухылхæ- 
цæгæй кæнынц æмæ мын иу тъæпæнæджы дзаг бæгæны кæд рауæл- 
дай кæниккой. Иуанейы коймæ нæ фæлæудзæн сæ зæрдæ. 
— Хæрæджы къæлæу, æмæ мын æй нырмæ куыд никуы загътай, 
мæ зачъе дзы уæддæр схуылыдз кодтаин, — уайдзæфгæнæгау æм 
бадзырдта Ака. 
— Зачъейыл ныллæудзынæ, уый куы зыдтаин, уæд бæргæ. 
Ака йæ рихиты бын бахудт æмæ барджыны загъд кодта: 
— Цæугæ, арсы хъыбыл, дæ хъуыддаг кæн. Æнæ тъæпæнæг дæ 
хæдзары къæсæрæй бакæсгæ куыд нæ фенон. 
— Фæндаггаг уал мын исты куы адарис мæ дзыхыл, — йæ къæбут 
аныхта Бега. — Иууыл, «хæрæфырт барджын у», куы фæкæнут, уæд 
мæм иу сыкъа нæ цæуы? 
— Созыр, акæн-ма йæ æцæг æмæ йын истæмæй аминас кæн. 
Иууыл рахау-бахау кæны, æххормаг бирæгъау, æмæ йæ хъуырмæ та 
хаугæ ницы кæны. 
Созыр æмæ Бега хæдзармæ бахызтысты. Ака аракæс-бакæс кодта 
æмæ лæппуты ’хсæн Бабейы ауыдта сыхæгты кæрты. 
— Лæппу, æруай-ма, хъæуыс мæ! 
Бабе уайтагъд фæхицæн йе ’мбæлттæй æмæ йæ фыдмæ бацыд: 
— Цы кæныс, Акко? Фæкæсын хъæуы исты? 
Ака исдуг ницы сдзырдта, йæ лæппуйы уæнгты фидыцмæ кæсы- 
ныл фæци, йæ зæрдæ дзы рæвдыдта. Тъотъойты чызджы сæрыл куыд 
рахæцыд, уый йын куы радзырдта Созыр, уæд йæхи фæтызмæг кодта. 
— Фыдбылыз дæхи къахæй ма агур, лæппу! Фæлæ йæ зæрдæйæн 
æхсызгон уыд, йæхимидæг дзы фæбузныг: «Лæджы ми бакодта! Æз 
уым куы фæуыдаин, уæд æз дæр афтæ бакодтаин!» Ныр ын лæгæй- 
лæгмæ йæ сусæг хъуыды куы зæгъид, уый йæ фæнды æмæ цы хуызы? 
— Не ’рдызт фыр дæм нæ пъырыстыфы хуызæн нæ кæсы? 
93 

Бабе æнхъæл нæ уыд æмæ фæджих: уый цы фарст у, уый тых- 
хæй йæм дзырдта? 
— Цæуылнæ. Нард, иууыл фысты разæй цæуы æмæ кæй ныццæ- 
воны каст кæны. Фæлæ фырытæ хылмæ куы ’рцæуынц, уæд йæхи 
иуварс аласы, цыма сæ уынгæ дæр нæ кæны. 
— Æмæ уæд гуымыдза далыс æмæ урсных рæуæд та салдат æмæ 
тæлмацгæнæг фестæнт, нæ? 
Бабе ныр фембæрста, ныхас чердæм цæуы, уый. 
— Æмæ сæ уæд цæгъдын хъæуы, фæлæ Тъотъойты чызг та чи 
уыдзæн? 
— Цæгъдын алы хатт хорз нæу, фæлæ сын ацы хатт æнæргæвдгæ 
нæй. Æрмæст дамбацайæ нæ, фарсылдарæн кардæй. 
— Акко, — цыдæр зæрдæбынæй сдзырдта Бабе æмæ йæ фæндыд, 
сывæллонау йе ^фцæджы куы ’руадзид йæ къух æмæ йæ афтæмæй 
куы бафæрсид. Йæ фæндонæй фæкъæмдзæстыг æмæ йæ сæр æруагъ- 
та, — æцæг фæрæдыдтæн, мыййаг?.. 
— Рæдыд? Чи дын загъта? — бабуц йæхимидæг Ака. — Афтæ 
куынæ бакодтаис, уæд мæн дæр худинаг кодтай æмæ дæхи дæр. Дæ 
цахъхъæнæй сæ æз ууыл дæр нæ ныууагътаин. Æцæг, ныр рæстæг 
раивта. Фæлæ лæг хъуамæ лæг уа цыфæнды рæстæджы дæр. Цæй, 
цу, дæ рын бахæрон, кусæрттæгтæ адзæбæх кæн де ’мбæлттимæ æмæ 
сæ уæларт бавæрут. Аизæр куывд кæнæм æмæ афоныл куыд æрбадæм. 
Бабе цинзæрдæйæ азгъордта. Ака æфсинтæм бараст, зæгъа сын, цы 
хъæуы куывдæн цæттæ кæнын. Æфсинты куы бафæдзæхста, уæд Мир- 
ман æмæ Къакъойы хонæг арвыста комбæсты хистæртæм æмæ нымад- 
дæр лæгтæм, стæй та уæд æнцойзæрдæйæ йæ уазджыты размæ бацыд. 
Куывд дзæвгар ахаста. Ныхас кодтой, сæ куывдтыты сæ зæр- 
дæйы сагъæстæ дзырдтой, фæлæ сæ тыппыртæ нæма суагътой. 
Иуане йæ нæ хатыд, фæлæ цалынмæ сауджынтæ фынгтыл бадты- 
сты, уæдмæ адæммæ афтæ каст, цыма сæм исчи сусæгæй хъусы, æмæ 
сæ зæрдæбын ныхас не ’ргом кодтой. 
Сауджынтæ дæр сæ пæлæзты бадтысты фынджы сæр Иуанейы 
алыварс, дыууæ сынты холыйыл куыд багуыбыр уой, уыйау, æмæ 
æнцад хордтой. Иронау гæзæмæ зыдта сæ иу, иннæ æппындæр не 
’мбæрста, æмæ уыдон дæр тыхстысты. 
Сæхи куы бафсæстой хæрд æмæ нозтæй, — уæлдай адджындæ- 
рæн нуæзтой бæгæны æмæ дзы кæрæдзи хъусы æппæлыдысты, — 
уæд ма чысыл абадтысты уæздандзинады охыл, стæй, æрæнцайæм, 
зæгъгæ, сæхи ракуырдтой хистæртæй æмæ сæ хуыссæнуатмæ аив- 
гъуыдтой. Къæсæры цур ма сын фæйнæ дзæбидыры бæгæны æмæ 
фæйнæ сыкъайы арахъхъ куы адардтой, уæд та уæлдай бузныг фес- 
94 

ты æмæ сæ иуы зарын дæр æрфæндыд, фæлæ йæ пæлæзæй фефсæр- 
мы æмæ йæхиуыл ныххæцыд. 
Сауджынты ацыдæй куывды адæм бæрæг фæхъæлдзæгдæр сты, 
зæрдæбын ныхас æмæ кæрæдзимæ хатын райдыдтой, фæлæ нуазынмæ 
йæ хъус ничиуал дардта, фæндыд сæ сæ уазæгмæ байхъусын. Нуæзт 
кæдæм ирвæзы, фæлæ уазæг сом аивгъуыйдзæн æмæ ма искуы æрбафт- 
дзæн, цы бæрæг ис. 
Хистæр, Къæбысты Дзотæ, æмбæрста адæмы равг æмæ схуыфы- 
ди, арахъхъы сыкъа æмæ дзæбидыр райста. Бадты адæм фæхъус 
сты, æмæ Дзотæ ракуывта: 
— Мæ хорз комбæстæ! Абон нын стыр цины бон æмæ стыр зонд- 
зонæн бон у. Иуане нæм, хуыцауы уазæгау, фондз азы иу хатт æрбаф- 
ты, науæд та дæс азы дæр, æмæ йæм нæ цæстытæ ныуурс вæййынц. 
Ацы хæхты цъассы цæрæм æмæ йыл цы мыд ныччындæуыд, нæ 
зонын... Кæм цы тыхгæнæг æмæ абырæг ис, уыдон æм сæхи æппа- 
рынц, фæлæ йæм зонд æмæ рухсы лæг, искуы арвы дуар гомæй куы 
фенай, уыйау стæм хатт фендзынæ æрæфтгæ. 
Иуане нын ахæм зонд æмæ рухсы лæг у. Уымæй дæр не ’мтуг, не 
’мыстæг, нæ цин æмæ нын нæ хъыг дæр йæ зæрдæмæ исы æмæ дзы 
хуыцауæй бузныгау стæм. Нæ сæр дзы бæрзонд хæссæм æмæ нын йæ 
цæрæнбон бирæ уæд! 
Фæсивæд «Аммен» ныхъхъæр кодтой æмæ та куы фæсабыр сты, 
уæд Дзотæ дзæбидыр рахиз къухмæ райста: 
— Амæй та нын йæ байзæддаг, фехъуыстон, дыууæ фырты æмæ 
йын иу цъæх чызг ис, æмæ уыдон бирæ фæцæрæнт сæ мадимæ. Сæ 
фыды хуызæн ныфсы лæгтæ рацæуæнт. Мæ цыбыр зондæй афтæ 
хатын æмæ, ныры хуызæн ирон дзыллæйы зонды æмæ рухсы лæг 
никуы бахъуыд. Афтæмæй та нын, нæ сæр кæуыл бакъул кæнæм, 
уый нæй... Гъе, æмæ, мæ хур, Иуане, дæ фæсивæд дæр дæу цы 
бафæзмой, сæ фыды фарн кæронмæ цы ахæццæ кæной, уый амонд 
сын хуыцау зæгъæд æмæ дын сæ цæрæнбон бирæ уæд! 
Дзотæ хъуамæ базарыдаид, ’фæлæ Ака йæ дæллаг фарс бадти 
æмæ уымæ фæдардта йæ дзæбидыр. Ака иу цъусдуг йæ сыкъамæ 
фæкасти, цыма йæ, цы зæгъа, уымæй фарста, стæй ракуывта: 
— Иуане нын цы лæг у, уый Дзотæ хорз загъта: зонд æмæ рухсы 
лæг. Мæнмæ та ноджыдæр афтæ кæсы, æмæ нæ мæгуыр дзыллæйы 
ныртæккæ Уастырджыйы хуызæн лæг хъæуы, æмæ нын нæй... Бæргæ, 
карды ком æмæ топпы дзыхæй аразгæ ма куы уаид нæ цард, фæлæ 
уыдонæй нæхи хизын нал у нæ бон æмæ нæ зонд æмæ рухсы сæр 
уымæн афтæ зæрдиагæй бахъуыд. Хуыцауы раз дæр æмæ паддзахы 
раз дæр æнæсдзырд стæм æмæ нæ царды фыццаг зын уый у. Йæ 
цæрæнбон бирæ, Иуане нын сæрхъызой фæци æмæ архайы, нæ зы- 
нæй нæ куы сцух кæнид, уый йæ фæнды. Цы йын бантыса, æз уымæн 
кувын. Ныр дæр уый тыххæй раппæрста йæхи йæ бинонты цурæй 
95 

дард балцы æмæ, нæ хæхтæн цы рухсы цырагъ хъары, уый цы нал 
ахуысса, дымгæ боны артау цы сцырен уа, нæ кæмтты æрфытæ нын 
цы барухс кæна, уый амонд хуыцау зæгъæд æмæ нын Иуанейæн та 
йæ цæрæнбон бирæ уæд! 
— Кæстæртæ! — радзырдта Дзотæ. — Мах, уæ хистæртæ, нæ ны- 
хас загътам. Кæд ма сымах исты æрымысын фæнды, уæд, табуафси, 
зæгъут, науæд мæнæн заргæйæ у. 
Фæсивæд ахъус-хъус кодтой æмæ стæй уæд Бега сыстади: 
— Чи зоны, дзурын не ’мбæлы махæн, фæлæ зондамонæг не стæм, 
зондагур стæм æмæ нын хатырæй фод. Иуанейы, сымах, хистæртæ, 
хорз зонут. Сымах амондджын стут, уæ лæппуйы рæстæджы уе ’хсæн 
Иуанейы хуызæн лæг разынд. Фæлæ мах цы кодтам? Мах дæр адæм 
куы стæм, куыстæн æмæ фыдбылызæн йæ уæз нæ бæрзæйтæм куы 
’рхауд, уæд мах та нæ хъаст кæмæ фæхæссæм? Паддзахы хицæутты 
размæ нæ хъæстытæ кæй къухфыстæй бахæссæм, ахæм дæр куынæ 
арæм, уæд цы кæнæм? Цæрæнбонтæм нын Иуане уыдзæн? 
Фарн дæм бадзурæд, Иуане, фæлæ хорз бакæнис, дæ фæндагыл 
ма иу-цалдæр лæппуйы куы бафтауис. Æмæ дард æмгъуыдмæ нæ, 
фæлæ рæхджы куы ’рцæуид уыцы хъуыддаг. 
Стыр зыны стæм, Иуане, цы дын æй æмбæхсæм. Тæккæ знон 
дæр та нын нæ фæсивæды хуыздæртæй иуы тыхæй аскъæфтой æмæ 
йæ цы фæкæндзысты, кæм Туркмæ та йæ ныууæй кæндзысты, хуы- 
цау йæ зонæг.... Æмæ нын нæ хабæрттæ паддзахы размæ чи бахæс- 
са, иу ахæм нæй. Кард дзурын нæ зоны, æндæра мæ уд рауæлдай 
кæнин æмæ паддзахы размæ фæндаг айгæрдин мæхицæн. Хорз, бан- 
тысид мын, балæууыдтæн паддзахы раз, цы йын хъуамæ зæгъон? 
Æгомыгау ын къухæй амондзынæн? Æви йæм, хуыцаумæ кувæгау, 
дардæй дзыназон? Æмæ мын сæ иу дæр мæ хъæр куы не хъусы æмæ 
иннæ дæр?.. Сараз нын ацы хъуыддаг, Иуане, æнæ сæрылхæцæг нæ 
ма ныууадз ацы тыхы дуджы. Уыныс нæ, армыдзаг адæм, тыхæй ницы 
нæ бон у æмæ нын дæ зондæй срæвдз кæн нæ фидæн, цæмæй уынгæ- 
джы бонты тыхы армæй æвæстаг ма фæуæм æнæхъæн дзыллæйæ. 
Ноджыдæр нын дæ цæрæнбон бирæ уæд æмæ, дæ зæрдæйы 
фæндтæ мах фæндиаг цы сæххæст уой, уый хуыцау зæгъæд! 
Дзотæ, зæронды ризгæ хъæлæсæй, ныллæг-ныллæг систа зарæг: 
«Уо-о, ой, нæ Иры хорз хъæбулы цæрæпбоп бирæ фæкæн, 
Уастырджы, гъей! 
Иу бон дæм кувгæ куы кæнæм, цæргæ-цæрæнбонты нын фарсхæцæг 
фæу, Уастырджы!» 
Зарæг дзыхæй-дзыхмæ айстой æмæ хæдзар мыртæй байдзаг, зæр- 
дæтæ — цины уылæнæй. 
— Æз кувын нæ зонын, — райдыдта Иуане æмæ фæлæууыд. «Скъо- 
ладзау куынæ дæн, уæд цæуыл тыхсын?» — бауайдзæф кодта йæхи- 
96 

цæн. — Кувын нæ зонын, куы зæгъын, фæлæ мæ дзурын зæрдиагæй 
фæнды. Сымах уæ фæндиæгтæ фæдзырдтат, уæ хъæстытæ фæкодтат 
æмæ мæн дæр фæнды, уе ’фсымæрау уын æз дæр куы фæкæнин мæ 
зæрдæбыны ныхæстæ, мæ иунæджы хъæстытæ... 
Æз дæр иунæгæй фæхаттæн æндæр адæмты ’хсæн. Хъаст сæ ницы 
кæнын, барæвдыдтой мæ, сæ зонды рухс мын равдыстой мæ цæсты- 
тæн — сахуыр мæ кодтой. Фæлæ уырысмæ иу æмбисонд афтæ кæ- 
нынц: «Уазæгуаты цæрын хорз у, фæлæ хуыцау ма зæгъæд, æмæ 
лæгæн йæхи хæдзар ма уа». 
Æз мæхи хæдзар не ссардтон. Уый у ме стырдæр зын, мæ са- 
гъæссаг маст. Кæйдæр зæххыл мæ цæрæнбонтæ батыдтон. Фæллой 
не скодтон, цы базыдтон, уымæй дæр мæ хæдзармæ, мæ фыдыуæзæг- 
мæ ницы ’рхастон... 
Æвæццæгæн, афтæ у: лæппу йæ идон æддæмæ ивазаг у. Фæлæ 
йыл цард куы ’ртæфсы, уæд та йæ фыдызæхх йæхимæ ласын рай- 
дайы. Иæ бон ма куы бавæййы, уæд æрыздæхы, фæлæ зæронд цар- 
даразæг нæу, даринаг у. Æз дæр, цалынмæ бынтон не сдаринаг дæн, 
уæдмæ ма загътон: мæ райгуырæн хæдзар, мæ раттæг дзыллæйæн иу 
исты хæрзиуæг уæддæр саразон... 
Бафæлвæрдтон ирон чиныг саразын, ирон чиныгæн бындур æрæ- 
вæрын, цæмæй нæ мадæлон æвзагыл чиныг фыссын æмæ фæрсын 
базонæм. Нæ царды хабæрттæ, нæ зынтæ æмæ дзы нæ цинтæ фыс- 
сæм, нæ зонд æмæ нæ зæрдæйы тых нæ фæстагæттæн уадзæм чины- 
джы æвæрдæй... Бын кæмæн нæ баззайа, уый хъæздыг нæ кæны,— 
мæнгæй нæ дзырдтой нæ фыдæлтæ. Æмæ нырæй фæстæмæ хъуамæ 
чиныг суа нæ бынтæн æвæрæн. Уый у ме стырдæр фæндиаг. 
Бега, ды кæй загътай, уый раст у, бæргæ. Фæлæ дзы мæ бон дæр 
цас у? Паддзах æмæ æлдарæй фервæзыны хос æз дæр нæ зонын. Чи 
зоны, ахæм хос нæдæр ис. Незаманæй фæстæмæ цы чингуытæ баз- 
зад, уыдон мидæг кæмдæриддæр паддзæхтæ æмæ æлдæртты кой ис. 
Чи зоны, уыдысты æмæ уыдзысты. Кæд, мыййаг, уый хуыцауы ра- 
фæлдисгæ фæтк у æмæ дзы фæивгъуыц нæй? Нæ зонын, мæ бон нæу 
уый райхалын, хуыцауы сусæгдзинадау у. 
Фæлæ уе ’фхæрд мæнæн дæр карды цæфау кæй у, уый дæ уыр- 
нæд. Нæ дзыллæ кæддæр стыр æмæ тыхджын кæй уыдысты, уый 
зонын чингуытæй. Æмæ йын ныр йæ фæдонты исчи абырджытæ куы 
фæхоны, — йæ зæрдыл та æрбалæууыд Васильевы ныхас, — уæд уый 
мæнæн стыр зæрдæрис у. 
Цæмæн, нæмæн афтæ уæндынц? Ныр дæр ирон лæг хъаруйæ 
куы никæмæй дæлдæр у, æфсадимæ иуæй куы хæцы, къæдзæхтæй 
дæр царды амал куы дуцы йæ къухы уырзтæй, уæд ыл цæмæн бы- 
лысчъилæй бахудынц искæй хæмхудтæ?.. Нæ, мах дзыллæ дæлдæй- 
раг никуы уыд æмæ искуы уа, уый дæр мæ нæ уырны. Æрцæудзæн 
ахæм рæстæг, æмæ та Иры хæхтæй, цæргæстау, ратæхдзысты зонды 
7 Нафи 
97 

æмæ хъаруйы лæгтæ æмæ та кад скæндзысты сæхицæн Ирæй 
Уырысмæ, Гуырдзыйæ Бердзенмæ æмæ Мысыры бæстæм! 
Иу хорз у, æмæ не ’мдин уырысимæ баиу стæм. Æз Ерекъле- 
мёпемæ* бирæ хæттыты фæхъуыстон æмæ-иу уый дзырдта: Кавказы 
адæмтæн ис æрмæстдæр иу фæндаг — Уырысы паддзахы дæлбазыр 
балæууын. Науæд сæ османты талынг дуне аныхъуырдзæн æмæ, чы- 
сыл цъингуыртау, кæфхъуындары дзыхы аирвæздзысты. Уый фæн- 
дæй баиу Гуырдзы Уырысимæ. Махыл дæр уыцы амонд æркодта 
æмæ йыл фидар хæцын хъæуы. 
Зын у ныртæккæ. Æцæгæлон бæстæм æцæгæлон бæстæй фыццаг 
фаты бырынкъ, карды ком æмæ топпы нæмыг æрбахæццæ вæййы. 
Фæлæ сæ фæстæ æрцæуыннц уыцы бæстæй адæмы зонд, сæ намыс, 
сæ царды амал. Æрцæудзæн махмæ дæр Уырысæй салдат, пъырыс- 
тыф æмæ инæлæртты фæдыл — базаргæнæг, царды фæрæзтæ, æппæт 
дзыллæйæн иумæйаг æгъдау, чиныг æмæ ахуыры рухс. 
Мæ зæрдæ уыцы ныфсæй æнцой у, Ака, æмæ нæ фидæны фæл- 
тæрæн, махæн цас зын у, уыйас æнцондæр уыдзæн йæ цард. Ныфс 
мæ ис, хæрам фесæфдзæн æмæ йæ хæлар раивдзæн. Бамбардзысты 
адæмтæ кæрæдзийы æвзаг, кæрæдзийы зын æмæ æххуысгæнæг суы- 
дзысты кæрæдзийæн, æфхæрæг нæ фæлæ... 
Æз уыцы ныфсæй цæрын æмæ мæ фидар уырны, уыдзæн афтæ. 
Уырны мæ уый дæр, æмæ уыцы хæлар дзыллæты нымады фæстаг нæ 
уыдзæн мæ ныййарæг, мæ уарзон дзыллæ Ир дæр. 
Цæмæй уыцы стыр ныфс æцæгдæр сæххæст уа, уый тыххæй нуазын! 
Уæ цæрæнбонтæ бирæ уе ’ппæтæн дæр, мæ сидзæр зæрдæ мын 
чи барæвдыдта! Мæ царды бирæ уыд фыдæбæттæ дæр, зæрдæрайы 
бонтæ дæр, фæлæ дзы æххæст амонды бон ацы дыууæ боны уыдыс- 
ты. Æндæр дзы нæ уыдис, налдæр уыдзæн, æвæццæгæн, фæлæ иу 
лæгæн уый дæр фаг у. 
Сымах мын радтат уыцы амонд мæ зæрдæйæн æмæ амондджын 
æмæ зæрдæрухсæй фæцæрут тъымы-тъымамæ! 
Хъæндил ныйилæлæй кодта цъæхснаг хъæлæсæй, цыма булæ- 
мæргъыл хъæды астæу тар æхсæв ивайын райдыдта: 
«Уæй, айс æй, аназ æй, ахуыпп æй кæн, 
Лйс æй, аназ æй!» 
Фæрныджы мигæнæн равдæлон кæн, 
Айс æй, аназ æй!» 
Зард, къæрццæмдзæгъд стыхджын сты. Зæрдиаг куывдтытæ æмæ 
зæрдæбын зарджытæ, æхсæвыгон райхæлгæ дидинджытау, фæпæртт- 
фæпæртт кодтой; цин, бæгæныйау, цыдис зæрдæтæм æмæ сæ æхцон 
рæвдыд кодта. 
Суанг боны сцъæхмæ нæ райхæлд бадт. 
* М ё п е (гуырдз.) — паддзах. 
98 

¦ ¦¦ 
Уазджыты Ака æмæ Созыр ахизын кодтой Хъемултайы онг, стæй 
семæ Хъорсеумæ арвыстой Бабейы, сæхæдæг фæстæмæ раздæхтысты. 
Уазджытæ ацыдысты, фæлæ фысымтæй нæ рох кодта сæ судзгæ 
маст. Къулой — уацары Мацабелмæ! Ака Дзауы сауджыны Бардзиммæ 
баминæвар кодта: ратт нын нæ лæджы æмæ дын дæ фæсдзæуины 
ауадздзыстæм, фæлæ Бардзим æрбарвыста æрмæст æртхъирæнтæ. 
Сымах, дам, ме ’фсымæры тугæй сыгъдæг не стут æмæ, дам, уыл 
кæм хæст кæнон, уым уæ мæ маст исдзынæн — зонут æй! 
Уæд тæрхон райдыдтой: цы бакæнæм уацайрæгтæн? 
— Гуырдзиаджы ауадзын хъæуы, мæнмæ гæсгæ, — загъта Созыр, — 
хуымæтæджы æххуырст лæг у. Мацабелы æндæр мæт нæй, фæнды 
йæ физонæг скæн, цы сафы... 
— Мæнмæ дæр афтæ хуыздæр кæсы, Акко. Ауадзæм æй. Чи зоны 
нын Къулойы фервæзынæн дæр феххуыс уа, — уыдис Бегайы фæндон. 
— Æрбакæнут-ма йæ, лæппутæ, кæддæра цы зæгъа, — сæрæй 
ацамыдта Ака. 
Гуырдзиаджы æрбакодтой. Йæ къухтæ æмæ йæ цæстытæ — баст, 
фæлæ йæ дзыхæй къæрмæг æфтыд. 
— Бичъо, — гуырдзиагау дзурын райдыдта Ака, — ды кæцон дæ, 
кæмæй, æмæ Бардзиммæ цы аразыс? 
— Æз къахеттаг дæн, Мамаладзе Гиго, уырдыгæй ралидзгæ. Хи- 
зани... Палауанди-батъонийы зæххыл цæрæм, нæ хæдзарвæндаг: мæ 
мад, мæ фыд, ме ’фсымæртæ. Æххуырсты дæн Мацабел батъонимæ. 
— Фæлдыст фæу дæ батъонитæн, — сæлгъыста иронау Ака, стæй 
та фæгуырдзиагау кодта. — Æмæ дын батъони искæй куы марын 
кæна, уæддæр æм хъуамæ хъусай, хæрæджы фырт? 
— Батæригъæд кæн, фæрæдыдтæн. Сардыдта нæ, срасыг нæ код- 
та, æмæ расыг лæг æрра у, цы ма фембары. 
— Искæй стигъын æмæ марын ма хорз куы фембарут! 
— Хатыр, фæрæдыдтæн, никуыуал бакæндзынæн!.. 
— Æз хатыр кæнон æмæ мын дæ батъони та мæ сывæллæты уæй 
кæна? 
— Уый бирæгъ у, уый цы фæзмыс. Ды лæг дæ æмæ лæджы ми 
бакæн. 
— Æз лæг дæн? Æмæ лæджы уæй фæкæнынц? 
— Ныххатыр кæн! Батъонийы маст мæнæй ма ис! Хуыцау дын нæй? 
— Хорз, хатыр дын кæнын, æрмæст иу хорзы ды дæр хъуамæ 
бацæуай махæн. 
— Цы мæ бон уа, — æппæтдæр бакæндзынæн. 
— Нæ сайыс? 
— Куы фæсайон, уæд-иу мæ куыдзы мард акæнут! 
— Уый дын æнæмæнг бакæндзынæн, уымæй дæ ныфс уæд! 
99 

— Цы мын зæгъат, йæ аразæг — æз, æрмæст мæ ауадзут æмæ 
мын марын макæй кæнут. Марын мæ бон нæу. 
— Марын дæ никæй хъæуы. Фæлæ цæмæй, батъони цы лæппуйы 
æрцахста, уый удæгас баззайа, уый^тыххæй йæ рауадзын бахъæу- 
дзæн. Ныккæнд кæм ис, уый зоныс? Йæ рауадзын дæ бон бауыдзæн? 
— Бауыдзæн. Хъахъхъæнæг ме ’мбал у. Иу лæппуйы мын мемæ 
рарвитут æмæ йæ сбæтдзынæн. Лæппуйы та уадзгæ ракæндзыстæм. 
Уый мæ бон бауыдзæн. 
— Акко, æмæ, чи зоны, уым дæр нал ис? — бадзырдта Бега. — 
Бардзим тарстаид ныббырсынæй æмæ йæ, чи зоны, æндæр искæй 
ныккæндмæ акодта, кæнæ йæ афонмæ ауæй кодта, уæд та? 
— Базонын хъæудзæн уый дæр, — сразы Ака æмæ та гуырдзи- 
агмæ фездæхт. — Бичъо, уадзын дæ, æрмæст дын демæ дыууæ лæп- 
пуйы ’рвитын æмæ сын бæстон куыд базонай ахсты хабар. Кæд уым 
ис, уæд сын баххуыс кæн, æмæ раирвæза. Кæд æй искуыдæм акод- 
той, уæд, цы фæци, уый сын базон æмæ радзур. 
— Ауадзут мæ, уыййеддæмæ мæхиуыл нæ бацауæрддзынæн. 
— Мæнæ сайынвæнд скодтай, уæд æй зон, дæ мæлæт дæ уæлхъус 
лæууы. 
— Бамбæрстон... Бузныг!.. Хорздзинад хорзæй бафиддзынæн... 
Сомы кæнын мæ мад, мæ фыдæй. 
— Бега, Бабеимæ йæ акæнут ныртæккæ бæхтыл. Ныр изæр у. Бонмæ 
бирæ нал уыдзæн, афтæ ныххæццæ уыдзыстут. Хорз афон у. Кæд уым 
уа, уæд æй раскъæфут. Фынæй адæмæй фæдис дæр ничи рауайдзæн уæ 
фæстæ. Кæд нæ уа, уæд дæр раздæхдзыстут. Цæут, фæстиат нал хъæуы. 
Акæнут æй. Куы ’рталынг уа, уæд-иу ын йæ цæстыты баст райхалут. 
— Иннæмæн та цы ми кæныс? — афарста ма Бега, Бабеитæ бæхтыл 
сæргьтæ æвæрынмæ куы ацыдысты æмæ гуырдзиаджы куы акодтой, уæд. 
— Уымæн йæ тæрхон цæттæ у: куыдзæппарæн был! Уæйгæнæг 
æмæ æрра куыдзæн Иры дзыллæмæ иунæг тæрхон уыд: куыдзæппа- 
рæн къæдзæх! Æз мæ фыдæлты ’гъдау нæ халын! Фæнд мæм уыд, — 
чысыл фæхъуыдыйы фæстæ ма бафтыдта йæ ныхасмæ Ака, — зæ- 
гъын, ныууæй йæ кæнон фæсхохмæ, уыдон æй Кæсæджы балæууын 
кæниккой, фæлæ уым куыдзы мыггаг искæуылты ирвæзæн ссардзæн. 
Мæгуыр лæг дын куы нæу. Йæхи балхæндзæн æмæ та ногæй базар 
кæндзæн мæгуыр адæмæй. Нæ, уый мæ къухæй хъуамæ мæрдтыл 
бафта! Радзурæд уым Мæхæмæт пахуымпарæн, махмæ уæйгæнæг 
æрра куыдзы æмгад кæй у. Тæккæ райсом æй куыдзæппарæн къæ- 
дзæхæй фесхойдзынæн. Мæхæдæг... Кæстæрты къухтæ ма йыл цы 
чъизи кæкок. Уый цæттæ у, фæлæ ды дæ фæндатьтл дзæбæх ахъуы- 
ды кæн. Ма дæ фæсайæд, къæппæгмæ дæ ма бакæнæд... Бæхтæй-иу 
ма рахизæд уæ иу... Мыййаг, исты, уæд — дамбацатæй æмæ фæс- 
тæмæ уайгæ. Фæдисы ныхмæ быцæу æдылы ми у. 
Ака сыстад æлхынцъæрфыгæй æмæ ацыд. Бега дæр фестад, цæ- 
уын афон у, æмæ тагъд-тагъд рауад бæхбæттæн цæджындзмæ. 
100 

¦ ¦¦ 
Талынг ма уыд, афтæ Бега, Бабе æмæ уацайраг гуырдзиаг ных- 
хæццæ сты Чъехмæ. Уый сæ фæсвæдты бакодта ныккæнды дуармæ. 
Бадзырдтой: хъахъхъæнæджы гуырдзиаг дзурыныл фæкæндзæн æмæ 
йæ Бегаитæ ацахсдзысты, байсдзысты дæгъæл, рауадздзысты Къу- 
лойы æмæ хъахъхъæнæджы бастæй ныууадздзысты. Иууылдæр æвы- 
дæй баззайдзысты, Къулой та ирвæзгæ фæкæндзæн. 
Ныккæнды къулмæ куы бахъуызыдысты, уæд сæ хъустыл ауад 
хъахъхъæнæджы хуыррытт. «Уый та ноджы хуыздæр, — бацин код- 
та Бега йæхимидæг, — бæттын дæр æй нал хъæуы». Уайтагъд дуар- 
мæ февнæлдта, æмæ — гом, æнæгуыдыр. Мардау фæци, базыдта йæ, 
Къулой ам нал ис: кæнæ йæ амардта, кæнæ та йæ ауæй кодта. 
— Райхъал кæн де ’мбалы æмæ йыл кæд æууæндыс, уæд æй ба- 
фæрс: цы фæцис ахст ирон? — мæрдон хъæлæсæй бадзырдта Мама- 
ладзейы хъусы Бега. 
Хъахъхъæнæг исдугмæ не ’мбæрста, цы базонын фæнды ацы 
æхсæвдзуты, фæлæ йе ’мбалы куы базыдта, уæд бацин кодта. Бега- 
итæ чи сты, уый куы базыдта, уæд фæтарст æмæ фестынмæ хъавыд, 
фæлæ йын Бега дамбаца йæ цæстмæ ныддардта: 
— Су! Дзур, цы фæци лæппу — æмæ æнцад хуысс. Тæрсгæ ма 
кæн, мах не ’мбалы агу^æм. 
— Æмæ ма цафон? Йæ дыккаг бон изæрæй дыууæ осмалойы се 
’мбæлтты агурæг æрбацыдысты æмæ сын батъони загъта: мæнæ уæ 
туджджынтæй иу, уæй уын æй кæнын æмæ йын цыфæнды кæнут. 
Осмалотæ се ’мбæлтты мард куы базыдтой, уæд фæтарстысты, нал 
ныллæууыдысты, фæлæ сæ туджджыны балхæдтой дывæр аргъæй 
æмæ сæ батъони йæхæдæг ахизын кодта суанг Агарамæ. Райсомæй 
æрбаздæхт йе ’фсымæры ныгæнынмæ. 
Ницыуал бафарста Бега. Йæ дамбаца йæ фæсрон фæсагъта æмæ 
фездæхт йæ бæхмæ. Бабе æнхъæл уыд, ныртæккæ Къулойы фендзæн 
æмæ йыл бацин кæндзæн, фæлæ Бегайы иунæгæй, сæргуыбырæй 
куы ауыдта, уæд бамбæрста: фыдбылыз æрцыд, Къулой нал ис! Ни- 
цыуал сдзырдта Бегамæ. Уый дæр йæхи саргъмæ баппæрста æмæ 
бæхмæ февзыста. Хъæугæронмæ сындæггай рацыдысты, стæй Бега 
йæ бæхы фæрстæ æрцæфтæ кодта ехсæй æмæ бæх йæхи фехста размæ. 
Уайы бæх, фæлæ Бега нал æвзары фæндаг: йæ цæстытыл мигъ 
сбадт æви талынг у?.. 
¦ ¦¦ 
Бегаитæ куы ’рхызтысты кæрты æмæ Къулой семæ куынæ уыд, 
уæд Ака æрмæст иунæг фарст акодта: 
— Цы фæцис лæппу? 
— Ауæй йæ кодта, — азымджынау загъта Бега æмæ иннæрдæм 
азылд, йæхи бæхы æхтæнгтæ уæгъд кæныныл фæкодта. 
101 

Ака ма чысыл алæууыд, зæхмæ кæсгæйæ, стæй уæззаугай бацыд 
хæдзармæ æмæ уайтагъд фездæхт, йе ’хсаргард йе ’фцæджы æфтыд, 
афтæмæй. Бацыд холлагдонмæ æмæ бæндæнæй йæ фæдыл ракодта 
туркаджы, йæ къухтæ размæ бастæй. 
Цæуы Ака, ласы йæ фæдыл туркаг агъайы, нывонд стурау. Цæуынц 
чысыл фæстæдæр Бега æмæ Бабе дæр йæ фæдыл. Сыбыртт ничи кæны, 
æрмæст туркаг фæкæлы æмæ та йæ Ака бæндæнæй куы айвазы, уæд 
йæ фындзæй схъыс-хъыс кæны, йæ дзых къæрмæгæй æхгæд у. 
Бахæццæ сты куыдзæппарæн къæдзæхмæ. Ака агъайы дзыхæй 
къæрмæг раппæрста, къухы бастæй уæлдай синаг алыг кодта æмæ йæ 
стæй былыл слæууын кодта чъылдымырдæм, хауæн куыд нæ уыдтаид. 
Йæ цæстыты баст ын райхæлдта æмæ йæм гуырдзиагау сдзырдта: 
— Адæмæй рагæй базар кæныс, агъа? 
Ака дзургæ ныллæг хъæлæсæй кодта, фæлæ йæ цæсгом афтæ тар 
æмæ тызмæг уыд, æмæ агъайы уд къæхтæй ауад. Сæныкк бирæгъмæ 
куыд кæса, уыйау каст кæддæры буцхаст агъа Акайы цæсгоммæ æмæ 
ризгæ хъæлæсæй тагъд-тагъд дзуапп лæвæрдта: 
— Ссæдз азы, батъони... 
— Æз батъони нæ дæн, хæррæг! — фæбогъ кодта Ака. — Батъони 
куыдзы ном у, æз адæймаг дæн! 
— Ссæдз азы, адæймаг, ссæдз! — дыккаг хатт загъта йæ дзуапп агъа. 
— Афæдз цал лæджы æлхæдтай æмæ уæй кодтай? 
— Ссæдзæй къаддæр никуы балхæдтон, адæймаг... 
— Уæдæ дæу ссæдз хатты ссæдз марды хъæуы, уый зоныс? 
— Зонын, адæймаг, фæлæ ныххатыр кæн, сывæллæттæ мын ис: 
Ахмед, Зулейха. 
— Су, куыдзы гуыбынæй чи рантыст! Сывæллоны кой ма кæн, 
уæй сæ кодтай! 
Туркаг бынтон мæрдвæлурс аци, базыдта, ацы тызмæг лæгæй 
хатыр нæ рантысдзæн. 
— Ахмед, Зулейха. Кæуын зонынц? 
— Зонынц, адæймаг, зонынц æмæ кæудзысты, бахатыр кæн, — 
цыдæр ныфсы цъыртт та февзæрд агъайы зæрдæйы. 
— Ды, хæррæг, дæхæдæг искуы цæсты сыг æрæппæрстай? 
— Бирæ, бирæ, адæймаг, æз тæригъæдгæнаг дæн. Ныххатыр кæн. 
— Кæй уæй кодтай, кæй æлхæдтай, уыдон кæугæ никуы федтай? 
— Федтон, адæймаг, фæлæ мæ аххос нæ уыд. Мæнæн уæй код- 
той, æз уæй кодтон... æз базаргæнæг дæн... 
— Ды уæййаг дæ, куыдз! Адæймаджы хуыцау базарæн не сфæл- 
дыста:.. 
— Хуыцау нæ, адæм сæхæдæг ’рымысыдысты... 
— Куыйтæ! Адæм нæ!.. 
— О, о, адæймаг, куыйтæ ’рымысыдысты... 
— Ахмед, Зулейхайы исчи куы балхæнид, стæй куы ауæй кæнид, 
уæд уымæн ды цы стæрхон кæнис? 
102 

— Ахмед, Зулейха? Мæ сывæллæтты?.. Æз агъа дæн, махмæ ны- 
мадæй — батъони... Уый куыд?.. 
— Куыд? Уый дын æз фенын кæндзынæн. Агъа нал дæ, удæгасæй 
мард! Мауал мæм кæс, фæстæмæ азил!.. 
— Агъа фæзылд æмæ сæрсæфæн был куы ауыдта, уæд ныцъцъæ- 
хахст кодта æмæ фæстæмæ ралæууыд, стæй цæхгæр фæзылд Акамæ: 
— Хаты... — йæ дзырд йæ хъуыры фæбадт. Ака лæууыд йæ разы 
æлвæст кардимæ. 
— Иннæрдæм дæ хæмхудтæ! Адæймаг уыныны бар дын нал ис! 
Туркаг тыххæй-фыдæй фæзылд æмæ йæ уыцы уысм Ака фесхуы- 
ста карды бырынкъæй. Был афтидæй аззад. Комы хъæлæсы ма азæ- 
лыд æвирхъау тасы хъыллист. 
Ака йæ кард кæрддзæмы нытътъыста, стæй йæ æнæдзургæйæ бап- 
пæрста Бабемæ, йæхæдæг фæзылд æмæ уæнтæхъилæй, зæронд лæ- 
гау, сындæггай араст комы дзыхмæ хъæды астæу къахвæндагыл. 
ЦИН ДЕМÆ МАСТ 
— Чындзхæсджытæ æрбацæуынц, чындзхæсджытæ æрбацæуьшц! — 
сывæллæтты разæй хъæргæнгæ згъоры Хъази Хъараманты хæдзармæ. — 
Ой, уæрæйдæ, ой! Æрбацæуынц!.. 
Хъараманты хæдзары сæм аенхъæлмæ кастысты хъæуы фæсивæд — 
лæппутæ, чызджытæ, сывæллæттæ. Ныр «æрбацæуынц!» куы фехъуыс- 
той, уæд схъомпал сты. Аразинаг дзы ницы ис, æппæтдæр рагæй 
цæттæ у, æмæ уыйадыл ноджы хæццæ кæнынц, иу ранæй иннæ ранмæ 
цæуынц. 
Уалынмæ топпы хъæр фæцыд. Уый сиахс Басыл фехста: ног 
адæймаг бафтыд хъæубæстыл, зæгъгæ, æмæ йæ алчидæр фехъусæд! 
Чызджытæ сиахсы дзыппытæ къахынмæ азгъордтой æзфæраздæро- 
нæй. Афтæ у æгъдау, сиахсы дзыппыты хъуамæ исты уа—цъындатæ, 
æрмкъухтæ, сæрбæттæнтæ, адджинæгтæ... Чи йæм фæраздæр уа, 
уыдоныл сæ байуары. 
Æрбахæццæ сты чындзхæсджытæ. Кæрты раз сæ бæхтæй æрхыз- 
тысты. Чындз-æмбæлттæ — фондз лæппуйы, сæ хойы алыварс лæу- 
уынц. Солтан — сæ разæй. Къухылхæцæг Бега йæ хойы къухыл 
ныххæцыд, хæдзармæ йæ фæкæны, фæлæ йæ размæ рацыд Басылы 
мад Тыджион, ацæргæ, хæрзхуыз ус. Йæ сæрыл сау кæлмæрзæн 
сæрбæттæны уæлæ — уæгъдæппæрст. 
— Нæ лæппу, дæ нывонд фон, цы хъæбулы мын æркодтай, уый- 
ма мын равдис, — бакасти зæлдаг хызы бын йæ чындзы цæсгоммæ, 
йæ зæрдæ барухс æмæ хъæлдзæгæй сдзырдта. — Пуй, пуй, цæстæй 
дын хай ма уæд, фарны къах æрбайс мæ хæдзармæ, дæ нывонд 
103 

фон... А-ма, ацы мыдæй иу къæртт дæ дзыхы баппар, — дары чындзмæ 
хъæдын къусы æнæдыгъд мыды фæзгъæртæ. Чызг мыды чысыл къæртт 
систа, æмæ уæд Тыджион арфæтæм фæци. — Мыдау адджынæй фæцæ- 
рут дæ сæрыхицауимæ, дæ нывонд фон. Ацы нæмгуытау æфсирджын 
цы рацæуай, — йæ раздарæны дзыппæй хоры нæмгуытæ систа æмæ сæ 
чызджы сæрыл рауагъта. — Ныр мидæмæ ацу, дæ хойы бынатыхица- 
уæн* бафæдзæхс, дæ сæрыл хаст фон, — загъта къухылхæцæгæн. 
Къæсæры раз Бегамæ нуазæн авæрдтой, æмæ ракуывта хорз къа- 
хы ’рбайстæн, фарны хъуыддаг чи бакодта æмæ амондджын чи фæци, 
Уастырджи сæ уый æмбал фæкæнæд. Стæй ныццæлхъ кодта: «Уæй, 
фарн дам, фæцæуы фарны хæдзармæ, лæппутæ!». Фæсивæд æмхуы- 
зон ныхъхъырныдтой. Бега хъама фелвæста æмæ дзы дуары тарваз 
фæцæфтæ кодта, стæй дарддæр ацыд æмæ йæ хоимæ рæхысы алы- 
варс æрзылд, стæй чындзы бакодта бынатыхицауы размæ. Уым æй 
хистæртæ бафæдзæхстой бынаты зæдтæн æмæ йæ къуымы слæууын 
кодтой. Иуцасдæр алæууыд чындз бынатыхицауы бын, стæй йыл 
хъæуы чызджытæ амбырд сты æмæ йæ уындтытæ кæнынц. Хъæу- 
бæстæ хæдзары стыгуыр сты, чындзы фенын фæнды алкæй дæр, 
фæлæ чындзæмбæлттæ чызджытæй дарддæр никæй уадзынц æввахс. 
Тыджион хатыд, æнахуыр уавæры, адæмы цæстæнгасы раз чызг 
кæй тыхсдзæн, æмæ афтæ бакодта: 
— Чызджытæ, чындзы-ма йæ уатмæ акæнут, уæ нывонд фон, æмæ 
йыл уым цинтæ кæнут... Лæппутæ, сымах ацæут æмæ истæмæты 
фæкæсут... Чындзæмбæлттæ, сымах дæр уæ хойыл цы стыгуыр стут, 
мæ хуртæ, чызджыты бар æй фæуадзут йæ уаты æмæ уæхи аифхæр- 
сут уе ’мцахъхъæнтимæ... 
Солтаны дæр уый фæндыдис. Цæстæй ацагуырдта Уардисы, стæй 
Темлайы, æмæ сæ куы суыдта, уæд Темламæ радзырдта: 
— Темла, Хъæндил уæхимæ ис? 
Темла бацыдис йæ цурмæ. Райдзаст мидбылхудт цæсгомыл хъа- 
зыд, афтæмæй йæм бадзырдта: 
— Шао, дæ хо истыгар чызг у, æви нын уе ’взæры нæ разæй скодтат? 
— Чи цы равзары, уый йын схай кæнæм, сымахау чъынды не стæм. 
Темлайы зæрдæ бауынгæг, — йæ фæнд нæ рох кæны уæддæр! — 
фæлæ йæхи нæ басаста: 
— Хорзыл алчидæр чъынды вæййы, Шао... 
Солтан æмæ Темла дзургæ-дзурын фæиппæрд сты адæмæй, æмæ 
уæд Солтан ныллæгдæр хъæлæсæй загъта: 
— Æз сымахмæ цæуын æмæ ма-иу де ’мбалы дæр ракæн... Иу хатт 
ма йæ бафæрсон. 
* Бынатыхицау ис дуарæй бахизгæйæ хæдзары рахиз фарс къуымы, 
сæрмагонд агъуды. Уым æвæрд ис Цыкурайы фæрдыг зæлдæгтæ æмæ бæм- 
бæджы тыхтæй. (Авт. фштаинаг). 
104 

Темла Солтаны фæуагъта кæрдзынгæнджытæм бакæсьшы ’фсон æмæ 
Хъараманты дардыл хæдзары æрзылдис. Никæмæ ницы дзырдта, ницы 
йæ ’ндæвта, никæмæ сдзурын æй фæндыдис. Бынтондæр ацæуид, фæлæ 
Солтаны хæс... Уардисы бакæнын хъæ}’ы. Дзурæнт. Цы йын кæнон. 
Куырмау ницы уыны. Адæм чындзæхсæвтæ кæыннц. Мæ бон нал у ацы 
бинонтæм кæсын... Хъæндил кæнæ куысты вæййы, кæнæ йæ уадындз 
йæ дзыхæй нæ исы. Науæд бæхы хъис бæхы хъисыл хафы... Хъырым 
йæхи ныббутъи кæны æмæ дзы сыбыртт нæ хауы. Чындз йæ сывæллæт- 
тыл архайы. Æз цы кæнон? Уæлдай дæн мæ бинонты ’хсæн дæр, адæ- 
мы ’хсæн дæр. Никæй ницæмæн хъæуын... 
Æрвылизæр райдайы Хъæндил: «Мартъи-буртъи, бур цæукъа, 
цы та ныббутъи дæ?» Хъырым ницы фæдзуры, стæй сын быцæу 
ныхас ацайдагъ вæййы... Хъæндил — худæн ныхæстæм. Хъырым 
мæсты кæны æмæ фæтæргай вæййы. Кæрдзын дæр нал бахæры бирæ 
хæттыты, ныххуыссы æххормагæй. 
Кæдмæ фæразон уыдон хъыззы-хъыззы дæр... Дæлдæр фæуæд 
мæ райгуырæн бон... 
— Темла, къуырма бадæ? Уæдæй нырмæ дæ агургæ кæнын, — 
фехъуыста Темла Уардисы уайдзæфгæнæг хъæлæс. — Цом уæхимæ. 
Чызджытæ афтæ, Хъæндил, дам, нын ацæгъдæд æмæ, дам, акафæм. 
«Мæ хонын дæр æй нал бахъуыд», — ахъуыды кодта Темла. 
— Цом, Уардис, цом, — æнкъардгъуызæй бакодта Темла. — Хъуа- 
мæ хæдзары уа, кæд ракомид. 
— Цы кæныс, цы? Чындз дæ зæрдæмæ нæ фæцыдис? 
— Æмæ йæ никуы федтон? Дзæбæх чызг мæм кæсы. 
Чызджытæ ныхасыл фесты, æмæ Темла æрсабыр. Сæхимæ куы 
фæцæйхæццæ кодтой, уæд Темла йæхæдæг фæци уайдзæфтæм. 
— Уыцы лæппуйы ма бирæ мæстæй мардзынæ, чызгай? Дзæбæх 
лæппу куы у, уæд æй уæлгъæдæй дæ зæрды хус кæнын ис, цæрæн- 
бонты дæумæ хъуамæ æнхъæлмæ кæса? 
— Солтанæй зæгъыс? 
— Нæ, мæ фыды фыд Парсайæ. 
— Æмæ дæ фыды фыд Парса фидиссаг у æви? 
— Дзырд ма здах, фæлæ йын исты рæстмæ дзуапп зæгъ. 
— Ехх, Темла, иу иннæйы рисæн афтæ у, ай. Цы йын зæгъон? 
Хорз лæппу у, фæлæ... Мæнæн уæлдай нæу. Цы лæппуты зонын, 
иуы дæр дзы мæ зæрдæ хъулон никæй кæны. Мæ аххос у?.. Æвæц- 
цæгæн, мæ рæстæг, мæ амонд нæма ’рцыди. Стæй йын мæ фыд цы 
загъта, уый цыма нæ зоныс? «Æз адæмы сæрылхастытæн мæ чыз- 
джы нæ дæттын... Афæдзы бонмæ мын сидзæргæс абада? Нæ, нæ мæ 
фæнды!» Цы ма мын зæгъын кæныс? Мæ зæрдæ йыл куы судзид, 
уæд йæ фæдыл лидзгæ дæр акæнин... Æрвылбоны схуыстæй лæг 
арсы лæгæтмæ куыннæ фæлидзы... Диссаг у, куыд фæразын... Фæлæ 
цы кæнон? Мæ цæстæй йæ куы уынын, уæд — дзæбæх лæппу, зæр- 
105 

дæмæдзæугæ. Куы ацæуы, уæд мæ айрох вæййы, цалынмæ та йæ 
ногæй фенын. Æмæ цы кæнон? Зæрдейыл дæн ын зæгъон æмæ йæ 
фæсайон?.. Ахæм лæппу нæу, дзырдæй кæй фæсайай. Стæй цæмæн? 
Мæ фыды дзырд æнцон басæттæн нæу, уый дæр зоныс... 
— Уый дæр зонын, æмæ дæуæн зæрдæйы бæсты ихы къæртт ис. 
— Чи зоны... — æнкъардæй сразы Уардис. — Хур æм куы никуы- 
цæй фæкæсы, уæд афтæ вæййы... Дæуæн циу? Дæ уарзон æфсымæр- 
тимæ цæрыс. Рæвдауынц дæ, буц митæ дын кæнынц. Хъæндил ме 
’фсымæр куы уаид, чындзы æппындæр нæ фæцæуин. Йæ цуры ба- 
дин æмæ йæ зарджытæй мæ зæрдæ рæвдыд уаид... 
«Ай та мæнæй фыддæр куы у сабыр-сабыр»... — хъуыды кæны 
Темла, йæхæдæг та дзуры: 
— Бæргæ, зæрдæйы зарæгæй дарддæр куы ницы хъæуид. 
— Зæрдæвæндон цард та кæм ис, Темла, фæлæ иу истæмæй рухс 
куы уа дæ зæрдæ, уæд уый дæр царды хосæн фаг у. 
Бацыдысты кæртмæ æмæ уаты гом дуарæй хъисын фæндыры 
ныллæг хъыс-хъыс æмæ лæгты ныхас сæ хъустыл æруад. 
— Мæнæ бæхы хъис бæхы хъисыл хафын, уый дын мæ митæ, 
Солтанбег, афтæ у. Алы лæгæн дæр ис иу цыдæр амонд æмæ уымæй 
кæны йæ цард. 
— Уæдæ дæуæн æнцон цард у: хъис хъисыл ахаф æмæ фос — 
æфсæст... Уадындзы ныффу кæн æмæ дæ разы — цæлы фынг. 
— Нæ, мæ лымæн лæг, æз цæлы фынг æмæ æфсæст фосæй нæ 
зæгъын... Уыдон иууылдæр гуыбыны хъуыддæгтæ сты, армæй аразгæ.. 
Кусгæ, хæргæ, нуазгæ адæм æмхуызон кæнынц. Чи — фылдæр, чи 
къаддæр, фæлæ æмхуызон. Чи арæхсы, чи — нæ, фæлæ æмхуызон. 
Цард иууыл уымæй нæу. Æз амонд кæй хонын, уый алкæмæн йæхи 
хуызæн у... Никæимæ йын хæццæ кæны... Мæнæн мæнæ ацы 
уадындз, ацы фæндыр æмæ зарæн хъæлæс фесты мæ амонд æмæ 
уыдонæй у мæ цард... Айс мын сæ æмæ мын цард сæнад уыдзæн. 
Хæргæ ма кæндзынæн, кусгæ, нуазгæ, фæлæ цæргæ — нал. Афтæ у 
мæ амонд, Солтанбег. Хъаст дæр дзы ницы кæнын... 
Солтан хъуыста æмæ хъуыды кодта, уæдæ мæ амонд та цы уы- 
дзæн, стæй йæ хъуыды фергом кодта: 
— Æмæ уæд мæ амонд та цавæр у, Хъæндил, бацамон-ма мын æй? 
— Дæ амонд?.. Уый амонгæйæ нæу, лæг æй йæхæдæг цалынмæ 
бамбара, уæдмæ йын æй куы зæгъай, уæддæр æй нæ базондзæнис. 
Дæхæдæг æй æрцахсдзынæ искуы. 
Солтаны зæрдыл æрбалæууыд Уардис. «Бæргæ йæ зонын, фæлæ 
йæ куыд æрцахсон?..» 
— Æмæ ахсын куынæ кома, уæд та? 
— Æдылы зонд ницы ахсы æмæ уæд амонд агургæ дæр нæ кæны. 
— Уæдæ ме ’дылыйы аххос уа? — фæсагъæсыл Солтан. 
— Фысымтæн — салам! — йæхи фæхъæлдзæг кодта Темла æмæ 
бадзырдта къæсæргæронæй. 
106 

— Уазджытæ, мидæмæ! — йæ армытъæпæн сæм равдыста Хъæндил. 
— Куыд кæсын, афтæмæй та бæхы хъис бæхы хъисыл хафыс, ме 
’фсымæр... 
— Хафын, мæ саударæг хо, хафын... Чындзæхсæвмæ мæхи цæттæ 
кæнын. Кафын уæ нал фæнды æви? Ды та цы зæгъдзынæ, Уардо-джан? 
— Æз дæр раст гъеуый тыххæй æрвыст дæн. Лæппуйæ, чызгæй 
загътой: Хъæндил æд фæндыр, æд уадындз кæд ам уа, кæннæуæд 
мах дæр нæ хæдзæрттæм цæуæм. 
— Кæсыс, Солтанбег, уый дын мæ амонд. Цалынмæ дæ сæр ис- 
кæй хъæуа, уæдмæ дæхи æнамонд макуы схон. 
— Уæд мах бынтон æнамонд куы стæм, саубон мыл! — худынæм- 
хæццæ фæхъæр кодта Темла.—Кæй хъæуæм, хæрыны уæнгæлтæ! 
— Сымахæн уæ амæндтæ, сæ хъустæ тилгæ, уæ фæдыл зилынц, 
фæивгъуыйæн сын нæй. 
— Æгонгæй, раст зæгъыс, Темла. Æз дæр дын — æмбал: никæй 
хъæуын хуыцауы бын æз дæр, — Темлайы фарс рахæцыд Солтан дæр. 
— Æмæ уæд та фæлдыст фæут кæрæдзийæн æмæ мæм тæхуды 
кæнут: «Хъæндил — амондджын, Хъæндил — амондджын!» 
— Хъæндилæн цы йæ амонд у, цы йæхæдæг. Раппæлыд мын, 
мæлæты лæг! — сфæзмыдта Темла Хъæндилы цагъд. — Цъырцъыраг 
дæр ма йæ рихитæ кæрæдзийыл афтæ фæхафы. 
— Йæ рахæцæн дæр уый у, мæ хойыхай, уый!.. Уардис, ам уал 
мæм чысыл банхъæлмæ кæс. Æз мæ бæхы хъистæ мыды безæй асæр- 
фон, хуыздæр зардзысты. 
Темла дæр йæхи цыдæр митыл фæкодта æмæ сай-майты æддæмæ 
рацыд. Солтан æмæ Уардис иунæгæй аззадысты. Уардис стыхсти, 
æнхъæл дзы цы ныхас у Солтан, уый зæгъын кæй нæу йæ бон, 
уымæй, Солтан та, уыцы ныхас фехъусыны ныфс æй кæй нæй, уымæй. 
Исдугмæ фæхъус сты, фæлæ Солтан зыдта, рæстæг ын нæй, Хъæн- 
дил бирæ нæ бафæстиат уыдзæн, æмæ чъызгæйæ загъта: 
— Уардис, цæмæй дæ фæрсинаг дæн, уый зоныс?.. Айразмæ цы 
загътай, уымæй уæлдай дæм ницы хъуыды ’рцыд? 
— Нæ, дæ низтæ, Солтан, ма мæм хат. Хорзæй дарддæр дæм цы 
фау æрхастæуа, уымæн ницы зонын. Фауддзаг кæд исчи у, уæд мæ- 
хæдæг дæн, фæлæ дын цы зæрдæрухсы дзырд зæгъон? Мæ зæрдæ 
демæ куы дзурид, мæ фынты дæ куы уынин, уæд бæргæ... Чи зоны, 
мæнæй амондджындæр ничи уаид. Фæлæ ды цы домыс, уый нæй мæ 
зæрдæйы... Куыд дæ фæсайон? Æфсæрмы дæ кæнын, Солтан, фæлæ 
мæ ма бахæрам кæн. 
— Цæй хæрам. Æгайтма мын комкоммæ дзурыс. Цæрæнбонтæм 
цæйнæфæлтау мæ хæдзары дæ хъизæмармæ кæсон, фæлтау иу æна- 
монд у æмæ йыл хъæцдзынæн. Дæу та ма цæмæн æнамонд кæнон... 
Цæй, уæдæ, Уардис, хорз — дæ хай. Æз иунæгæй хæтдзынæн мæ 
цæрæнбонты æмæ мыййаг искуы дæ зæрдæ куы аива, уæд-иу мын æй 
107 

ма басусæг кæн... Æз ме ’мбæлттæм акæсон,—афсон кодта Солтан 
æмæ сæргуыбырæй феддæдуар. 
Уардисæн йæ цæссыгтæ йæ хъуырмæ схæццæ сты. «Цæй æна- 
монд фæдæн, цы мыл æрцыд?.. Мæнæй æндæр исчи, уæд йæхи, 
амонды фыццаг чи фæци, уый æмбал схонид. Æз та? Никуыцæй мæ 
тавы йæ хур æмæ цы кæнон?..» Тыххæй аныхъуырдта цæссыгты 
къуыбар æмæ цыма ницы ’рцыд, уый лæуд скодта рудзынджы раз, 
йæ дзыккуйы кæрон йе ’нгуылдзыл ратух-батух кæны. 
— Цы фæци, цы?..—æмхуызон афарстой Хъæндил æмæ Темла. — 
Æз ма, зæгъын, иу арахъхъ аназид, мæхи куы айстон. 
— Ме ’мбæлттæм, дам, акæсон, загъта, æмæ ацыд, — æнцад хъæ- 
лæсæй дзуры Уардис, фæлæ Темла бамбæрста: ницы ком та йын 
радта чызг. Иуæй æхсызгон уыд Темлайæн, иннæмæй та Солтанæн 
фæтæригъæд кодта æмæ йæ зæрдæ бауынгæг. 
— Тæригъæд у, иу арахъхъ ын уæддæр куы адардтаиккам. 
— Цух æй нæ ныууадздзысты, ма тæрс, — барджыны ныхас кæны 
Хъæндил. — Цом, Уардис, мæ хойы рæсугъд, æмæ зылын-мылын 
кæфтытæ æркæнæм! — йæ дæларм æрбакодта Уардисы æмæ рахыз- 
тысты къæсæрæй. 
Фæззыгон æхсæв ацахст, хъарм æхсырау. Ком ныссабыр. Æрмæст 
Хъараманты хæдзарæй цæуы зарæг, дзолгъо-молгъо хъæртæ, къæрц- 
цæмдзæгъд, куы та кæртæй фæтьæлланг кæны чысыл лæппуты илæлæй. 
Хистæртæ бадынц дæргъæццон хæдзары уæллаг уæтты æмæ цæл 
кæнынц, кувынц, зарынц. Фæсивæд бынæй зымæгдзæрæн сыджыт- 
цар хæдзары хъазт сарæзтой, Хъæндилы алыварс ныттымбыл сты 
къул-къул æмæ кафынц. 
Хъæндил ныццагъта йæ уадындзæй тымбыл кафты цагъд. Дзæ- 
рæх ехсимæ слæууыд хъазты астæу æмæ рад сарæзта: хизын кæны 
лæппуты æмæ чызджыты хъазты зылдмæ. Кафт сцырын æмæ лæппу- 
тæй чидæр нал фæлæууыд. Басыл куы рахызт кафынмæ, уæд уадын- 
дзæн хъæлæсæй аххуыс кодта: 
Уæй, ракафу?п рæуæг-рæуæг, 
Мæнсе сиахс — рæуæд-рæуæд, гъей!.. 
Зарæг дзыхæй-дзыхмæ айстой, алчи йæм ног ныхæстæ æфтауы, 
кæрæдзийыл худæгау кæнынц зарæджы ныхæсты: 
Зæронд цæвæг фæлахсæй, Ма дам-ма кæ арсы кафт, 
Уой, æмæ уæрæдæ, гъей! Уой, æмæ уæрæдæ, гъей! 
Зæхх-ма ма хаф дæ уафсæй, Уæлæ хъæды тыры-мылы, — 
Уойтæ æмæ уæрæйдæ. Уой, æмæ уæрæйдæ, гъей. 
Сæ арынг, дам, Ларсы хафт, Æркафут-ма зылын-мылын, 
Уой, æмæ уæрæйдæ, гъей. Уойтæ-уæрæйдæ, гъей!.. 
108 

Се ’ппæтмæ дæр кафты рад куы ’рхауд, уæд ма Хъæндил иу 
улæфт ныккодта йæ уадындзы æмæ йын стæй йæ уаст бæрзонд ризгæ 
хъæлæсыл цæхгæр аскъуыдта. Хъазт æвиппайды цыма фегуыппæг. 
Чи йæ хид сæрфы, чи йæ фарсмæ лæууæгæй æппæлы: «Замманайы 
хъылдымтæ зоныс!..» 
— Куыд у? Уафс ма искæуыл аззад? Кафыны зæрдæ ма уæм ис? — 
фæрсы Хъæндил. 
— Кæд нæ уæфсытæн тæригъæд кæныс, уæд-ма дæ фæндырæй 
нарон дæргъæццон кафты цагъд æркæн! — баппæрста радгæс Дзæ- 
рæх йæ фæндон, — науæд нытътъанг кодтой иугъæдон сыртт-сыртт, 
Дзабиты арахъхъæй дын даргъдæр уагъд фæци! 
— Æй-æй, дæхи дзы куы скъупри кодтай Дзабиты арахъхъæй, 
уæд дын нал бæззы, нæ! — фæкъæпп æм кодта Солтан, — знон та 
куыд дзырдтай? «Арсмарæн у, æндæр цæй арахъхъ у!» 
— Æмæ уæдæ исчи йæ фысымты сæ фынгыл æфхæры, Шао? 
— Уæдæ дæргъæццон кафт, и? — фæхъæр кодта Хъæндил, йæ 
уæрджыты ’хсæн фæндыры къусæн дзæбæхдæр бынат æвзаргæйæ. 
— Дæргъæццон, дæргъæццон! 
Темла йæхи расайдта дуармæ, хъазт куы фæлæууыд, уæд, æмæ 
дæлбалкъон цæджындзыл банцой кодта, йæ цæнгтæ йыл æрбатыхта 
æмæ хурсыгъд назы уазал лæгъз фарсыл йæ тæвд рус æрæвæрдта. 
Хъæндил фæндыр ныццагъта, кафт та райдыдта. Хъæлæба, хъæр 
нал ис, æрмæст ма хъуысынц фæндыры уынгæг хъæлæс æмæ къу- 
хæмдзæгъды зивæггæнаг бæлвырд æрцæфтæ. Темламæ дардæй 
хъуысæгау кæнынц, йæ хъуыды та атахт æндæр фæндиæгты фæдыл 
æбæрæг бæстæм. 
«Æгомыгæй судз дæхимидæг. Ноджы йын хатæг ныллæуу. Дæхи 
къухæй дæ фæндæгтæ ’хгæн. Искæй рисмæ кæс, дæхи удвæндиаг 
дзы æмбæхс. Нæй йын схъæргæнæн, нæй йын фæндаг. Иунæг, иунæг, 
уæлæ уыцы стъалыйау фæззыгон тæнæг цъæх арвыл. Æмæ ницы 
гæнæн ис. Сцух нæй уыцы рисæй. Худинаджы низау æй æмбæхс, 
цыма лæгмар дæн. Æмбæхс æй, къæрныхы хъæдгомау. Кæд байгас 
уа — хорз, кæд нæ — цæрæнбонты хъиз-миз кæн, сыгъды тæппалау 
æй хъахъхъæн... Мачи йæ базонæд, мачи йæ фæцагайæд. Зымæг 
æрцæудзæн æмæ ацæудзæн... Ралæудзæн та уалдзæг... Алчи йæ судзгæ 
мæрдты дæр ферох кæндзæн, цæссыгæй йæ тыппыртæ суадздзæн, ды 
та кæуынæн дæр ма у, дæ зæрдæйы саутæ макуы сис... Дæуæн уал- 
дзæг æмæ зымæг нæй, дæ мастæн раивæн нæй... Зæронд нæ кæны... 
Суадоны уылæнтау, ногæй-ногмæ цæуыкц зæрдæйæ сагъæстæ, фæ- 
уæн сын нæй, æвидигæ сты»... 
Солтан ныллæг, бæзджын хъæлæсæй систа æрхæндæг зарæг. 
Фыццаг æнæныхасæй, мелодийы фæдыл цæуы хъырнджытæй гæ- 
зæмæ бæрзонддæр хъæлæс, стæй дзурынмæ фæци: 
109 

Нсе хæхты сæртсе уалдзæгмсе ксесынц 
Цалдсер зын азы, гъей! 
Лсеппуйы зсердсе уарзонмсе кæсы, — 
Дардсей дзыназы, гъей! 
Темла фестъæлфыд æмæ йæхи тынгдæр нылвæста цæджындзмæ: 
«Дзыназы!.. Мæ дзыназын куыд никуыдæм хъуысы, афтæ. Дзына- 
зы, фæлæ йæ уый хъуыды дæр нæ кæны!.. Ку, дзыназ, стъалы йæхи- 
цæн уазал æрттывд кæны дардæй. Æндæр ницы!.. ». 
Нал фæлæууыд Хъæндилы зæрдæ зарæгмæ. Фæндыр тынгдæр суасын 
кодта æмæ, тинты тæбынау, лыстæг æмæ фæлмæн хъæлæсæй снывæста: 
Нæ хæхты сæртæ — бæлццоны фысым 
Хуры ныгуылдмæ, гъей! 
Лæппуйы зæрдæ уарзоны мысы 
Цæсты ныкъуылдмæ, гъей\ 
«Цæсты ныкъуылдмæ!.. Ныр æртæ азы йæ фæдыл зилы, йæ зæрдæ 
йын куы ссаридыл æрратæ кæны»,— бустæ кæны Темлайы зæрдæ: 
Цыппурсы карзы Кæсæг-Мæхъæлы 
Цæстæй фæцух дæн, гъей! 
Цы уды уарзын, уый та æнхъæлын 
Бæсты рæсугъддæр, гъей! 
«Рæсугъддæр у, уымæн æй уарзы!..» Темлайы зæрдæ хъæрзы. 
«Рæсугъддæр!..» Дыууæ цæссыджы æрызгъордтой уадулты сæрмæ. 
Хъæндил афæнд кодта Солтаны æнкъард зарæг худынмæ аздахын: 
Хæхтæн сæ гакъон хæрдмæ фæцыди 
Сæнайы хуызæн, гъей! 
Дæуæн дæ уарзон дæрдтыл ныззылди 
Цъынайы хуызæн, гъей! 
«Цъынайы хуызæн! Уый æз дæн, уымæн мæ ничи уарзы!..» — 
дзыназы Темлайы зæрдæ. 
Солтан æвиппайды ацахста дзырдсæттæн уайдзæф: 
Мыййаг, кæд сайыс, уæд, дам, дæ фæндыр 
Галау фæуаса, гъей! 
Мæнæн мæ уарзон рæхснæг ысуади 
Тала бæласау, гъей!.. 
Хъæндил дзуапп агурыныл фæци æмæ Солтан дарддæр йæ са- 
гъæс кодта: 
Чысыл æрбабон, 
Уæд фосмæ зилæг 
Сиахс фæцæуы, гъей! 
Мæгуыр дæ, иунæг, 
Æмæ дæм амонд 
Æввахс нæ цæуы, гъей! 
110 

— Цæй-ма, цы йæ ныддаргъ кодтат! Уæдæй-уæдмæ Дзабиты 
арахъхъ дæр уагъд фæуыдаид! 
— Лæппу æмæ чындзы кафт! Тымбыл кафт! — ныхъхъæр кодта 
Дзæцци. 
Æмдзæгъд æмæ хъырнд, лæппуты быцæугæнæг хъæлæстæ цары 
бын срæуæг сты. Дзæрæх чындзы ракодта æмæ лæппутæ Басылы 
тыхæй æппарыныл фесты хъазты зылдмæ. Солтан аивæй рацыд 
тыргъмæ. Темлайы цæссыгтæ ныггæр-гæр кодтой æмæ къæвдайы до- 
нау æмбæхстысты наз цæджындзы лыстæг зыхъхъырты. 
Солтан нæ базыдта Темлайы талынджы æмæ йæ иувæрсты ахызт, 
кæрты кауы михтыл ныххæцыд дыууæ къухæй æмæ сæ ныууыгъта... 
Стæй ныссабыр, ныджджих. 
Уæллаг уатæй чидæр арæхстгай æрхызт асинтыл, йæ фæдыл æндæр 
чидæр æрызгъордта æмæ йæм ныллæг хъæлæсæй фæдзырдта: 
— Акко!.. 
Бегайы хъæлæс уайтагъд базыдта Солтан. Ака фæлæууыд. Бега 
йæ цурмæ куы бахæццæ, уæд æй бафарста: 
— Куыд тагъд цæуыс? Исты дæм хъыг фæкаст?.. 
— Цæй хъыгтæ дзурыс, лæппу, æппæтдæр нывыл цæуы. Аздæх, 
дæ хъуыддаг кæн... Æз дæр мæ хуыссæнмæ ныффардæг уон. Зæронд 
лæгыл бирæ бадын нæ фидауы. 
— Цы тагъд кæныс, кусинаг дæр уын куы ницы ис уадиссаг? 
— Нæ, мæ хæрæфырт, куыстыл нæ тыхсын... Чысыл куы аныз- 
тон, фæсивæды зард æмæ кафты хъæлæба мæ хъустыл куы ’рцыд, 
уæд та сног ис мæ маст. Къулой! Къ^лойы сидзæр искуы уацары уа, 
æмæ æз ам цæлы фынгыл бадон? Иæ фыд дæ фыдимæ иу хæсты 
фæмард, уый зоныс? Цы зонут сымах, цы бавзæрстат? Æниу уын 
хуыцау ма зæгъæд ахæм фыдæвзарæнтæ. Фæлæ æз ацы къухтæй 
бирæ уарзон æмгæртты баныгæдтон æмæ мæнæн уыдон, куывды уа, 
хисты, цины бон, хъыджы рæстæг — мæ цуры вæййынц!.. Къулойы 
маст афтæ уадзгæ нæу, Бега, мæнæн. Райсом æхсæвыцъæхæй цæугæ 
кæнын. Мæ лæскъ дæр исинаг у. 
— Уый та куыд, Акко? Иунæгæй? Мæнæн ныртæккæ фезмæлæн 
никуыдæм ис уазджытæй, уый нæ зоныс? 
— Ничи мæ хъæуы, Бега, мæхæдæг. Цы кæнон, уый иунæгæй. 
Фæлæ мын цæугæйæ у æнæмæнг. Хæрзæхсæв рау, æз цæуын. 
— Фæлæуу-ма, Акко, афтæмæй цæугæ нæу! 
— Цы ма уæдæ? Æви мын фæдзæгъæлæй тæрсыс? Расыг нæ дæн, 
ма тæрс. Акко йæ лалым искæй хæдзары йедзаг нæ кæны, — фæхъыг 
ис Ака. 
Солтан кауы сæрты агæпп кодта æмæ сæм бацыд. 
— Ака, Бега! Æз, æз ацæудзынæн. Мæн ам ницы уромы. Мæ бæх 
цæттæ, мæ гæрзтæ — мемæ! Ауадз мæ демæ, Акко!—уыцы номæй йæм 
кæй сдзырдта, уымæй йын йæ зæрдæ балхæдта Акайæн. 
111 

— Цы кæныс, цы, лæппу, кæдæм цæуинаг дæ? — фæлмæн хъæлæ- 
сæй бафарста Ака. 
— Ды кæдæмдæриддæр цæуай, æз — де ’мбал. Кæд искуы сæр 
бахъæуа, уæд дæ фыццаг цумагæнæн — æз. Кæд кусинаг исты уа, — 
дæ зæрдæ мыл нæ бахуддзæн. Æрмæст мæ ауадз, ам афтæ бадын мæ 
бон нал у, — лæгъстæ кæны Солтан. 
— Хорз, рарæвдз кæн дæ бæх æмæ рацу, уæртæ дæм хъæугæрон, 
тæгæры бын лæудзынæн, — сразы Ака æмæ араст. Бега йæ цурты 
галиуырдыгæй цæуы æмæ йæ фæрсы: 
— Уымæн куыд тагъд сразы дæ, мæн ам куы уадзыс? 
— Дæуæн цæуæн нæй. Æгъдау ратт уазджытæн. Уый та иубоны 
балцы мæ зæрдæмæ тынг фæцыд. Иу фæлвæрд ма йæ акæнон. Уадз 
æмæ сахуыр уа. Лæппуты разæй цæуын æй куы бахъæуа, уæд ын 
амонæг чи уыдзæн, развæлгъау куынæ афæлтæра? Ахуыр æй хъæуы. 
Стæй цыма цæуылдæр тыхсы. Лæппуйы зæрдæнизтæн балцæй хуыз- 
дæр хос ницы ис. Мæхицæй йæ зонын. Æз дæр кæддæр лæппу уыд- 
тæн, мæ хæрæфырт! 
Акаитæ баивгъуыдтой хъæуы кæронмæ. Солтан фездæхт æмæ йæ 
бæх раласта фысымты скъæтæй, фæлæ саргъ куыд рахæсса фысымты 
æвастæй, кæм æвæрд ис, уый дæр куы нæ зоны?.. Бæх кауыл æрбаста 
æмæ хъазтмæ бацæуын афæнд кодта, кæд ын Дзæрæх баххуыс кæнид 
æмæ йæ не схъæр кæнид фысымтæн, науæд æй нæ ауадздзысты. Цæ- 
джындзы цурмæ куы бахæццæ, уæд Темлайы базыдта. Уый дæр сын 
фехъуыста сæ ныхас, фæлæ цыма ницы зоны, уый хуызæн дардта йæхи. 
— Темла нæ дæ? 
— Уый хуызæн дæн. 
— Æмæ ам цы ми кæныс, хъазты цæуылнæ дæ? 
— Мæнæ мигъмæ рæйæгау сæнттæ цæгъдын. 
— Уый, раст мæныл чи сфидауа, ахæм куыст. Цæй, æз уал дæ 
бæсты рæйдзынæн. Гъæм-æм-æм! — афæзмыдта Солтан, — ды та ма 
мын мæ саргъ рахæсс. Кæм æвæрд ис, уый нæ зонын. 
— Сæргътæ уæлæ дæлбазыр, хордонæй хæдзары къулы ’хсæн 
æвæрд сты. Æз æй талынджы нæ базондзынæн. Дæхæдæг æй равзар- 
дзынæ? 
— Равзардзынæн, æрмæст дуар гом уыдзæн? 
— Гомæй хъауджыдæр нæу, уæгъд æхгæд у, — Темлайы фæндыд 
Солтанимæ ацæуын, фæлæ фефсæрмы, худинаг у, уæд та сæ исчи 
федта, — фæлæ дæ цæмæн бахъуыд? Искуыдæм цæуинаг дæ? 
— Мæ сæр кæм фесæфа, Темла, ахæм ран агурын. Чи зоны йыл 
искуы фæхæст уон. 
— Дзæгъæлы митæ. Фæлтау мæнæ мæ бæсты рæйæгау куы кæ- 
нис, уæд æз та дæ бæсты мæ сæр фесафин. 
— Уый та дæуæн дзæгъæлы ми рауаид, Темла. Фæлтау ды хъазтмæ 
ацу, æз та — мæ фæндагыл. Сæр сафынæн фæндагæй хуыздæр ницы ис. 
112 

— Æз нæхимæ цæуын, фæлæ-иу дæхи хъахъхъæн. Сау лæгмæ, 
дам, фыдбылыз æмхиц у! — рахицæн Темла цæджындзæй æмæ кæр- 
ты дуар бакодта. 
— Бузныг, Темла... Кæд æгæр не сбирæ уой фыдбылызтæ, уæд 
дзы иу-дыууæйы фаг скомдзынæн... Науæддæр кæй хъæуы мæ сæр, 
мæныл чи бамæт кæна, ахæм ничи ис, мæ мад раджы амард. 
— Уый зæгъгæйæ нæу, лæппу, дæхи ма стæригъæддаг кæ. Кæуын 
хуыцау сылгоймæгтæн сфæлдыста. Рæствæндаг-иу фæут!.. 
— Хуыцау дын хорз амонд зæгъæд, Темла!.. Фæндаг та дæ фæн- 
диаг фод, афтæ зæрдиагæй мыл чи бамæт кодта! — радзырдта ма 
фæстейæ Солтан æмæ, Темла талынджы куы аныгъуылд, уæд ахъуы- 
ды кодта: «Тæхуды, иу дæ хуызæн хо мын уæддæр куы уаид». 
Ака Бабейы райхъал кодта: 
— Лæппу, фæгæпп кæн, цом мемæ, бæхтæ баифтындз, иннæты 
ма райхъал кæн. 
Бабе, Мирман, Къакъо æмæ Гиви фæтæны цъеритæ æфтауц код- 
той суанг талынгтæм, тынг ныффæлладысты æмæ чындзæхсæвмæ нал 
акуымдтой, æхсæвæр ахордтой æмæ ныххуыссыдысты. Бабе зивæг- 
гæнгæ йæ цæнгтæ айвæзта, фынæй кæнын ма йæ фæндыд, фæлæ... 
æхсæвыгон балц Аккоимæ! — уымæй дæр иннæты нæ кæны, æвæц- 
цæгæн, исты тæссаг балц у, цæуын хъæуы! Нæ бафарста, кæдæм, 
цæй тыххæй. Чысыл æнцад алæууыд йæ хуыссæны, стæй рабадт, йæ 
дзауматæ акодта æмæ фæсмын хъæццул Гивийы уæлæ æрытыдта. 
Гиви фынæй нæ уыд æмæ йын йæ къух ацахста: 
— Кæдæм, Бабе? 
— Аккоимæ кæдæмдæр. Æз дæр æй нæ зонын. 
— Уæд æз дæр уемæ цæуын, — сындæггай аиуварс кодта йе ’мбæрзт 
æмæ йæ дзаумæттæ кæныныл фæци. 
Рахызтысты æмæ кæрты Ака æмæ Солтаны ауыдтой. Гиви бацыд 
Акамæ: 
— Дзиа* Ако, мæн дæр уемæ ауадзут... Кæд, мыййаг, дæлæмæ 
цæут... Мæ мад æмæ мæ фыды абæрæг кæнон... 
Гивийы хъæлæсæй Ака бамбæрста, лæппу йæ ныййарджыты кæй 
мысы, æмæ йын фæтæригъæд кодта. «Акæнон æй уæд та?.. Кæд ын 
уым ныллæууæн уа, лæууæд». 
— Рацу, швило, фен дæ мад, дæ фыды. Æвзæр нæу. Кæд дæ нал 
фæнды ам, уæд лæуу уым. 
— Фæндоны тыххæй нæу, дзиа, фæлæ сæ абæрæг кæнон. Куыд 
сты, ницы зонын. Мæ зæрдæ æхсайы, мацы сын сфыдбылыз кæна æлдар. 
* Д з и а (гуырдз.) — фыдыфсымæр. 
ЗНафи ЦЗ 

— Хорз, рацу. Бæхтæ сифтындзут. Лæппу, Былджын (уый Ака- 
йæн йæхи балцы бæх уыд, йæхицæй дарддæр бадын дæр никæй уагъ- 
та, дæндагæй къæпп кодта, Ака-иу ыл мæсты хъæр куы скодта, уæд та- 
иу æрсабыр æмæ-иу йæ был æруагъта, Былджын дæр æй уымæн хуыд- 
та), Хъилхъус æмæ Байраджы сифтындз. Хъилхъусыл Гиви сбаддзæн. 
Лæппутæ бæхтæ ифтындзынмæ ауадысты. Ака дамбацатæ рахас- 
та æмæ дзы иу Солтанмæ балæвæрдта: 
— Бахъæудзæн. Дыгæйттæ нæм куы уа, уæд æдасдæр уыдзыстæм. 
Нæмгуытæ дæм ис? 
— Нæмгуытæ ис, фæлæ дамбаца иу рахастон, балцы цæуинаг нæ 
уыдтæн. 
Козиан къæбицæй рахызт, йæ къухы — уæззау хордзентæ. Фæн- 
даггæгтæ Акамæ балæвæрдта æмæ йыл сбустæ кодта: 
— Кæдæм та дæ дæ хæйрæджытæ хæссынц æмæхсæвæджы! Сы- 
вæллæтты та ма цы ’рра кæныс... Зæронд лæг дæ æмæ дæ бынат 
схъарм кæ, цы рафт-бафт кæныс. Æнæмæнг дæ сæр хъуамæ искуы 
фæндагыл бахæрай. Афон нæма у? 
Талынджы Солтан усæн йæ цæсгом нæ уыдта, фæлæ йæ хъæлæсы 
уагæй фæхатыд, ус кæй нæма ’рхуыссыд, йæ лæджы ’рцыдмæ кæй 
каст. «Æвæццæгæн, бирæ æгъуыссæг æхсæвтæ арвыста йе ’взонджы 
бонты, йе ’нæнцой лæгмæ æнхъæлмæ кæсгæйæ... — ахъуыды кодта 
Солтан, — æмæ хæраймаг нæу, бустæ кæй кæны... Ныр та хъуамæ 
йæ хъæбулмæ дæр дзыназа... Æвæццæгæн, Акайæн йæхи хуызæн 
дурвидар сылгоймаг у, æндæра нæ бафæрæзтаид!» 
— Козайы хъал чызг, дæ арфæтæм та бахæццæ дæ æви мæ дæ 
фарсмæ бабæттын дæ зæрды ис? Ферæджы кодтай. Мæ лæппуйæ мæ 
куы фæцайдагъ кодтаис дæ цуры бадын, уæд хуыздæр уыдаид. Лæп- 
пу тасагдæр у, ус та йын мыды ад кæны. Лæппу, ды бахатыр кæн. 
— Дæ цæсгом дыл басудза, кæд лæппуйæ дæр æрра митæй дард- 
дæр ницы зыдтай. Æрра дæн æз дæр, бирæгъ йæ кæнон зæнгыл 
уадзы? Мæ сывæллæтты мын иу ран куы ’руадзис, дæхæдæг цыфæн- 
ды кæн... 
— Бирæгь, йæ лæппынты цалынмæ цуан кæнын сахуыр кæна, уæдмæ 
цуаноны нæмыгæй нæ мæлы, — дзуапп радта Ака æмæ хордзентæ рай- 
ста, — дæ хæдзармæ кæс, усай, сывæллæтты мæт æз кæндзынæн. 
— Де згъæр скодтай, æви хос кæрдынмæ цæуыс?— райхъуыст та 
Козианы бустæгæнæг хъæлæс. 
— Гъе, уый хорз усы ныхас. Радав-ма йæ, дæ фыдыстæн, ма 
фæзивæг кæн. — Ака хордзентæ Былджыны фæсарц æрбаста саргъы 
гопмæ æмæ йæхæдæг дæр хæдзармæ баздæхт йæ усы фæдыл. Чысыл 
фæстæдæр рахызт къæсæрæй æмæ йæхи афæдзæхста цæугæ-цæуын. 
— Гъæ, Уастырджи, фæндараст нæ фæкæн! Лæппутæ, цæттæ стут, 
уæд бæхтыл бадгæ! 
Бабе йæ фыдмæ бæх баласта, идон æм радта æмæ йæхæдæг ра- 
114 

хиз æгъдæнцойыл æрхæцыд. Ака Былджынæн йæ ных æрсæрфта, 
стæй æхтæнгты баст асгæрста, идон бæхы сæрты байста, гоппыл 
фæхæцыд галиу къухæй æмæ рог сгæпп кодта саргъмæ. Ницыуал 
загъта йе ’мбæлттæн, араст уырдыгмæ, комы фæндагмæ. 
Сындæггай цæуынц барджытæ кæрæдзи фæдыл! Лæпп)нгæн æхсæ- 
вы уазал тар сæ хуыссæг фæсырдта æмæ уæнгрогæй хæцынц идæт- 
тыл. Бабе ма цин дæр кæны, ахæм æхсæвбалцы кæй бахаудта, бай- 
рагæн рахиз армы тъæпæнæй йæ барцы бын лæгъзытæ кæны. Сæ- 
химæ схъомыл, «байраг-байраг» æм дзырдтой æмæ бæхæй дæр уыцы 
ном йæ уæлæ баззад. 
Хъемултайы дæле Сохты бынмæ куы ныххæццæ сты, уæд мæй 
дæр скасти æмæ дыдзы рухс байзæрста рæгътыл, комы фæхсты хъæ- 
дыл. Къæдзæхты цыргъытæ, бæлæсты цъуппытæ, къудзиты пырх 
къалиутæ æрныуæрста æмæ се ’ппæт дæр, хæсгардæй æлвыдау, 
æмдымбыл зындысты, цыма зæххыл къах скъуырæн дæр ницæуыл 
ис. Æнцой æмæ сабыр. Нæй фыдбылыз, нæй хæрзæбон. Иууылдæр 
бафынæй сты æмæ боны срухсмæ сæ кой нал ис. Æрмæст ма цыппар 
бæхы къæхты хъæр, цыппар зæрдæйы гуыпп-гуыпп æмæ цыппар 
лæджы сагъæсты æнæнцой зилахар... 
«Нал, уыцы лæппуйæн ссарæн нал ис. Фæлæ йын йæ маст рай- 
сын хъæуы. Куыдз дыл иу хæст куы фæкæна æмæ йыл лæдзæгæй 
куынæ ралæууай, уæд дæм дыккаг хатт дæр къæппæввонгæй йæхи 
дардзæн. Цалынмæ мæ цæст æрттива, уæдмæ куыдзæй лæдзæг нæ 
раздахдзынæн. Кæд мæнæй туг миза, уыдонæй дæр æхсыр хъуамæ 
ма кæла...» 
«Мæ цард уæддæр ницы у... Уарзондзинады аккаг чи нæу, уый 
никæй хъæуы æмæ цас тагъддæр фæуа йæ хъизæмар, уыйас хуыз- 
дæр. Уый цæрæд йæхицæн. Амондджын уæд. Æз куынæ уон, уæд 
æй тагъддæр ссардзæн... Науæд мæнæй æфсæрмы кæндзæн. Абон 
хъазты дæр, æвæццæгæн, мæн тыххæй нæ ракафыд. Искæимæ рака- 
фыдаид—мæ хъыг кæнын æй нæ фæндыд, мемæ—разыйы нысанмæ 
йæ куы айсон. Цæй, афтæ хуыздæр у, кады мæлæт уæддæр кæд 
ссарин. Дардæй йæм кæсдзынæн, хъуыды йыл кæндзынæн, мæ фын- 
ты йæ рæвдаудзынæн»... 
«Цы бауыдаиккой деда*, мама?..** Тинайы та кæм бамбæхстаик- 
кой?.. Мыййаг æй кæд ссардтой æмæ та йæ ауæй кодтой? Мамайæн 
мацы фыдбылыз скæна уыды сæрджын куыдз? Искуыцæй йæм кæд 
баххæссон, уæд йæ хæдзар сараздзæн». 
«Диссаджы ’хсæв у!.. Уæлвæндаг къудзитæ дæр æрсыты хуызæн 
куыд зынынц. Мирманитæ та афонмæ хуыррытт фынæй кæнынц. 
Райсом ацагурдзысты æмæ... ам ничиуал ис! Тæхуды ма кæной! Акко 
* Д е д а (гуырдз.) — мад. 
** М а м а (гуырдз.) — фыд. 
115 

тасы балцы алкæй нæ кæны! Кæд ныл фембæлой, уæд кард æмæ 
нæмыгæй! Дыууæ-æртæ дзы мæ уды бар уæд. Диссаджы сабыр! Хæй- 
рæджытæ дæр, æвæццæгæн, хуыдымты нымбæхстысты æмæ хъусынц 
цæфхæдты дзинг-дзингмæ... Гъе-гъей! Уæхи хизут, фæстæмæкъах- 
джынтæ!.. — Къух хъамайы фистоныл ныххæцыд йæхигъæдæй, — 
хæйрæг, дам, зарæгæй тынг тæрсы. Гъеныр ныццæлхъ кæн! Акко 
балцы уæлдай митæ нæ уарзы»... 
Ака нæ уарзы, фæлæ лæппуйы зæрдæ хивæнд у. Зæрдæ зары, 
зæрдæ цинæй байдзаг æмæ йæ цин зарæджы зæлты рæдауæй тауы 
дунейыл. Лæппуйы цинзæрдæмæ æвгъауаг ницы ис! 
Бон дзир-дзур райдыдта, афтæ барджытæ ныххæццæ сты Дыр- 
гуисмæ. Ерекълейы кæрты æрхызтысты. Гиви уайтагъд мидæмæ ба- 
цыд æмæ йæ уæлвæд Марине фæзынд дуары къæсæрыл. Сындæггай 
бацыд Акамæ æмæ йын йæ къух райста! 
— Æгас нæм цу, генацвале, мæ уд дæ фæхъхъау, мæ хъæбулты ма 
мын цæстæй чи фенын кодта. Мидæмæ рацу, Ерекъле мын тынг 
æвзæр у æмæ йæ фен... Быны сæфт фæцис мæ хæдзарвæндаг. — 
Марине йæ цæстытæ асæрфта кæлмæрзæны къæдзилæй. «Æвæццæ- 
гæн, æхсæвбадæн кодта, æгæр тагъд фæзынд... Цы кæна Ерекъле?» 
— ахъуыды кодта Ака æмæ сындæггай хæдзармæ бахызт. 
Хæдзары алайы тæфæй сулæфæн нæ уыд. Æвæццæгæн, æхсæв 
бонмæ сыгъд зест къоппы тъыст бæмбæг синаджы сыгъддзаг æмæ фæз- 
дæгæй байдзаг кодта уат. Ерекъле дæлгоммæ хуыссыд уатыл æмæ хъæр- 
зыдта. Бызгъуыртæй нывæрзæныл хаудæй лæууыд йæ сæр. Акамæ 
зындис æрмæст йæ иу рус æмæ æхгæд цæст. Урсхæццæ зачъе, къæ- 
бæлдзыг сæры хъуынты ма — стæм сау уадздзæгтæ. Акайы арфæмæ 
Ерекъле йæ цæстæй ракаст æмæ уынгæг хъæлæсæй салам радта. 
— Цы ’рцыд, æфсымæр? — мæтгæнæг хъæлæсæй бафарста Ака. 
— Мæ цуры хæстæг æрбад, генацвале, рæстмæ дæ нæ уынын... 
Цы ’рцыд. Батъони... Нæ фыдбылыз æндæр чи у. 
Ака æртыкъахыг бандоныл ныллæг æрбадт Ерекълейы размæ, 
æмæ та уый райдыдта: 
— Æрцахста мæ... «Дæ лæппу кæм и? Дæ чызг кæм и?» Цы сын 
зонын, уæй сæ ды акодтай æмæ фæрсгæ та мæн кæныс? Цы йын 
хъуамæ загътаин? Исчи бирæгъæн йæ уæтæрмæ фæндаг амоны. Дыууæ 
къуырийы дæргъы мæ фарста. Куы дзæбæхæй, фæллæйттæй мын ныфс 
æвæрдта, ме ’фсымæры туг, дам, кæмæй агурон, уый мын бацамон. 
Куы — нæмгæ. — Знон мæ радæргъ кодтой æмæ мæ ехсытæй мæлæт- 
дзаг фæкодтой. Куы бауадзыг дæн, мæ удисыныл куы сдæн, уæд, дам, 
мæ уæрдоныл баппæрстой æмæ мæ кæрты рарæцыгътой. 
Гиви йæ кæуын нал баурæдта æмæ ныххæкъуырцц кодта. 
— Швило, кæугæ ма кæн, шени чъириме*, тас мын нæу. Куыдзы 
*Шени чъириме (гуырдз.) — дæ низтæ. 
116 

хæстæй лæг нæ мæлы. Æркæс-ма, Ака, цы ми мын бакодтой. Хæдо- 
ныл-ма схæц. 
Ака хæдоны кæроныл схæцыд æмæ йæ зæрдæ ныккæрзыдта: сины 
сæртæй уæнты цыргъытæм буар лыстæг гæппæлтæй схаудта, тугæрхæм- 
тæй лæууыд... Бирæ кæсын йæ бон нæ баци Акайæн, хæдоны кæрон 
фæстæмæ хъавгæ æруагъта æмæ та æрбадт. Бирæ фæбадт æнæдзургæйæ 
Ака, Ерекълейы сагъæссаг таурæгъмæ хъусгæйæ, стæй ныуулæфыд: 
— Диссаг мæм кæсы уæ хабар, æфсымæр. Куыд барут утæппæт 
адæмæй? Бирæгъæн уæ цонджы фыдтæ уæхи армæй дарут æмæ уый 
цы лæгдзинад у? 
— Кæм ма ис лæгдзинад, генацвале, алчи йæхицæн тæрсы æмæ де 
’вварс чи хæцы?.. 
— Алчи йæхицæн тæрсы. Тæрсын диссаг нæу, фæлæ хæцаг куы- 
дзæй тæрсын лæгæн худинаг у. Мæлæтæй дарддæр ма дзы исты ис? 
Тасы бын цæрын? Нæ, фæлтау иу мæлæт цæуы лæгмæ æмæ æргом 
хæсты æрцæуæд. Уый цард нæу, æфсымæр! Сæрджынæй тæрс!.. 
— Генацвале, йæ афтид сазантро* йын бæргæ асæттид лæг, фæлæ 
йын куыйтæ бирæ ис. Хицæуттæ дæр уый æвварс сты. Кæуыл дзы 
аххæсдзæн иу лæг. Иугай-иугай нæ кæй нæмынц, уый у йæ мардæр- 
цыд дæр. Хицæуттæ дæр сæ бон ныккалæнт... 
Акайæн ницы йæ бон баци уыцы хъуыдыйы ныхмæ. Йæхæдæг 
дæр ууыл рагæй тыхст. Паддзахы хицæуттæ Мацабелты ’вварс æргом 
куы рахæцыдысты, уæд сæ ныхмæ лæууын бынтон фæзын ис. Æфса- 
ды ныхмæ кæй бон у тымбылкъухæй хæцын. 
— Нæ, æфсымæр, паддзах нæ, фæлæ хуыцау дæр кæд сæ фарс у, 
уæддæр сын æз цагъар нæ дæн æмæ сын мæхи æфхæрын дæр нæ 
уадзын... Кæд дзы мæ мæлæт уыдзæн, уæддæр. Чи нæ фæраздæр 
уыдзæн, уый та хуыцауы фæндонæй у. 
— Уый бæргæ раст зæгъыс, мæ хæстæг, фæлæ алчи афтæ нæ хъуы- 
ды кæны. Фыдæлты лæгдзинад алкæмæ нал ис. Иу Арсена ма уæддæр 
куы фæзынид, æмæ мæ уд йæ цонджы фæхъхъау куы фæуид... 
— Арсена цалынмæ цæуа, уæдмæ дæр сын баргæйæ нæу, Ерекъле 
æфсымæр, нæ! — Ака фестади, цæуылдæр ма асагъæс кодта æмæ 
бафарста: — Ерекъле, мах лæппуйæ ницыуал хабар райхъуыст? 
— Уæлдай ницы, генацвале. Маринаг æй уыд, фæлæ йæм осма- 
лотæ æхца куы бавдыстой, уæд нал фæлæууыди, — зыд лæг æхцамæ 
лæууы! — æмæ йæ ныууæй кодта. Агарамæ, дам, сæ йæхæдæг ахи- 
зын кодта. Дарддæр цы баисты, бæрæг ничи ницы зоны. 
— Ерекъле-дзмо, цæй, æз цæуон... Тæрсгæ ма кæн, хъæдгом бай- 
гас уыдзæн. 
— Чъылдым байгас уыдзæн, зæрдæ — нал, дзмо. 
— Æз цæуон... Лæппуйы агурæг рацыдтæн. Кæд ницы, уæд цæх- 
хы дуртæ уæддæр ахæссон... 
*Сазантро — неси (тымбыл сæр). 
117 

— Ако, æмæ æз та?.. — æнкъардæй бафарста Гиви. 
— Ды лæуу, швило, мæнæ дæ бинонты фен. Стæй дæ кæд фæнда, 
уæд та-иу рацу. Æфсæрмы ма кæн, нæхи лæппутæй хъауджыдæр 
мын нæ дæ, уый зон. 
— Бузныг, æфсымæр, бузныг. Швило, ам уал æрлæуу. Æз дæр 
исчердæм æрхауон. Дæ хойы дæр абæрæг кæн. Стæй уæд исты ’ры- 
мысдзыстæм, — хъæрзы Ерекъле. 
— Ако, æмæ бæх та? 
— Бæх дæу у, швило, кæд æй бавæрдзынæ, уæд. Исгæ дын æй ма 
бакæнæнт æрмæст. 
— Бæх дæу у, швило, — бацин кодта Ерекъле. — Уæдæ куы слæг дæ, 
генацвале, куы. Уæдæ бæх Присмæ алас ныртæккæ, цалынмæ дæ ничи 
федта. Дæ хойы дæр бабæрæг кæ æмæ та-иу изæры талынджы æрцу. 
— Хорзæй уал баззай, æфсымæр, — Ака Ерекълейы уæгъдæп- 
пæрст армыл йæ къух æрæвæрдта, — дæхи фæндиаг сдзæбæх у! Æз 
дæр тагъд кæнын. Исчи мæ фена ам, уый мæ нæ фæнды. — Райста 
Марине æмæ Гивийы къухтæ, йæ худ æркодта æмæ кæртмæ рахызт. 
Сыгъдæг уæлдæф арф сулæфтытæ кодта æмæ йын цыма фенцондæр. 
Йæ худ ныхыл ныллæг æрсагъта æмæ саргъмæ сгæпп кодта. 
— Цæуæм. 
Акаитæ фæрсгæ-фæрсгæ ныццыдысты суанг Агарамæ, фæлæ сын 
уыцы иу дзуапп лæвæрдтой: «Акодтой ауылты иу-цалдæр æлхæд лæджы. 
Дзырдтой, иу ирон дæр, дам, ис семæ, фæлæ аивгъуыдтой, ам никуы- 
уал сты. Лидзгæ дæр дзы ничи ракодта, бирæйæ сæ хъахъхъæдтой»... 
Фесæфт Къулой. Йæ кой дæр никуыуал ис. Кæмдæр Турчы зæх- 
хыл уацайраг, æлхæд лæг. Кæдæм ма йæм фæцыдæуа? Æрхæндæ- 
гæй раздæхт Ака, æмæ талынджы Чъыребайы кæрон сæндоны æрбы- 
нат кодтой. Æнæтынд сæнæфсиртæ ма дзы уыд æмæ уыдонæй ахорд- 
той, стæй лæппуты схуыссын кодта, йæхæдæг йæ къогъодзитæ феп- 
пæрста, йæ рон суагъта æмæ нымæтыл æрхуыссыд. 
Райсомæй цæххытæ балхæдта. Бæхтыл рог уаргъæн фæйнæ дыууæ 
цæххы къæртты баппæрстой къæссаты æмæ рафардæг сты фаллаг 
фæрсты, Хеитыл. 
Итраписмæ æввахс сыл иу лæг æрбамбæлд, дыууæ уæныджы йæ 
разæй скъæры, сæрбосæй кæрæдзимæ баст. Салам радтой кæрæдзи- 
йæн æмæ йæ иувæрсты ахызтысты. Акайæн йæ зæрдæ фехсайдта 
æмæ фæурæдта йæ бæх. 
— Бичъо, уыдон дын кæй уæнгуытæ сты? 
— Æмæ дæ цæмæн бахъуыд? — нæ фæцыд йæ зæрдæмæ Акайы 
цымыдис. 
Ака бæх басхуыста æмæ уæнгуыты размæ фæци. 
— Кæй сты дæ фæрсын, лæппу? — тызмæгæй та бафарста. 
— Æлдары, æндæр кæй... Дзауы пъырыстыф сæ рарвыста, ахсæв 
куывд уыдзæн æлдармæ, Калакæй хицæуттæ æрбацæудзысты... 
118 

Солтанитæ дæр æрурæдтой сæ бæхтæ æмæ уæнгуытæм дзæбæх 
куы ’ркастысты, уæд Солтан бахудти: 
— Адон нæхи Бисолы æмæ Гуыдзейы уæнгуытæ куы сты. Паддза- 
хы хъалон! 
— Æцæг, æцæг, куыннæ сæ фæхъуыды кодтон раздæр, — базыдта 
сæ Бабе дæр. 
— Уæдæ нæ уæнгуытæй паддзахы номыл Сæрджын куывдтæ кæны? 
— йæ сæр батылдта Ака. — Лæппу, цы, уый зоныс? Адон мах аскъæр- 
дзыстæм, куывд кæнын мах дæр хорз зонæм. Ды уайгæ æмæ батъо- 
нийæн зæгъ: дæ кусæрттæгты, зæгъ, дын фескъæрынц æмæ сæ асур 
фæстейæ. Чи сæ аскъæрдта куы фæрса, уæд-иу зæгъ: Ака Къабиса- 
швили, Ака. Нæ дæ ферох уыдзæн? 
— Уый та куыд? Батъони мæ аргæвддзæн!.. — сæрдиаг кодта лæг. 
— Уымæй раст зæгъыс. Тæригъæд у, фæлæ-ма йын, Солтан, йæ 
къухтæ сæрбосæй фæстæмæ абæтт. — Солтан агæпп кодта бæхæй. — 
Лæппу, тæрсгæ ма кæн, дæ къухтæ баст куы уой, уæд дзы де ’фсон 
ницы уыдзæн. Стæй тагъд лидз æмæ йын зæгъ, кæд уый лæгдæр у, 
уæд сæ байсæд. 
Фæсдзæуин сыргъуыйау æмæ йын Солтан йæ къухтæ куыд ацах- 
ста, уый зонгæ дæр нал бакодта. Æнцад лæууыд æмæ йын Ака «Ныр 
уайгæ!» куы загъта, уæд ныййарц Чъехмæ. 
— Лæппу, раздах уæнгуытæ æмæ сæ скъæр, Гуфтайы фæзилæнмæ 
нæ не ’рбаййафдзысты æмæ стæй æнцон архайæн у семæ, — тæрхон 
кæны Ака. 
Æцæгдæр, Пацъа Леуахиимæ кæм иу кæны, уым сæ æрбаййæфта 
Бардзим цыппар барæджимæ. Æхсты онг куы ’рбаввахс, уæд ныхъ- 
хъæр кодта: 
— Абырæг! Фос раздах фæстæмæ, æндæра уæ ацы ран куыйты 
цагъд кæнын! — дамбаца ныттылдта йæ къухы. 
— Хæстæг рацу, хæстæг, Бардзим, бафидауæм, хæлæрттæ куы 
стæм, æви дæ ферох ис, а сæрды дын мæ рæуæдтæ лæскъыл кæй 
радтон? 
— У, курдебо!* Цæвут сæ! — фондз гæрахы фæцыд, фæлæ дар- 
дæй æхстой æмæ Акаитæм нæ баххæстысты. 
— Лæппу, ды уæнгуыты скъæр, адон мæ бар уадз! Батъони, æввах- 
сдæр, æввахсдæр, дардæй нæмыг не ’мбæлы! — йæ дамбаца сласта 
Ака дæр. 
Бардзим стæвд, дыккаг дамбаца фелвæста æмæ бæхы бацагайдта. 
Фæсдзæуин ын йæ бæхы рохтæ ацахста, бæх йæ сæр фæхъил кодта 
æмæ йæ уый фервæзык кодта. Солтаны нæмыг бæхы хурхы бауад 
æмæ къубалы стæджы ныссагъд. Бæх æрхаудта, фæлæ Бардзим фæс- 
дзæуины саргъы гоппыл фæхæст æмæ æвыдæй баззад. 
* Курдебо (гуырдз.) — къæрныхтæ. 
119 

— Уадз сæ, дардмæ ма хардз кæ нæмыг, — ныллæг хъæлæсæй 
бадзырдта Ака йе ’мбалмæ, — куыйтæ сты, не ’рбауæнддзысты. Батъо- 
нийы мыггаг æз хорз зонын. Дардæй хъæбатыр сты, искæй фæсчъыл- 
дымæй. 
Фæсдзæуинтæ стыгуыр сты сæ хицауы алыварс. Бардзим цы- 
дæртæ адзырдта йе ’мбæлттæн æмæ сæ иу бæхæй æрхызт. Бардзим 
сбадт бæхыл æмæ ма иу хъæр фæкодта: — «Фæлæуу, абырæг, нæ 
мын аирвæздзынæ!..» — стæй йæ бæх Дзаумæ фæндагыл фæцарæзта 
æмæ къуыппæй фæаууон. Фæсдзæуинтæй дыууæ йемæ ацыд, иннæ 
.фистæджы йæ фæсарц сæвæрдта, саргъ йæ хъæбысы скодта æмæ 
фæстæмæ аздæхт. 
Бабе уæнгуыты уæлмæрды сæрмæ ададжы баздæхта, фæстæмæ 
æруад, æлвæст дамбаца йæ къухы, афтæмæй. Хæст афтæ ницæуыл 
кæй фæци, уый йын тынг хъыг уыдис æмæ æрæнкъард, йе ’хсар 
равдисыны бон æй нæ фæци! 
— Нæ дын загътон, Солтан. Куыдзы мыггаг у, йæ куысыфтæг 
хъахъхъæнын зоны, æндæра йын афонмæ бирæ хуынчъытæ фæуы- 
даид. Цæугæ, ам нæ ницыуал хъуыддаг ис, уый ныр Уасилевмæ 
хъæстмæ ацыдаид! Æвæццæгæн, Берцихыл нæ размæ цæудзæн. 
Куырæйтты цурмæ куы бахæццæ сты, уæд сæм фаллаг фарсæй иу 
барæг æрбахъæр кодта: 
— Тагъддæр, тагъддæр, Ака! 
Донбылмæ куы ныххызт, уæд Ака базыдта хъæргæнæджы: «Ай 
Тъотъойты Хъуырман куы у, уæд æй ам цы хъæуы, науæд мæм 
цæмæ хъæр кæны? » — Ака йæ бæх разæй баскъæрдта æмæ Хъуыр- 
манæн йæ къух райста. 
— Ака, æз ныртæккæ Дзауы уыдтæн æмæ фехъуыстон, Мацабелы 
фос, дам, ратардтай æмæ дыл хъæстгæнæг бацыд пъырыстыфмæ. Дæ 
амонд у, æмæ Уасилев йæ салдæттимæ уым нæ фæци, Рукъгомы ис, 
фæлæ æртæ салдаты ракодта Бардзим йæхæдæг æмæ Бахутыбынмæ 
дæ размæ хъуамæ фæуа. Тагъд куы аскъæрай, уæд дæ нæ баййаф- 
дзæн. Тындз... 
— Уый мын ды дзурыс, Хъуырман? Æви мæ бынтон зæронд бан- 
хъæлдтай, æви мæ искуы Мацабелтæй лидзгæ федтай?.. Нæ, æз тагъд 
нæ кæнын. Ам мæ бæстæ у æмæ кæдæм тагъд кæнон? Уадз æмæ 
æрхæццæ уа, æз æм ам фæлæудзынæн. Акайы къух нырма кард 
сласынхъом у, — йæ бæх фæстæмæ донмæ фæзылдта. 
Уæнгуытæ дон нуæзтой æмæ сæ дымджытæ тылдтой. Ака сæм 
хæстæг баскъæрдта, æхсаргард фелвæста æмæ дзы цæсты фæныкъу- 
ылдмæ уæнгуыты бæрзæйтæ æркъуырдта. 
Уæнгуытæн сæ дзыхтæ доны уыдысты æмæ богъ дæр нал сфæ- 
рæзтой, æрдæгæргæвстæй фæфæлдæхтысты æмæ доны сæ тыбыртæ 
цагътой. 
— Лæппутæ, суæнгтæ сæ кæнут æмæ къæссаты æвæргæ! Цæх- 
120 

хытæ фæсвæд хъæды ’рæвæрут! — былмæ рахызт, зæхмæ æргæпп 
кодта æмæ, йæ уаргъ исгæйæ, бадзырдта Хъуырманмæ.—Ахсæв Ма- 
цабелтæм куывд ис æмæ махмæ хусысмаг дæр ма уа? 
Солтан æмæ Бабе æрбахызтысты, сæ уæргътæ æристой, цæххытæ 
хъæды дурты цæндыл сцагъд кодтой æмæ стæй доны балæгæрстой. 
Ака уæдмæ уæнгуытæй иуы уæнгтæ кодта æнæстыгъдæй. Сæ хуыл- 
фыдзаума, сæ сæртæ, сæ къæхтæ сын уым ныууагътой, иннæ хæйттæ 
къæссаты сæвгæдтой. 
— Хъуырман, дæ хордзентæ-ма æрис. Дыууæ къабазы дзы дæу — 
хорз фидиуæг мæм фæдæ. 
— Уымæй бузныг, фæлæ æз дæр уемæ цæуын. Æви мæ ды искуы 
федтай Мацабелтæй лидзгæ? Науæд ме ’мбæлтты искуы тасы ран 
ныууадзгæ, мæ сæр бафснайгæ? 
— Æмæ дзы цæй тас и, цæ, дæ рын бахæрон, Хъуырман? Мæнæ 
мæхицæн цæххытæ хæссын. Мацабелæй кæд исты фесæфт, фæнда- 
гыл æй агурæд, — ногæй та йæ бæхмæ схызт Ака æмæ Хъуырма- 
нимæ фæрсæй-фæрстæм араст сты, — ды та, мæ хæдзарыл кæд бав- 
вæрсдзынæ, уæд дын фысым — мæнæ æз. 
— Адонæй дæ лæппу исчи у, мыййаг? — бафарста Хъуырман. 
— Дæлæ кæстæры мах лæппу хонынц адæм, æнхъæлдæн... 
— Мæ хойы тыххæй уый бахъиамæт кодта, уæдæ? 
— Афтæ йæ фехъуыстон, мæхæдæг уым нæ фæдæн æмæ дын цы 
раппæлон. 
— Лæппу, дæ ном та цы хуыйны? — саргъыл фæстæмæ фæзылд 
Хъуырман. 
— Бабе мæ хонынц. 
— Бабе, æруай-ма æмæ дын дæ къух райсон. Æз Тъотьойты Хъуыр- 
ман дæн. Айразмæ мæ хойы фервæзын кодтай, дзырдтой мын æй. 
Æмæ дын былдауæн нæ кæндзынæн, фæлæ нырма лæппу дæ æмæ дæ 
искуы, мыййаг, сæр куы бахъæуа, уæд-иу мæ бацагур. 
Хъуырманы кой хъуыст уыд Чеселтгомы дæр: фæлтæрд хæстон, 
Мацабелты фыдызнаг. Рагæй зылдис йæ фæдыл пъырыстыф дæр, 
фæлæ йын ницы фæрæзта, йæ къухы не ’фтыд. Æрхъула-иу ыл код- 
та, а-ныр мæ къухы ис-иу загъта, афтæ та-иу ын йæ дæлдæртæй 
цалдæры фæмард кодта æмæ та-иу афардæг. Бабейæн æхсызгон уыд, 
ахæм хъæбатыр лæджы зæрдæ кæй балхæдта. Фæсырх æмæ къæм- 
дзæстыгæй дзуапп радта: 
— Бузныг, уадиссаг куы ницы бакодтон. Сылгоймаджы æфхæрд- 
той æмæ... 
— Æфхæрд кæй нæ барыс, уымæн дæ бузныг дæн æз дæр... 
Хъуырман Солтанæн дæр йæ къух райста æмæ та араст сты. 
Солтан кæсы сæ фæдыл. 
Хæтгæ цард кæны Хъуырман. «Абырæджы» ном ыл сбадт, фæлæ 
йæ кады номау хæссы. Хуымæтæг хæххон лæг, куыста йæхицæн, йæ 
121 

бинонты дардта. Фæлæ Мацабелтимæ сбыцæу: «Æз хъалондар никæ- 
мæн дæн!» Иу бæх-иу дзы байстой, дыууæ-иу сæ раласта куы сæрвæ- 
тæй, куы скъæтæй. Уæд æм Васильев пъырыстыфимæ бацыдысты, 
салдæттæ акодтой æмæ йæ хъуамæ æрцахстаиккой. Схæцыд семæ, 
мыггаг дæр йæ фарс фесты æмæ Мацабелтæй иуы амардта, салдæт- 
тæй дæр мард æрцыд. Пъырыстыф басыгъта хъæу, цы ссардта, уый 
ахаста. Æрцардысты та хъæубæстæ фæстæмæ сæ сыгъдæттыл, фæлæ 
Хъуырман хауæггаг фæци. Загъта, мæнæн ам цæрæн нал ис, ме 
’фсон бонæй-бонмæ стигъдзысты æнæхъæн хъæу. 
Фæлыгъд æмæ хæтгæ цард кæны. Акайæ кæстæр у, фæлæ æна- 
фоны сурс æмæ æмбæйттау зынынц: дыууæ дæр — урсачъе. Стæвд- 
тæарæзт у Хъуырман дæр, бæхыл уæйыджы хуызæн зыны. Æцæг, 
чысыл фæгуыбыр, фæлæ йæ къух фидар у, йæ цæст — дардуынаг. 
Бирæ хæттыты уыд хæсты быдыры Акаимæ дæр. Кæрæдзи хорз зо- 
нынц. Цæуынц фæрсæй-фæрсмæ. Ака — чысыл бæрзонддæр æмæ 
æлвæстдæр, Хъуырман—тъæпæндæр, цыма саргъыл амад у къæдзæ- 
хы фæзгъæрæй. Æхсаргæрдтæ зæхмæ ивæзынц æмæ бæхты къахай- 
стимæ хæрдмæ-уырдыгмæ кæнынц. Цæуылдæр дзурынц, фæлæ не 
хъуысы Солтанмæ сæ дзырд æмæ уый йæхимидæг хъуыдытæ кæны 
Хъуырманы цардыл. 
Бахæццæ сты Бахутыбынмæ æмæ Ака йæ цæст ахаста: кæд æрба- 
хæццæ сты Мацабелтæ, уæд ам искуы æмбæхст хъуамæ уой. Æрæ- 
джиау йæ фæнд фергом кодта: 
— Кæм хъуамæ уой, батъонитæ, Хъуырман, куыд зæгъыс? 
— Уæртæ-ма донмæ бахизæны цур уæлвæндаг къутæртæм бакæс, 
ницы дзы уыныс? 
— Уынгæ сæ нæ кæнын, фæлæ мæнмæ дæр афтæ кæсы, кæд сыл 
сæртæ ис, уæд се ’мбæхсæн уым хъуамæ уа. 
— Лæппу, бæхæй-ма рахиз æмæ уæлæ уагъылыйы къутæры цу- 
рæй бакæс, уырдæм хъуамæ зыной, — йæхимидæг дзурæгау бакодта 
Ака, æмæ уайтагъд Солтан агæпп кодта бæхæй, кæд дзырд Бабемæ 
уыд, уæддæр. 
Бабе дæр æргæпп кодта æмæ Солтаны бæхы идон рацахста: 
— Цы йæм кæсын кæныс, Акко, мæнмæ гæсгæ, уæртæ пæлæхсар 
тæрсы акомкоммæ, къутæртæ уыгардау кæм фесты, уым гæзæмæ зыны 
Бардзимы худ. Лыстæггай-ма бакæс. 
Уæдмæ Солтан дæр къуыппæй æрдзырдта: 
— Уым сты, Ака, уæртæ бадынц: æртæ салдаты æмæ Бардзим æд 
фæсдзæуинтæ. 
— Рацу, Солтан, дæ бæхыл сбад. Хъуырман, куыд зæгъыс: 
цæгъдгæ, æви сæ ауадзæм? 
— Мацабелы куысыфтæг чысыл æркъупп кæ, уый хорз уаид, 
бæргæ... — йæ былтæ йæм рагæй æхсыны Хъуырман уыцы хабармæ, 
бæрæг у йæ ныхасыл дæр, — фæлæ уæд салдæттимæ дæр хæцын 
122 

хъæуы æмæ... Æфсад ам æрбалæудзæн йæ уæлвæд, уæ хъæуыл дæр 
Æмзиуы бон æркæндзæн. Хуыздæр уаид, æнæфыдбылыз куы ахи- 
цæн уаиккам, Ака. 
— Кæд афтæ у, уæд æз афæлвардзынæн. Ам фæлæуут. 
Ака йæ бæхыл æнцад араст Бардзимиты æмбæхсæны ’рдæм. 
Æхстмæ сæм куы бахæццæ, уæд бахъæр кодта: 
— Бардзим, кæд дæ удæгасæй ацæуын фæнды ардыгæй, уæд акæн 
дæ куыйты æмæ уæхимæ афардæг у! 
— Мæ фос, абырæг, мæ фос мын цы фæкодтай? 
— Дæ фос фæндагыл ссардзынæ, фæлæ гъæй кæн, науæд арды- 
гæй удæгасæй нал ацæудзынæ, уый зон. 
— Уый дын фенын кæндзынæн, абырæг! — фехъуыст ма Акамæ, 
стæй йæ хъустыл æрцыд, Бардзим салдæттимæ куыд быцæу кæны: 
— Стреляйте, стреляйте! Это — главни разбойник! 
Салдæттæй иу базыдта Акайы. 
— Господин князь, чего стрелять-то, он же не стреляет и скотины с 
ними никакой нет! 
— Стреляй ты, скотина! 
— Князь, вы нам не командир, и зря лаетесь. Стреляйте сами, 
если охота. 
— Этот старик нас угощал телятиной и вдруг: стреляйте! За что? 
— иу салдат иннæмæн йæ хъусы бадзырдта. 
— Да он такой рубака, что тысячи таких князьков стоит. Пусть 
сам стреляет, коли такой храбрый, — æрбадзырдта йæм иннæ. 
— Стреляйте же, скоты, сволочи! — фæбогъ кодта Бардзим. 
— По мирным, князь, нам не велено стрелять... За это нас самих 
расстреляют, князь... Вот кабы он сопротивлялся с оружием в руках, 
кабы против государя пошел — другой табак... — Сыстад салдæтты 
хистæр æмæ къутæртæй фæндагмæ æрхызт. Иннæтæ дæр йæ фæдыл 
æрцыдысты фæндагмæ æмæ сæ топпытæ се ’ккой баппæрстой. 
Ака бамбæрста, салдæттæм хæцыны фæнд нæй, æмæ йæ зæрдæ 
барухс: «Ныр, Мацабел, æз демæ бафидаудзынæн! — æвиппайды 
афæнд кодта. 
— Салдат, мая хади! Мая стреляйт нету! Не бойс, мая хади! — йæ 
къухтæ хæрдмæ сдардта, стæй та сæ æруагъта. Акамæ гæсгæ уый 
нысан кодта: «Рацæут, ма тæрсут, æз ницыгæнæг дæн». 
Салдæттæ бахудтысты. 
— А пошли, ребята, он в самом деле мирный. 
— Бардзим, куы дын дзурын, дæ фæд-фæд аздæх æмæ дæ фос 
ссардзынæ, уæд мæ цы агурыс, цæмæннæ мæ уадзыс мæ мæгуырыл? 
Бардзим æмæ йæ фæсдзæуинтæ бæхтыл абадтысты æмæ Бабеиты 
сæрты тæссармæ бауадысты, стæй фæндагмæ æрхызтысты. 
— Дæ амонд уыд, абырæг, æмæ мын мæ фос уым ныууагътай, 
æндæра дын æз дæхицæй физонæг скодтаин! Ныр дæр мын нæ аирвæз- 
123 

дзынæ, Симбыр дын ардыгæй аззайдзæн рæхджы! — салдæттæм дæр 
нал фæкаст, ныххоста бæх æмæ цъалаты раздæхт йæ уæнгуытæ сса- 
рын æнхъæлæй. 
Салдæттæ иунæгæй куы аззадысты, уæд сын æндæр ницыуал гæ- 
нæн уыд æмæ бараст сты Акамæ. 
— Зачем, старик, угнал чужой скот? — бафарста сæ иу. 
— Салдат, мая па русскæ понимайт нету, — бахудти Ака, — мая 
варавайт нету. Князь варавайт мая тилонка, мая кушайт будит мая 
тилонк. Панимайт? 
— Мал-мал понимайт, — бахудти салдат дæр, Акайы ’взагæй дзур- 
гæйæ. 
— Маладез, салдат, харашо человек салдат! — йæ къух бадардта 
Ака салдатмæ æмæ йыл уый дæр фидар ныххæцыд. 
— Ты хороший человек, старик, а рубака — что твой кирасир! 
— Мая харашо?.. Мая старик-человек! Харашо нету. Мая твая 
бил, — ома дæ цахъхъæн куы уыдтæн, — это нет бил, — йæ зачъейыл 
йæ къух æрхаста, — харашо бил! — зæрдиагæй бахудт Ака. 
— Ты и сейчас хорош, рука еще крепкая! — салдат амоны йæ 
къухæй, æхсаргардæй цæвæгау кæны. 
Ака афтæ бамбæрста, ома нын де ’хсаргард равдис, æмæ йе ’фцæ- 
гæй кард систа æмæ йæ салдатмæ балæвæрдта: 
— Дагъистаны шашка, гурда шашка! Харашо! 
Салдæттæ цымыдисæй кастысты кардмæ æмæ дис кодтой йæ асыл. 
Сæ иу æй афæлвæрдта сласын, фæлæ йæ æрдæгæй чысыл уæл- 
дæр йеддæмæ не сласта. 
— Вот это клинок! — дисгæнгæ бакодта сæ иу. — Такую штуку 
разве что Илье Муромцу таскать! 
— Хорош клинок, старик! — бахудти та салдат æмæ йæм кард 
фæстмæ радта. Акайæн йæ зæрдæмæ фæцыд, йæ кардæй йын «хара- 
шо» кæй загътой, уый, æмæ йæ буцæй йе ’фцæджы ’рыфтыдта. 
— А стрелять тоже хорошо умеешь, старик? — нал фæлæууыд 
салдæттæй иу. 
— Мая не понимайт, — бахудти азымджынау Ака æмæ Хъуыр- 
манмæ бакаст, мыййаг æй кæд уый бамбæрста. Салдтат милмæ хъа- 
вæгау акодта дыууæ къухæй: 
— Ну, вот так, стрелять хорошо умеешь? 
— А-а, — бамбæрста Ака, — стреляйт! Ничего, ничего, — аракæс- 
бакæс кодта йæ алыварс æмæ æввахс ницы суыдта милмæ сисинаг. Сæ 
сæрмæ чысыл фалдæр уæлдæфы уылæнтыл иу ран хуыссæгау кодга хъæрц- 
ттьтгъа. отæм хатт-иу тæнæг хъæлæсæй фехситт кодта, йæ базыртæ-иу 
гæзæмæ базмæлын кодта æмæ та-иу, арвыл, ауыгъдау, ныссабыр. 
— Фехсин æй, — иронау загъта, йе ’мбæлтты фæрсæгау, — æмæ 
дамбацайы нæмыгæн дард у, нæ йæм схаудзæн. Бардзим дæр уымæй 
æввахсдæр нæ цæуы æхстмæ. 
— Семæ тынг хъонагъ куы дæ, Ака, топп сæ ракур, æмæ топпæй 
124 

фехс. Дæхимæ дæр Рукъгомы хæстæй фæстæмæ ахæмтæ æртæ куы 
ис, — бауынаффæ кодта Хъуырман. 
— Салдат, твоя, — топмæ ацамыдта, — мая стреляйт можнæ? 
— Можно, можно! — радта йæм йæ хæцæнгарз салдат. Ака йæм 
æркæстытæ кодта, стæй йæ бæхмæ сдзырдта: 
— Былджын, с-с-с-сабыр! — йæ риуы ’гънæг ын æрсæрфта, æмæ 
бæх ныджджих, ахуыр уыд ацы фæдзæхстыл. Ака топп йæ уæхскмæ 
систа, акасти дзы æмæ йæ цæстытæ бацъынд кодта, стæй рахиз бай- 
гом кодта, ногæй систа хъæрццыгъайы милмæ æмæ гæрах фæцыд. 
Хъæрццыгъа цæхгæр фестъæлфыд, йæ базыртæ фæхаста, фæлæ йын 
фæстæмæ æрхаудтой, иу базырыл фæкъул, стæй йæ сæр фæразмæ 
æмæ уырдыгмæ хауын райдыдта. 
— Попал, попал! — схъæр кодтой салдæттæ. — Молодец, старик! 
— Харашо? — бафарста Ака æмæ бахудти, салдатмæ топп дæтгæйæ. 
—Молодец! Отменный стрелок!.. 
— Лæппу, дæ къæссайæ-ма агъды хай сис æмæ йæ ацы хорз 
адæмæн ратт. Бардзимæн дур йæ гуыбыны, сæртæ æмæ йæ къæхтæ 
кæй фесты, ууыл дæр цин кæнæд! 
Бабе æмæ Солтан æргæппытæ кодтой æмæ агъды хай æрбахастой 
Акамæ. Уый йæ салдæтты хистæрмæ балæвæрдта: 
— А, салдат тилонка кушайт! Князь варавайт мая тилонка, мая — 
рубайт, мая, твоя — кушайт! Харашо? 
Салдæттæ бахудтысты, бамбæрстой зæронд лæджы хин, бамбæр- 
стой, куыд фæсайды Мацабел, æмæ ноджы ныххудтысты: 
— Обдурил старик князя! Ха-ха-ха! А он будет искать и на дороге 
найдет шиш с дерьмом! Ай-да старик! 
— Салдат — харашо, маладез! — салдаты къух та райста Ака, — 
моя хади гара, — йæ къухæй ацамыдта Чеселты ’рдæм, — твоя хади 
там, — уыдонæн та Берцихы хæрдмæ ацамыдта. Стæй иннæтæн дæр 
сæ къухтæ райста æмæ йæ бæхы фесхуыста. 
— Счастливой дороги, старик! 
— Рæствæндаг, рæствæндаг! — радзырдта сæм Ака дæр йæ уæхс- 
чы сæрты. 
Солтанитæ дæр райстой салдæтты къухтæ æмæ араст сты сæ фæн- 
дагыл. Салдæттæ фæхæрд кодтой Бахутыбын тæссармæ фæндагыл. 
Æрбарухс, афтæ Акаты кæртæй бæхы мыр-мыр ссыд, æмæ Бабе 
рагæпп кодта йæ хуыссæнæй: уый Хъилхъусы уасын куы у. Рудзын- 
гæй ракаст æмæ æцæгдæр: Хъилхъус лæууы, саргъыл—нымæты тых- 
тæй Гиви... «Фынæй у æви цæмæннæ хизы?...» — рауад кæртмæ, йæ 
цухъхъа йæ уæхсчытыл уæгъдæппæрстæй, Бабе. 
Бæхы мыр-мырмæ фехъал Гиви дæр æмæ сындæггай æрхызт 
зæхмæ. 
125 

— Фынæй бадæ, Гиви? Кæцæй афтæ раджы? 
— Бафынæй дæн, Бабе, — къæмдзæстыгæй басаст Гиви, — Хъе- 
мултайæ куы ’рбахызтæн, уæд ницæмæйуал тарстæн. Нымæты бын 
та афтæ хъарм уыд, æмæ афынæй дæн. Куыд рауад, кæм афынæй 
дæн, — ницыуал ын зонын. 
Гиви æгæр фæлурс æмæ фæлладгъуыз уыд æмæ Бабейы зæрдæ 
фехсайдта: 
— Фæлæуу-ма, æмæ тæрсгæ та цæмæй кодтай? 
— Тæрсгæ та, фæлæ... Зоныс, æз... Мæ бон нал баци быхсын 
æмæ... Мæ фыды афтæмæй куы федтон, уæд загътон... Иу дзырдæй, 
арт сыл бандзæрстон... Цæл кодтой балкъоны æмæ бахстон Бардзи- 
мы куыдзы, фæлæ, æнхъæлдæн, уазджытæй кæуылдæр фæци. Аир- 
вæзти. Схъомпал сты. Æз радымдтон. Æндæр ницы... 
— Уæдæ уыцы куыдзмæ абон æртæ амонды касти,— фæхъуыды- 
йыл Бабе æмæ бæхы ’хтæнгтæ суæгъд кодта, стæй йæ кæрты ралас- 
балас акодта,—Аккойæн зæгъын хъæудзæни хабар. Ды цу, æмæ ныр 
та уаты сыздух иу фынæй, бæх æз бафснайдзынæн. 
ФЫАБЫЛЫЗ 
Дзæрæх кафын кодта лæппуты радыгай, уæлдай хъулон ми ни- 
кæмæн кодта. Иуæй-иутæ йын нæ куымдтой, чи йæ дарæсы дæрд- 
джынæй æфсæрмы кодта, чи, рæстмæ кæй нæ арæхсы, уымæй, фæлæ 
дзы радгæс никæй ныууагъта, кæй лæгъстæйæ, кæй тыхæй, фæлæ сæ 
кафын кодта. 
Рад æрхæццæ Хъырыммæ. Уый та цæуылдæр тæргайгондæй лæу- 
уыд, æмдзæгъд кодта, фæлæ хъырнгæ дæр нæ, кафгæ дæр. 
— Æтт, ме ’фсымæры къуындзих, дæ кафт! — йæ разы сæмдзæгъд 
кодта Дзæрæх, йæ ехс йæ дæлармы даргæйæ. Хъырым алы дзырд 
тæлммæ иста, Дзæццийы куы ныццавта, уæдæй фæстæмæ. Фидисы 
хуызæн æм фæзынд Дзæрæхы ныхас дæр, фæлæ йæхиуыл ныххæ- 
цыд. 
— Æз нæ кафын, мæнæ иннæтæй искæй ракафын кæ, — тызмæ- 
гæй дзуры Хъырым. 
— Ракаф дын зæгъын, дæхи ма ныууæздан кæ, иннæты уæлдай 
мын уæлбикъон дæ?! — нæ йын айста йе ’фсон Дзæрæх æмæ йын йæ 
цонгыл барджыны хæст ракодта. 
— Дæ къухтæ дæхимæ дар! — атъæпп ын кодта йæ къух Хъырым 
æмæ йæм æнæуынон цæстæй бакаст. 
— Цы кæныс, цы, Хъыргъы, иннæтæ куы кафынц, уæд дын май- 
мулитæ сты! — бамæстыгонд Дзæрæх æмæ та йын йæ цонг райвæзта. 
Хъырым ын йæ цонг тымбылкъухæй йæ тых-йæ бонæй æртъæпп 
кодта: 
126 

— Дæ чъизи къух иуварс! — ныссырх, афтæмæй фæхъæр кодта 
Хъырым. 
Фæрыст Дзæрæхæн йæ цонджы ’лхуый, ахъавыд, ехсæй йыл 
ралæууа дзæхст-дзæхст, æмæ уазæг лæппутæй фефсæрмы. Хæстæг 
æм балæууыд мæстыйæ: 
— Фесæф ардыгæй, куыдз цыдæр, хъазын дæр куынæ зоныс æмæ 
дзурын дæр! 
— Дæ дзыхыл кæд не ’рхæцай, уæд дын æй къæбуты ’рдæм фез- 
дахдзынæн! — баулæфыд ыл Хъырым. 
Лæппутæ сыл амбырд сты æмæ Дзæрæхмæ дæр худинаг æркаст 
æфхæрд ныббарын. 
— Фесæф дын зæгъын сабырæй, цалынмæ дæ нæ феддæдуар код- 
тон!.. ^ 
— Йæ мадыл с.д, чи нæ мæ феддæ кæна дæуырдыгæй!.. 
Лæппутæ се ’хсæн бацыдысты æмæ сæ фæйнæрдæм акодтой. 
— Дæ амонд у, æмæ кæйдæр хæдзары стæм, æндæра дын дæ 
чъизи дзых ныссус кæнин, бæргæ... 
— Бафæлвар, бафæлвар, суйдзыд! — хъæр кæны Хъырым æмæ 
йæхи ивазы Дзæрæхмæ. 
Хъæндил фестад: 
— Уый циу, куыйтæ стут? Цæугæ дæ хуыссæнмæ! Хъазын нæ 
зоныс æмæ искуы ныххуысс! — йæ цонгыл фæхæцыд Хъырымæн 
æмæ йæ феддæдуар кодта. 
— Багъæц, гаццайы лæппын, нæ мын аирвæздзынæ!— æрбахъæр 
ма кодта Хъырым æмæ ацыд. 
Хъазты фæсивæд фæкъуырма сты, æвиппайды хыл сын сæ уæнг 
амардта æмæ къордтæ-къордтæй хъус-хъус кодтой. Хъæндил йæхи 
нал басаста æмæ, фæсивæды цин фæстæмæ йæ гаччы цæмæй абада, 
уый тыххæй фæхъæр кодта: 
— Гъæй, лæппутæ, уæ хъустæ ма ’руадзут, чындзæхсæв хæйрæдж- 
джын у, афтæ дæр фæвæййы, фæлæ хъазт, хъазт—ногæй! — фæн- 
дырмæ дæр нал февнæлдта, фæлæ кафты зард ныккодта: 
Уæй, уой-усе, ой, уæрæйдсе, 
Уæй, уой, уæрæдæ! 
Нæ гæды, дам, гуыдын къахта, 
Уой, уой-тæ, уæрæйдæ! 
Чындзæмбæлттæ — зылынкъæхтæ! 
Уой, уой-тæ, уæрæйдæ! 
Лæппутæ зæрдиагæй ныхъхъырныдтой æмæ нымдзæгъд кодтой. 
Зард куы сытыкг, уæд Хъæндил æмдзæгъдгæнгæ æмæ заргæ иу зылд 
ракодта, стæй Уардисы комкоммæ басирдта: 
— Коцоны рæсугъд, иу кафт мын мæнæн дæр! Ма мæ фæмæнг кæ! 
Уардис бацин кодта, хъазт та йæ ранмæ фæцæуы, æмæ æнæзи- 
вæгæй рахызт. Цалынмæ иу зылд кодта, уæдмæ ма Хъæндил иу зард 
бафæрæзта: 
127 

У æлæсыхтæ-дæлæсыхтæ, 
Усей, уой-уæ, ой, уæрсейдæ. 
Нсе лсеппутсе — дзсегъселдзыхтæ, 
Уой, уой, уæрæдæ! 
Стæй ныззылд Уардисы фæдыл. Дзæрæх ахъуыды кодта, уый та 
дзы мæн, æмæ йæ ехс лæппутæй иумæ радта, йæхæдæг сабыргай, 
куыд нæ йæ фæхатыдтаиккой, рахъуызыд æмæ, хистæртæн кæстæ- 
риуæг чи кодта, уыдонимæ баиу. 
Хъазт та йæ фыццаджы хуызы бацыд, фæлæ Хъырым æмæ Дзæ- 
рæхы хæрам ууыл нæ ахицæн. 
Æртыккаг бон уазджытæ куы цыдысты, уæд сыл хъæубæсты фæ- 
сивæд арахъхъæй цин кодтой, уæлдæйттæ сын дардтой. Чи дзы йæхи 
фæтылиф кодта æмæ уæлæнгæйтты аирвæзт, чи — банызта, йæхиуыл 
йæ зæрдæ даргæ, хъæлдзæгæй йæ бæхыл сбадт æмæ йе ’мбæлттимæ 
баиу. Æрмæст иу æрыгон лæппу, «хъæмпхор уазæг» кæй хуыдтой, 
уый Хъырым æрцахста æмæ йын тыхæй дардта. Лæппу барасыг 
æмæ ма «ауадз, мæ, ауадз мæ, мæ бон нал у» кодта, фæлæ ма йæ 
Хъырым кæм уагъта. Иæ бæрзæйыл-иу ын фæхæцыд æмæ та-иу ын 
арахъхъ йæ дзыхы кæлгæ-кæлгæ ауагъта. 
Фæсивæдæй иу-цалдæр лæппуйы уым фесты æмæ йын дзырдтой: 
«Ауадзут æй, æнхъæлмæ кæсынц хистæртæ!» — фæлæ Хъырым ни- 
кæмæ хъуыста. Чызджы хистæр æфсымæр йæ бæхыл раджы сбадт, 
йе ’мбæлттæ дæр йæ цуры стыгуыр сты хъæугæрон. Æрмæст ма 
æнхъæлмæ каст «хъæмпхор уазæгмæ». 
— Нæ лæппуйы-ма нын рарвитут, Бега, лæскъ уын æй куынæ 
дæттæм, — æрдзырдта уазджыты хистæр Бегамæ. Хъæугæронмæ сæ 
уый рахизын кодта æмæ æндæр кæмæ бадзырдтаид. Бега рарвыста 
Дзæрæхы, лæппуйы ракæн, зæгъгæ. 
Дзæрæх бацыд Хъырымитæм æмæ се ’ппæтмæ дзурæгау бакодта: 
— Лæппуйы ауадзут, хистæртæ йæм æнхъæлмæ кæсынц, мæн уымæ 
рарвыстой. 
Хъырым æй цыма хъусгæ дæр нæ фæкодта, ногæй сыкъа сдардта 
уазæджы дзыхыл. Дзæрæх сыкъамæ бавнæлдта æмæ йæ раскъуыдта 
уазæджы былтæй: 
— Лæппу маринаг нæу, ныууадзут æй! 
— Ам дæр дæхи тъыссыс, куыдз кæй самадта! — фæбогъ кодта 
Хъьтпьтм. йæхæляег лярг> пасьтг уьтл. æмяе иьтпх къухярй ньтззæланг 
кодта Дзæрæхы рус. Дзæрæх иу сыбыртт дæр не скодта, тымбыл 
къухæй йæ тых-йæ бонæй бацавта Хъырымы цæсгом. Хъырым фæ- 
цудыдта, ноджы йæ къах фæхсбандоныл скъуырдта æмæ ауæлгом. 
Лæппутæ йæм бауадысты æмæ йæ цалынмæ истой, уæдмæ Дзæрæх 
уазæг лæппуйыл фæхæцыд æмæ йæ йе ’мбæлттæм рахæццæ кодта. 
128 

Уазджытæ ацыдысты, фæлæ уалынмæ Бегайы хъустыл æруад 
Хъырымы æлгъитын. 
— Цæуыл та загъд кæны, цæ, Хъæрæсейы тугисæг? Ныллалым та 
кодта йæхи, худинаггæнæг! — бамæсты Бега. 
— Цæуыл хыл кæны... Уазæджы нæ уагъта æмæ мемæ бахъæлæба. 
— Цы? Ды дæр уый бафæзмыдтай? — æцæг смæсты ныр Бега. 
— Цы бафæзмыдтон, ныцъцъыкк мæ кодта æмæ йæ æз дæр асхуы- 
стон, — басасти Дзæрæх. 
— Цæугæ нæхимæ! Худинаггæнджытæ!.. Ацу дын зæгъын, фосмæ 
æркæс, дзæгъæлæй хизынц, Алæгимæ сæм суайут, Сугъарты комы сты. 
Дзæрæх рацыд æвæндонæй, Бега та, Хъырымы ’лгъитын кæцæй 
хъуыст, уырдæм атагъд кодта. Хъырым лæбурын æрымысыд, йæ 
былты туджы самæхсти æмæ йæхи тыдта лæппуты къухæй. Хъама 
æлвасынмæ хъавыд æмæ йын æй чидæр йæ къухтæй стыдта, фыдбы- 
лызæй цы нæ вæййы, расыг лæг кæнæ йæхи ныллыг кæндзæн, кæнæ 
искæй. Бегайы бацыдмæ Хъырымыл фысымтæ амбырд сты, хъæубæ- 
стæй дзы уыйбæрц ничиуал уыд. Тыджион æй сабыр кодта, æмæ 
иучысыл фенцад, стæй та йæ былтыл йæ къух куы ’рхаста æмæ туг 
куы федта, уæд та æнæфсæрм сæлгъыста æмæ та лæбурын систа. 
Æлгъыстмæ устытæ æмбæхсынмæ фесты, лæппутæ ма йæ урæдтой, 
фæлæ дзы уыдон дæр сфæлмæцыдысты, тъæппытæ кодта иргъæв- 
джыты æмæ йæ нæмынмæ æрхъавыдысты. 
— Цы кæнут, цæуыл тай-тай кæнут кæйдæр хæдзары? — мæсты 
фарст бакодта Бега. 
— Фесæф ардыгæй ды дæр, уæ дыууæ дæр иу куыдзæй гуырдтæ 
стут! — нылгъыста Хъырым æмæ йæм йæхи байвæзта. 
Бега рахъавыд, райс æй æмæ йæ ныттæбæкк кæн, фæлæ, иуæй — 
къухылхæцæг, иннæмæй — хистæр, худинаг æм фæкаст. Хъырым ноджы 
йæхи куы ’вæзта, уæд æнцад слæууыд æмæ йæ сины сæртыл ныххæцыд. 
— Суадзут-ма йæ, лæппутæ, суадзут, цы йæ зæрды ис, уый базо- 
нон. Цæй-ма, тæвд боны хъыбылау дæхи куы сызмæстай дæ сæтæй, 
уæд дæм худинаг ницы кæсы? Æви искæй де ’лгъыстæй тæрсын кæ- 
ныс? — уæддæр та фидауæн ныхасмæ æрыздæхт Бега. 
Бирæ нал фæбыхсыдаид, æвæццæгæн, Бега, фæлæ фæзынд Хъæн- 
дил, æнæдзургæйæ бацыд комкоммæ Хъырыммæ æмæ йын йе ’хсæр- 
фарс мæсты дзæхст ныккодта. 
— Тагъд цæугæ нæхимæ дын зæгъын, сæтой цыдæр! Тагъд, ныр- 
тæккæ, æндæра ма дæ къæсæрæй бакæсгæ куы фенон, уæд дæ мæхи 
къухæй ныххурх кæндзынæн. 
Хъæндилы цæфтæ æмæ уайдзæфтæм Хъырымæн йæ расыг ай- 
сæфт. Рахъавыд Хъæндилыл йæхи ныццæвынмæ, тых дæр ыл фæ- 
уыдаид, фæлæ — йæ хистæр æфсымæр, йе ’фсарм нæ басаста, йæхи- 
цæн тæригъæдмæ фæцис, ома иууылдæр мæ ныхмæ систы, æмæ йæ 
цæстытæ доны разылдта, стæй та уазал хæрамы къæртт фестад: 
— Кæй сæрыл хæцыс, уыдонæн фæлдыст фæу, æндæр дын ницы 
9 Нафи 
129 

зæгъын! Худинаг кæмæ ницы кæсы: йæхи мын лæг хоны! Хæдзар 
дæу нæу, нæ фыды хæдзар у. Дæ къæсæрæй та æз абонæй фæстæмæ 
кæсгæ дæр нал бакæндзынæн. Дæлæ мæ мады æфсымæртæм уæддæр 
фæцæудзынæн. Фендзыстæм, кæддæра мæ чи цы фæпайда кæнид! — 
йæхи аласта Хъырым æмæ ацыдис. 
Лæппуты хыл цалдæр боны фæстæ айрох æмæ та адæм сæ куыс- 
тытæм фесты. Хъырым æцæгдæр фæсхохмæ ахызт, йæ мады ’рва- 
дæлтæ Гаджитæм, æмæ йæ кой дæр ничиуал кодта. 
Æрæгвæззæг æрхæццæ. Хæхты цъуппытыл, бæрзонд æфцгуытыл 
фыццаг мит рауарыд æмæ йæ хур нал систа. Хохы адæм ма, даргъ 
зымæджы размæ сæ куыстæгтæй цы аззад, уыдоныл тындзыдтой. 
Бирæтæн дзы ницыуал куыст уыд æмæ чи йæ хæстæджыты уынынмæ 
цыд, чи йæхи ирхæфста цуаны ’фсон. Бегайæн дæр ницыуал куыст 
уыд хæдзары, хостæ æмæ сугтæ ласт фæци. Хор ма бæргæ куы уаид, 
фæлæ ма кæцæй самал кæна. Сацхереты ’рдæм ма ахъав-ахъав фæ- 
кодта, фæлæ йæ къухты нæ бафтыд. 
Иуизæр сфæнд кодта Зикъарайы ’рдæм цуаны ацæуын. Æфцæ- 
гыл мит рауарыд æмæ ныр сычъитæ æхсæвиуат кæнынмæ бынмæ, 
коммæ сæхи исдзысты. Райсом раджы, бон цъæх куы райдайы, уæд 
сыстынц æмæ та фæстæмæ бæрзæндтæм сфардæг вæййынц. Сæ сыс- 
тыны размæ сæм куы схæццæ уай, уæд дзы къухы бафтдзæнис æнæ- 
мæнг. Загъта йæ фæнд Дзæрæх æмæ Алæг-салдатæн дæр æмæ уыдон 
дæр бацин кодтой. Уæлдайдæр, Алæг. Уымæн йæ цæф раджы сдзæ- 
бæх. Ныр фæндзæм мæй ис, æмæ иронау дæр дзурын райдыдта. 
Бега æмæ Дзæрæх та уырыссагау цъæррæмыгъдтытæй дзурын фæ- 
цайдагъ сты, æмæ-иу кæрæдзийы уырыссаг æмæ ирон ныхасыл сæхи 
худæгæй схастой. 
Бæргæ хорз уыдысты Алæгæн йæ фысымтæ: æфхæрд нæй, кусгæ, 
дæхи куыд фæнда, афтæ, хæрд, сæхицæн цы ис, уый, фæлæ уæддæр 
æцæгæлон уавæрты тыхсти æмæ мысыд йе ’мбæлтты, дæс азы иумæ 
службæ фæкодтой æмæ сыл йæхи ’фсымæртау сахуыр. Ныр цуаны 
хи аирхæфсыны фадатыл тынг бацин кодта æмæ схъæлдзæг. 
Фæсахсæвæр топпытæ сыгъдæг кæнын æмæ ифтындзын райдыдтой. 
Алæг та тæгæры къæцæлæй «Къулыбадæг усы хæдзар» арæзта Хъази- 
йæн. Сæрды йын цалдæр хатты сарæзта æмæ та-иу ын лæппутимæ хъаз- 
ты фехæлди. Ныр та Хъази ногæй æрæмбырд кодта тæгæры къæцæлтæ, 
йæ фыдæй фарсылдарæн кард ракуырдта æмæ сæ бахаста салдатмæ. 
— Къуриножка та мын сараз, о, — балæгъстæ кодта Хъази. 
— Къулбадаг ус хадзар? — хинæйдзаг худт бакодта Алæг. Хъази 
дæр бахудти. Фыццаг хатт ын куы сарæзта, уæд Хъази цымыдисæй 
фарста, цавæр у ацы хæдзар; уæлейæ — хæдзар, тымбыл къул, бынæй — 
карчы къæхтæ, Хъази сæ «къуриножка» фæхуыдта Алæджы дзырдæй. 
130 

Чи дзы цæры, зæгъгæ, салдат радзырдта: зæронд ус, йæ иу дæндаг — 
дæлзæхмæ, йе ’ннæ дæндаг — уæларвмæ... Хъази ныццин кодта: 
— Уый къулыбадæг ус куы у! 
— Къулыбадаг най, баба-яга, баба-яга, костяная нога! — Бамбæрс- 
тай? 
— Бамбæрстон, бамбæрстон! Къулыбадæгускуриножкайыцæры!.. 
— Най, бамбарста, най, — нæ разы кодта Алæг, — куриножка — 
нет, кулбадак ус хадзар! Баба-яга! 
Хъази не сразы. Хæдзар хуыдта куриножка, йæ хицауы —къулы- 
бадæг ус. Алæг æй мæстæймардта: хæдзар — кулбадак ус, йæ хицау — 
Баба-яга. 
Нæ йыл фидыдтой, æмæ йæ ныр дæр уымæн бафарста Алæг. 
Хъазийæн йæ зæрды быцæу кæнын уыд, фæлæ ахъуыды кодта: сара- 
зæд æй æмæ йæ стæй цыфæнды хонæд! 
Алæг æртыкъахыт фынг æрхæссын кодта æмæ къæцæлтæ ууыл 
æркалдта. Хъазийы йæ хъæбысы балæууын кодта æмæ райдыдта ама- 
йын «къуриножка». 
Бега сæрфы гæрзтæ æмæ фæрсы йæ салдаты: 
— Алæг, сымах зæххыл цуаны нæ цæуынц?.. 
— Цæуынц, Бека, цæуынц. Махмæ фылдæр мæргътыл цуан кæ- 
нынц: æццытæ, бабызтæ, хъазтæ. Фæззæг та — уæрццытæ. 
— Уыйбæрц уæм ис? Уæдæ дзы махмæ цæмæннæ ис? 
— Бирæ. Сымахмæ дон нæй æмæ кæцæй уа. Махмæ дон ис — 
Волга, йæ ном афтæ хуыйны. Мæнæ ацы ком хохæй-хохмæ донæй 
куы байдзаг кæнай, уæд уыйас. 
— Уанцон нæу? — ныддис кодта Дзæрæх. Бега дæр æм бакаст, 
хъазгæ кæны æви æцæг зæгъы. 
— Афтæ у. Махмæ хох нæй, быдыр. Кæсыс, æмæ дæ алфамбылай 
иууылдæр — быдыртæ. Хур быдыры кæронæй сбыры æмæ та изæры 
иннæ кæрон зæххы бынмæ афардæг вæййы. 
Олег Орлов йæ мысинæгтæм бахæццæ, хæдзар аразын дæр æй 
ферох, кард йæ къухы ныджджих. 
— Волга афтæ уæрæх у, æмæ иу былæй иннæмæ лæджы тыхтæй 
æвзарыс, чердæм цæуы, уый дæр нæ базондзынæ. Бон-изæрмæ ку- 
сыс, зæгъæм, хуым кæрдыс. Изæрмæ дæ къухтæ бадон сты, дæ астæу 
къуырма рыст кæны. Дæхи уисыл æруадздзынæ æмæ кæсыс арвмæ... 
Быдырау, æнæкæрон, фæлæ бæрзонд. Хъусыс, кæмдæр быдыры иннæ 
кæронæй хъуысы чызджыты зард. Махмæ чызджытæ куыд зарынц, 
уый куы зонис! Хъусыс, æмæ дæ зæрдæ хъыдзы кæны. Куы цæстытæ 
доны азилынц, куы цæнгтæ сæхимидæт кафынц. Æмæ сын хъырныс, 
цыма сæ цуры дæ. Кæд ма дæ бон бауа, уæд сæм фæцæудзынæ 
къахæй æмæ семæ баиу уыдзынæ, боны сцъæхмæ фæзардзынæ. 
— Чызджытимæ? — ныддис та кодта Дзæрæх. 
— Чызджытимæ. Махмæ уый худинаг нæу. Лæппутæ æмæ чыз- 
джытæ иумæ фæзарынц, иумæ ацæуынц фæсхъæу быдырмæ æмæ 
131 

фæзарынц, фæхъазынц... Хорз бæстæ у махмæ, æцæг нæм зымæг 
уазал у, фæлæ йыл ахуыр куы уай, уæд лæгмæ нæ хъары. Зымæг 
ноджы хуыздæр, мит — бирæ, кæрцы дæхи стух. Дзоныгъыл быр 
былгæрæттæй суанг Волгæйы ихмæ... 
— Тæхуды, ма фен уыцы бæстæ! — йæхимидæг сдзырдта Дзæрæх. 
— Уæд дæ бæстæн йæ ном та цы хуыйны? — бафарста Бега, 
уымæ дæр тынг диссаг фæкаст Волга æмæ æгæрон быдырты кой, 
фæлæ йæхи, хистæрау, нæртон дард кодта. 
— Симбирская губерния! — бакодта Алæг æмæ ныуулæфыд. 
— Симбыр зæгъыс? Адæмы цæгъдынмæ кæдæм æрвитынц? 
— Нæ, — бахудæгау кодта Алæг, — Сибирь æндæр ран ис, тынг 
дард, уым тынг уазал у, цæргæ дæр дзы ничи кæны. Уырдæм йæхи 
къахæй чи цæуы? Махæй дæр уырдæм ахстыты æрвитынц. 
— Æмæ сымахмæ дæр ахсынц æмæ æрвитынц Симбырмæ? — нал 
фæлæууыд Бега. — Иууылдæр уырыссæгтæ не стут? 
— Уырыссæгтæ стæм æмæ цы? — ныр та Алæг фæдисы. 
— Ау, æмæ уырыссаг уырыссаг лæджы ахсы æмæ йæ Симбырмæ 
æрвиты? 
— Чудак ты, — æнæбары бахудт Алæг, — ахсгæ, нæмгæ, маргæ, 
ауындзгæ. Æмæ цы нæ кæнынц... 
— Уырыссæгтæ? — уæддæр нæ уырны Бегайы. 
— Уырыссæгтæ, мæнæ мæ хуызæн салдæттæн фæзæгъынц, акæ- 
нынц сæ, æрцахсын кæнынц, фæнæмын кæнынц, фехсын кæнынц. 
Ауындзгæ дæр, Сибирмæ дæр арвитынц... 
— Уый та куыд, дæ фыдыстæн?.. Цæй тыххæй уæд? 
— Цы бæрæг ис... Махæн уыдæттæ нæ фæдзурынц: приказ дын 
ратдзысты — æрцахс, фæнæм, амар. Фæстæмæ куы сдзурай, уæд та 
дын дæхи дæр фæнæмдзысты уистæй кæнæ дæ фехсдзысты. 
Бега æмæ Дзæрæх æрвдзæфау фесты. Салдаты дæр нæмгæ æмæ 
маргæ? Уырыссаг уырыссаджы нæма æмæ мара? Уый куыд хъуамæ уа? 
— Фæлæуу-ма, Алæг, хынджылæг ма кæн. Ау, зæгъæм, мæ хуызæн 
кусæг лæг, уырыссаг лæг куы уа, уæддæр æй исчи бахъыгдардзæн? 
— Нæмгæ æмæ æхсгæ, маргæ тæккæ дæ хуызæтты æмæ мæ хуызæт- 
ты кæнынц, уæдæ исчи афицеры кæнæ генералы нæмы, науæд барины? 
— Уый та ма цы у? — бафарста та Бега. 
— Уый та барин. Куыд дын æй зæгъон?.. Мæнæ сымахмæ князь 
кæй хонынц, раст уый, махмæ — барин, хицау. 
— Ома мæнæ мах Мацабелы хуызæн? Айразмæ хъалонисæг куы 
’рбацыд, куы дын æй дзырдтон, хыл нæм куы рауад? 
— Уымæй фыддæр. Махмæ хыл не скæндзынæ, дæ царм дын 
уайтагъд раласдзысты. 
— Æмæ уæд паддзахмæ та цæуылнæ хъаст кæнут? Иæ адæмы 
æфхæрын куыд уадзы, уанцон нæу? — ныддис та кодта Бега. 
— Паддзахмæ дæ чи уадзы? Паддзах дард у, хуыцау — бæрзонд, 
Бека. Афтæ дзурынц махмæ. 
132 

— Æгæр, никуы йæм ничи бахъаст кодта? 
— Бека, Уырысы зæхх стыр у, паддзах кæмдæр стыр горæты 
цæры æмæ йæм мæ хуызæн музукк кæд фæхæццæ уыдзæн? 
— Музукк та циу? 
— Дæ хуызæн, мæ хуызæн, кусæг лæг — афицер чи нæу, князь, 
барин. Музуккæн йæ тæрхон дæр æмæ йе ’фхæрæг дæр иу лæг у — 
барин, князь. Кæуыл хъаст кæныс, кæдæм хъаст кæныс? Вот так, 
Бека... Уæдæ куыд æнхъæлдтай? Ома сымах уырыссæгтæ не стут 
æмæ уæ уый тыххæй нæ уадзынц? 
Бега фæкъæмдзæстыг, йæ сусæг хъуыды йын кæй рахатыд, уый 
охыл. Бынтон схæццæ сты йæ хъуыдытæ. Ау, уый та куыд, адæмы 
æфхæрынц æмæ паддзах ницы йæ хъустыл хæцы? Уырыссаг уырыс- 
саджы нæмы, мары? Уæд ма мах та цы хъуамæ фæуæм? Афтæмæй 
паддзахимæ цæрæн ис? Ахæм паддзах мæн цæмæн хъæуы?! 
— Уæдæ, Алæг, сымахæн дæр, уырысæй зæгъын, уæ хъуыддæгтæ 
хорз куы нæ сты, куы. Æз та ма афтæ куы ’нхъæлдтон: паддзах йæ 
адæмы æфхæрын никæмæн уадзы. 
— Хорз куы уаиккой, уæд æз ам цы ми кæнин. Дыууадæс азы 
салдат дæн. Мæ мад æмæ мæ фыды иунæгæй ныууагътон. Дыууадæс 
азы сæ нæ федтон, удæгас дæр ма сты, хуыцау зоны. 
— Фæлæуу, æмæ дæхæдæг нæ рацыдтæ? 
— Мæхæдæг? Тыхæй мæ ракодтой, лæппу ма уыдтæн, ссæдз аз- 
дзыд, æмæ мын мæ сæр ныддастой. Абонæй фæстæмæ — салдат, фондз 
æмæ ссæдз азы! — æрхæндæгæй ныуулæфыд Алæг æмæ кард æрбалхъьюта 
йæ къухæй, — искуы ма ныфтдзынæн нæхимæ, цы бæрæг ис... 
— Уæдæ уый бынтон мардæрцыд куы у, — нынкъард ис Бега дæр 
æмæ нæмыг нæмын райдыдта топпы дзыхы. 
Алæг дæр æрчъицыдта йæ сагъæссаг мысинæгтæй æмæ та къæ- 
цæлтæ амайын райдыдта æлхынцъæрфыгæй. Фыццаг ын сындæггай 
æхситт кæнын бацайдагъ, стæй ныллæг хъæлæсæй зарынмæ ахызт. 
Уынгæг хъæлæс ризгæйæ амыдта зарæджы мелоди, дзырдтæ ивазгæ: 
Ой, да на тех кораблях— 
Два полка солдат... 
Ой, да два полка солдат, 
Молодых ребят... 
Алæг зары, «хæдзары» къултæ амайы. Хъази нынкъард хистæр- 
ты тæссаг ныхæстæм æмæ æнæзмæлгæ кæсы Алæджы къухы айстмæ. 
Бега æмæ Дзæрæх топпытæ ифтыгъд фесты æмæ хъусынц, сæ бы- 
нæтты бадгæйæ. 
Талынгæй ацыдысты Бега, Алæг æмæ Дзæрæх Зикъарайы бынмæ. 
Æфцæгмæ схизæны раз цы дзыхъхъ ис, уырдæм куы схæццæ сты, 
уæд бон ивайын райдыдта. Бега фæлæууыд æмæ йæ хид асæрфта: 
133 

— Лæппутæ, кæд ма исты зонын, уæд ам искуы хъуамæ уой æмæ 
ам тæссæртты сзилæм. Кæд нæ Æфсатийы хорзæх уа, уæд сыл сæм- 
бæлдзыстæм. 
Дурæй-дурмæ, хъуызæгау, цыдысты. Æрдзуццæг-æрдзуццæг код- 
той, чи зоны сæ зæххы алгъыл искуы суыной. Дзæвгар куы суадыс- 
ты, уæд сæ Бега иу стыр дуры цур къухы фæхъилæй æрурæдта. Сæ 
хъус адардтой иууылдæр æмæ суыдтой: чысыл уæлдæр, мит кæйонг 
æрхæццæ, уый дымæгмæ адаггонды хуыссы сычъиты дзуг, иу дзы 
сыстад, йæхи айвæзтытæ кодта. Багатæ згъалгæ, фæйнæрдæм асмы- 
стытæ кодта æмæ стæй ныджджих. Æрмæст ма-иу рæстæгæй-рæс- 
тæгмæ йæ сæр разылдта, фæйнæрдæм фæлгæсгæйæ. 
— Дард сты... Хæстæгдæр сæм схизын хъæуы, фæлæ æгæр фæ- 
рухс, — бахъынцъым кодта Бега. Хъуызын сæм байдыдтой, фæлæ 
сæм куы феввахсдæр сты, уæд хъахъхъæнæг сычъи фехситт кодта 
æмæ агæпп кодта дурæй. Фæгæппытæ кодтой иууылдæр. 
— Æхсгæ! — сдзырдта Бега æмæ æртæ дæр æмæхст фæкодтой. 
Дыууæ дзы уайтагъд æрхауд æмæ сæ гæндзæхтæ цагътой. Æртыккаг 
дæр фæкалд, фæлæ та фестад æмæ слыгъд йе ’мбæлтты фæдыл. «Фæ- 
цæф!» — ахъуыды кодта Бега æмæ фестад. Сычъитæ сивылдысты 
бæрзæндмæ, Бега сыл зæрдæбынæй ныхситт кодта, æмæ чысыл фæс- 
тæдæр фæаууон сты. 
— Ауадз сæ, уыдон ныр Æнусон цъитимæ цæудзысты, Сау къæ- 
дзæхы рæбынтæм сфардæг уыдзысты, — цингъуызæй бакодта Бега. 
Ссыдысты сæ сычъитæм, æрысгæрстой сæ æмæ сæ цуры æрбад- 
тысты. Сæ топпытæ та сифтыгътой æмæ аходæн бахордтой. 
— Лæппутæ, сымах ам лæуут. Æз Æнусон цъитимæ схиздзынæн æмæ 
къæдзæхы рæбынмæ бацæудзынæн. Кæд сычъи уæлæнгай цæф нæу, уæд 
уым искуы уыдзæн... Кæд нæ уа, уæд раздæхдзынæн фæстæмæ... 
Дзæрæх æмæ Алæг дæр æфцæгмæ Бегаимæ схызтысты. Дарддæр 
сæ нал ауагъта. Уыдон уым баззадысты, Джинаты коммæ ныккæсæ- 
ны. Бега сычъиты фæдыл ацыд. 
Бирæ йæм фенхъæлмæ кастысты Дзæрæхитæ, йæ фæдыл ацæ- 
уынмæ дæр рахъавыдысты, фæлæ уæдмæ Бега дæр æрзынд цъитийы 
уырынгты сæрмæ, сычъийы мард йе ’ккой, афтæмæй. 
— Цæуæм ныр, фæндараст цуанонтæ, кæд ма талынгтæм ныххæццæ 
уаиккам, — чысыл куы аулæфыд, уæд фæтагъд кодта йе ’мбæлттыл Бега. 
Хъолайы цур сыл æрталынг, фæлæ ма цæст хорз æвзæрста. Хъæ- 
уæй куы ’рбахызтысты, уæд сыл Тæгæры бын Солтан æрбамбæлд: 
— Уæ фæндæгтæ раст æмæ Æфсатийы лæварæй нард уарат! 
— Дæ хъуыддаг раст æмæ дын æмбæлæггаг — нард сгиы! — хъ?дл- 
дзæгæй раарфæ кодта Бега дæр æмæ йе ’ргъом æриста. — Лæппутæ, 
сымах цæут, æз дæр уæ феййафын, хорз æмбæлæджимæ аныхас 
кæнон, чи зоны, æдылы разына æмæ мæм хæссынмæ дæр фæкæса. 
Дзæрæх æмæ Алæг рацыдысты. Бега Солтанимæ иударон фæр- 
стытæ акодтой кæрæдзи, стæй йын Бега сычъи йе ’ккой баппæрста: 
134 

— Шао, цом мемæ, æрдæг дзы дæу, æрмæст æй ардыгæй нæхимæ 
бахæсс æмæ бастигъ. 
— Не сразы уаин, фæлæ уаргъы бын «нæ мæ фæндытæй» нал 
вæййы, — йе ’ргъом бадзæбæх кодта йæ уæхскыл Солтан. 
Рацыдысты ныхæстæгæнгæ. Бега, йæ цуанæй райгонд, йæ дзæ- 
бæх зæрдыл уыд æмæ хъазыди, Солтанæн Калман дыккаг хатт дæр 
«мæ чызджы нæ дæттын» кæй загъта, уый фæдыл. 
— Уадз-ма сæ, Шао, кæддæра цы йæ зæрды ис Калманы тындри- 
хийæн, йæ чызджы цæхджын кæны æви? 
—Цæхх сæм фаг нæ разындзæн, æнхъæлыс?.. 
Комы доны былæй топпы хъæр фæцыд. Бега æмæ Солтан кæрæ- 
дзимæ бакæстытæ кодтой. Цæст рæстмæ нал æвзæрста æмæ, цы ’рцыд 
донбыл, уый нæ уыдтой. Бега згъорынмæ фæци. Солтан дæр ратын- 
дзыдта. Уалынмæ дыккаг гæрах дæр фæцыд æмæ йæ уæлвæд Алæджы 
фæдисы хъæр: «Бека! Бека!» «Цыдæр фыдбылыз!...» — фехсайдта 
Солтаны зæрдæ, æмæ уайтагъд комы донбыл хиды хъус балæууыд. 
Бега æмæ Алæджы Дзæрæхимæ архайгæ баййæфта. Дзæрæх ма 
мæлæтдзаг улæфт кодта æмæ иунæг дзырд хауд йæ дзыхæй: «Бега... 
Бега... Бега...». 
Бега йæ зоныгыл лæууыд, йе ’ннæ уæрагыл Дзæрæхы банцой 
кодта æмæ йын йæ бецыкк æнæрхъуыдыйæ асæрф-асæрф кодта ра- 
хиз къухæй. Цæссыг йæ рустыл цыд, дзургæ ницы кодта. Дзæрæх ма 
иу тыхулæфт скодта æмæ йæ уд систа. Бега ныккуыдта æмæ нæууыл 
æруагъта йе ’фсымæры сæр. Солтан ын йæ цæстытыл æрхæцыд. 
Алæг топпы ’нцой лæууыд æмæ куыдта æнæсыбыртт. 
Солтан фæдисы рацыд Хъоламæ æмæ Дзæрæхы мард схастой 
Лæнкаумæ. Дыккаг бон комбæстæй æрцыдысты адæм: хицонæй, дæрд- 
дагæй. Фæкуыдтой, фæмæсæллæйтæ кодтой, фæлæ се ’ппæты зæр- 
дæты дæр уыдис иу судзгæ фарст: чи уыдаид? 
Бега йæхæдæг куы ’рсабыр, уæд Алæджы лæмбынæг фæфарста: 
куыд æрцыд хабар? 
Алæг ын радзырдта: хидæй куы рацæйхызтысты, уæд топпы хъæр 
фæцыд хидыхъус къутæртæй. Дзæрæх донмæ бахауди. Алæг æм йæхи 
баппæрста æмæ ма йæ былмæ раскъæфта, фæлæ ма цы... Тæккæ 
уыцы уысм йæ хъустыл ауад, чидæр фæцæуы, къутæртæ ссæндгæ. 
Фестад æмæ ауыдта — чъылдымырдæм ирон дарæсы цавæрдæр лæг. 
Æрæхста йæ, фæлæ адард, стæй изæрдалынджы... Аирвæзт. 
Бегайæн дæр æмæ комы адæмæн дæр сæ фыццаг хъуыды уыд: 
Хъырым! Фæлæ Хъырым ныр иу мæйы бæрц ам нæй, фæсхох ис. 
Кæцæй æрхаудаид, стæй йæ куыд ничи федтаид?.. 
Бега хъуыды кодта: знон куы ’рхызтаид, уæд Зикъарайыл фæд 
уыдаид... Кæд, мыййаг, Хуыры комыл?.. Чи зоны, Дзедойыл, стæй 
135 

Летыл?.. Æмæ йæ æппын куыд ничи федтаид? Райсомæй раджы 
арвыста Солтан æмæ Бабейы. Уæ иу Хуыры комы фæд басгарæд, 
иннæ рагъыл Летмæ ныггæпп кæнæд, стæй Дзедойыл ахизут æмæ 
Наргомы аивæй æрфæрсут: кæм ис Хъырым, искуыдæм ацыдис, 
мыййаг, æви нæ? 
Фæзылдысты Солтанитæ, фæбæрæг кодтой, фæфарстой, фæлæ 
зæрдæхсаинагæй ницы базыдтой. «Ам ис Хъырым, æнæхъæн мæй 
никуыдæм ацыд йæ мады ’рвадæлтæй...» — дзырдтой сын, кæй фар- 
стой, уыдон. Федтой Хъырымæн йæхи дæр, фæлæ йæм ныхасмæ не 
’рлæууыдысты. Уæд æнæ хыл нæ фæуыдаиккой. 
Фесæфт марæджы фæд. Дзæрæхы табæт рахастой Хъолайы уæл- 
мæрдмæ ныгæнынмæ. Мард кæм фæци, уым æй æрæвæрдтой, хи- 
дыхъус, нæууыл, æмæ Хъараман комы дон ныффæлдыста Дзæрæхæн. 
— Ацы дон, ды федтай марæджы, ды ахастай Пацъамæ Дзæрæхы 
æназым туг? Абонæй фæстæмæ ды фæу йæ тугисæг. Искуы ма лæг- 
мар куы ахиза дæ сæрты, уæд ын, Дзæрæхы тугау, йæ туг рауадз йæ 
буарæй. Уадз æмæ йæхи тугæй амæхстæй зилæд адæмы ’хсæн, хос 
ын ма уæд, татъд мæлæт ын ма уæд. Адæм æй уынæнт, фидис ын 
кæнæнт йæ хæрам ми æмæ йæм къухæй амонæнт: «Лæгмар!..». 
Баныгæдтой Дзæрæхы æмæ адæм фæцыдысты фæйнæрдæм. 
Ахæм маст нæй, искуы чи нæ ферох уа. Фæлæ нæ рох кæны 
лæджы зæрдæйæ æнæазым æфхæрд. Нæ цух кæны зæрдæйæ æнæ- 
бындур азым дæр. Ахæм раны бахаудтой Бега æмæ Хъæндил дæр. 
Бега æхсæвæй-бонæй йæхи хордта: чи уыдаид, куы никæмæн 
ницы кодтам? Ау, Хъырым чысыл хылы тыххæй йе ’фсымæрмæ йæ 
къух систаид? Æмæ уæдæ æндæр чи уыдаид? — зылди хъæутыл, 
аивæй бæрджытæ кодта, кæуыл æууæндыд, уыдон фарста, фæлæ йæ 
туджджыны фæдыл нæ хæст кодта. 
Хъæндил ницы йæ зæрдæмæ хаста, ницы зыдта, фæлæ адæмы 
зæрдæ æмхуызон Хъырыммæ кæм æхсайдта, уым ма уый дæр ницы 
зонæгау йæхи кæм дардтаид. Æнæдзургæйæ фæкуыдта Дзæрæхыл. 
«Дыууæ мæрдджыны æз дæн! — дзырдта адæмæн, — ницы зонгæйæ 
йе ’фсымæрæй туджджынау чи ’рбаци». 
Дзæрæхы куы баныгæдтой, уæд йæ мады ’рвадæлтæм ныццыд, 
фæфарста, фæкъахта сæ, фæлæ йын ницы схъæр кодтой. Хъырым та 
йæм дзургæ дæр не скодта: мæнмæ йæ къух чи систа адæмы ’хсæн, 
уый мæ рауæлдай кодта æмæ мæн йемæ ницы дзырддаг ис! Хъæнди- 
лы ’рцыд куы базыдта, уæд сыстади æмæ сыхæгтæм ацыд. 
Ницы сбæлвырд кодта Хъæндил дæр. Бегамæ дзурын йæ цæегом 
кал хъæцыд, адæмæй æфсæрмы кодта æмæ сæм æдæрсгæ рацæуын 
йæ зæрдæ нал тардта. Æрмæст ма-иу изæрыгæтты сæ хæдзары æнкъар- 
дæй сбукъ æмæ зæрдæхалæн цагъд кодта йæ уадындзæй. «Нæ — 
туджджын, нæ — фидыд!» — уæззау маст ныббырста Хъæндилы зæрдæ. 
Бега дæр дзыхæй нал дзырдта Хъæндилмæ, иуæй, æгъдау нæ 
амыдта, иннæмæй та уæддæр йæ зæрдæ æрмæст Хъырыммæ ’хсайд- 
136 

та æмæ йæм зын каст йæ туджджын æфсымæримæ истæуыл дзурын. 
Фыццаг-фыццаг се ’хсæн дзырддаг цы уыд, уый — туг, Дзæрæхы 
туг, æмæ йыл куыд хъуамæ дзурой? Хæрам æм уа, æмæ цæй тых- 
хæй? Иумæ схъомыл сты, æфхæрæн ныхас дæр никуы уыд се ’хсæн. 
Кæд марæг Хъырым у, уæддæр дзы Хъæндилы зонд нæ уыд, æмæ 
йæм куыд хæсса хæрам? «Нæ — туджджын, нæ — фидыд!..» — ацы 
маст æууылдта Бегайы зæрдæ дæр. Иуырдæм æрхауынмæ тырныдта, 
фæлæ ницы йæ къухы ’фтыд æмæ йыл рæстæг, æнæкæрон æхсæвау, 
талынгæй цыдис. 
Марæджы чи федта цæстæй, уый уыдис иунæг Алæг. Бега-иу йæ 
рахау-бахауæй куы раздæхт, уæд та-иу æй ногæй-ногмæ фарста: куыд 
уыд, цы федта, цыхуызæн уыд марæг? Радзырдта та-иу Алæг, цы 
зыдта, уый, фæлæ уый бæрджытæй бæлвырд базонæн ницы уыд. 
Йæ зæрдæ ма æхсайдта Бегайæн иу лæгмæ: кæд исчи исты зоны, 
уæд — Калман. Фæлæ йæ куыд бафарстæуа? Æргом? Йæхи тæргайгæ- 
нæг скæндзæн, дæхи ма дын фæазымджын кæндзæн, куыд æм бауæн- 
дыдтæ ахæм хуызы æрбадзурын дæр?! Къахгæ?.. Æмæ нырма ахæм 
лæг нæ райгуырд, Калманы æмбæхст хъуыды чи ракъаха, уымæн йæ 
сусæг æвæрæн чи раргом кæна. Ардауæг уый уыд, уый рагæй зоны 
Бега дæр, Хъæндил дæр. Адæмæн дæр сусæг нæу. Йæ мæнгард куыд- 
тытыл дæр бæрæг уыд, йæ зæрдæ йæхиуыл кæй худы. Бегайæ нырма 
дæр рох нæу йæ хъарæг: «Уæу, мæ бон дæ куыд бакалд, Дзæрæх!.. 
Нæ фæсивæды фидыц! Цы хуьщауы ’лгъыст фестæм, нæ дзæбæхтæ сæ 
лæджы ранмæ цæуылнæ хæццæ кæнынц?.. Оу-оу-оу, оууаг фæуа мæ 
зæронд сæр!..». Хъуыста йæм Бега æмæ йæхинымæр хъуыды кодта: 
«Дæ цæстæй ракæс, зæрронд хæррæг! Нæ фыдæй цы мæнг маст хас- 
тай дæ зæрдæмæ, уый та дын ссыд ноджыдæр! Цæмæ бæллыдтæ, уый 
нæ баййæфта, æмæ ныр фæдсафæн хъарджытæ кæн!» Нæй, Калма- 
нæй ницы рантысдзæн. Кæд зоны, уæддæр æрмæст карды бын, чи 
зоны, исты зæгъа, барвæндæй — ницы. 
Бирæ-иу фæрабар-бабар кодта Бега, фæлæ та-иу Алæджы фæр- 
сынмæ æрцыд, кæд ын йæ ныхас развæлгъау зыдта, уæддæр. 
Иу фæсахсæвæр та йæ куы бафарста, уæд Алæг фæсагъæс кодта 
Бегаимæ, стæй йын комкоммæ загъта: 
— Бека, мæнæн Дзауы постмæ æнæ ацæугæ нал ис. Ам куы ныллæу- 
уон, уæддæр мæ — раджы уа, æрæджы — базондзысты æмæ уæд — 
ауындзæн! Зæгъдзысты, йæ фыдыбæстæ ауæй кодта, паддзахы знæг- 
ты фарс ахæцыд хæсты быдыры, йæхи сæм радта. Фæлтау мæхи 
къахæй ныццæуон æмæ сын радзурон хабар... 
Бега фенкъард ис. Зыдта йæ, салдат цæрæнбонты йемæ нæ цæр- 
дзæн, фæлæ йыл сахуыр сты æнæхъæн бинонтæй сывæллоны онг 
æмæ йæм ныр зын каст йæ фæхицæн. Алæг кæй уыд хæдзары, уый 
137 

тыххæй йæм афтæ зынд, цыма Дзæрæхы фæстæ дæр иунæг нæма у. 
Ныр йæ зæрдæ æрбауынгæг: ай зыбыты иунæг куы дæн æмæ мæм 
нырмæ æххæст куынæ хъардта. Сæгъы фæдджытау, дыууæ уыдыс- 
тæм æмæ иунæгæй аззадтæн. 
Æниу æндæр цы гæнæн ис? Хъуамæ ацæуа, мæхæдæг æй ахизын 
кæндзынæн Дзауы онг. Алчидæр йæ фыдыуæзæг бирæ уарзы, уро- 
мæн ын нæй. Цæуæд, цы йын кæнон. 
— Хорз, дæ рын бахæрон, хорз. Иугæр афтæ сфæнд кодтай, уæд 
цу. Бæргæ, гæнæн куы уаид æмæ ам куы лæууис, мæ иунæг æфсы- 
мæры бæсты мын уаис. Фæлæ кæд, куыд зæгъыс, афтæ у, уæд дын 
æнæцæугæ нæй. Æфхæрд цæмæн хъуамæ æрцæуай мæн тыххæй... 
— Мæхи ’фхæрдыл хъæцин, фæлæ дæу дæр бафхæрдзысты. Зæгъ- 
дзысты: паддзахы салдаты æрцахста æмæ йæ уацары дары, цагъай- 
раг дзы скодта! Сибирыл куы баззайай, уæд хорз. 
— Афтæ у, æцæг? 
— Афтæ у, æфсон сæ фæуыдзæн æмæ дæхи цæмæй сраст кæндзынæ? 
Ницæмæй. Ды дæ рæстдзинад дзурдзынæ æмæ дын æм чи байхъусдзæ- 
ни? Цы хорзы мын бацыдтæ, уый дын хæраммæ аздахдзысты. 
— Уый дæр уæдæ хъуыддаг куы у, — æцæг фæхъуыдыйыл Бега. 
Раст дзуры. Абырджытæ нæ хонынц æнæуый дæр. Тыхæй йæ йæ- 
химæ дардта куы зæгъой, уæд цæмæй хъуамæ сраст кæнон мæхи? 
— Æз ыл бирæ фæхъуыды кодтон æмæ сфæнд кодтон: кæмæ уыд- 
тæн, уый нæ зæгъдзынæн — нæ зонын. Сдзæбæх мæ кодтой, стæй 
хъæуи-хъæу цыдтæн æмæ мæнæ гъеныр æрхæццæ дæн. Æд дарæс, 
æд хæцæнгарз! Исчи мæ тыхæй куы кодтаид уацары, уæд мын мæ 
хæцæнгарз нæ байстаид фыццаджыдæр? Кæд сæ афтæмæй баууæн- 
дын кæнон, кæннæуæд дын фыдбылызы хос разындзынæн. 
— Хорз, фод афтæ... Фæлæ ма уæд та иу къуырийы бæрц фæ- 
гæдзæ кæнис?.. 
— Нæй, — нал сразы Алæг, кæд æй тынг фæндыдис ныллæууын, 
уæддæр, — иугæр æй ской кодтон, уæд цæуын хъæуы, Бека, мæнæ мит 
хъæумæ куы ’рхæццæ. Ныр зымæг у æмæ ацæуын хъæуы. Науæд мит 
ныууардзæн æмæ уæд хъуыддаг æвзæрдæр у. Цæуын райсом... 
— Хорз, дæ рын бахæрон, — уæлдай ницыуал загъта Бега, — райсом 
дæ ахизын кæндзынæн. Ныр та уал баулæф, æрдæгæхсæвмæ аввахс. 
Ныххуыссыдысты, фæлæ дыууйæ дæр æрæгмæ бафынæй сты. 
Дыууйæ дæр мысыдысты, иумæ цы бонтæ рацардысты, уыдон, æмæ 
хъынцъым кодтой сæ сомы фæхицæныл. Искуы ма кæрæдзи фендзы- 
сты, уый ныфс дæр сæ нæ уыд. 
Алæг, куыддæр æрбарухс, афтæ фестад, йæ дарæс акодта æмæ 
сугсæттæнмæ рацыд. Фембырд кодта тæгæр æмæ назы къæцæлтæ 
æмæ сæ бахаста йæ уатмæ, райдыдта ног «къулыбадæг усы хæдзар» 
аразын. Ацы хаттæй зæрдиагдæрæй никуы батыхст йæ аивыл. 
Сыстадысты бинонтæ. Бега йе ’фсинæн загъта,- æмæ Къориан 
уæливыхтæ ракодта, арахъхъ æрхаста æмæ фынг æрæвæрдта. Бега, 
138 

цæмæй сывæллæттæ развæлгъау ма хъынцъым кæной, уæлдай куывд 
ницы ракодта. Чысыл къæбæр куы ахордта, уæд сыстад æмæ йæхи 
расайдта кæртмæ. Сифтыгъта бæхтæ æмæ стæй йе ’фсинмæ расидт. 
— Дæ разы йын мæ тинтычъи басылыхъхъ балæвар кæнæм. Цъын- 
датæ æмæ æрмкъухтæ дæр. Зæнгæйттæ нæ дарынц. Æрмкъухтæ дæр 
— уыдонæн æндæрхуызон сты. Салдатæн, дам, æппындæр не ’мбæ- 
лы, байсдзысты йын сæ. 
— Æмæ сæ байсæнт, уæддæр ын æхсызгон уыдзæн, — бакодта 
Къориан. 
— Уæдæ нæ афæндараст кæн. Цæуын хъæуы, фæззыгон бон цы- 
быр у, мæн та фæстæмæ здæхын хъæудзæн. 
Рахаста Къориан йæ лæвæрттæ æмæ сæ Алæгæн равдыста: 
— Цъындатæ æмæ дын æрмкъухтæ мæнæй. Басылыхъхъ та мæнæ 
махоны у. 
— Мæ номыл æй фæдар, Алæг. Бæх дын бæргæ балæвар кæнин, 
фæлæ дын æй уæддæр байсдзысты, цы ми дзы кæныс. 
— Æмæ цæугæ кæныс, Алæг? — йæ цурмæ бацыд Хъази. 
— Дзаумæ цæуын, Казик, æмæ та искуы раздæхдзынæн, — йæ 
хъæбысмæ йæ систа Алæг. 
Хъази йыл æххæст нæ баууæндыд æмæ æрæнкъард. 
— Цæй лæвæрттæ мæ хъуыд, Бека, салдат куы дæн, усгур куынæ 
цæуын, науæд мæ фыды хæдзармæ. Кæд мысынæн, æмæ уæ æз æнæуи 
дæр никуы ферох кæндзынæн. Уæд ма цæй лæг уыдзынæн. 
— Ницы кæны, салдат, — ацы номæй та йæм сдзырдта, цыма йæ 
йæхицæй тонæгау акодта, — чи зоны, искуы хъызты ацы басылыхъ- 
хъæй дæ сæр стухай æмæ мæ ’рымысай: Ирыстоны хæхты кæмдæр 
иу фæздæг хæдзары цæры мæгуыр лæг — Коцты Бега. Иунæг лæг. 
— Ды дæр-иу ма ферох кæн, Бека: уырысы паддзахы ’фсады ис 
иу салдат — Олег Орлов, иу дзырдæй, Алæг. Бавзæрста хохаг лæ- 
джы, ирон Бекайы хæларзæрдæ æмæ дзы нал рох кæны. Ноджы ма 
уый дæр зон: уыцы салдат искæй зондæй йæ къух никуыуал сисдзæн 
хохаг иронмæ, ауындзгæ йæ куы кæной, уæддæр. 
— Алæ, хизгæ кæнын, — стæргай Хъази, — ды цæугæ кæныс æмæ 
мын æй нæ хъæр кæныс. 
— Цæугæ кæнын, Казик, фæлæ та æрбаздæхдзынæн. Нæ мыл 
æууæндыс? Ау, искуы ма дæ фæсайдтон? Æрбацæудзынæн та иу бон 
æмæ дын зæгъдзынæн: «Рядовой егерского полка барона Ренненкам- 
пфа Олег Орлов явился, ваше благородие!» — Алæг рапорт радта 
хынджылæгæй, æмæ Хъази бахудти. 
— Æрбаздæхдзæн та. мæ лæппу. уæдæ цы. Салдат у. æмæ йæ хъу- 
ыддаджы фæдыл цæуын хъæуы. Куы равдæла, уæд та æрбацæудзæн. 
— Æз ма дын ног «куриножка» дæр сарæзтон. Мæ уаты цур-ма фен. 
Хъази рауад «куриножка» агурынмæ æмæ Бегаитæ дæр кæртмæ 
рацыдысты. Бега сбадт бæхыл æмæ араст. Алæг дæр Къорианы къух 
райста, Кудзайæн та «Хорз баззай, парень», зæгъгæ, лæгау йæ къух 
139 

ныууыгъта, стæй Хъазийы ахъæбыс кодта æмæ цæхгæр фæзылд, йæ 
зæрдæ суынгæг æмæ бæхыл бадынмæ фæци. Хъази йæ цæстытæ су- 
сæгæй асæрфта æмæ хæдзармæ балыгъд. 
Дзауы сæрмæ ма фæстаг хатт æрбадтысты иумæ Бега æмæ йæ 
салдат Алæг. Кæрдзын бахордтой, стæй Бега йæ хордзентæ бафс- 
найдта æмæ йын загъта: 
— Цæй, Алæг, цу ныр далæ уыцы хæдзармæ. Пост уым ис. Пъыры- 
стыф Уасилев уым бады. Кæд исты гæнæн уа, уæд-иу хабар кæн, цы 
бадæ. Цы ма дын зæгъон. Кæд дын искуы фадат фæуа, мæ хæдзар дын 
дæхи хæдзары хуызæн уыдзæн. Æндæр дын ницы мæ бон у. Хъаст 
мацæмæй ракæн. Мæгуыр адæм стæм æмæ дын иицы нæ бон уыд... 
— Прощай, брат мой. Всего доброго, Бека, и не поминай лихом! — 
æнтъыснæгæй загъта уырыссагау Алæг æмæ ма йæм иронау бафтыд- 
та, — бамбæрстай? 
— Малæ-малæ панимайт, — бакодта Бега æмæ кæрæдзийыл ныт- 
тыхстысты. 
Систа йæ хæцæнгарз, йæ хызын Алæг æмæ тагъд-тагъд ацыд 
уырдыгмæ, Дзаумæ. Бега лæууыд æмæ йæ фæстæ каст æдзынæгæй. 
Дæлиау ма иу лæуд фæкодта Алæг æмæ фездæхт Бегамæ: 
— До свиданья, Бека! Доброго пути! 
— Досвидан, салдат Арлов! — ныхъхъæр кодта Бега уынгæг хъæ- 
лæсæй æмæ саргъмæ йæхи фехста. 
КУАДЗÆНЫ БЕРКЪА 
Æрцыдис зымæг. Стыр мит ныууарыд æмæ Чеселты адæм хъæ- 
уæй-хъæумæ ацæуынмæ дæр зивæг кодтой. Æнкъард, иухуызон бонтæ 
æмæ æхсæвтæ ныддаргъ сты. Алчи йæ фосмæ зылди, йæ зымæджы 
къæбæр хордта æмæ æнхъæлмæ каст уалдзæджы æрцыдмæ. Æмби- 
сондæн баззад даргъ хæххон зымæг. Кæд искуы зæй æрцæуа æмæ 
искæй фæласа, уæд уый — иууыл стырдæр хабар. Кæд искуы бæрæг- 
бонты адæм кæрæдзимæ бауайой, сæ бæрæгбоны къæбæр æмæ ноз- 
тæй кæрæдзийы фæхынцой, уæд уый — се стырдæр иумæйаг цин. 
Тутыры бонтæ ралæууыдысты. Бон фæдаргьдæр. Хур дзæбæх æрæн- 
дæвта. Адæм сæ фос кæртытæм, хуры хъарммæ уадзын байдыдтой. 
Фæсивæд æмбырдтæ кодтой искуы хурварс, искæй дæлбазыр æмæ, 
«тутыр гуыппæй у», зæгъгæ, хъазыдысты, сæхи ирхæфстой. 
Иу ахæм хъарм бон Хъолайы мæсыджы цур æрæмбырд сты лæп- 
путæ æмæ хъазыдысты «тутыры гуыппæй». Солтан уым фæци æмæ 
сын афтæ бакодта: 
— Æз фарон иу хъазт федтон Уанелы. Асдæр лæгтыл хæлттæ 
сæппарынц æмæ кæй рад схауа, уый паддзах свæййы. Саразынц æй 
æмæ йæ дзоныгъыл фæсивæд ралас-балас кæнынц хъалонисæг. Кæ- 
140 

мæй цы ’рдома, уый хъуамæ радта æмæ стæй паддзах йæ фæсдзæ- 
уинты фæхона, куывд сын скæна. Кæд нæ фæразы кæны, уæд æй 
доны ныррæцугъынц — нæ паддзахы, дам, раппарæм! 
— Уый куадзæны беркъайау куы у. Ахъазæм мах дæр, — сразы 
Хъæндил. 
Рагæй нал аирхæфста йæхи. Нал зарын цыди Дзæрæхы мæлæты 
фæстæ Хъолайæ, нал дзы кафт уыди. Иæ зæрдæмæ кæсынæй сфæл- 
мæцыди Хъæндил æмæ йæм ныр хорз фæкаст хъæубæсты истæмæй 
бахъæлдзæг кæнын. 
— Гъæй, лæппутæ, æз паддзах уæвыныл — разы! Цыфæнды мæ 
куы ’ппарат, уæддæр иу бон райсомæй сихорафонмæ паддзах фæу, 
уый мæнæ нæй. Науæд æнхъæлмæ кæс, цалынмæ дын уырысы пад- 
дзах йæ бандон æфстау авæра. 
— Ныцъцъæх дыл ис! — бадзырдта йæм Дзæцци — О, хæдæгай, 
куы дæм æрвыста: æрцу, Хъæндил, дæ фыд Хъæрæсейы рухс цæсго- 
мыстæн, куынæ ’рцæуай æмæ иу афæдз уæддæр куынæ фæуай пад- 
дзахæй, мæ усы дæр ма дын ныууадздзынæн... 
— Мæ дзæцц ахæрай, ды та уыдæттæн цы ’мбарыс. Фæлæ æз — 
паддзах! Æрмæст иу хабар: паддзахæн хуызæныл дарæс хъæуы, йæхи 
хуызæн хуамæ ма уа! 
— Æмæ дæ дæ цæсгомæй уæддæр зондзысты. 
— Цæсгомæй? Æмæ йæ аивдзынæн! — фæхъуыды кодта Хъæндил. 
— Куыд æй аивдзынæ? 
— Куадзæны беркъа куыд фæкæны, афтæ. Мæ дзæцц ахæрай, 
суай-ма нæхимæ æмæ Темлайæн зæгъ: сæгъы хъистæ, хæлыны уадз- 
дзæгтæ, хæсгард æмæ, дам, мын сасм рарвит! 
Дзæцци уайтагъд æрдавта, цы йын загъта Хъæндил, уыдон, æмæ 
Хъæндил йæ цæсгом «ивын» райдыдта. Сæгъы хъистæй хæлыны уадз- 
дзæгтыл рихитæ æмæ зачъетæ баныхæста, стæй сын бæстæ сарæзта, 
йæ цæсгомыл сæ бабаста æмæ цъынддзæстæй фæйнæрдæм хин каст 
акодта. Лæппутæ ныппыррыкк кодтой: 
— Уый бынтон Калманы хуызæн куы рацыдтæ! 
— Уæ дзыхтыл хæцут! Æз паддзах дæн! Мæ сыгъзæрин къæлæт- 
джын!.. Ме ’взист дзоныгъ!.. Мæ фæсдзæуинтæ!.. — Калманы хъым- 
хъымгæнаг хъæлæсæй ниуæгау ныхъхъыллист кодта Хъæндил, æмæ 
уæд бынтон сæ худæг нал урæдтой. 
— Паддзах! Паддзах!.. Сыгъзæрин дзоныгъ ын! — ныхъхъæр кодта 
Дзæцци æмæ азгъордта. Хъараманты кæртæй ногарæзт дзоныгъ ра- 
ласта, йæ уæлæ — куыф, куыфы — хоры хъæмп калд. Хъæндил æй 
куы ауыдта, уæд та схъым-хъым кодта: 
— Стыр бузныг, мæ лæггадгæнæг! Де ’дылы сæр кæй кусы, уый 
тыххæй дæ бузныг дæн æмæ дзоныгъы дæллаг галæн ифтыгъд æрцæу- 
дзынæ. Мæ болат нымæт! Мæ сыгъзæрин худ! Мæ пылыстæг лæ- 
дзæг!.. Тагъддæр!.. 
Лæппутæ хъæмпæй худ ставд быд акодтой æмæ йын æй йæ сæ- 
141 

рыл æртъыстой, уæлæмæ ма йыл къæдзилджын куырис дæр æрсагъ- 
той. Стыгъд хъиу-хъил æм радтой— пылыстæг лæдзæгæн — æмæ йыл 
Солтаны нымæт æрбатыхтой, афтæмæй йæ куыфы сбадын кодтой 
дæлгоммæ æвæрд тæскъыл. Нымæты къæрттæй йæ иу къух радардта 
Хъæндил æмæ лæдзæгыл æмраст ныххæцыд. 
— Ласгæ! — ныхъхъыс-хъыс та кодта хъымхъымгæнаг хъæлæ- 
сæй. — Сау адæмæй хъалон æмбырд хъæуы! Уæ хæцæнгæрзтæ цæттæ 
дарут! Ды, ме ’фсады хистæр уыдзынæ абонæй фæстæмæ! — лæдзæ- 
гæй ацамыдта Солтанмæ, — мæ фыды бандон мын фæстæмæ мæ 
къухы кæй бафтыдтай, уый тыххæй! Турчы паддзах мын æй тыхæй 
байста! Ласгæ, нæ мæ ’вдæлы!.. 
Дзæцци æмæ Басыл дзоныгъы къухтыл фæхæцыдысты æмæ йæ 
сындæггай аластой. Солтан дзоныгъы фæдыл цыд, йæ разæй æлвæст 
кард хæсгæ. Лæппутæ дыгæйттæй рæнхъ слæууыдысты æмæ «æфсад» 
йæ «раздзоджы» фæстæ фенкъуыст. 
Чысыл куы рауадысты, уæд та ныхъхъыс-хъыс кодта «паддзах»: 
— Коцты Хъæндилтæм! Рагæй мын нæ бафыста хъалон! Æз уыцы 
Хъæндилы хъуамæ мæ къахы бын ныцъцъист кæнон! Æз ын фенын 
кæндзынæн паддзахы бархъомыс! 
Баластой йæ Хъæндилтæм, æмæ Темла ракаст: 
— Цы кæнут, цы? Цафон беркъа у? 
— Беркъа дæхæдæг! — ныхъхъым-хъым кодта Хъæндил. — Дæ 
дзыхыл хæц! Кæм ис уæ Хъæндил, æз æй мæ къахæй æрцъист кæ- 
нон?! Тагъд!.. Нæ мæ ’вдæлы! Æз паддзах дæн! 
Темла фембæрста хъазт æмæ «паддзахы» размæ бацыд, йæ сæ- 
рæй йын акуывта, стæй йæ кæлмæрзæн систа æмæ йын æй йæ разы 
æрытыдта: 
— Æз дæ мад, дæ фыды уазæг, нæ кадджын паддзах, мæ Хъæндил- 
æфсымæры мын ма ныцъцъист кæн. Сылгоймаджы хатыр бакæн!.. 
— Цъист æй хъæуы! Иууыл уасгæ кæны, цæйдæр бырынкъгонд 
радары йæ дзыхæй, уасын райдайы! Фынæй мæ нæ уадзы, хъалон 
нæ фиды! 
— Ныххатыр кæн, нæ паддзах, дæ нывонд æрбауа ме ’взæр сæр, 
ныххатыр ын кæ! Йæ бырынкъ дын ратдзынæн, йемæ нæй ныртæккæ, 
æмæ нал уасдзæн. Хъалон та, цы ракурай, уый дын бафиддзынæн. 
— Хорз! Хатыр ын фод ацы хатт! Бырынкъ рахæсс! Хъалон — 
дурыны дзаг арахъхъ, уæ цæхджын фыдæй иу къабаз, æртæ кæр- 
дзыны!.. Тагъд, нæ мæ ’вдæлы! 
Темла рахаста дурыны арахъхъ, цæхджын фыды къабаз, Хъæн- 
дилы уадындз. 
— Ме ’фсады хистæр, райс хъалон! Бырынкъ ардæм æрис! — 
Райста «паддзах» уадындз æмæ дзы ныуулæфтытæ кодта. Уадындз 
хъæлдзæг цагъд скодта. — Хорз бырынкъ цыдæр куы у! Æз æй мæ- 
хицæн ныууадздзынæн... Дуду у! Чызгай, дæ Хъæндилæн зæгъ: ха- 
142 

тыр, зæгъ, дын уæд, фæлæ, зæгъ, паддзахы къахæй дæхи хъахъ- 
хъæн, ныцъцъист дæ кæндзæн! Цæугæ ныр! 
Аластой «паддзахы», æмæ йæ «сау адæмыл» фæзылди хæдзари- 
хæдзар, «хъалон» фæиста. Алыран дæр худтысты «паддзахы» ми- 
тыл, Калманы хуызы кæй бацыд, ууыл, бирæтæ йæ зонгæ дæр нæ 
бакодтой, кæд-иу уадындзæй сцагъта, кæннæуæд. Фæстагмæ ма сын 
Калмантæ æмæ Хъарамантæ баззадысты «хæсджын», æмæ паддзах 
йæхи Калмантæм баласын кодта. 
Уардис æмæ Уазбег иумæ рауадысты кæртмæ. 
— Чызг, уæ калм кæм ис? Мæ хъалон цæуылнæ фиды? Æз пад- 
дзах дæн! 
Уардис фыццаг фæджихау: йæ фыды хæдзары куы ныууагъта, 
уæд йæ разæй фæци?.. Стæй «паддзах» у, хъалон исы, зæгъгæ, уæд 
худынмæ фæци. 
— Хæдзары ис æмæ йæм фæдзурон? 
— Ницæмæн хъæуы! — ныхъхъым-хъым та кодта «паддзах». — 
Зæронд калм у, хæрынæн нæ бæззы! Йæ фыд — смаггæнаг, йе стæг 
— хырыз!.. Хъалон рахæсс: цæхджын фыды къабаз! Бæгæныйы къæр- 
та! 
Уардис фездæхти хæдзармæ. Уазбег дæр базгъордта æмæ сæ Кал- 
маныл сардыдта: фæзмынц дæ! 
— Беркъа разылдысты лæппутæ, бæгæны æмæ цæхджын фыд ку- 
рынц, — загъта йæ фыдæн Уардис. 
— Дæ разы сын чъыбылайы бæгæны ахæсс æмæ ахъуытты уой! — 
схъым-хъым кодта Калман, æмæ Уардис ныппыррыкк кодта: раст 
«паддзах» дæр афтæ дзуры. 
—Цы пыррыччытæ кæныс, гуыбынниз дæм фæмидæг? 
— Чъыбылайы дыууæ нуазæны цæуы æмæ уый циу?.. Худинаг 
У- 
— Æмæ уæдæ мæ даринаг фесты? Мæгуыргур цы зилынц? 
Уардис чъыбылатæн се стырдæры æркодта бæгæны æмæ йæ ра- 
хаста. Калман дæр нал фæлæууыд, алæ-ма, куыд æй фæзмынц, æмæ 
къæсæрæй ракаст. Хъæндилæн чъыбыла йæ зæрдæмæ нæ фæцыд 
æмæ Калманы цæстмæ ныхъхъыс-хъыс кодта: 
— Уый цъус у! Калман йæ паддзахы нæ уарзы, æмæ йæ уæлкъæ- 
сæр битъынайау æрзайдзæн! 
— Цы джидзæггаг митæ кæнут уый? Худинаг уæм ницы кæсы, 
усгуртæ куы стут?.. 
Солтан бамбæрста, уайдзæф уымæ кæй хауы, æмæ асырх, йæ 
ком ахус. Хъæндил дæр æй бамбæрста æмæ хынджылæг райдыдта. 
— Куыд уæндыс ды паддзахмæ! Мах ус нæ курæм, хъалон исæм! 
Йæ чызджы чи нæ радта, уымæн дур — йæ гуыбыны, фæнык—йæ 
цæсты, сæгъы бæркъа — йæ армы! 
— Ацы джидзæггаг та уын кæцы у, кæ? — смæсты Калман. 
— Джидзæггаг дæхæдæг! Паддзахы куыд фæзмыс? Йæ сæр ын 
143 

акъуырут! Æфсад, цы фестут! — йæ лæдзæг бадардта Калманмæ. — 
Тагъд! 
Лæппутæ сæ кæрдтæ фелвæстой, æмæ уæд Калман мидæмæ ба- 
цыд æмæ сыл дуар рагуыпп кодта: 
— Джидзæггæгтæ! 
Уардис фефсæрмы йæ фыды чъындыйæ æмæ гуымиры ныхæс- 
тæй. Хъæндил ын фæтæригъæд кодта æмæ йæм бахудти: 
— Ды хорз чызг дæ, дæ фыд — чъынды. Дæ мады хуызæн дæ, 
рæсугъд æмæ фæлмæнзæрдæ! Æз паддзах дæн æмæ дæ мæ лæггад- 
гæнджыты хуыздæрæл ракурдзынæн. Хорзæй баззай, чызгай! Ласгæ!.. 
Иу лæг ма нæ бафыста хъалон! 
Хъалон райста «паддзах» Хъарамантæй дæр æмæ загъта: 
— Фæсдзæуинтæ! Паддзах бафæллад! Ам æхсæвиуат кæндзынæн!.. 
Хъалон цы райстам, уыдон мидæмæ хæсгæ! Исты мын хæринаг афы- 
цут, паддзах æххормаг у! Мæн та ныхасмæ ласгæ! Мæ сау адæмæй 
уым исчитæ уыдзæн! Хъалон сæ райсон! 
Баластой «паддзахы» ныхасмæ. Хистæр лæгтæ хъæдыл бадтысты 
рæгъæй æмæ «паддзахы» куы федтой, уæд сæ мидбылты бахудтысты: 
— Калман дæр та нын куы спаддзах, уынгæджы куы фестæм! 
— Паддзахы раз стгæйæ у! Худтæ сисут! — ныхъхъым-хъым код- 
та «паддзах». 
Солтан йæ размæ балæууыд, кард бæрзонд фæхаста æмæ ныхъ- 
хъæр кодта: 
— Хъæбатыр æфсад! Паддзах æппаргæйæ у, нæ хистæрты нын 
нæ уадзы! 
Лæппутæ кардæлвæстæй амбырд сты «паддзахыл». 
— Гадзрахат, гадзрахат! Адæм, баххуыс кæнут! — фестад æмæ 
фæдисы хъæр ныккодта «паддзах». 
Лæппутæ йын йæ нымæт, йæ худ, йæ лæдзæг байстой, йæ къухтæ 
æмæ йын йæ къæхтыл фæхæцыдысты, ныззылдтой йæ æмæ йæ хъæ- 
пæнмæ фехстой. 
Хъæндил миты аныгъуылд, йæ рихитæ æмæ йæ зачъе раскъуыдта 
æмæ фестад, йæхи хъæлæсæй сæм сдзырдта: 
— Хатыр, хатыр! Мæ уд мын ма аскъуынут, мæ бандон уын 
уадзын, паддзах нал дæн! Кæд гæнæн ис, уæд мæ хъæндилæй ныу- 
уадзут, æрмæст æд бырынкъ! — йæ уадындз систа æмæ дзы цалдæр 
улæфты ныккодта, — дуду у мæ бырынкъ! Цомут ныр, лæппутæ, цæл 
та уын скъобор кодтон, хæлиудзыхтæ, æмæ мæ бузныг дæр не стут. 
— Кад паддзах Хъæндилæн! — схъæр кодта Солтан. — Къухтыл 
хæсгæ у! 
Лæппутæ фелвæстой Хъæндилы, сæ къухтыл æй систой æмæ йæ 
Хъарамантæм бахастой. 
Суанг Куадзæны къуыримæ Хъола сæхи ирхæфстой Калман-пад- 
дзахы койæ. 
144 

^о^ 
Куадзæн райсом райдзаст хур бон скодта. Комбæсты адæм алы 
хъæуы дæр æхсæны куывдтæм цæттæ кодтой сæхи. Хъолайы дæр 
куывд уыдис Хъараманты хæдзары æмæ лæппутæ фынгтæ æвæры- 
ныл архайдтой. Чысыл лæппутæ хæдзари-хæдзар беркъа зылдысты 
æмæ сын алчи æйчытæ лæвæрдта. Уадындзтæй-иу ныууасыдысты 
кæрты, ныккафыдысты-иу æмæ стæй — заргæ: 
Ацы хæдзар — хæдзæртты хуыздæр! 
Чи ницы радта—хæдзæртты фыддæр, гъей! 
Хъæндилтæ æмæ Къулойтæ хъæугæрон фæрсæй-фæрстæм цар- 
дысты. Сывæллæттæ хъæуы кæронмæ куы ’рбахæццæ сты, уæд цæ- 
уылдæр фæтыхстысты, аныхæстæ кодтой æмæ бадзырдтой: заргæ нæй. 
Къулойы мад Тедион дуармæ бады, рынчын у. Къулой фесæфт æмæ 
ам зарæн нæй, нæдæр кафæн. Уадындзтæ сцæгъддзыстæм æмæ нын 
Темла æнæуый дæр ратдзæн æйчытæ. 
Хъæндилты кæрты сцагътой уадындзтæ, æмæ æцæгдæр Темла 
рацыд æмæ сын къусы æйчытæ рахаста. 
— Бузныг, Темла, ацы хæдзар хæдзæртты хуыздæр у æцæг!.. 
— Дзыкка куы кæнат, уæд æз гыццийæн зæгъдзынæн æмæ уын 
гыр цыхт ратдзæн, æрмæст-иу йæ хафæнтæ мæн! 
— Хорз, Хъази, дæ нывонд фон, хорз, мæ хай дæр дын ратдзы- 
лæн, — Темлайæн æхсызгон уыд, Хъази йæм кæй дзуры, хыл кæй 
тæу йемæ. «Фыд сæ куы ардауид, уæд нæм сывæллæттæ дæр зулмæ 
кæсиккой: нæ туджджынтæ сты»! — ахъуыды кодта Тæмла æмæ йæ 
хъæбыс кæнынмæ рахъавыд, фæлæ иннæ лæппутæй фефсæрмы. 
Беркъадзог лæппутæ Къулойты цурты фæцæйцыдысты, Тедионмæ 
бацæуын сæ зæрды нæ уыд, фæлæ сæм уый йæхæдæг æрдзырдта: 
— Ардæм цæмæннæ цæут, уæ нывонд фон? Æниу уæ цы фæрсын, 
йæ хицау нал ис, йæ сæрыл хаст уон, æмæ ма дзы цæмæ цæуат. Рацæ- 
ут, мæ хуртæ, рацæут, мæнæн дæр ацæгъдут, ам дæр нырма хæдзар ис. 
Лæппутæ скъæмдзæстыг сты æмæ джихæй лæууыдысты. Тедион 
— хус, гуыбыр зæронд ус, сауты мидæг бады къулы цур фæйнæгыл, 
хурмæ йæхи тавы, йæ мæллæг, мæрдонгъуыз къухтæ уæрджытыл — 
уæгъдæвæрд. Йæ уындæй, йæ тæригъæдæй лæппутæ ноджы ныр- 
гъæвстысты æмæ ма цы акодтаиккой, уый нал зыдтой. 
— Рацæут, рацæут, уæ нывонд фон, ма тæрсут, — сдзырдта та 
Тедион æмæ йæ армы дзыхъмæ ныххуыфыд. 
Хъази йæхи фæныфсджын кодта æмæ бауади кæртмæ. Иннæ лæи- 
путæ дæр йæ фæдыл радыгай бацыдысты æмæ та ’нцад слæууыдысты. 
— Ацæгъдут-ма, уæ нывонд фон, — чысыл сæм банхъæлмæ каст 
ус æмæ куынæ уæндыдысты, уæд сæ иумæ бадзырдта: — Цæргæс, мæ 
зæрдæдарæн, ды ма мын уæддæр ацæгъд. Байхъусон дæм, кæддæра 
дæ фыды фарнæй исты рахастай. 
10 Нафн 
145 

Цæргæс йæ фыды коймæ йæ къæмдзæстыг басаста æмæ сцагъта 
йæ уадындзæй. Иæ фæдыл иннæтæ дæр æрцагътой. Зæронд ус сæм 
бирæ фехъуыста, стæй сæ рауагъта: 
— Ныр цæут, мæ хуртæ, нæ уæ ’вдæлдзæн зæронд усы ирхæф- 
сынмæ. Цæргæс, дæ нывонд фон, хæдзармæ бацу, уым фынгыл къу- 
сы рæвдуæттæ æмæ сæ рахæсс. Сымахæн сæ сфыхтон. 
Цæргæс æйчытæ рахаста æмæ уæд Хъази йе ’мбæлттæй иуы хъу- 
сы бадзырдта: «Ацæгъдæм-ма Тедионæн, тæригъæд у». Дыууæ ’мба- 
лы сцагътой æмæ та уæд се ’ппæтæн дæр цæгъдын бацайдагъ. 
Иу чидæр æрбацыд Лæнкауы ’рдыгæй æмæ сæм куы баввахс, уæд 
фæлæууыд, байхъуыста сæм æмæ стæй Хъæндилты ’рдæм фездæхт. 
Лæппутæ йæ нæ федтой. Тедион æм бакаст æмæ йын йæ цæсгомыл 
беркъайы гамхуд куы федта, уæд æм иицы сдзырдта: æвæццæгæн ма 
йын æмбæлттæ ис æмæ уыдонмæ кæсы, иунæгæй беркъа ничи цæуы. 
Лæппутæ бузныг загътой Тедионæн æмæ хъæлдзæгæй азгъорд- 
той, куывд кæм уыд, уырдæм. Гамхудджын баздæхт Хъæндилтæм 
æмæ кæрты суасыд. Темла та ракаст æмæ фæдисау: иунæгæй, æна- 
хуыр гамхуды—йæ цæсгом нымæты гæбазæй æмбæрзт, æрмæст чы- 
сыл хуынчъытæй зынынц цæстытæ æмæ былтæ. 
Беркъа фæуасыд иудзæвгæр, стæй йæ уадындз æруагъта: 
— Дон уæм кæд уыдзæн, мæ хойыхай. 
— Дон цæмæн, бæгæны нуазынц Куадзæны,—Темла фездæхт хæ- 
дзармæ. 
— Бæгæны дæр бакомин, бæргæ. 
Беркъа бæгæны анызта, æйчытæ хызыны нывæрдта, арфæ ракод- 
та æмæ Къулойты кæртмæ бацыд. Ныццагъта, æмæ Тедион, йæ къухтæ 
йæ дæлæрмтты скæнгæйæ, хъуыста. Куы банцад, уæд æм бадзырдта: 
— Чысыл æрбад, мæ лæппу, дардæй цæудзынæ æмæ, чи зоны, кæд 
фæллад дæ. Де ’мбæлттæ цы фесты, мæ хур, куыд иунæгæй зилыс? 
Беркъа гуырдзиагыздæхт сдзырдта: 
— Мæ мадæн дæр иунæг дæн, мæ мадыхай, æмæ цы кæнон... 
— Дæ мад дæ хурæй бафсæдæд, иунæджы мад мæгуыр у... 
— Дыууæ хатты мæгуыр уыцы мад у, чи зоны, йæ иунæгæй афтид 
чи аззайы. 
— Уый хуыцау æндæр макæмæнуал бавзарын кæнæд, дæ нывонд 
фон, æз æй бавзæрстон æмæ йæ зонын. 
— Мыййаг, исты ’рцыд? Уæд мын — хатыр, дæ саутæ дын нæ фæ- 
хъуыды кодтон, зæронд устытæ сау дарæс æнæуый дæр арæх дарынц. 
— Цы ма ’рцæуа, дæ сæрыл мæ ’рхæссай, иунæг лæппу мын 
уыдис æмæ йæ нæ фыдгултæ тыхæй ныууæй кодтой. Йæ нывонд 
фон, кæд афонмæ искуы Турчы зæххыл стонгæй джиуы, фыдæвза- 
рæн кæны... Уас йæ мад амæла. 
— Турчы бæсты, зæгъыс? — ныхъхъуыды кодта беркъа. — Æмæ 
уыцырдæм уæй æрцыд? 
— Афтæ зæгъынц, дæ нывонд фон, æз та йын цы зонын... 
146 

— Æмæ йæ ном та цы хуынди? Æз дæр дзы фæдæн, мæ мадыхай, 
æмæ уымæн фæрсын. Чи зоны йыл искуы фембæлдтæн. Ирон лæп- 
путæ ма дзы уыд. 
— Къулой хуынд, дæ сæрыл мæ ’рхæссай, Коцты Къулой... 
— Коцты Къулой? — бадисау кодта беркъа æмæ æрæджиау йæ 
ныхасмæ бафтыдта. — Чи зоны мыл нæ баууæндай, мæ мадыхай, 
фæлæ йæ æз федтон. Иумæ уыдыстæм. Лидзгæ дæр иумæ ракодтам... 
— Нæ мæ сайыс, дæ нывонд фон? Кæд хъазгæ кæныс? 
— Уанцон нæу, исчи ма ахæмтæй хъазы? Сывæллон нæ дæн. 
Раирвæзт уый дæр æмæ хъуамæ рæхджы зына. Мæрдты бæсты уыды- 
стæм. Цы хъизæмар нæ бавзæрстам. Нæ фындзты фæлмæнтæ дæр ма 
нын ралыг кодтой. 
— Цытæ дзурыс, лæппу, уанцон нæу, лæджы фыдхор сты, мыййаг? 
— Фыддæр, мæ мадыхай... 
Тедион нырхæндæг ноджы æмæ йæ фæлурс уадултыл дыууæ цæс- 
сыджы æруад, стæй цæсгомы уырынгты айсæфтысты. 
— Цыхуызæн уыд, дæ сæрыл мæ ’рхæссай, исты бæстон дзырд-ма 
мын дзы зæгъ?.. 
— Асæй — мæнæ мæныйас. Сау цæстытæ, бæзджын æрфгуытæ, 
сæры хъуынтæ лыстæг, къæбæлдзыг, бынтон сау, разæй — уылæнтæ- 
уылæнтæ... Рихитæ æмæ йыл боцъотæ уыд, фæлæ раздæр, чи зоны, 
нæ да^дта, уым мах иууылдæр æнæдастæй цыдыстæм. 
— Йæ фындзыл разæй сау стъæлф нæ уыд, дæ нывонд фон? 
— Фындзыл? Чи зоны, фæлæ йæ æз куы федтон, уæд нал уыд... 
Чи зоны, цæугæ дæр уый тыххæй нæ кæны. Иæ цæсгом нæ хъæцы... 
— Уый та куыд, дæ нывонд фон, куыд нæ хъæцы йæ цæсгом? 
Мæнæн ма æрмæст йæ сæр куы ’рхæссид. 
— Маймулийы хуызæнæй зын цæрæн у, мæ мадыхай... 
— Цытæ дзурыс, дæ фæхъхъау фон, уæдæ ды куыд бацыдтæ 
уæхимæ? 
— Куы бацыдаин, мæ мадыхай, уæд ам уаин? 
— Уаих фæуай, уæдæ дæ мад дæумæ дзыназгæйæ йæхи куы бахорд- 
таид, уæд ды та ам рахау-бахау кæныс æмæ дæм худинаг нæ кæсы? Цу, 
дæ рын бахæрон, фæстæмæ, бадгæ дæр макуыуал æркæн, цалынмæ дæ 
мады цурмæ ныххæццæ уай, уæдмæ! Нæ, нæ, фæлæуу уал, цард дын 
фестон, мæ хъæбулæй-ма мын истытæ радзур. Мæрды рох мыл бафтыд, 
мидæмæ рацу дæр дын куы нæма загътон. — Уый ды нæ дæ, нæ лæппу? 
Æруай-ма, дзырдæн мæ хъæуыс. — Не ’рвадæлты лæппу у, Бега хуый- 
ны. Куывд нæм ис æмæ, æвæццæгæн, уырдæм цæуы. Уымæн дæр æхсыз- 
гон уыдзæн мæ хъæбулы кой, йæ фæдыл мæтæй йæхи бахордта... 
— Дæ райсом хорз уа, Тедион, æмæ дæм хуыцау рæхджы дæ 
бæлццоны рарвита, — раарфæ кодта Бега. 
— Кæй райсом у, уый хорзæх дæ уæд, мæ хур. Бæлццон дæр, 
кæд хуыцауы фæнда, уæд, чи зоны, ссара йæ хæдзар... Мæнæ мын 
147 

ацы лæппу диссаджы ныхæстæ фæкодта. Лæг сыл æууæндгæ дæр 
кæна. Нæ зонын... 
— Ды кæцон дæ, лæппу? Иунæгæй, беркъа?— бафарста Бега, цæ- 
уылдæр дызæрдыггæнгæ. 
— Беркъа, диссагæй дзы ницы ис. Кæцон дæн, уый та... Алкæмæн 
дзурæн ын нæй. Хъыг дæм ма фæкæсæд. Дыккаг хатт уæй æрцæуон 
Туркмæ, уый мæ нæ фæнды. Æз æлдары адæмæй дæн. Ардæм дæр 
уымæн рахаудтæн. Æууæнчы лæг мæм зыныс æмæ дын æй уымæн 
дзурын. Æндæра, — беркъа йæ уадындз ныууыгъта, йæ къæхтæ сис- 
æрæвæр акодта, кафæгау, — беркъа! Кæд исчи исты радта,—хорз, кæд 
нæ — дæ фæндагыл дарддæр цу. Беркъа! Фæрсгæ йæ ничи фæкæны! 
— Туркæй, дам, ралыгъдтæн æмæ, дам, мæ сæфт дæр йемæ уыд, 
зæгъы, — адæргæй дзуры Тедион. 
— Уый æцæг у? — бафарста та Бега. — Ай хуымæтæджы беркъа 
нæу... 
— Æцæг, мæ фондз къухау. Цæй, æз цæуон, мæ мадыхай. Бер- 
къайы фæндаг дард у. Йæ къæхты фæрцы цæры æмæ иу ран куы 
лæууа, уæд йæ хызын — афтид! 
— Рауадз æй, Тедион, — æвиппайды афæнд кодта Бега, — кæд 
нын нæ фынгыл баввæрсид æмæ ма нын истытæ дæр радзурид... 
— Фынгмæ хуындæй беркъа «нæ» никуы фæдзуры. Уæвгæ, хон- 
джытæ йæ стæм вæййы. 
— Туркæй беркъа ноджы стæмдæр вæййы, æфсымæр, фæлæ нæ 
фынгыл баввæрс. 
— Æрбакæн-ма-иу æй, Бега, дæ сæрылхаст фон. Хæрзæггурæггаг 
мын мæ цæхджын хойраг уæддæр фена, — сразы Тедион Бегайы 
фæндыл æмæ къулы ’нцæйтты хæдзармæ бахылд,— Темлайы... — фæ- 
хъуыды кодта, хыл кæй сты, — науæд Уардисы куы фенай, уæд-ма- 
иу мæм æй рарвит. «Истытæ барæвдз хъæуы, науæд хæдзар бынтон 
æдзæллаг у», — хъуыды кæны Тедион, хæдзары къæсæрæй хизгæйæ. 
Бега æмæ беркъа Хъараманты дуармæ бацыдысты æнæдзургæ, 
куывды адæмæй уым чи фæци, уыдон æмбæрзтцæсгом беркъамæ цы- 
мыдисæй кæсын райдыдтой. Бега сын бамбарын кодта: 
— Беркъа у, дардæй цæуы, ардыгон нæу. 
Беркъа уайтагъд йæ уадындз систа æмæ сындæггай, ивазгæ цæгъ- 
дын райдыдта цыдæр æнкъард мелоди. Адæм ноджы фæдисы сты: 
беркъа хъæлдзæг, рог кафты цæгъдтытæ фæкæны. Цагъдмæ адæм 
æрбамбырд сты. Бега дæр сæргуыбырæй хъуыста. Цалынмæ йын 
кæрдзын бахæрын кæна, уæдмæ йæм фæрсын аив нæ каст, йæ цагъд 
ын баурæдтаид, уый дæр æм æнæгъдау тыхмийау зындис. 
Хъæндил къæбицгæс уыд æмæ уым цыдæр архайдта, фæлæ уадын- 
дзы хъæлæсмæ нал фæлæууыд: æгæр дзæбæх цæгъды æмæ чи уа? Ацы 
комы уадындзæй цæгъдынмæ Хъæндилæн æмбал нæ уыд. Ныр бынтон 
нал ис. Къулой ма цагъта адæймаджы хуызæн æмæ... «Ехх», — йæ 
къух ауыгъта Хъæндил æмæ беркъамæ æввахс балæууыд. Цагъдæй цагъ- 
148 

ды ’хсæн чысыл куы фæлæууыд беркъа, уæд æм Хъæндил бадзырдта: 
— Бахатыр кæн, уазæг, хорз цæгъдыс, фæлæ, ам кæй нæ зонынц, 
ахæм исты-ма ацæгъд. Мах дæр исты райсæм, дæ номыл баззайдзæн... 
— Ды дæр, æвæццæгæн, цæгъдыс, æфсымæр? Кæсын дæм, æмæ 
æгæр лæмбынæг хъусыс, — сдзырдта уазæг. 
— Цæгъдгæ та, фæлæ... Нæхи аирхæфсæм, — йæхи фæмæгуыр- 
гъуыз кодта Хъæндил. 
— Цас арæхсыс, уый куы зонин, уæд дын иу стæм цагъд акæнин, 
бæргæ. 
— Арæхсгæ та цы кæнын, фæлæ кæд уый фæдыл ракæндзынæ де 
стæм зарæг, уæд цæуылнæ цæгъдгæ дæр, — систа йæ бæрцуæтты 
бынæй йе ’взистдзых уадындз Хъæндил. 
Фыццаг Хуысинæйы зарæджы мелоди ацагъта Хъæндил, æрмæст 
хъарæгау рацыд, бынтон ын аивта йæ хъæлæсы уаг. Куы йæ фæци, 
уæд йæхи растгæнæгау бакодта: 
— Уый, æцæг, зæронд зарæг у. Алчидæр æй зоны... Ногæй нæм 
ницы хъуысы... Æрæджы мæхæдæг иу зарæджы хъæлæс бацагуырд- 
тон æмæ дын æй акæндзынæн, æндæр мæм ницы ис аивæй дæр, 
арæхстæй дæр. 
Хъæндил фенкъард æмæ цыма йæ алыварс ничиуал уыд, уыйау 
йæ астæу сраст кодта, уадындз, арвмæ сидæгау, хæрдмæ сдардта 
æмæ бæрзонд хъæлæсæй булæмæргъы фæзмæгау акодта, стæй ныл- 
лæг æруагъта цагъд æмæ та йæ ногæй æндæр хуызы афæзмыдта, 
цыма зарæг хъæды къохы анæрыд. Æмæ уæд райдыдта кæлæнгæ- 
нæджы цагъд. 
Чи йæм хъуыста, уыдон ныссабыр сты æмæ джихтæй лæууыдысты, 
алкæмæн йæ зæрдæйыл æрæфтыдысты йæ хъыгтæ, сæхимæ айхъуыс- 
той. Беркъайæн дæр йæ къух æд уадындз уырдыгмæ хаудæй баззад. 
Фæстагмæ ма Хъæндил, æрысысгæ мастау, комы æрæнцайгæ 
æхсæрдзæны хъазтау, ныллæг хъæлæсæй суасыд æнкъард мыртæ æмæ 
банцад, цыма йæ улæфт фæцыд. 
Æгомыгау фесты хъусджытæ исдугмæ, стæй беркъа йæ уадындз 
систа дыууæ къухæй: 
— Цæгъдджытæ бирæ федтон, æфсымæр, Гуырдзы æмæ Турчы 
базарты уæлдайдæр, фæлæ ахæм цагъд æрмæст иу лæгæн уыд йæ 
бон. Кæй зыдтон, уыдонæй... Фехъуыстон æм, амонгæ дæр мын æй 
бакодта, фæлæ йæ рæстмæ нæ базыдтон. 
Хъæндил афæрсынмæ хъавыд, кæм æй фехъуыстай, фæлæ уæдмæ 
беркъа ныццагъта Хъæндилы мелоди. Куы фæци, уæд Хъæндил ныф- 
фæлурс æмæ фæхъæр кодта: 
— Æфсымæр, чи дæ, цы хæйрæг дæ, дæ цæсгом-ма нæм равдис!.. 
— Æмæ нæ фæтæрсдзыстут? — æнтъыснæгæй бакодта беркъа æмæ 
йæ гамхуд ратыдта. 
— Къулой! — æмулæфт ныккодтой адæм æмæ йыл сæхи баппæр- 
стой. Хъæндилæн йæ цæссыгтæ æркалдысты æмæ иуварс алæууыд, 
149 

цалынмæ иннæтæ сæ хъæбысы æууæрстой Къулойы, уæдмæ. Стæй 
йæм бацыд æмæ йын ныпъпъа кодта æнæдзургæйæ æмæ та йæ цæс- 
сыгтæ ныггæр-гæр кодтой. 
Хъæубæстæ згъордтой, фæдисмæ уайæгау, цин кодтой, тыхстыс- 
ты йыл, куыдтой æмæ сæ фæрсын дæр ферох. Удæгасæй ма йæ кæй 
федтой, кæм уыд æмæ куыд æрцыд, уый дымды фод, мæрдты бæстæй 
сæм æрыздæхт! 
Æрæджиау, куы ’рсабыр сты, уæд æй фæрсын дæр райдыдтой, 
æмæ сын радзырдта йæ царды хабæрттæ. 
— Мацабел мæ сбаста цæджындзмæ. Ехсæй-иу мæ фæнадта, ца- 
лынмæ йæ бон уыд, стæй та-иу йæхæдæг кæугæ афардæг, «ме ’фсы- 
мæр, ме ’фсымæр!» кодта, æмæ мæнæй та йæ маст иста. Стæй нæ 
туркæгты фыццаг фæкодта. Æхсæвæй-бонæй цыдыстæм. Æххормаг, 
бæгъæмвад, нæ уд ма удыл тыххæй хæцыд. Ныххæццæ стæм Сау 
денджызмæ. Наутыл нæ сæвæрдтой æмæ нæ цалдæр къуырийы до- 
ныл фæластой. 
— Уæдæ уый æцæг мæрдты бæстæ куы у! 
— Фыддæр. Иу стыр калачы нæ уæй кæнын райдыдтой. Балхæд- 
та нæ иу базаргæнæг. Наутыл кусджытæ нæ скодта, фыййагæй дон 
хафджытæ. Нау афтæ скъæрынц, æцæг, дымгæйæ наутæ дæр ис, 
фæлæ... Рæхыстæй нын наумæ нæ къæхтæ ныббастой, куыд нæ али- 
дзæм. Мæнæ ма ныл ахæм бæрджытæ дæр ныккодта, куыд никуы 
фесæфæм, — Къулой йæ фындзмæ ацамыдта. — Зæххы кæрон дæр, 
дам, уæ ссардзынæн, никуыдæм мын алидздзыстут!.. 
Иухатт та нæ хицау гуырдзыйы ’рдæм æви уырысы ’рдæм рацыд 
базар кæнынмæ. Иу былгæрон — Анаба хуыйны, — уырдæм куы 
’рбаввахс стæм, уæд денджыз схъызыд. Къæдзæхы йас уылæнтæ нæ 
æхсныфау хъазын райдыдтой. Нæхи хуыцауы бар бакодтам... Хи- 
цау нын лæгъстæ райдыдта: уæ тых-уæ бонæй бацархайут, ма мын 
фесафут мæ фæллой æмæ уæ стæй ссæрибар кæндзынæн. 
Загътам, нæ рæхыстæй нæ суадз, науæд дыл не ’ууæндæм. Цы бон 
æй уыд, суагъта нæ нæ бæттæнтæй. Æртæ боны фæутæхсæн кодтам 
мæрдтæй цæрдты ’хсæн... Цыдæр амонд нæм каст æмæ фервæзтыстæм. 
Денджыз куы ’рсабыр, уæд та Анабамæ сарæзтам нæ ных. Бирæ 
нæ нал хъуыд, афтæ не ’мбæлттæй иу къорд æмдзырд бакодтой, уыдон 
кæмдæр Мысыры бæстæй уыдысты, æмæ сæ ацырдыгæй ницæмæй 
тарст нæ хицау, сбастой хицауы æмæ йе ’вварс хæцджыты. Иу ран 
сæ науы хуылфы ныккалдтой æмæ стæй загътой: ацы бæстаг кæд 
исчи у, уæд рахизæд, мах нæхимæ хъуамæ ацæуæм науыл... 
Раргъæвтой нæ æртæйæ: иу уырыссаг, иу гуырдзиаг æмæ æз. Иу 
бæстæй иннæмæ цæуын райдыдтам æмæ Терчы бæстæм æрбафтыды- 
стæм. Уым уырыссаг ахицæн, фæлæ махæн Дзæуджыхъæумæ, фæс- 
хохы Ирмæ фæндаг бацамыдта æмæ уырдæм куы ’рыфтыдыстæм, 
ирон ныхас ма куы фехъуыстон, уæд загътон: «Иæ, хуыцау, ныр мæ 
кæд маргæ кæныс, уæддæр разы дæн — ирон дон ма банызтон!..». 
150 

Хъæуи-хъæу та цæуын райдыдтам æмæ дыууæ къуырийы размæ 
Бæрзæфцæгыл рахызтыстæм иу сæумæцъæхæй, дзодайыл. Хъуды 
коммæ æрхаудтам æмæ уырдыгæй Чысангоммæ дард нал у. Ме ’мбал 
гуйраг гуырдзиаг уыд æмæ уым баззад, æз та ардæм рацыдтæн. Мæнæ 
ацы нымæты бызгъуырæй мæ цæсгом æмбæхстон. Иуæй, худинаг у, 
иннæмæй — уæддæр, зæгъын, чи зоны, ам искуыцæй агурæг фæуа. 
Иу дзырдæй — беркъа! Æмæ мын кæд дæтгæ ницы кæнут, уæддæр 
мын дон куы бадариккат — мæ ком ныххус. 
Хъæндил куысийы дзаг бæгæны рахаста. 
— Баназ, мæхи ’хсыст у. Сау денджыз кæд нæу, уæддæр сау 
бæгæны у. 
— Дæ хъазын нæма уадзыс, Хъæндил? Æз та æнхъæлдтон, иу лæ- 
джы дæр йæхи хуызæнæй нал ныййафдзынæн. Афтæмæй афæдз дæр 
нæма рацыд. Сымах куыд уыдыстут, афтæ. Æрмæст æз æцæг нал дæн 
мæхи хуызæн. Нырмæ мæ Къулойæ тыдтат, ныр та — къуда-фындз! 
— Де ’гæр калай, уый сдзурын та дæм кæй цæст бауарздзæн, — 
устытæй чидæр йæхи бакъултæ кодта. 
— Цы? Тæригъæд? Нæ, æз æмæ Хъæндилы цæст бауарздзæн. 
Мах хъазæн ныхас æмæ уадындзæй цæгъдын куынæуал зонæм, уæд- 
иу нæ уæлæ тъæпæн хъæумæ схæссут. Уæды онг та — фындзы къу- 
дайæн кæд ницы уаид, куыд зæгъыс, Хъæндил? 
— Хъæндилы куы фæзмай, мæ хур, уæд дæ бикъ ныххаудзæн. 
Хъæндилæн фындз æппындæр нæй. Рихитæ ’мæ бырынкъ! — йæ 
рихитæ размæ ратыппыр кодта æмæ йæ уадындз, былтæм бадар- 
гæйæ, арадав-бадав кодта. 
— Дæ хынджылæг-ма ныууадз, Хъæндил, афон дын у, бинонты 
хицау дæ! — сбустæтæ йыл кодтой зæронд устытæ. 
— Цы мыл тагъд кæнут, мæнæ рæхджы ныххебро уыдзынæн æмæ 
мæ уæд хынджылæг йæхæдæг ныууадздзæн. 
— Цæй, уæдæ уал æз Тедионы абæрæг кæнон. Афонмæ ракæс-бакæс 
кæны дуарæй. Нæ мæ базыдта, фæлæ йын æй ныр ацитт-цитт кодтаик- 
кой. Æвиппайды йын мæ сахъат равдисын мæ зæрдæ не схаста... Уадз 
æмæ йыл сабыргай æрцахуыр уа. Зæронд ус у æмæ йæ бирæ нæ хъæуы... 
Æвиппайды, зæгъын, йæ тыхст зæрдæ куы бауынгæг уа. 
Сыстад Къулой æмæ ма йæ алыварс акаст, цыма искæй агуырдта: 
— Уæ хорзæхæй, Дзæрæхы ’взæр та кæм ис, куы никуы йыл мæ 
цæст уайы? 
Адæм фегуыппæг сты æмæ зæхмæ кæсæг скодтой сæхи. Бега сы- 
стад æмæ рацыд. Хъæндил дæр къæбицы ’рдæм фæцæуæг. Бамбæр- 
ста Къулой, цыдæр ыл æрцыд. 
— Куынæуал нын ис Дзæрæх, дæ фæхъхъау фон,— æрæджиау 
æнкъардæй бакодта Тыджион. — Дæ фыдгул дæр уый ран куы уаид. 
Кæйдæр къухæй фæци. Чи йæ тæригъæды бацыд, уый дæр нæма 
зонæм. Цу, дæ нывонд фон, æмæ Бегайæн дæр мæсæллытæ зæгъ. 
Мастæй дæр ма цы рахæсдзæн. 
151 

Къулой ныхъхъуынтъыз, йæ цæсгом дурæй кондау ныцци æмæ 
уæнтæхъилæй рараст сæхимæ. Фæсивæдæй дæр йе ’мкарæнтæ йæ 
фæдыл рацыдысты. 
ШФÆШСАН 
Æрцыдис та хосгæрдæн. Алчи та йæ куыстытыл фæци. Æхсæны 
ныхæстæм, кæрæдзимæ цæуынмæ никæйуал æвдæлд. Бон хъæутæ 
хасты хуызæн уыдысты. Лæгтæ æмæ устытæ хос кæрдынмæ, сси- 
вынмæ аивгъуыдтой фæтæнтæм. Хъæуты та баззадысты æрмæст иууыл 
зæрæдтæ æмæ æнахъом сабитæ. 
Бега æмæ Къулой цæдисæмбал бакодтой. Бега йæ сразы кодта: 
«Дæуæн дæр бирæ кæрдинаг ницы ис, æз дæр — иунæг, ды дæр. 
Дыууæйæ ныхас уæддæр кæндзыстæм». 
Хъæндил карста иунæгæй, æрмæст-иу Цæргæсы акодта. Кæд ын 
æххуыс ницы уыд, уæддæр йæ цуры хъазыд, дон-иу ын схаста, цæгъ- 
дæнтæ-иу æм балæвæрдта æмæ йын йæ уæнг рог кодта. Ссивынмæ, 
цъеримæ ’ппарынмæ та Темла йæхæдæг зиуы бæрц уыд. Цæргæсы 
мад-иу сæм æрмæст сихорæй изæрмæ фæкаст, стæй та-иу æй фосы 
’рцыдмæ развæлгъау рарвыстой. 
Ацы изæр дæр Темла æмæ Хъæндил саудалынгтæм фæамадтой 
цъеритæ. Цæргæс æмæ йæ мады изæры зылдтытæ кæнынмæ рарвыс- 
той. Фæстаг цъери сын амад куы фæци, уæдмæ бынтон нытталынг. 
Хъæндил цъерийæ æрхызт æмæ йæ сæрфгæ дæр нал æркодта: 
— Уадзæм æй, Темла, райсом æй бадзæбæхтæ кæндзыстæм, ныр 
та уал цæуыны цагъд скæнæм. Мæнæ чысыл мæ хид æрысыса, æрбад 
уал ды дæр, стæй цæудзыстæм. 
Темла йæ сæрбæттæнæй йæ цæсгом асæрфта æмæ Хъæндилы 
фарсмæ хосыл æрбадт. Хъæндил исдугмæ хосы хуыйыл æнцойæ баз- 
зад, хус холладжы æхцон тæф арф улæфыд æмæ хиталæг æууылдта. 
Æрæджиау йæхимæ дзурæгау бакодта: 
— Хорз сæрд нын скодта. Кæрдæг зад у. Кæд нæ фæкъæвдатæ 
кæна, уæд дыууæ къуыримæ кæрдæджы хал æнæтынд нал баззай- 
дзæн, хосхъуаг ничиуал фæуыдзæн. Кастæ, Хауæнзæнгтыл Бега æмæ 
Къулой дыууадæс цъерийы самадтой æмæ дзы мæ зонгæйæ авд — 
астæй уæлдай никуы уыд. 
— Хорз бакодтой, иумæ кæй кæрдынц, уымæй, — ныхас æндæ- 
рырдæм аздæхта Темла, — науæд Къулой бынтон иунæг у, нæ — 
ссивæг, нæ — цъеримæ æппарæг. 
— Бегайæн ноджы хуыздæр у. Уый цы зæрдæйы хицау у, уымæй 
æрдæг фæуыдаид, иунæгæй кусгæйæ. Æдзух йе ’намонд æфсымæрыл 
хъуыды кодтаид. Ныр йæхи ирхæфсдзæн Къулоимæ æмæ йын уый 
кæуылты зæрдæнцой у. 
— Исты кæнын хъæуы мах дæр. Афтæмæй кæдмæ хъуамæ фæра- 
152 

зæм. Хыл не стæм, афтæмæй—туджджын... Мæнæн мæ бон нал у 
æмæ дæуæн нæ зонын. Кæрæдзимæ нæ дзурæм, афтæмæй нæ бадт, 
нæ хæцд — иу, хъæубæстæ кæм бамбырд вæййынц, уым. 
— Иæ бон ныккалæд нæ уæйыг. Кæд ницы уыд, уæддæр фæ- 
лыгъд. Хæдзармæ нал цæуы, æмæ адæм дæр уый æфсон куыд нæ 
кæной... Æз та, куыд уынгæджы бон мыл скодта, чердæм цы сара- 
зон? «Бафидауæм» зæгъон, æмæ туг йæхиуыл чи мысы? Бæлвырд 
исты куы зонин мæ азымæн, уæддæр ма фод. Фæлæ мæ куы бафæр- 
сой: куыд уыд, цы уыд? Цы сын зæгъдзынæн? Афтæмæй дыууæ 
мардæрцыды ’хсæн куыд фæраза лæг? Нæ зонын... Уæд та куы 
’рцæуид æмæ исты бæрæг куы зæгъид. Уыдтæн кæнæ ницы уыдтæн. 
Мæ сæрæн исты куы зонин, уæд. Стæй никуы ницы ’рцыд. Зæгъин 
комбæсты хистæртæн: мæнæ дæн, амарут мæ кæнæ мæ бафидауын 
кæнут. Нæ сывæллæтты туджджынæй куыд ныууадзæм? 
Æниу уый дæр хуыздæр раны нæй. Туг нæ агура æмæ куыд, цы 
’фсоныл? Фидыдæй цæра немæ, æмæ кæд исчи зæрдæхсайгæ у, уæд — 
мах. Куыд батæра йæ зæрдæ дзурын йæ иунæг æфсымæры марджы- 
тæм, кæд æрмæст зæрдæхсайдæй, уæддæр? Æнæныгæд мардау, ар- 
вæй зæххы астæу хъеллау кæнæм дыууæрдыгæй. Куыд дзы фервæ- 
зæм нæ дудгæвыдæй, ницы мæ сæрæн зонын, — йæ сусæг хъизæмар 
сфæрæзта уыцы иу сулæфтæй Хъæндил æмæ стæй хосыл йæхи ауагъ- 
та, цыма йæ рæхойгæ бачындæуыд. 
Бирæ фæбадтысты æдзæмæй. Хъæндил йæ сагъæс кодта дард- 
дæр, Темла сусæгæй йæ цæссыгтæ ныхъуырдта, йæ сæр йæ уæраджы 
кæхцытыл æруадзгæйæ. Æрæджиау Хъæндил фестад, халамæрзæнтæ 
æмæ сагæйттæ цъерийы фарсмæ æрæфснайдта, стæй хосы хуы— 
æргъомбаст ын уыд — йе ’ккой систа æмæ рараст: 
— Цæуæм, Темла... Хуыцау, кæй бакуыстам — хæдзарыл хæцгæ, кæй 
изæр у — дæ хорзæх, — кувæгау ма бакодта Хъæндил æмæ ратындзыдта. 
Хъæндил йе ’ргъом холлагдоны баппæрста, стæй кæртæй бахъæр 
кодта: 
— Æфсин, уым нæ дæ цы? Мæ къухтыл-ма мын дон æркæн, 
мæхи ’рыхсон. 
Æрвылизæр-иу Цæргæс рауади Хъæндилы хъæрмæ, фæлæ ацы 
хатт æфсин йæхæдæг рацыд чъыбыла æмæ куысиимæ. Дон ын æркодта, 
æмæ Хъæндил йæ къухтæ йæ сæры хъуынтыл сæрфынмæ куы фæци, 
уæд æм бадзырдта сабыргай: 
— Уазджытæ нæм ис. Де ’фсымæр æрцыд... 
Хъæндил сагъдæй аззад. «Цæмæ ’рцыдаид? Чи уазджытæ сты? 
Кæй æркодта? Нæ мады ’фсымæртæй исчи? Фидауæг? Хорз уаид, 
бæргæ, фæлæ цафон у, алчи йæ къухтæм æмхасæнтæ куы кæны... 
Фæстæдæр, фæстæдæр, фæззæджы куыстытæ куы фæрогдæр уой. 
Цы радзурдзæн? Мыййаг, кæд уый уыдис?..» Хъæндилы зæрдæ ба- 
уынгæг. Нырмæ уæддæр йæхи иу ныфсæй урæдта — кæд уæддæр 
153 

уый нæ уыдаид!.. Ныр куы сбæрæг уа, уæд ахуысдзæн уыцы ныфсы 
рухс. Фæлæ уæддæр иуырдæм æрхауын хуыздæр у. Æмæ уæд?.. 
Зарæджы мелоди йæ хъусты ныззæланг кодта: 
Уой, Сугъарты Хуысинæ, дам, 
Авд дселдзсех ныххауа. 
Уой, йæ фынæй æфсымæрты, дам, 
Уо-уой, хъыбылтау фæцагъта... 
Зарæг тыхджьшæй-тыхджьшдæр кæны, фурды уылæнтау, гуылф- 
гуылфæнгæ æрбацæуы, йæ быны йæ кæндзæн. «Æфсымæрхор!..» — хъуы- 
сынц уылæнты цæсткъахæн фидистæ: «Æфсымæрхортæ!..». Уылæнтæ 
акалдысты йæ сæрты, фæцæуынц дарддæр. Гæзæмæ ма хъуысынц... 
«Мардæрцыд!» — ныуулæфыд Хъæндил, æрчъицыдта æмæ сурхи- 
ды ’ртæхтæ асæрфта, дæрзæг уæларм сындæггай рауагъта йæ ныхыл. 
Бацыд Хъæндил хæдзармæ æрхæндæгæй, цыма йæ уæлтæрхæг 
мард уыдис. Усæн загъта, æхсæвæр исты фен, стæй уæд уазджытæн 
«æгасцуай!» зæгъынмæ раздæхт дыккаг уатмæ. 
— Уе ’хсæвтæ хорз, уазджытæ! — сдзырдта Хъæндил æмæ бараст 
уатмæ сындæггай. Цырагъы рухсмæ лыстæггай ахаста йæ цæст уаз- 
джытыл, фæлæ дзы зонгæ никæй бакодта. Дыууæ лæппулæджы, æвæц- 
цæгæн, Хъырымæй чысыл хистæртæ. Зачъеджын, хæцæнгарзæй — арæзт, 
уæндон каст кæнынц, цыма уазджытæ нæ, фæлæ хъалонисджытæ сты. 
Райста сын сæ къухтæ. Радта йæм æнæбары, тæргайы лæвæрд, 
йæ къух Хъырым дæр. «Адон цæй фидауджытæ сты? Мæнæ йæхи 
хуызæн хъуымызбыл хæтæнхуæгтæ...» — ахъуыды кодта Хъæндил 
æмæ йæ сагъæсты зилдухæн ныссабыр. 
— Дзурут исты, нæ уазджытæ, фæндаггон хабархæссæг у. Мах 
мæнæ нæ куыстытыл стæм æмæ нæ нæ сæр сисыны бон дæр нæй. 
— Хабар уæлдай ницы ис, — бакодта уазджытæй хистæр — Мæнæ 
нæ хъæбæрхъис гуырдзымæ цыдæр хъуыддæгтæ ис æмæ æруадыс- 
тæм. Мæнæ де ’фсымæрæн дæр бахъиамæт кодтам. Уæддæр уый 
ардыгон у æмæ кæм фæндаг, кæм æвзаг... 
Нæ фæцыдысты Хъырымы зæрдæмæ уазæджы æнæввæрсон ны- 
хæстæ: «Цæй хъуыддаг сæ уыдзæн? Ахæмты йæ хъуыддаджы фæдыл 
чи ’рвиты? Кæд къæрных исты кæнынц, æндæр?..». 
— Цæй хъæбæрхъис, мæгуыр адæм сты уыдон дæр, — бакодта 
Хъæндил. 
— Дзырдæн зæгъын, махмæ сæ афтæ хонынц, — фæхатыд уазæг 
йæ дзырды æнаив æмæ йæ бараст кодта. 
— Хорз у, хъуыддаг куы уа, уæд йæ фæдыл цæуын хъæуы, — 
дзырды рæхыс цæмæй ма аскъуыйа, уый тыххæй сфæрæзта Хъæн- 
дил, кæд æй дзурын нал фæндыд, уæддæр. 
Аныхæстæ ма кодтой, стæй Хъæндил Цæргæсмæ радзырдта: 
— Лæппу, дæ мадæн зæгъ, цæттæ кæд у, уæд нын къæбæр исты, 
æрдæгæхсæв сси. 
154 

Цæргæс къæсæры цур къулы ’нцой лæууыд æмæ аууонау феддæ- 
дуар. Чысыл фæстæдæр та фæзынд: 
— Ракæн, дам, уазджыты, — æрбадзырдта, дуары тарвазыл хæцгæйæ. 
— Махæн ам дæр ницы у, нæ фысым, ма тыхсут. Мæнæ чысыл 
аулæфæм æмæ стæй сæумæцъæхæй цæугæ кæнæм. 
— Куыд уæ фæнды, афтæ, — æнæбары бакодта Хъæндил. — Фынг 
уын ардæм дæр рахæсдзыстæм, — сыстад æмæ æртыкъахыг фынг 
æрбахаста. Йæ уæлæ — ногахст цыхты ссæст æмæ хъæбæр кæр- 
дзынтæ, къусты — ногдыгъд æхсыр, дурыны — арахъхъ. 
— Ма рахъаст кæнут, уæ хорзæхæй, уазджытæ, куысты рæстæг, 
дыууæ хоры астæу, æмæ ницæмæй рæвдз стæм. 
— Цæмæн зæгъыс, хуыцау уын бирæ раттæд, — дзуапп радта 
уазджыты хистæр. 
Æрбадт уазджытимæ фьшгыл Хъæндил æмæ сын арахъхъæй фæд- 
фæдыл адæрдтытæ кодта. Йæхи рæдау, фæлæ цыбыркъух фысымы 
дард кæны, йе ’взаг сæм фелвæста, йæ тызмæг цæсгом фæрухс, æмæ 
уазджытæ дæр бахъæлдзæг сты. 
— Уæллæй, Хъæндил, фыццаг нæм раст хъуынтъыз арсы хуызæн 
фæзындтæ! — рахъæр кодта йæ сусæг хъуыды уазджыты кæстæр. 
— Лæгæн йæ армы куы ницы уа, мæ хæстæг, — Хъæндил фæсхо- 
хы адæмы иууылдæр йæ хæстæджытæ хуыдта, — уæд ын хорз уазæг 
хъуынтъызы хос у, цæмæй йæ сбуц кæна?.. 
— Уæй, Хъæндил, хуыцауыстæн, æгæр дæр ма нæ сбуц кодтай, 
дæ тæккæ цæрæнбон бирæ! — ранывæста уазджыты хистæр. 
— Хъаст ахæссынæй уæ нæ тæрсын: æвзæр уазæгæн, дам, æй йæ 
сæрыл ауадз, хорзæн æй йæ фæдыл акал — æбисондæн баззад. 
— Тынг райгæ уæ стæм, Хъæндил, — сдзырдта та хистæр. 
— Уæдæ-ма фæйнæ аназут нæ базонгæйы тыххæй. 
Анызтой уазджытæ цалдæр фæйнæйы æмæ сыл æртæфсти. Зæрдæ 
фæрог, æвзаг дзурынмæ фæци, хъуыдытæ æнæидон бæхы цыд рай- 
дыдтой. 
— Уæллæй, Хъæндил, дæу базыдтам, цы Хъæндил дæ, уый, — 
худгæйæ сриуыгъта кæстæр уазæг, — Хъæндил нæ, фæлæ раст домбай 
дæ, домбай! Æмæ ма уын æххæст уæ богайы дæр куы базониккам!. 
Хистæр уазæг йæхи фæтызмæг кодта, фæлæ йæ дзых цыхты ссæ- 
стæй йедзаг уыд æмæ сдзурын нæ фæцарæхст. 
— Уый та кæцыйæ зæгъыс, мæ хæстæг? — хъæлдзæгæй йæ афар- 
ста Хъæндил. 
— Мæнæ, дам, уæм иу лæджы, бога у, Бега у, цавæрдæр хонынц... 
— Дæ пъирийыл куы хæцис уый бæсты! — мæсты дзырд æрбакод- 
та хистæр. 
Хъæндил, цыма ницы йæ хъустыл æрцыд, фыццагау, нозтджын- 
хуызæй дзуры æмæ уазæджы уæхск æрхоста: 
— Ис нæм ахæм дæр, мæ хæстæг, уый дæр базондзыстут, бонтæ 
мыстытæ нæ бахордтой. Æниу дæ хъæугæ та цæмæн кæны? 
155 

Хъæндилы æнæрхъуыдыйæ хистæр уазæджы зæрдæ фæфидар: 
— Цæмæн æй бахъуыд, йæхи нын уæйыг лæг хоны, алы ран богал 
æнхъæл у. Кæд ма, дам, искуы мæнæй богалдæр ис, зæгъгæ, фæлвары... 
— Цæй бога нæм ис, цæ, йæ ном афтæ хуыйны, æндæр... 
Кæстæр уазæг фæлыг кодта Хъæндилы ныхас: 
— Иæ афтид номмæ та уын чи цы бар дары, уадздзыстæм уын æй... 
Хъæндил ацахста кæстæры æппæлой æртхъирæн дæр, стæй хис- 
тæры мæсты цæстæрттывд дæр æмæ дзуаппыл батагъд кодта: 
— Цæй бога дзы ис. Фæлæ иууыл аппаринаг дæр нæу. Хъæндил 
дæм, мæ хорз хæстæг, домбай кæм зыны, уым бога дæр исты уы- 
дзæн, уæдæ! — тыххудт бакодта Хъæндил. — Æниу уый та цы дзури- 
наг у. Цæй, цы дзуæртты бынæй рацыдыстут, уыдон хорзæх уæ 
уæд... Хорз фæндагыл цæут, уæ тых дæр фæрнæй бахæрут хорз 
хъуыддæгты фæдыл. Хуыцауы арфæ дæумæ, мæ хистæр хæстæг. 
Анызтой ма иумæ фæйнæ цалдæр сыкъайы æмæ, дзæбæх срасыг 
сты, уый куы базыдта Хъæндил, уæд сын «хæрзæхсæвтæ раут» загъ- 
та æмæ рацыд. Къæсæрæй ма Хъырыммæ бадзырдта: «Ды мæ ныха- 
сæн хъæуыс, лæппу!» — æмæ Хъырым дæр йæ фæдыл рахызт. 
Кæрты иу къуыммæ рацыд Хъæндил æмæ Хъырым йæ цуры куы 
слæууыд, уæд æм къуырма хъæлæсæй сдзырдта: 
— Лæппу, мах дæр æмæ дæхи дæр фыдбылызы сыкъайы нытътъы- 
стай æмæ дæхи тæргæйттыл ма сбæндæн кæн, фæлæ мын лæгау бæл- 
вырд ныхас зæгъ: ацы тæригъæды кæнæ дæ армæй, кæнæ дæ зондæй 
исты ис? Адæм æй махæй æнхъæл сты æмæ афон у иуырдæм æрхауы- 
нæн. Кæд мыл мард æрцыдис, уæддæр æй хъуамæ зонон æмæ, адæм 
куыд фæкæнынц, афтæ, мæ сæрæн цы хуыздæр хос уа, уый æрцагу- 
рон. Кæд ныл туг мысгæ кæнынц, уæддæр æй хъуамæ фидарæй зо- 
нон. Æмæ мæхи азымджынау ма дарон, адæмы ’хсæн мæ цæсгом 
равдисын æдæрсгæ мæ бон уа. Ды дæр рахау-бахау ма кæнай, фæлæ 
дæ хæдзары æрбадай æмæ адæмæн дæ рæстдзинад бауырнын кæнай... 
Хъæндилæн йæ уд лæбырдтытæ кодта Хъырымы дзуапмæ 
æнхъæлмæ кæсынæй. Мыййаг æм «æз уыдтæн» куы ’рбадзура, уæд 
ма цы цæсгомæй цæудзæн адæмы ’хсæн... 
— Æз никæмæй ницы дарын, — хæрам хъæлæсæй фæсус дзырдтæ 
сæппæрста Хъырым. — Мæхицæй мын чи цы дары, уый исын æмæ 
мын цалынмæ ист æрцæуа, уæдмæ йæ уадзгæ дæр нæ ныккæндзынæн! 
— Зæгъ! Ды уыдтæ, уæд мын æй комкоммæ зæгъ, худинаггæнæг! — 
ацахста йын йæ куырæты риу Хъæндил. — Дæхи ма радав-бадав 
кæн, лæгмар кæд нæ дæ!.. 
— Дæ къухтæ, джидзæггаг! — йæ къух ын æрыскъуыдта Хъырым. 
— Худинаггæнæг ды дæ! Нæ мадæй нын фæхынджылæг кодтой, нæ 
фыды нын сæргæвстой, ды та семæ гудзиццытæй хъазыс!.. 
Хъæндил йæхимидæг сæрдиаг кодта: «Уый у!..» «Æфсымæр- 
хортæ!..» — ныййазæлыд та йæ хъусты фидисау æрдæбоны зарæджы 
хъæлæс. «Туджджын!.. Туджджын дæн... абонæй фæстæмæ... 
156 

Адæммæ мын рацæуæн нал ис... Æфсымæры туг ныккалдтам!..» 
Ахуыссыд, айсæфт Хъæндилæн йæ ныфсы рухс. Йæ цæсты раз æвип- 
пайды арвæрттывдау цыдæр рухс ферттывта, стæй айсæфт, æмæ йыл 
æхсæв ноджы нытталынг. 
«Ныр ма де ’фсымæрмæ лæбурын сис, фæсур æй, уæддæр тудж- 
джын æмæ туджджын, уымæй дæхи нал сраст кæндзынæ!» — йæ 
уæнгтæ æрызгъæлдысты Хъæндилæн. Къухтæ, дзæккоры сæрау, ныу- 
уæззау сты, ауыгъдæй баззадысты æмæ йæм сæ сисын дæр зивæг 
каст, хид фестад цæсгом, фæлæ йæ нæ сæрфта 
— Тæккæ райсом сыст æмæ фесæф ацы уæзæгæй. Ардыгон дон 
куыд никуыуал баназай. Дæ фæдыл æфтыд фод мæгуыр лæппуйы 
тæригъæд! Уæлæуыл удæнцой макуы ссар, мæрдты йын бæхæй 
фæцу... Фесæф мæ цурæй, тугхор! — фæсус хъæлæсæй сдзырдта 
Хъæндил, йæ уæззау тымбылкъухтæ рог фæхаста, фæлæ Хъырым 
йæ цуры нал уыд. 
Бирæ фæлæууыд Хъæндил кæрты, талынджы, стæй фæзылд хæ- 
дзармæ. Цырагъы рухс нал уыд. Æвæццæгæн, бинонтæ ныххуыссы- 
дысты, уазджытæ дæр. Тыргъæй къæртайы дон рахаста æмæ йæ йæ 
сæрыл ауагъта. Чысыл ын фенцондæр æмæ рацыд, фæскæрт къæйыл 
йæхи ’руагъта æмæ хъуыдыты ацыд: куыд уа, цы бакæна, цы хос 
счындæуа ацы æвирхъау мардæрцыдæн?.. 
Æхсæв куыд тади, уый нал хатыд Хъæндил. Кæрчытæ дыккаг 
уаст ныккодтой, уый уæддæр бады... Фæлæ уый та цæй ныхас у? 
Хъæндилы хъустыл æруад зонгæ хъæлæс. 
— Ныр стын афон тагъд уыдзæн. Бахъуыддаг хъæуы уыцы бо- 
гайы æмæ азилæм гуырдзыйы ’рдæм, ацы туалæй лæг хъуынхъис 
дæр нæ ратондзæн, тынд мæгайæ уæлдай сыл пакъуы дæр нæй, — 
уый йæ кæстæр уазæг куы у. 
— Фæмиз æмæ дæ бынаты ныххуысс, дæ пъирийыл та-иу хæцгæ 
кæн!.. — тызмæг хъæлæсæй уайдзæф кæны хистæр. 
— Ды та иууыл тæрсгæ кæныс. Туджджынтæ сты æмæ сын се 
знаджы куы акъуырæм, уæд сын хъыг уыдзæн, æнхъæлыс? 
— Акъуырын дæуæй раздæр чи базыдта, уыдон дæ рох ма уæнт... 
Акъуыр уал, стæй æппæлдзынæ. 
— Уый та нын цы хъæуы, фæлæ дæ зæрдæмæ нæ фæцыд уыцы 
æнæхайыры галдзæст чызг? Уый нын куыд нæ схъæр кодта Хъыры- 
мы сæтол... Бæхтæ æмæ нæ галтæй æлхæны. Нæ, æз разы нæ дæн. 
Зæгъдзынæн ын: чызг — мæн, бога — Барастыры. Уый нæй, уæд 
райгæ у дæ хъуыддагæй. 
— Ноджыдæр дын зæгъын, дæ пъирийыл хæцын фæраз, ныр та 
уал ныххуыссæм, сбонмæ дæ^бирæ нал ис... 
— Нæ фæлæ цы сыл у, цы!.. Йæ риуыл ныммæлын дæр дзæнæт уаид!.. 
157 

— Хуысгæ!.. Уасаг гæды мыст нæ ахсы. 
«Темлайы кой кæнынц. Хæтæнхуаг куыйтæ!» — ферттывта Хъæн- 
дилы сæры æмæ фестад, къух хъамайы фистон ацахста. Уæдмæ уаз- 
джытæ фæстæмæ сæ хуыссæнмæ баивгъуыдтой. «Хорз уазджыты мæм 
куы ’ркодтай, ме ’фсымæр!.. Афтæмæй мын нæ аирвæздзыстут, хæр- 
джытæ!..» — фестъæлфыд Хъæндил æмæ хæдзармæ йæхи баппæр- 
ста. Райста рагъæнæй дыууæ ифтыгъд дамбацайы æмæ тыргъмæ фез- 
дæхт, фæлæ уазджыты уатмæ нæ бацыд. «Уæддæр уазджытæ сты 
æмæ сæ куыд цæгъдон? Уазæгхоры ном дæр ма мыл сбада? Лæгмар 
сты, уый цæмæй бæрæг у? Чи мыл баууæнддзæн? Зæгъдзысты: цы- 
дæр^сæм зыдта æмæ сæ фæцъагъта...» 
Йæ уæнгтæ æркалдысты Хъæндилæн æмæ та кæртæй рахызт. 
Комы донмæ фæндагыл фæраст æмæ хидыхъусмæ куы бахæццæ, уæд 
фæхъуыды кодта: ай кæдæм цæуын? Фаллаг фарсмæ ахызт æмæ йæ 
уæнгтæ ныддыз-дыз кодтой: ам ныккалд Дзæрæхы туг. Æвæццæгæн 
мæ тæригъæд æрбаскъæрдта ардæм. Тæригъæддаджы мард! Дыккаг 
тæригъæд, йæ фæстæ иунæгæй чи баззад, æнæтугисæг. 
Фæлæуу-ма, фæлæуу! Ныр та Бегамæ куы хъавынц, уæд æз ам 
цы рабыр-бабыр кæнын? Зæгъын ын хъæуы, йæхи хъахъхъæна, 
фæлæ йæм куыд бацæуон?.. Къулойæн зæгъин?.. Байрæджы уы- 
дзæн... Æууæнк сыл нæй, боныцъæхæй йæм куы бацæуой, уæд та? 
Цæуын æм хъæуы... Амарæд мæ... Тугмæ — туг... Стæй бафидау- 
дзысты. Мæныл аскъуыддзаг уæд ацы хæрам — хуыздæр мæ ницы 
хъæуы... 
Схæццæ Хъæндил Лæнкаумæ, Бегайы кæртмæ. Бон рухс кæнын 
райдыдта. Бахоста дуар, æмæ чидæр йæ уаты базмæлыд. Хуыссæг- 
хъæлдзæгæй йæ сæр дуарæй радардта Бега: 
— Кæцы дæ, уæдæ? 
Хъæндил фæстæдзæг алæууыд: 
— Æз дæн. Чысыл мæ ныхасæн хъуыдтæ... Æндæр гæнæн нæй... 
— Хъæндил куы дæ, — ферхæцыд Бега æмæ бæгъæмвадæй, йæ 
уæхсчытыл цухъхъа уæгъд конд, рахызт къæсæрæй. — Цы ’рцы- 
дис?.. Цæмæн ма дæ бахъуыдтæн? — маст æмæ æфхæрдæй айдзаг 
Бегайы хъæлæс. 
— Дзæрæх!.. Дзæрæхы марæг... — цæссыг йæ хъуыры ныббадт 
Хъæндилæн. Æрæджиау, салд цуайнаджы фарсау, нытътъæппæввонг 
хъæлæсæй сдзырдта: 
— А, мæнæ дын хъама, амар мæ мæхи кардæй... Уадз æмæ нæ 
бинонты ’хсæн туджы хæрам мæныл фод!.. А, цæв мæ! — фистонæй 
йæм дæтты хъама. 
Бега бынтон стыхст æмæ схæццæ. 
— Амар^мæ, махон уыд, басаст ыл йæхæдæг, — ныхъхъæрзыд 
Хъæндил. Йæ кард æрхауд, йæ цæсгом йе ’рмттæй амбæрзта æмæ 
æнæссыбыртт ныдздзынæзта. Куы фæсабыр, уæдмæ Бега суагъта йе 
’лхъывд тымбылкъухтæ. 
158 

— Ацу мæ кæртæй!.. Ма мæ ’ппар фыдбылызы!.. Иу мард нын 
æгъгъæд у! — нынниуæгау кодта Бега æмæ йæм йæ чъылдым фæзылдта. 
— Хорз! Æз марын аккаг ма уон, фæлæ ды дæхи хъахъхъæн!.. 
— Цы? — фездæхт Бега æмæ йын йæ риу ацахста. — Ноджы 
æртхъирæн? 
— Марджытæ дæм æркодта фæсхохæй, — уæлдай змæлд нæ фæ- 
кодта Хъæндил, амæттагау йæхи ауагъта, — дыууæ... Хъавынц дæм... 
Кæд ма сæ хæдзары баййафон, уæд сыл марынæй нæ сауæрддзы- . 
нæн... Фæлæ дæхи хъахъхъæн... 
Бегайæн йæ къух феуæгъд: 
— Марынмæ?.. Уæд цæй тыххæй?.. 
— Дæхи хъахъхъæн, æрра куыдзы зондæй ничи фæрсы... Кæд ма 
сæ уым ныййафон! — фездæхт Хъæндил æмæ разгъордта сæхимæ. 
Никæйуал æрæййæфта Хъæндил уазджытæй. Бинонтæй сæ ничи 
базыдта, афтæмæй аивгъуыдтой, æхсæвы тар сæ аныхъуырдта. 
Бега нал æруагъта йæхи хуыссæнмæ. Къæсæрыл сбадт, йе ’нгуыл- 
дзтæ кæрæдзи мидæг акодта æмæ джихæй баззад. Райсомы ирдгæ 
йын хъыдзы кæны йæ гом риу, цухъхъа иу уæхскæй æрбырыд, гом 
къæхтæм къæсæргæрон къæйы уазал лæбуры, фæлæ Бега ницыуал 
хаты, æрмæст йæ судзгæ маст фæйлауы зæрдæйы. 
Кæмæй иса йæ кæстæры туг? Хъæндилæй? Цæргæсæй? Æмæ 
куы ницыгæнæг сты. Чысылæй фæстæмæ иумæ куы фæцардысты, 
фылдæр хатт-иу хуысгæ дæр иу уаты куы кодтой, уæд æй куыд мара? 
Науæд Цæргæсы тæригъæд райса? Исчи ма сывæллонмæ йæ къух 
исы? Исчи хъуамæ уый маст та Хъазийæ иса?.. Æмæ уæдæ уыцы 
æнамонд афтæ æнæхицау сæфт фæкæна?.. Дыууæ ’фсымæры зæнæг. 
Кæрæдзи хурхмæ бавналой, уæд ныл Сугъарты ’мбисонд куы кæны. 
Уæд та мыл æцæг иу уынгæг ран куы амбæликкой, мæхи дæр мын 
амарæнт, фæлæ сæ мæ маст куы суадзин. 
Кæмттæ барухс сты æмæ Бега йæ гом къæхтæм фемдзаст. «Худи- 
наг у, ай гомгæрццæй куы бадын». Фестад æмæ йæ дарæс скодта. 
Бинонтæ куыд нæ райхъал уыдаиккой, афтæ райста йæ гæрзтæ: уырыс- 
саг æфсæддон æхсæнгарз, дыууæ дамбацайы. Сæ ифтыгъд ма сын 
асгæрста æмæ рацыд кæртмæ. Æртæ цъери-хъилы æмæ цæвæг бап- 
пæрста йе ’ккой, стæй араст и Сугъарты сæрмæ зæнгыл, комы хъæ- 
ды фарсмæ. Къулой дæр кæд афоныл зынид. 
Абон райсом амаинаг уыд цъеритæ, фæлæ уал Къулойы ссыдмæ 
ракæрда. Топп амад цъерийы фарсмæ æрæвæрдта æмæ йæ хосы бын- 
дзыгæй ’рæмбæрзта. Дамбацатæ фæсрон ныссагъта æмæ уыдон дæр 
цухъхъайы дымджытæй бааууон кодта, Къулой куыд ницы фæхата. 
Цъериуат хъæдмæ æввахс уыд, æмæ загъта: абон амайæн нæй, хъæ- 
дæй сусæгæй куы ’рбахсой, уæд дзæгъæлы сæфт кæны лæг. Цæвæг 
159 

райста æмæ æнæкарст фæлтæры сæр æрлæууыд. Ныр сæм кæд исты 
фæнд уа, уæд сæ хъæдæй рацæуын бахъæудзæн. Иу лæгмæ кæд 
æртæйæ бауæндиккой. Мæн дæр æндæр ницы хъæуы. Стæй мæ уæд 
чи цы ахæсса, уый-иу йæ мадæн раппæлæд. 
Бега карста, фæлæ йæ цæст æппынæдзух хъæды ’рдæм дардта. 
Топп æввахсдæр æрбайсын хъæуы, науæд æм стæй цæуын бахъæу- 
дзæн. Дæлæ Къулой дæр Сугъарты мæсыгæй фæуæлдæр. Ныр тагъд 
схæццæ уыдзæн, дæлæ ма уыцы зæнгæй куы фæуæле уа, уæд. Исты 
хуызы йæ арвитын хъæудзæн хъæумæ. Уый ам куы фæуа, уæд кæй- 
дæр лæппуйыл дæр исты куы ’рцæуа... 
Бацыд Бега йе ’хсæнгарз хæссынмæ. Хъæдмæ фæкаст æмæ — са- 
быр. Тæрсыты сыфтæ, тæхгæ маргъы базыртау, æмыдынг, æдзæмæй 
лæууынц. Æрмæст цъиутæ, чындзæхсæвы расыг адæмау, æмхуызон 
дзолгъо-молгъо ныхас кæнынц, кæрæдзимæ не хъусынц. Алчидæр боны 
’рцыдыл, чындзхæсджыты ’рцыдау, цин кæны æмæ йæ цин æзфæраз- 
дæронæй дзуры хъæды цæрджытæн зарæджы хъæлæсæй. 
Систа топп æмæ йæ цæсты тигътæй ацахста: хъæды кæронмæ 
’ввахс цæйдæр къæрццытæ фæцыд æмæ цалдæр талайы цъуппы баз- 
мæлыдысты. Цъерийы аууонмæ базылд æмæ та топмæ ’ркаст, хæтæ- 
лыл фæбыры мæлдзыг, дзыхмæ схæццæ, фæлæууыд, йæ сæр фæй- 
нæрдæм радав-бадав кодта æмæ фæуырдыгмæ топпы дзыхы. 
«Ды та дæхи цæуыл сафыс, тæригъæддаг?» — Бега фæуырдыгмæ 
кодта топпы дзых, бахоста хæтæл æмæ мæлдзыг зæхмæ ’рхауд. Фæ- 
уыргъуыйау, стæй кæрддзыхты ’хсæн аныгъуылд. 
Бега цъерийы аууæтты араст, йæ уис æрдæгыл кæм фæуагъта, 
уырдæм. Уисмæ нæма бахæццæ, афтæ йæм хъæдгæронæй æрба- 
дзырдæуыд: 
— Гъæй, Бога, тæрхъусы лыгъд куы кæныс. Чысыл-ма фæлæуу, 
демæ нæ хъуыддæгтæ куы ис. 
«Цъерийы аууонæй æхсдзысты, куыйтæ. Æз та рындзыл дæн, 
милмæ ’вæрдау». Æнæрхъуыдыйæ ма цалдæр къахдзæфы акодта æмæ 
стæй фæзылд: 
— Кæцы дæ? Хæстæгдæр-ма рацу, кæд æцæг хъуыддаджы фæдыл 
дæ!.. 
Дыууæ æнæзонгæ лæджы цъерийы цурмæ æрбахæццæ сты, иннæ 
та йæхи бамбæхста! «Кæд, мыййаг, ома ма фæдызæрдыг уа, æввахс 
цæуынмæ мæм хъавынц? Сæ хуыцау сæ ууыл кæд сардауа, уæд сын 
бирæ цæрæнбон нал ис, бæргæ...» 
Къæдзæхы фарсы хуызæн лæг сæм æд æхсæнгарз куы фæзылд, 
уæд абырджытæ фæлæууæгау кодтой. Цыдæртæ ныллæг хъæлæсæй 
адзырдтой æмæ та сындæггай феккуырстысты. Кæд ма мæ исты амонд 
ис, уæд дамбацайы ’хстмæ æрбацæуынц. 
— Мæ ном та мын цæмæй базыдтат, æз уæ куынæ зонын? — сабыр 
хъæлæсæй дзурын афæлвæрдта Бега: кæд ма сæ чысыл æрбасаид. 
— Уыдон бæсты дæ æз зонын, куыдзæй гуырд! — къутæрты астæ- 
160 

уæй фестад Хъырым æмæ æрбахста. «Дзæгъæлы гæрæхтæ систай, 
гарзы лыггаг!» 
Ницыуал сдзырдта Бега. Топп фæдардта абырджытæй иумæ æмæ 
дыууæ гæрахы сиу сты. Кæстæр абырæг æхсын нал бафæрæзта, хъен 
хъулау бафæлдæхт размæ. Хистæр бахста, æмæ Бегайæн йæ галиу 
фарс мурзæг фæрсчыты цур сдудæгау кодта. 
«Дамбацатæ!..» — ферттывта хъуыды æмæ сæ фæсронæй фелвæс- 
та. Æхстмæ ацы хатт абырæг фæраздæр, æмæ Бега фæхатыд: галиу 
цонджы сæр фелхыскъ кодта. «Зæрдæмæ хъавыс, холыхор!.. Мæнмæ 
ивгъуыйын æнхъæл ма кæс!» Дыууæ æхсты фæд-фæдыл фæкодта. 
Хистæр уазæг йæ къухтæ базыртау фæхъил кодта, стæй: «Оу, æна!..» 
— фæбогъ ма кодта æмæ зæххыл йæ цæлхъ фæцыд. Иу-цалдæр фæл- 
дæхты акодта æмæ стæй къабазпырхæй нындзыг. 
«Абырæджы топп къухы куы бафтид!» — февзæрд йæ сæры Бе- 
гайæн æмæ хъамалвæстæй йæхи рауагъта Хъырымы размæ. Уый 
уæдмæ цъерийы цурмæ æрбахæццæ æмæ дамбацайæ фæхъавыд. Гæ- 
рах фæцыд, фæлæ Бегайыл нæ ауад. «Куыдз, ды та ’хсын кæд зыд- 
тай. Абырæджы топп мæ къухы кæд бафта, уæд дын æхсын æз баца- 
мондзынæн, фæлæуу!..» 
Хъырым фæтыхст, Бега куынæ фæцæф, уæд, æмæ фæлæууыд. 
Ифтыгъд дамбаца нал ис æмæ кардæй хæцын бахъуыд. Фелвæста 
æхсаргард. Уыцы чысыл рæстæг фаг уыд Бегайæн кæстæр абырæ- 
джы ифтыгъд топмæ баххæссынæн. Фелвæста йæ, фæлæ Хъырымы 
æрцæфмæ иу сулæфтæй фылдæр нал хъуыд. Бега топпæн йæ кæрæт- 
тыл фæхæцыд æмæ йæ æхсаргардмæ фæрсырдæм фæдардта. Уый 
йын Алæг бацамыдта, æфсады, дам, фистæг лæг барæджы кардæй 
йæхи афтæ хъахъхъæны. 
Æхсаргарды дзæхст фæцыд топпы хæтæлыл æмæ фистон къухæй 
феуæгъд. Бега йæхи бауагъта Хъырымыл æмæ кæрæдзимæ армæй 
бавнæлдтой. Бегайы тымбылкъух Хъырымы ’фсæрыл суад, æмæ лæп- 
пу ныдздзойтæ кодта, фæлæ галиу къухæй Бегайы куырæты риуыл 
фидар хæст уыд æмæ нæ афæлдæхт. Рахиз къухæй хъама агурыныл 
фæци, фæлæ уæдмæ йæ къæмисæныл ахæм цæф сæмбæлд, æмæ цæс- 
тытæ атартæ сты. 
Йæ быны йæ скодта Бега æмæ феррайау. Хойы йæ тымбылкъухтæ 
Хъырымы сæрыл, цæсгомыл, къæбутыл. Хъырым мардау нал тæл- 
фы, уæддæр ын йе ’фцæгготæй йæ сæр сисы æмæ та йыл ралæууы 
хафт-хафт... 
Къулой топпы хъæртæм фехста йæ цъери-хъилтæ æмæ удаистæй 
стындзыдта хæрды, зæнг-зæнг. Йе ссыдмæ фæци мæлæтдзаг бырст. 
Бегайы ма Хъырымы мæрдгъуыз цæсгом хойгæ сæййæфта. 
— Ныууадз, цы ми кæныс, мард куы у!.. 
Иу цæф ма ныккодта Бега, стæй йæ, æлгъгæнгæ, аппæрста йæ- 
хицæй æмæ, расыгау, цудтытæгæнгæ ацыд йæ уисы ’рдæм. Ныф- 
фæлдæхт уисыл æмæ ныдздзынæзта. Къулой, цы акодтаид, уый нал 
11 Нафи 
161 

зыдта. Бегайы фæтæн уæхсчыты фесхъиу-фесхъиумæ йæ зæрдæ суын- 
гæг, сдзурын дæр æм нал уæндыд. Æрæджиау йæхи фæфидар кодта, 
цъеримæ азгъордта. Дурыны ма знон дон фæуагъта, кæд ма дзы 
уаид. Æрбахаста йæ æмæ Бегамæ æрдзуццæг кодта: 
— Цæй-ма, сыст, мæнæ дон аназ! Цæф дæ, мыййаг? — фæтарст 
Къулой æмæ йе ’нæрхъуыдыйæ фæкъæмдзæстыг. 
— Цæф? — фесхъиудта Бега æмæ рабадт. Дурыны дон зыд нуæзт 
акодта, бæхау, стыр хъуыррыттытæгæнгæ, стæй йæхи ’рысгæрста. 
— Ме уæхск-ма мын æруын, — йæ куырæты æгънæджытæ уæгъд 
кæнынмæ фæцис. Уæхсчы фæлмæн цæф уыд, фæлæ туг ацахст æмæ 
ма чысылтæ хъардта. Сыстад, иннæрдæм азылд æмæ йæ фарсы цæфмæ 
дæр æркаст. Туг æртæ рæхысæй ныххус фарсы цармыл æмæ ма 
æртæхтæ-æртæхтæ бырыд йæ надвæдыл. 
— Цу хъæумæ æмæ фехъусын кæн нæ фыдбылыз, — цыдæр мæ- 
гуыр хъæлæсæй сдзырдта Бега, — зæгъ хистæртæн æмæ рацæуой. 
Уыныс, лæбурдтой... Æндæр гæнæн ницы уыд... 
Къулой дæр ныр бамбæрста, цы стыр бæллæх æрцыд, æмæ йæ 
буар ныддыз-дыз кодта. 
— Цом ды дæр... Созырмæ фæдзурын хъæуы... дæ хъæдгæмттæ 
дын бабæтта... 
Хъырым æрчъицыдта, ныхъхъæрзыд æмæ базмæлыд. 
— Удæгас ма у, — æнахуыр тыхстæй бакодта Бега æмæ йæ хъа- 
мамæ февнæлдта, — æргæвдын æй хъæуы!.. 
— Ныууадз! — ныхъхъæр кодта Къулой. 
Ницы ныууагътаид Бега Къулойы дзырдæй, фæлæ кæрддзæм аф- 
тидæй ссардта къух. Абырæджы топп зæххæй исгæйæ йæ хъама кæй 
аппæрста, уый йæ æрбайрох. 
— Фæлдисгæ!.. Удæгасæй йæ хъуамæ ныффæлдисон!— æвиппай- 
ды æрбалæууыд йæ зæрдыл æмæ æрсабыр, цыма йæ хъизæмарæй 
фервæзт. 
Йæ дамбацатæ йæ фæсрон æртъыста. Мæрдты хæцæнгæрзтæ дæр 
батымбыл кодта æмæ Къулоймæ бадзырдта: 
— Сыстын æй кæн æмæ уæлмæрдмæ-мæ разæй!.. 
Къулой бацыд Хъырыммæ æмæ йæ рабадын кодта: Йæ цæсгом 
ныррæсыд æмæ цæстытæ нал зындысты. Былтæ — скъуыдтæ, дымст, 
йæ коммæ нал кæсынц. Чысыл йе ’муд куы ’рцыд, уæд дæндæгты 
цъæлтæ рату кодта æмæ сдзырдта: 
— Дон!.. Мæлын дойныйæ... 
— Кæнгæ, кæнæ йæ къахæй ласгæ! 
Хъырым базыдта Бегайы хъæлæс, базыдта, йæ адзал кæй æрцыд, 
уый дæр, æмæ сыстæгау кодта. Къулой йæ дæларм бацыд, æмæ уæд 
йæ къæхтыл слæууыд. 
— Кæдæм ма мæ кæнут, уæ къухы дæн æмæ мæ ам амарут... 
— Цæугæ уæлмæрдмæ! — загъта та Бега Къулойæн æмæ йæхæдæг 
сæ разæй фæуырдыг кодта. 
162 

Сугъарты цур ын дон куы бадардтой, уæд Хъырым фæцырддæр, 
йæ иу цæстæй дæр чысыл скаст. 
— Йæ къухтæ йын сбæтт, дæ астæуæй синаг райхал, æмæ тæргæ! 
— Кæдæм ма мæ кæнут, хъаматæ уæм куы ис, цæвут мæ!.. Æви 
лæгтæ нал стут, цы ма мæ худинаг кæнут! — лæгъстæ кæны Хъырым 
æмæ сæруагъдæй цæуы Къулойы разæй. 
Хъоламæ ’ввахс Бегайыл æрбамбæлдысты Басыл æмæ йе ’фсы- 
мæр. Тугæйдзæгтæй, скъуыдтæ дарæсы, æнахуыр тызмæгæй йæ куы 
ауыдтой, уæд æй æмхуызон афарстой: 
— Бега, цы ’рцыд? 
— Ницы... Мæ туджджыны ссардтон... 
— Кæм ис?.. Чи у?.. 
— Уæртæ йæ Къулой æрбакæны æмæ йæ фендзыстут. Басыл, 
фæдзур хъæубæстæм. Исты тæрхон, науæд æй æргæвдгæ кæнын!.. 
Басыл разгъордта, йе ’фсымæры Бегайы цур фæуагъта, мæсты 
лæг мацы фыдбылыз бакæнæд. Фæлæ Бега мæсты нал уыд. Райста йе 
’фхæрд, тугæй суагъта йæ маст. Ныр æй фæндыд æрмæстдæр иу хъуыд- 
даг: тагъддæр куы фервæзид ацы æнамонд райсомæй, бынтон куы 
схицæн уаид йæ хъизæмарæй æмæ йæ уд æнцой куы ссарид, адæм 
дæр ыл хъус-хъус æмæ дызæрдыджы тæрхæттæй куы банцаиккой. 
Адæм чысылæй, стырæй æрæмбырд сты. Хъараман фæдзурын 
кодта комбæсты дзырддзæугæтæм дæр. Дзырд куы фехъуыст, уæд 
фæсивæд дæр ныххæррæтт кодтой, сæ куыст ныууагътой æмæ Хъара- 
манты кæрты адæмæй базмæлæн нал уыд. 
Бегайы акодтой сæхимæ, Созыр ын йæ цæфтæ бабаста æмæ тыр- 
гъы йæхи нымæтыл æруагъта. Чысыл куы аулæфыд, уæд та фæс- 
тæмæ Хъоламæ æрбацыд. 
Хъырым радзырдта хабæрттæ йæхи дзыхæй. Фæстагмæ ма афтæ 
бакодта: 
— Хъавыдтæн ма хистæры дæр мæрдтæм барвитын, фæлæ мæ 
къухты нæ бафтыд. Амардта мын мæ абырæг æмбæлтты, æз дæр 
мæнæ уæ къухы дæн... Мæ амонд, æвæццæгæн, æндæр нæ уыд æмæ 
мæ мауал къахут, амарут мæ æмæ æз дæр фервæзон, сымах дæр. 
— Цæмæн, цæмæн бацыдтæ уæддæр лæппуйы тæригъæды, гормон, 
цы дын ракодта уыйас? — фæрсы йæ Хъараман, мыггаджы хистæр. 
— Уый уе ’ппæт дæр зонут, мæн ма цы къахут, æз дæр æй сыма- 
хæй хъуыстон!.. 
— Цы хъуыстай, цы уыдис, зæгъ-ма йæ, мах дæр æй зонæм, — 
бадзырдта йæм Ака. Уый дæр тæрхонгæнæг хистæртæй у. 
— Бафæрсут Калманы, уый ма йæ уæддæр зоны! Сымах уæхи 
ницызонæг скодтат. 
163 

Калман дæр хистæртæм æввахс бады æмæ фестадис, йæхиуыл 
дзуæрттæ афтыдта, арвмæ тæригъæддаджы каст скодта: 
— Хуыцау, мацы мын кæ! Лæгтæ уый мардта, фæрсгæ та, дам, 
Калманы. 
— Калманы, куы хъæуа, уæд фæрсын базондзыстæм, фæлæ уал 
æй ды куы зæгъис, — райхъуыст Акайы мæстджын хъæлæс. 
— Ды дæр æй зоныс, Ака! — фæхъæр кодта Хъырым. — Сæ фыд 
мын мæ мадæй фæхынджылæг кодта, мæ фыды мын амардта!.. 
— Куыдзы рæйд кæныс! — фæбогъ кодта Ака æмæ фестад, стæй 
йæхиуыл фæхæцыд. — Ды сын мурдæр куы ницы зоныс, мæнæн ме 
’мгæрттæ куы уыдысты, уæд сыл мæрдтæм цæмæн мысыс алы чъи- 
зитæ? Дæ мад мæрдты сыгъзæрин талатæ суадзæд! — не ’хсæн цы- 
рагъау сыгъдæгæй куы фæсыгъд, уæд æй ды мæнæн амоныс? Науæд 
мæрдты рухсы бадæнт Хъæрæсе æмæ Хъарадзау — мах семæ куы 
схъомыл стæм æмæ сæ æнæууæнк, мæнгард æмæ лæгмарæй куы ни- 
куы зыдтам, уæд ды кæмæй фæдæ, мæгуыр уа дæ бон? Искæй дзырд- 
хæссæг устыты ныхæстæм сæрра дæ? 
— Калман мын сæ бæлвырд радзырдта, сымах сæ æмбæхсгæ кæ- 
нут! — сæрдиаг кодта Хъырым. 
— Цæй-ма, Калман, цы зоныс, цы радзырдтай, дæ бон ныккалай, 
цæуыл сæрра кодтай ацы æнамонд сæрхъæны, махæн дæр-ма йæ 
радзур, — хатæгау дзуры Хъараман. 
— Ай, царциаты диссæгтæ! — йæ къухтæ сцагъта Калман. — Цы 
уын хъуамæ радзурон, науæд уымæн цы дзырдтон? Æгайтма мын 
æвдисæн ис, науæд лæджы зæрдæхудтмæ дæр бирæ нæ хъæуы. Кæм 
ис, кæ, Дзабиты лæппу, Солтанæй зæгъын. Уый мæ багæды кæнæд, 
кæд мæнг исты зæгъон... 
Æрбацыдысты мæм иуахæмы: цы зоныс Хъæрæсейы марды хаба- 
рæй? Загътон сын, ницы йын зонын адæмы уæлдай. Хъæрæсе йе 
’фсымæры лæппуимæ зулдзых уыд æмæ йын йæ мард, хæрам сæм чи 
уыд, иу ахæм Хъарадзауыл адам кодта. Уый, дам, уыдаид... Фæлæ 
Хъарадзау уыцы бон, Хъæрæсейы куы амардæуыд Хъемултайы цур, 
уæд мæ тæккæ фарсмæ кæрдгæ кодта Хъотайты зиуы. Загътон сын, 
мæнг дам-дум уыд. Дзургæ йæ кодтой, фæлæ дзы дам-думæй дард- 
дæр ницы рабæрæг. Афтæ кæд нæ загътон, уæд мæ Дзабийы фырт 
бамæнг кæнæд. Æгайтма уым фæцис... Науæд алчи йæхи раст кæны- 
ны тыххæй тугтæ дæр ’рымысдзæн лæгыл! 
Калман сбадти. Хъæндил æм хъуыста æмæ мæстæй сыгъди: «Æтт, 
хъуынджын зæрдæ, дæхи рæстытæ кæныс, нæ? Зоныс æй, сдзурæн 
мын нæй. Зæгъдзысты, йе ’фсымæры раст кæны. Фæлæ дын нæ 
батайдзæн! Уадз æмæ дæ адæм зоной, цахæм Калман дæ...». 
Солтан цы хъуамæ загътаид: йæ цуры Калман Хъырымæн æцæг- 
дæр афтæ радзырдта. 
Хъырым бамбæрста ныр: Калман йæхи аласта фыдбылызæй, æмæ 
уый иунæгæй баззад — æдылы, сæрхъæн, искæй дамтæй йе ’фсымæры 
164 

марæг. Æфхæрды цæссыгтæ йæ рустыл бырын райдыдтой туглæсæнæй. 
— Цæй-ма, цы ма мын зæгъдзынæ, лæппу? Фод, зæгъæм, ардыд- 
та дæ Калман... 
— Æз ницы ардыдтон, мæ кой дзæгъæлы ма кæнут! — ныхъхъыс- 
хъыс кодта Калман. 
— Зæгъæм, ардыдта дæ, уæд искæй дзырдæй лæг марынмæ 
’рцыдтæ? Хистæртæ ма дзы куы уыд, фæрсгæ та цæуылнæ искæй 
бакодтай? 
Ныххæкъуырцц кодта Хъырым æмæ ма тыххæй сдзырдта: 
— Æдылыйыл афтæтæ фæцæуы. Ныр мæ мауал мæстæй марут, иу 
мæлæт дарын æмæ мын æй цы хæлæг кæнут. Æз, мæрдтæм цæу- 
гæйæ, фæсмонгонд бирæ цæмæйдæрты дæн, фæлæ ме стырдæр хъын- 
цъым уый у: Калман мæ фæстæ удæгас кæй баззайдзæн!.. Æндæр 
ницыуал зæгъын!.. 
— Лæгмар! Æфсымæрхор! Нæ мыггаджы хуыздæры нын рафæл- 
дæхта, комбæсты ’хсæн нæ ныххудинаг кодта, ноджы ма æртхъи- 
рæнтæ кæны! Æрра куыдз æцæгдæр маринаг у, цалынмæ та никæ- 
уыл фæхæцыд! — хъыллист кæны Калман. 
— Уæ, хистæртæ! Бахатыр мын кæнут, фæлæ мын æнæдзургæ 
нæй... Ацы æнамонд мæ мады зæнæг у æмæ кæд цыфæнды маринаг 
у, уæддæр мадызæнæг, зонут æй, адджын у. Йæ фыдбылызæй дæр 
æмæ йæ хæрзæбонæй дæр мæнæн ирвæзæн ничердæм ис, нæдæр дзы 
мæхи ласын... Йæхæдæг дæр æй загъта, адæмы ’хсæн цæрыны аккаг 
нал у æмæ ма йын æз дæр цы кæнон? Зылын къæцæлы ма кæм сраст 
кæндзынæн, нæдæр æй раст кæнын. Адæм ын цы стæрхон кæной, æз 
«нæ» ницæуыл зæгъын. Мæ дзырд æрмæст уый тыххæй у, цæмæй 
ныл ахæм æнамонды хабар макуыуал сæмбæла. Уый тыххæй та нæ 
чи цы у, уый хъуамæ зонæм сæрысуанг. 
Калман йæхи хъæртæгæнæг скодта: «Æз ницы уыдтæн! Мыгга- 
джы хуыздæры рафæлдæхта!..» Уый мах дæр зонæм, Калман, тæр- 
хон дæр ыл уымæн кæнæм. Æндæра йæ иу къухæй иннæйы ракæнын 
никæй фæнды. Æрмæст дзы ды дæр раст нæ дæ, Калман, нæ!.. Дæхи 
бустæгæнæг ма скæн! Ды фыццаг мæн ардыдтай: афтæ æмæ уфтæ! 
«Дамтæ кæм уыдысты, дыууиссæдз дамæй иуæн æнæраст нæй! Лæг 
йе знагмæ марæг æххуырсгæ дæр бакæны. Усыл дæр æууæнк нæй. 
Ничи федта, уый ницы зоны... Лæджы йæхи усимæ дæр ничи фены, 
фæлæ сын сыввæллæттæ фæгуыры!» 
Бирæ цъаммар ныхæстæ мын фæкодтай, Калман, цалынмæ дын 
сæ фæстæмæ дæ дзыхы нæ бакалдтон. Йæ фæстæ ацы æдылыйыл 
сагъуыдтæ æмæ цин кæн, цы дæ фæндыд, уый баййæфтай! Хъуын- 
джын зæрдæ дын ис, Калман, хъуынджын! Æмæ дæ хъуамæ адæм 
зоной, сæхи дæ хизой! Æниу дæм цы дзурын... Дæхи усы мæрдтæм 
куы барвыстай дæ калм æвзагæй. Æмæ комыйаргъ ус куы уыд, хъæу- 
бæсты фидыц. Цæмæн, цæй тыххæй? Дам-думтæй, зæрдæхсайдæй, 
цъаммар цæстмæдарæн ныхасæй! 
165 

Нæ, Калман, дæуæн дæр хъуамæ дæ худинаджы гакк абонæй 
фæстæмæ адæм зоной æмæ дын æй фидис кæной, махæн дæхæдæг 
«Æфсымæрхор!» куыд фидис кæныс, афтæ!.. 
Ныхъхъус сты адæм, ницыуал дзырдтой. Æрмæст Уардис хъæ- 
рæй ныккуыдта æмæ ралыгъд адæмы ’хсæйæй. Калман дурдзавдау 
бадгæйæ баззад. 
— Цы стæрхон кæнæм уæдæ, зæгъут, хистæртæ? — æнтъыснæгæй 
дзуры Хъараман. 
— Хъараман, ма тыхсын кæ хистæрты. «Амарæм» зæгъын ал- 
кæмæ дæр зын кæсы. Цæмæн сæ дзурын кæныс, уыцы зын цæмæн 
кæныс уыдонæн дæр æмæ дæхицæн дæр? Мæн марын хъæуы, мæ- 
хæдæг уын æй дзурын æмæ уæм кæд зын кæсы, уæд мын марæн кард 
мæхимæ раттут... 
Хистæртæм æцæгдæр зын кæсы сæ тæрхоны ныхас зæгъын, уæл- 
дайдæр æндæр мыггæгты лæгтæм, æмæ Хъараман Бегамæ баздæхт: 
— Ды-ма нын уæддæр зæгъ дæ фæндон, иууыл æфхæрддæр ды 
куы дæ... 
Бега сыстадис æмæ хистæртæм хæстæг бацыд. 
— Тугкалдæн æгъгъæд у, мæ хистæртæ. Æгъгъæд у! Тугæй нæ 
хъуырмæ стæм æмæ æгъгъæд у! Хуыцау лæгæн къухтæ бæргæ кусы- 
нæн радта, сывæллæттæ хæссынæн, фæлæ нын тугæй сахуырстысты 
рæмбынкъæдзтæм, æмæ æгъгъæд у!.. Уадз æмæ зарæджы сæйраг 
фон, мæнæй дарддæр макæуылуал бахудæнт адæм, фæлæ мæнæн ме 
’фсымæр ингæнæй нал сыстдзæн, ацы æррайы æрвылбон æртæ мар- 
ды куы кæнон, уæддæр... Иугæр æй лæгæй-лæгмæ хæсты нæ амард- 
тон, уæд, æвæццæгæн, йæ амонд афтæ уыд æмæ йын ныр... хатыр 
курын сымахæй!.. Æрмæст ардыгæй фесæфæд! — ныхъхъæр кодта, 
стæй фæлæууыд, фæурæдта йæхи Бега. — Цы йæ ’мбæхсон, удæга- 
сæй йæ фæлдисинаг уыдтæн ме ’фсымæрæн. Фæлæ уый дæр ме ’фсы- 
мæр уыд, цалынмæ лæгмар не сси! Нал æй худинаг кæнын, æрмæст 
фесæфæд ацы зæххæй, стыр рынау! Искуы цæрæд, æрмæст махмæ 
мацыуал бар дарæд. Уадз æмæ нæ тæригъæд йæ фæдыл æфтыд фод! 
Ныр та Темла нырдиаг кодта æмæ хæкъуырцгæгæ йæхи баппæр- 
ста Бегамæ, бæрцуæтты цур бамбæхста йæ цæсгом. 
¦ ¦¦ 
Тæккæ уыцы бон Коцты лæппутæ къухбастæй ракодтой Хъырымы 
Чеселтгомы дымæгмæ. Уым ын йæ къухты баст суагътой æмæ йын 
загътой: цу, кæдæм дæ фæнды, уырдæм, фæлæ абонæй фæстæмæ Че- 
селты зæххыл дæ къах куыднæуал аныдзæва. «Дæ бархъомыс абонæй 
фæстæмæ дæхимæ дар!» — атутæ кодтой йæ фæдыл æмæ аздæхтысты. 
Хъырым иунæгæй куы аззад, уæд фыццаг бацин кодта: удæгас!.. 
Атындзыдта размæ, фæлæ Хъемултайæ куы ахызт, Бахутыбынмæ 
куы ныххæццæ, уæд та сагъæсты фæци: кæдæм ма цæуын, уæддæр 
166 

мæ цард куы ницыуал у?.. Комбæстæй хъодыгонд, æрвадæлтæй, хи- 
уæттæй — æрмист, адæмы ’хсæн — лæгмар. Кæдæм хъуамæ фæха- 
уон, цы хорзмæ ма æнхъæлмæ кæсын? 
Нæ, искуы марæн кард ссарын хъæуы. Фыццаг Калманы хъуамæ 
амарон, стæй та мæхи! Хъуамæ мæ разæй уый бацæуа мæрдтæм!.. 
Цас дарддæр цыд Хъырым фæндагыл, уыйбæрц æм химарын 
зындæр каст. Йæ намысы раз йæхи сраст кæнынæн ’рымысыд æфсон: 
Калманы уал амарон! Уый бакæнын æй æцæг фæндыд. Цæрыны 
фæндиаджы фæстæ йæ уымæй тынгдæр ницы фæндыд. Фæлæ Кал- 
маны амарды фæстæ дæр йæхимæ йæ къух систаид, уый йæ зæр- 
дæйы æмбæхстдæр фæндиæгты нæ уыд. Абон цы мæлæты тасæй фер- 
вæзт, уыйфæстæ йæм цард ноджы адджындæр фæкаст. Зын у мæ- 
лын. Мæлæты дзыхæй куы раирвæзай, мæлæты тас, Хъырымау, куы 
бавзарай, уæд та ноджы зындæр у. 
Нæ амардта йæхи Хъырым. Æхсæвы сындæггай фæцыд Дзаумæ. 
Ныффæнд кодта, хъуамæ паддзахы куыстмæ бацæуа, хæцæнгарз йæ 
къухы куы бафта, уæд йæ маст райса Калманæй, стæй Бегайæ дæр. 
Райсомæй бараст пъырыстыфмæ, афтæ-афтæ мæ бафхæрдтой, мæлæт- 
дзаг мæ фæкодтой æмæ мæ расырдтой мæ хæдзарæй. Кæд амал ис, уæд 
мæ дæхимæ айс æмæ дын кусдзынæн, цы зæгъай, уый кæндзынæн. 
Васильев, Хъырым лæг амардта, уый куы базыдта, уæд æй æрцах- 
сын кодта æмæ йæ ныппæрстой ныккæнды. — Искуы бахъæудзæн!.. 
ФЫАÆВЗАРÆН АРЦЫ ФЫНДЗЫЛ 
1830 аз. Сæрд. Уæрæсейы император, Уæрæсейы хуыздæр хъæ- 
булты-декабристты æрцауындзæг Николай I Кавказы æфсæдты хистæр 
фельдмаршал Паскевичæн бардзырд радта, Кавказы адæмтæй хæдхæ- 
цæгад æмæ æлдарады ныхмæ чи уыд, уыдон радыгай хицæнтæ-хи- 
цæнтæй фæцæф кæнын æмæ ныцъцъист кæнын, сæ сæр куыд никуы- 
уал сдарой, æнустæм цагъары къæлæт бар-æнæбары куыд хæссой. 
Дыууæ инæларæн бахæс кодтой Иры кæмттæм ныббырсын, йæ 
сæр чи нæ æркъул кæна паддзахы æлдарады раз, уыдон ныццæ- 
гъдын. Паддзахы фæсдзæуин инæлар-майор Ренненкампфæн хæс 
æрцыд Чеселтгоммæ, инæлар-майор князь Абхазовæн — Хъобангоммæ 
балæбурын. Фæцæф кодтой Ирыстон риу æмæ чъылдымырдыгæй. 
Дыууæ фыры хъæбæр сыты астæу фесты Ирыстоны хæхтæ. Дæууæ 
арцы рæхуысты айгæрстой сæрибармæ бæллæг адæмы риу. 
Ренненкампф йе ’фсад бакодта Дзаумæ сусæгæй, куыд ничи ницы 
базыдтаид Чеселтгомы адæмæй. Дыккаг бон изæрмæ^Раройы ’фцæгмæ 
схызт æмæ уырдыгæй ныббырста æртыккаг бон. Йе ’фсад, хæсгар- 
дау, дыууæ дихы фæкодта: иутæ хъуамæ Пацъайыл ахизой æмæ хус- 
сарвæрсты балæгæрдой Сыгъдтыл æмæ Чеселтыл, иннæтæ ныддымой 
167 

цæгатварсы цæрджыты: Цъамад, Бикойты хъæу, Цæгат, Майрæм 
æмæ Комы хъæлæсы æвæрд хъæу Дыууæдонастæу, стæй Тхел. 
Паддзахы регулярон æфсæдтæ — мин æмæ æрдæгæй фылдæр! Æд 
сармадзантæ, æд хъазахъхъ!.. Гуырдзыйы æлдæртты милици — ми- 
нырдæгмæ ’ввахс! 
Зыдтой инæлæрттæ — тыхджын сты! Зыдтой уый дæр — армы- 
дзаг йеддæмæ не сты Чеселтгом: æнæхъæн комбæстæ æртиссæдз хæ- 
дзары æххæст нæ уыдысты! Зæрондæй авдæнхъоммæ хæстонтæ куы 
фестадаиккой, уæддæр дзы алкæй ныхмæ уыдаид фондз хæстоны. 
Иуæн та дыууæ æфсад у! Уæддæр æртæ боны фæхæцыдысты. 
Æнæнхъæлæджы райдыдта хæст. Куыствæллад адæм ныууагътой 
сæ хосгæрст: сæ уистæ æрдæгыл, сæ цъеритæ — æнæамад, сæ хос — 
æнæссывд. Сæ сæр сæ кой фæци. Райдыдта стыр фыдæвзарæн. 
¦ ¦¦ 
Ренненкампф йе ’фсад Дзаумæ бакодта æхсæвыгон. Афтæ æмбæхст- 
дæр уыдзæн ныббырсты хъуыддаг. Фæлæ ахæм сусæгдзинад нæй, æмæ 
йæ мачи базона. Тъотъойты Хъуырман æдзух хæтæнты хæтыди, цæу- 
гæцард кодта æмæ йæ хъустыл æрцыд — æфсад бырсдзысты Чеселт- 
гоммæ. Бардзимы фæсдзæуинтæй чидæр раппæлыд кæмæндæр: «Фен- 
дзыстæмныр Чеселты абырджытыхæссæнтæ!.. А-дыууæ боны сæм митæ 
уыдзæн!.. Æлдар йæхæдæг загъта, æфсад, дам, æрбакалдтой Калакæй 
æмæ, дам, Чеселты хъуамæ арцы бырынкъыл сфизонæг кæнæм!..». 
Фæхæццæ уыцы ныхас Хъуырманмæ æмæ йæхимидæг бахъын- 
цъым кодта: «Кæд мæнг æппæлд нæу, уæд сафдзысты мæгуыр адæ- 
мы!». Йæ хъус дарын райдыдта æмæ иу æрдæгæхсæв федта бæстыдзаг 
æфсад Дзауы коммæ бырсгæ. Сæ фæдыл уый дæр баивгъуыдта фæс- 
вæндæгтыл Дзаумæ æмæ базыдта: райсом æрвитынц Мацабелты æмæ 
Дзауы сауджыны иу-цалдæр салдатимæ Чеселтгоммæ. Кæд сæхи бар- 
вæндæй нæ раттой, уæд — хæст. Хъæутæ сыгъд æрцæудзысты, фос — 
тыхæй скъæрд, фæллой — хаст, адæм — цагъд. Кæд сæхи радтой, 
уæддæр сæ бастигьдзысты, сæ хуыздæрты та сын уацары ракæндзысты. 
Хъуырман бирæ нал фæсагъæс кодта, йæ бæхмæ сгæпп кодта 
æмæ Акамæ сфардæг æбуалгъы уац радзурынмæ. Сæумæцъæхæй 
схæццæ Сыгъдтæм æмæ комкоммæ бараст Акайы кæртмæ. 
Тынг бадис кодта Ака Хъуырманы æнæнхъæлæджы æрбацыдыл 
æмæ йæ зæрдæ базыдта: хуымæтæджы нæ уыдзæн. Хъуырман æгъдау- 
джын лæг у æмæ æнæисты сæрбахъуыд нæ фæзындаид искæй хæ- 
дзармæ ацы куысты тæмæны. 
— Æгас нæм цу, Хъуырман, æмæ фарны уацхæссæг фæу, — цыма 
фыдбылызы уацæй тарст, уыйау раарфæ кодта Ака. 
— Фæрнæйдзаг у, Ака, фæлæ мæм фарны хъуыддагæй ницы ис... 
Фарн йæхи къахæй цæуы, фыдбылыз йæ разæй хъæргæнæг æрвиты, 
сынты уаст æрбакæны... 
168 

— Цы хабар у, Хъуырман, куыд тыхст скодтай, тæссаг исты? 
— Дзаумæ æвирхъау бирæ æфсад æрбакалдтой. Мæ хъустыл æрцыд, 
сымахмæ, дам, бырсынц. Æцæг у, уый бæлвырд нæ зонын. Æрмæст 
иу хабар æнæмæнг у — тыхгæнæг сты. Фæлæ кæмæ бырсдзысты, уый 
нæма раргом. Дзауæй — мидæмæ æви сымахмæ фессæнддзысты. 
Хъуырман йæ фæдыл тæвд бæх ралас-балас кæны, афтæмæй зи- 
лынц Акаимæ кæрты рæзты дыууæрдæм æмæ ныхас кæнынц. Ака 
ныттызмæг æмæ хъуыды кæны: хæст та æрцыд! — фæлæ ма æфсоны 
фæрстытæ кæны Хъуырманы. 
— Бирæ сты, зæгъыс? 
— Уæртæ фаллаг фарс хъæды бæлæстæ уыйбæрц нæ уыдзæн. 
— Уæд æхсаргæрдтæ цыргъ кæнинаг куы сты, Хъуырман, цы 
зæгъыс?.. 
— Мæнæн цы зæгъæн ис, Ака? Кæд афтæ бафæнд кæнат, уæд, ме 
’хсаргард цы кæрда, уымæй фæстæ нæ фæлæудзынæн. Йæ кард уæ 
цыргъдæр кæмæн уа, уый фарсмæ балæудзынæн. 
— Уый зонын, Хъуырман... Уымæй — бузныг... Фæлæ дæ æз 
æцæг фæрсын: хæцæм æви нæхи раттæм? Адæм тæригъæд не сты? 
— Ака, æз мæхи куы лæвæрдтаин, уæд мын бирæ фадæттæ уыд... 
Ныр дæр ма мæ хонынц! Фæлæ æз мæхицæн мæлæт хуыздæрæн 
равзæрстон. Сымахта?.. Сымах ахъуыды хъæуы, Ака. Сылгоймæгтæ 
æмæ сабитæ хæстонтæ не сты... Уыдоныл ахъуыды хъæуы... Стæй 
адæмы дæр бафæрсын хъæуы: цы зæгъынц, цы фæнд сæм ис? 
— Дæ дзыхæй мыд фæхæр, Хъуырман, æз дæр раст ууыл хъуыды 
кодтон. Мæнæн хæст райдыдта, æфсад Чъехæй куы ’рбахызтысты, 
уæд, фæлæ адæмы хъысмæт у ныр мæ мæты сæйраг. Лæппу! Уым уæ 
ничи ис? 
Бабе рауад хæдзарæй, йæ дауæн йæ фарсыл, афтæмæй. 
— Цы кæныс, Акко? 
Ака дауæнмæ фæкомкоммæ: «Æгуыст фестæм!» 
— Дæ дауæн йæ бынаты сауындз, мæ хур, — æнахуыр рæвдаугæ 
хъæлæсæй сдзырдта Ака, æмæ Бабе фæкатайыл, — абон нæ хос кæр- 
дынмæ нал æвдæлы. Бæхыл абад æмæ суай Бегамæ. Комбæсты хис- 
тæртæм æмæ мыггæгты хуыздæртæм арвитæд, Хъоламæ куыд рам- 
бырд уой, стыр ныхасаг нæ ис... 
Бабе бæх аифтыгъта æмæ кæртæй куы рахызт, уæд ма йын Ака 
афтæ бакодта: 
— Мæнæ Хъуырман дæр демæ цæуы, æмæ йын уый лыстæг ра- 
дзурдзæн хабар. 
Æхсæз хæдзары уыдысты æдæппæтæй Сыгъдты Къæбыстæ. Хъуыр- 
ман æмæ Бабе куы ацыдысты, уæд Ака Созырмæ иуварс асидт æмæ 
йын хабар радзырдта. 
— Мацабелтæ æмæ дзы пъырыстыфы зонд кæй ис, уый бæрæг у 
æмæ махæн фервæзæн ницы хуызы ис. Исты нæ сфæнд хъæуы, ме 
’фсымæр... 
169 

— Хæцынæй ницы бакæндзыстæм, мердыгонау. Адæмы бафсна- 
йын хъæуы, фос дæр... Хæдзæрттæн цы кæной, уый кæнæнт. 
Нæ фæцыд Акайы зæрдæмæ Созыры фæнд, фæлæ афтæ кæй зæгъ- 
дзæн, уый развæлгъау зыдта æмæ йæм ницыуал сдзырдта. 
— Хорз, фод афтæ дæр, фæлæ хъæу цы зæгъынц, афæрсæм сæ. 
— Фæдзурæм сæм, уæдæ куыд. 
Созыр æрæмбырд кодта хъæуы лæгты. Хистæрæй кæстæрмæ уай- 
тагъд амбырд сты. Бирæ нæ ахаста сæ тæрхон. Лæгтæ иууылдæр 
загътой — лидзын хъæуы, æмæ цас тагъддæр, уыйас — хуыздæр. 
Утæппæт æфсадæн мах ницы бакæндзыстæм. Æрмæст фæсивæд иу- 
дыууадæсæй фæкъорд сты: схæцын хъæуы, мах дæр адæм куы стæм, 
цæмæй сæ тæрсæм!.. 
Нæ сæ суагътой дзурын дæр, æмæ Ака бамбæрста: иунæгæй йæ 
бахъæудзæн æфсады раз æрлæууын. Йæ онг асаст æмæ ахъуыды 
кодта: цы уа, уый уæд. Мæ дзырдæй сыл исты ма ’рцæуæд, уыййед- 
дæмæ æз хæцын базондзынæн. Уыдонæн сæ бар сæхи... 
— Фæуæд уæ тæрхон, фæлæ комбæстæм цы фæнд ис, уый дæр 
базонæм, — загъта ма Ака, — Хъолайы ’рæмбырд уыдзысты æмæ сæм 
мах дæр байхъусын хъæудзæн. Иу-цалдæрæй суайæм уырдæм... 
Акаиты бацыдмæ Хъолайы мæсыджы раз адæм къордтæ-къордтæй 
лæууыдысты. Хъуырман сын хабар радзырдта æмæ фенкъард сты. Бæ- 
рæг уыд, хæцын сæ кæй никæй фæнды, алкæмæн йæ зæрдæ йæ куыста- 
гимæ кæй дзуры. Бирæ фæрадзур-бадзур кодтой, фæлæ сæ ныхас кæ- 
рæдзийыл нæ бадт. Иутæ ма афтæ дæр дзырдтой: банхъæлмæ кæсæм, чи 
зоны, махмæ нæ бырсынц—уæд та? Уалынмæ бонрæфты Дзуары къуып- 
пыл фæзындис барджыты къорд æмæ цалдæр фистæг салдаты. Цадæггай 
æрбазылдысты Лæнкауы ’рдæм. Адæм уыдонмæ кæсыныл фесты æмæ, 
Лæнкауæй куы ’рбахызтысты, уæд Хъуырман бадзырдта Акамæ: 
— Уый та дын, Ака, фыдбылызы хъæргæнджытæ. Кæсыс, сау 
сынт дæр семæ!.. — ацамыдта сауджынмæ. Уый йæ уæрæх сау пæлæ- 
зы, хосы мæкъуылау, бæхыл уæгъдæвæрдæй бадти æмæ Мацабел 
Бардзимы разæй цыд. 
Бардзим адæмы ’мбырдмæ нæ бацыд, йæ милиционтимæ баззад 
æмæ Хъолайы кæрон тæгæры бын аууоны йæ нымæтыл æрфæлдæхт. 
Сауджын, тæлмац æмæ цалдæр салдаты бацыдысты адæммæ. Са- 
лам радтой, бæхтæй æрхызтысты, æмæ сауджын райдыдта адæмæн 
зонды ныхас: 
— Паддзахмæ хъусын хъæуы, хуыцау йе скæнгæ адæмы уымæн 
ныффæдзæхста. Паддзахы ныхмæ цæуын хуыцауы ныхмæ у, æмæ 
уæ -йæ азар басудздзæн. Уæхи бахизут, хорз адæм, хуыцау æмæ 
паддзахы азарæй, тыхæй архайын ма сфæнд кæнут. Сымахæн хуыз- 
дæр цы уа, уый дзурын, мæн дæр сымах маст ис, хуыцауы кувæг 
адæм стут. Паддзахы ныхмæ айнæг къæдзæхтæ, дунейы стыр пад- 
дзæхтæ дæр нæ лæууынц, æмæ уæхи ма фесафут... 
— Фарн дæм бадзурæд, сауджын, фæлæ мах куы никæимæ хæ- 
170 

цæм. Нæ бон паддзахы ныхмæ хæцын кæй нæу, уый дæр куы зонæм, 
йæ коммæ дæр куы кæсæм, нæ бон цы у, уый йын фидгæ дæр куы 
кæнæм, уæд ма нæм цæмæ бырсы, нæ мæгуырыл нæ цæуылнæ ныу- 
уадзы?.. Мах цæй хæцынвæнд кæнæм, мæнæ нæ куыстæгтæ нæ сæ- 
рæй куы фæуæлдæр сты... 
— Уый та цæмæн зæгъыс, хорз лæг, æлдæрттæм кæй лæбурут, 
уый ницы у? Маргæ дæр ма дзы куы акодтат? Сæ адæмæй сын 
уацары куы кæнут, сæ фос сын тыхæй куы скъæрут, хъалон сын куы 
нæ фидут, уæд уый куыд коммæ кæсын у? 
— А-а-а! — йæ дзырд адаргъ кодта Ака, — Мацабелтæй зæгъыс? 
Мæнæй афтæ ма Уырысы кадджын паддзахы кой кæныс. 
— Паддзахы кой дæр кæнын, паддзахы, хорз лæг, паддзахы инæ- 
ларæй æрвыст дæн... Мауал хъыгдарут адæмы, мауал лæбурут, уе 
’взæргæнджыты хицæуттæм раттут, хорз адæм!.. 
— Уæ, хорз сауджын, комкоммæ нын зæгъ: Чеселтгом, Мацабел- 
тæн цагъар ныллæуут, науæд уæ ныццæгъддзыстæм — æмæ дæ хъуыд- 
даг раст. Сайгæ та ма нæ цæмæн кæныс? — нал фæлæууыд Ака. 
— Ахæм ныхæстæ ардауынæй дарддæр ницы сты, мæ хур акæ- 
най, хорз лæг, æмæ сæ нæ хъæуы дзурын. Æфсад хъæутыл арт куы 
бандзарой, уæд ахæм ныхæстæ ницыуал акæрддзысты. 
— Уымæй раст зæгъыс, сауджын, æфсады раз ныхас ницы кæр- 
ды. Æвæццæгæн, паддзахы раз дæр æмæ хуыцауы раз дæр, æндæра 
уæм куыд нæ хъуысы нæ ныхас: ницы дарæг стæм Мацабелтæй, 
нæдæр сын цагъартæ стæм, æмæ нæ ныууадзут! Ныр кæд паддзах 
дæр æмæ хуыцау дæр Мацабелты фарс сты, кæд нын сæ æлдар кæ- 
нынц, уæд ма мах бон цы у? Æрмæст ды хуыцауы раз лæууæг дæ 
æмæ сайгæ ма кæн, комкоммæ дзур рæстдзинад!. 
— Кæд ма æз нæ дзурын комкоммæ, нæ зонын. Уæдæ ма сын, 
тæлмац, паддзахы чиныг бакæс. Уый та бынтон комкоммæ! Кæс, 
кæс, тæлмац, æмæ сын æй иронау дзур. 
Тæлмац чиныг кæсын райдыдта уырыссагау. Иудзæвгар-иу куы 
акаст, уæд та-иу æй иронау радзырдта. 
Сауджын, тæлмац æмæ салдæттæ куы ’рбацыдысты, уæд адæм 
сауджынмæ хъусыныл фесты æмæ ничи фæхатыд, Бега салдæтты 
’рдæм куыд базылд. Уыдон адæмæй иуварс кауы цур лæууыдысты сæ 
топпыты ’нцой, æмæ дзы Бега иуы йæ хъæбысы ныттыхта. 
— Алæг, Алæг! Мæ бургъуын æфсымæр! Мæнæ ма дæ кæм федтон!.. 
Фæхъæбыстæ кодтой кæрæдзийæн æмæ иуварс алæууыдысты, кауыл 
банцой кодтой æмæ кæрæдзи рафæрс-бафæрсыл схæцыдысты. Бега йын 
радзырдта йæ хæсты хабар абырджытимæ. Алæг æнкъардæй бакодта: 
— Бека, æз дæр ныр зыбыты иунæг дæн. Мæ мад æмæ мæ фыд 
амардысты... Æххормаг аз, дам, скодта æмæ нæ хъæу æрдæг фæци... 
Нæ сыхаг мæм ныффыста. Сæ мæлæты размæ, дам, дын ныффæ- 
дзæхстой: дæхи хъахъхъæ æмæ фæстæмæ сæрæгасæй æрыздæх... 
Дæ куырд ус, дам, чындзы фæцыд, фæлæ, дам, ницы кæны, нæ 
171 

хъæуы, дам, хорз чызджытæ бирæ рахъомыл уыдзæн де ’рыздæхтмæ... 
Ме ’рыздæхтмæ... Бабушка надвое сказала... 
— Цы?.. 
— Ницы, зæгъын, уый бæрæг нæу, æрыздæхдзынæн ма? 
— Цæуылнæ, æфсымæр, цæуылнæ. Уынгæджы мæнæ мах стæм... 
Абонæй райсоммæ дæр цы уыдзæн — нæ зонын... 
— Уый æз зонын, Бека... Тæккæ райсом æфсад ам æрбалæудзыс- 
ты æмæ уын уæ фос атæрдзыстæм, уæ хæдзæрттæ уын басудздзыс- 
тæм. Уæхицæй ныхмæ чи лæууа, уый, — салдат йæ хистæр æнгуыл- 
дзы ных бынмæ ’рылхъывта, ома ныцъцъист кæндзыстæм. — Æз 
æрмæст уый нæ зонын — дæумæ цы фæнд ис. 
— Мæнмæ цæй фæнд ис. Уæртæ уыцы мæсыг уыныс? Уый аууон 
балæудзынæн, Алæг, æмæ мæм тыхæй чи бырса, ууыл мæ туджы цъыртт 
бапырх кæндзынæн. Æндæр мæм цы фæнд хъуамæ уа? Мацабелтæн 
цагъар ныллæууын? Нæ фыдæлтæй мын уыцы фæтк нæ баззад. 
— Хъæбатыр кæй дæ, Бека, уый зонын. Æфсады бирæйæ кæй нæ 
фæтæрсдзынæ, уый дæр зонын. Фæлæ уæ бон ницы бауыдзæн æмæ 
сывæллæттæ тæригъæд сты... Бафснайын сæ хъæуы, Бека! Дæхæдæг 
цы кæныс, уый кæн, фæлæ Казикиты бамбæхсын хъæуы... Хъæды, 
фæсхох... Иухатт хос кæм карстам... Хъуыды ма кæныс?.. Æхсæвы- 
гон хосыл куы хуыссыдыстæм, уыгæрдæны, хæхты хъæбысы... 
— Уæдæ, зæгъыс: тæккæ райсом ам уыдзыстут? 
— Ам уыдзыстæм æмæ уæ ныддæрæн кæндзыстæм!.. — æнтъыс- 
нæг худт бакодта Алæг. 
— Ды дæр семæ? — æнтъыснæгæй йæ бафарста Бега дæр. 
— Æз? — ахъуыды кодта Алæг. — Уæртæ уыцы мæсыг уыныс? 
Уый аууон балæудзынæн, Бека, æмæ мæм тыхæй чи бырса, ууыл мæ 
туджы цъыртт бапырх кæндзынæн. 
Бега зæрдиагæй ныххудт æмæ салдаты йæ дæларм æрбакодта: 
— Уæдæ мын ныр уырысы ’фсад—арсы хъуыны мæлдзыг. Дыууæ 
’фсымæрæй арс дæр тæрсы! Цом-ма, ныр та, дæлæ уыцы саубазыр 
халон цы лæхуры, уый дæр базонæм. Науæд æнæмастæй куы аирвæза... 
Бега æмæ Алæг адæмы астæумæ бацыдысты æмæ ма сæ хъустыл 
ауад тæлмацы ныхас, паддзахы чиныгæй кæй дзырдта: 
«Зæгъын ма уын ноджыдæр, ахъуыды кæнут, цы дудгæбон 
уыл æркæндзæн? Ома паддзахимæ схæцдзыстут? Нæ, сыма- 
химæ хæцгæ нæ кæндзыстæм, цæгъдгæ уæ кæндзыстæм, пад- 
дзахы коммæ кæй нæ кæсут, æппæт дзыллæты æнцой цард æнад 
кæй кæнут, уæхицæн уæхи къухæй мæлæт кæй агурут, уый 
тыххæй. Ныббырсдзысты уæм æфсад, ныббырсдзæн тызмæг 
æфсадхон граф Паскевич Эриванский æмæ не стыр паддзахы 
бархъомысæй ныддæрæн кæндзæн сымах, нал уæ фервæзын 
кæндзысты нæдæр уæ устыты судзгæ хъарджытæ, нæдæр уæ 
сывæллæтты къуыбар цæссыг...», 
Паддзахы инæлары дзырдарæхст æртхъирæнмæ адæм ноджы фен- 
172 

къард сты æмæ сыбыртт ничиуал кодта. Бега бамбæрста, хъазуаты 
бон æрцыд æмæ йæ фæнд сбæлвырд: бинонты арвитын хъæуы Летмæ, 
Хъайсыны ’вджид сæ бакæнын хъæуы, йæхицæн хæцгæйæ у. Ды- 
вæндæй кæй фервæзт, Алæджы кæй федта, уымæй зæрдæ æрæнцой 
æмæ йæ цыма æппындæр ницыуал мæт уыд, уыйау æм цыдæр хын- 
джылæгмондаг фæзынд. 
— Гъæй, цæгæрсæр! — худгæйæ бацыд Бега тæлмацмæ æмæ йын 
йæ къухæй чиныг райста, стæй тæлмацы фæзмæгау чиныгмæ кæсгæ 
радзырдта.—Нæ кадджын паддзахы бархъомысæй æз, тызмæг æфсад- 
хон Бега, Хъарадзауы лæппу Коцон Чеселцкъи, дæуæн дæ цæгæр 
сæр хъуамæ булкъау сыскъуынон... 
Фæсивæд ныххæл-хæл кодтой, хистæртæ дæр сæ бынæтты баз- 
мæлыдысты æмæ сæ тасмæ æнхъæлмæгæс равг айсæфти. 
— Зæгъæм, ацы чиныджы афтæ фыст куы уаид, уæд ды цы зæ- 
гъис, цæгæрсæр? — Бега баздæхт тарст тæлмацмæ, æмæ уый дæр, 
хъазгæ дзы кæны, уый куы базыдта, уæд куыдзау бахъырнæгау код- 
та, стæй йæ худ систа æмæ йæ лæгуын сæры хид армæй æрсæрфта. 
— Хорз адæм! — фездæхт Бега адæммæ. — Уынгæджы бон ныл 
æркодта æмæ уæ зæрдæтæм ма ныккæсут, хуыздæр цы уыдзæнис, 
ууыл æртæрхон кæнут. Оффытæй æмæ хуыцаумæ нæ рæстдзинад 
хъарынæй нал у. Азымджын кæй не стæм, уый мах куыд зонæм, 
уыдон дæр æй афтæ зонынц. Уыдон тыхджын кæй сты, мах — æдых, 
уый дæр зонæм дыууæрдыгæй дæр. Уæдæ ма цы? Хæцгæ? Нæ, æз 
уый нæ зæгъын. Мæнæ — сауджын, мæнæ — тæлмац дæр. Ацæуæнт 
æмæ зæгъæнт æфсады хицæуттæн: Чеселты адæм нæ хæцынц æмæ нæ 
ныууадзæнт. Мацабелты лукъахортæн та мах цагъартæ никуы уыдыс- 
тæм æмæ нæ уыдзыстæм! Кæд ныл хуыцау рахатти æмæ нæ паддзахы 
арцы бырынкъыл физонæг кæнынмæ хъавы, уæд уымæн та мах цы 
кæнæм? Нæхи сæ хъахъхъæндзыстæм, æндæр ницы нæ бон у. 
Кæд уе ’ппæт дæр ацы фæндыл разы стут, уæд нæ нæ кадджын 
уазджытæ нæ мæгуырыл ныууадзæнт æмæ сæ фæд-фæд адымæнт. 
Нæ мæгуыр бархъомыс дæр нын фæхæццæ кæнæнт нæ кадджын 
паддзахы æфсадхонтæм. 
— Разы стæм, разы! — схъæр кодтой фæсивæд, — гъæй кæнæнт, 
Саусынт æмæ Цæгæрсæр! Бирæ сæм фехъуыстам! 
Хистæртæ дæр уæлдай ницыуал загътой æмæ Ренненкампфы де- 
легаци фæстæмæ рафардæг. Алæг ма Бегаимæ ныхасыл афæстиат 
æмæ Бардзим хин худт бакодта, афтæ фенхъæлдта, Бега йæ нæ уа- 
дзы, æмæ загъта йæхинымæр: «Уый дæр — хорз! Инæларæн зæгъ- 
дзынæн, нæ салдæттæй нын иуы нал рауагътой, тыхæй йæ баурæд- 
той уацары! Инæлары мастæн уый дæр хорз æфсон фæуыдзæн. Багъæ- 
цут!.. Мæ физонæг цæттæ у, æрмæст æм зынг æрбахæссын хъæуы, 
Уырысы сармадзанты зынг! Фидар лæуут, Чеселты хъæддæгтæ, уæ 
цъыс-цъыс цæуын райдыдта!..». 
Æфсадæй æрвыст къорд аивгъуыдтой. Алæг дæр сæ Лæнкауы бай- 
173 

йæфта. Адæм та тæрхон райдыдтой æмæ загътой: ныр изæр у, кæдæм 
ма фæцæудзыстæм, фæлæ ахсæв алчи йæхи æрцæттæ кæнæд æмæ сæу- 
мæцъæхæй йæ фос йæ разæй акæнæд, йæ хæдзары муртæй хæссын 
кæмæн цы йæ бон у, уый ахæссæд, иннæтæ бамбæхсæд æмæ — лидзгæ 
фæсхæхтæм, æнæраны рæттæм, æфсад сæ кæм не ссарой! Сыгъдты 
адæмы Созыр рæгътыл акæнæд Къуыдаргоммæ, Лет æмæ Хъеуселтмæ, 
Хъола æмæ Дыууæдонастæу ацæуæнт Хуыры комыл Зругмæ, кæд сæ 
нæ бавæрой, уæд уыдон дæр Дзедойыл фæстæмæ æрхизæнт Къуыдармæ, 
сæ хъахъхъæнæг — Басыл фæсивæдимæ. Чеселты адæм Зикъарайыл 
ахизæнт Джинатгоммæ, Нары дзыхъмæ, кæд сæ бавæриккой — сæ бæр- 
ныдзыд фод Дзабиты Солтан; Цъамад, Бикойты хъæу, Цæгат æмæ Май- 
рæм хъæдмæ ссæуæнт æмæ сæхи Урсдзуар æмæ Дзомагъæн бауазæг 
кæнæнт — Бикойты Дзанг сæ хъахъхъæнæг фæсивæдимæ. 
Ууыл æмбырд райхæлд æмæ алчи йæ хæдзармæ атындзыдта, йæ 
фæллой æфснайынмæ, йæ сомбоныл сагъæс кæнынмæ. Созыр, Ба- 
сыл, Солтан æмæ Дзанг лæппуты хъæбатырдæрты æмбырд кодтой сæ 
алыварс æмæ сæ райсомы фæндагыл тæрхоны бацыдысты. 
Æнæхъæн Чеселтгомы сæдæйæ фылдæр не ’рæмбырд уыдаид 
хæстхъом топпæхсджытæ. Æмбырды фæстæ ма дзы схæцынвæнд кæмæ 
уыд, уыдон та бынтон цъус уыдысты. Æххуыс дæр сæм никуыцæй 
æрцыдаид. Фыдæлтæй фæстæмæ алчи йæхи хæдзары цур, бирæ- 
бирæ мыггаджы сæрыл мæсыгæй хæцын ахуыр уыди æмæ æндæр 
мыггаг, æндæр хъæубæстæ, уæлдайдæр, æндæр коммæ хæцæг-æх- 
хуысæн æрмæст иугай сæруæлдай адæм цыдысты — Ака æмæ Хъуыр- 
маны хуызæттæ, комфæдисæттæ. 
Фæсивæд кæддæриддæр хæстмæ цæттæдæр сты, лæджыгъæд, хъæ- 
батырдзинад равдисыны охыл, тохы фыдæвзарæн баййафыны охыл. 
Фæлæ ныр фæсивæды хуыздæртæ дæр устыты, зæрæдты, сывæллæт- 
ты, хъæубæсты фæллой бахъахъхъæныныл бафтыдтой, æмæ æфсады 
ныхмæ хæцæг нал баззад. Хъуамæ Бикойтæ, Цъамад æмæ Майрæмы 
фæсивæд сивгъуыйой хъæдмæ Дзанджы фæдыл. Чеселт, Дзабиты хъæу 
æмæ Дыууæдонастæуы лæппутæ ацæуой Зикъарайы ’рдæм Солта- 
нимæ. Хъолайы фæсивæд акæной хъæубæсты Хуыры коммæ, Тъæ- 
пæн æфцæгыл Лет æмæ Хъеуселтмæ. Æмæ ныр алыран сæхи цæттæ 
кодтой лидзæг адæмы æфсадæй бахизынмæ: цыргъагæй кæмæ цы 
уыд — ссадта йæ, æхсæнгæрзтæ сæрфтой, ифтыгътой, топпыхос æмæ 
нæмгуытæй сæхи ифтонг кодтой. 
Фæндыдис Бегайы мæсыгмæ схизын, фæдисы арт ссудзын, фæлæ 
кæмæ фæдис кæна?.. Адæмæй хæцын кæй фæндыд, уыдон иннæты 
хъахъхъæнæг ныллæууыдысты. Кæй нæ фæндыд, уыдон сæ фæллой 
æмбæхстой, семæ хæссинаг цы уыдысты, уыдон бастой æмæ сæхи 
цæттæ кодтой лидзынмæ. Кæмæ ма фæсида? Арвæй зæххастæу ын 
174 

æххуысгæнæг ничиуал разындзæн. Кæд ма Уастырджы?.. Æмæ уымæн 
хæсты размæ бафæдзæхсдзæн йæхи. 
Ныккодта йæ бинонты Акатæм. Æртæ бæхыл ахæссæн цы уыд, 
уыдон ныххаста. Йæ фосы муртæ дæр сæм ныскъæрдта. Уæлдай 
фæдзæхсын æй ницы хъуыд Созырæн, уый йæхæдæг Бегайæ тынг- 
дæр тыхст хъуыддагыл. «Хорзыл-иу амбæлут» сын загъта æмæ ра- 
цæйцыд. Кæртмæ куы рахызт, уæд йæ хъустыл ауад кæйдæр хъуыз- 
гæ къахдзæфты уынæр æмæ сусæг хæкъуырцц. 
— Цы кæныс, цы, æхсин, æви дæ дæ цæгатмæ нæ фæнды?.. 
— Хынджылæг ма кæн... Иннæты уæлдай ды ам цы лæууыс, нæ 
зонын. Дæ сывæллæтты хурмæ уадзын дæ зæрды ис? 
— Уый мын тæрсгæ куы кæныс, Къориан? Тæрсынæй ницы ис. 
Хуыцауы кæд нæ фæнда, уæд мæн дæр иу бирæгъ нæ бахæрдзæн... 
Æфсад æнустæм ам нæ уыдзысты. Йу къуырийы бæрц та мæсыг 
цæрынæн куыннæ сбæздзæн? Дзæгъæлы мын тæрсыс, æхсин. Лæп- 
путæм дæ хъус дар. Фæндагыл мацы знаггад æруадзут.. Æфсад куыд- 
дæр ацæуой, афтæ уæм мæхæдæг зындзынæн. Кæугæ бынтон æнæхъуа- 
джы кæныс... Зæрдæрисы хос. Цу, лæппутæм бакæс, æнæ дæу нæ 
бафынæй уыдзысты. Мæн дæр нырма хъуыддæгтæ бирæ ис. Ма тыхс... 
Дæ цæссыгтæ та сæрфгæ акæн, худинаг у, — Бега усæн йæхи къухæй 
æрсæрфта йæ цæссыгтæ æмæ йæ стæй рæвдаугæ аиуварс кодта. — 
Цу, мæн нал æвдæлы. Мыййаг, исты... Гъæ! — йæ къух ауыгъта 
Бега, йæ ныхас æрдæгыл фæуагъта æмæ кæртæй лидзæгау ракодта. 
Хъæуы сæрмæ куы схызт, уæд уæлмæрды уæллаг кæрон Акайы 
иу тъæпæн дурыл бадгæ сæййæфта æмæ йæхимидæг бадис кодта. 
Исты хъуыддаг, уæд Ака артæй хъауджыдæр куынæ вæййы, æмæ 
хæст нæ къæсæрыл куы ’рбалæууыд, уæд та æнцад сбадт? Цы йыл 
æрцыдис? Æви уый дæр Къуыдармæ йæ хъус адардта?.. 
— Цы ми кæныс, Акко, иунæгæй? — йæ цуры иудзæвгар куы 
алæууыд, уæд бафарста Бега. Ака раст ахæм фарстмæ æнхъæлмæ 
каст æмæ æрхæндæгæй сдзырдта: 
— Иунæгæй?.. Иунæг куынæ дæн. Мæнæ Хъарадзау, мæнæ мæ 
фыд Дзиу, мæнæ Нарсау, Бибор, Елызбар, Хъилдзых... Ис ма дзы 
ноджы чидæртæ. Ме ’мбæлттæ иууылдæр ам сты, иунæг ды дæ... 
— Мæрдтæ? 
— Сымахæн — мæрдтæ, мæнæн — удæгæстæ. Семæ ныхас кæнын. 
Райсомы хъуыддагæй сæ фæрсын. Чи зоны, фæстаг хатт, стæй нын 
уæд æнусмæ æндæр ницыуал баззайдзæн, æрмæст ныхас кæнын, уæлæ- 
уыл цы бакодтам, уыдон мысын... 
— Сæруæлдайы ныхæстæ куы кæныс, мæ мады ’фсымæр? 
— Сæруæлдайы?.. Æмæ уый æвзæр у? Мæн райсом ныхасмæ нал 
æвдæлдзæн, мæ хæрæфырт, хæцæны ныхас ницы давы. Уым — ме 
’хсаргард æмæ мæ цонг. Бон цъæх кæнын куы райдайа, уæдмæ ма 
æвдæлон дæн æмæ уæдæ кæимæ ныхас кæнон? Йæ сæр чи ’фснайы, 
уыдонæй мæм мæнæ адон хæстæгдæр сты ныртæккæ, мæ зæрдæмæ... 
175 

— Йæ къух мæрдты ’рдæм адардта. — Иунæг дæн?.. Мæнæн ницы у, 
мæ хойы хорз хъæбул, фæлæ цыма ды хæрз иунæгæй аззадтæ. Уым 
дын нырма ничи ис, мæнау хæстмæ кæмæ фæдзурай, — уæлмæрдтæм 
та ацамыдта, — æмæ ма дын ам дæр куы ничи бамбал уа, уæд худи- 
наг у. Хъуырман та цы фæци? 
— Хъуырман уым ис, бæргæ... Мæсыджы хуылфмæ бацыд æмæ йæ 
цæттæ кæны райсоммæ. Уый мемæ уыдзæн... Æцæг, уый де ’мбæлттæй 
у, æз дзы цы раппæлон... Фæлæ æппын кæд ницы, уæддæр мын иу 
æмбал фæзынд æмæ, ахæм дæуæн дæр, хъыг дæм ма фæкæсæд, нæ уыд. 
— Уый кæмæй æппæлыс? Къулой?.. Солтан? 
— Нæ йæ базондзынæ, ма нымай. Цы салдаты æркодтон, уый ма 
хъуыды кæныс?.. 
— Алæг? — фестъæлфыд Ака. 
— Алæг. 
— Æмæ кæм ис? 
— Абоны салдæттимæ æрбацыд æмæ загъта: ды, дам, кæм мæлай, 
æз дæр — уым. 
— Диссаг... Ахæм æмбал мæнæн æцæг нæ уыд. Знæгтæ уыд æмæ 
ис. Райсом та кæрæдзи бавзардзыстæм. Хæлар мын дзы нæ уыд. Чи 
зоны сын лæг се ’взаг куы зонид, фæлæ «мая, твая, стреляйтт, ру- 
битт, кушайтт» — уыдонæй цы хъуамæ бакодтаин. Нæ, мæнæн бай- 
рæджы уыдонæй хæлæрттæ кæнынмæ. Фæлæ кæд Алæг æцæг загъ- 
та, уæд нæ фæстагæттæн сбæздзысты хæларæн, æмæ уый дæр хорз. 
Ныфсы фаг у мæнæн дæр. 
— Алæг æмæ Хъуырман бæргæ мæ цуры уыдзысты, фæлæ... 
— Фæлæ æртæйæ Уырысы паддзахы нæ абырсдзынæ, зæгъыс? Уый 
раст у. Ссудз мæсыджы сæрмæ фæдисы арт, чи зоны ма дæм исчитæ 
фæзына. Цу, æвдæлон рæстæг нæу, дæхи бацæттæ кæн. Мæсыгмæ дон, 
хæлц, нæмыг, топпыхос — æппæт цы хъæуы, уыдон бахæсс развæл- 
гъау, райсом дæ уымæ нал æвдæлдзæн. Рауадзой дæ, уый æнхъæл дæр 
ма у!.. Гарз донæй байдзаг кæнут. Кæд хуырх ис, уый дæр хорз. Фых 
кæрдзын, фыдызгъæл... Цы гæнæнис — æппæтсараз. Науæд нæ бафæ- 
раздзысту æмæ худинаг кæнут, уæхи дæттын уæ бахъæудзæн. 
— Уымæй нын ма тæрс, Акко, уæд мæлын дæр базондзыстæм... 
— Цу, мæлын диссаг нæу, хæцын уал базонын хъæуы. Фæлæ 
мах, æвæццæгæн, никуы сахуыр уыдзыстæм. Æрвылхатт ныйиугæйттæ 
вæййæм æмæ нæ иугæйттæй хуыргæрчыты цагъд фæкæныц нæ къæ- 
сæртыл... Афтæ хæцæн ис æфсадимæ? Сæрхъæнтæ!.. Къордтæ- 
къордтæ бау æмæ æфсадмæ йе ’рбацыдæй йæ ацыдмæ, бирæгъау, 
алырдыгæй къæпп кæн! Æнцой куыд нæ зоной, алы къудзи дæр сæм 
мæсыгау куыд зына, алы бæласы аууонæй сæм мæлæт куыд кæса! 
Æрмæст афтæмæй ис хæцæн æфсадимæ. Уый æз ме ’дылы сæрæй 
раджы бамбæрстон, фæлæ мæм чи хъусы. Алчи йæ хæдзары раз 
сбады æмæ уырдыгæй гæрæхтæ кæны. Науæд хъæдмæ йæ быцъынæг 
скъуыны. Е-е-х! — ныуулæфыд Ака. — Цы зæгъон... Дзурыны рæс- 
176 

тæг нал у. Цу, дæ рын бахæрон, цу. Рæстмæйы хæст дын фод, Уас- 
тырджы — де ’мбал. Кæд, мыййаг, æфсад рæхджы ацæуой, уæд-иу 
мæ дæлæ хъæумæ фездæхæн фæзы агур, мæнæ-иу мæ мæ фыды цур 
бавæр... Созыритæ, цы бæрæг ис, кæд æруæнддзысты, æмæ лæг, 
мыййаг, сырдты амæттаг фæуыдзæн... Худинаг у... 
— Æтт, æтт, зæронд хæстон, дæхи куыд раджы ауагътай, æз дын 
куыд амардтæн! — зæрдæтæ авæрынмæ йын хъавыд Бега æмæ йыл 
йæ иу къухæй æрбатыхст. 
— Мæнæн ныфсытæ ’вæрын нæ хъæуы, мæ хæрæфырт. Тæрсгæ 
ма кæн, мæ зæрдæ фидар уыдзæн райсом. Æхсон дурау, алы арцы 
рæхуыстæн зынджытæ ’ппардзæн, фæлæ мæ фæстæ цы хъæудзæн 
аразын, æз ууыл дзурын... Цæй, дæ райсом — дæхи фæндиаг! — 
фестад Ака æмæ йæ æнæнхъæлæджы йæхимæ æрбалхъывта, æртæ 
хатты йын дзуарæвæрд пъа ныккодта. — Лæппуты дæр дæхимæ гæсгæ 
ахуыр кæн. Созырыл ницы мæ зæрдæ дарын. Хъаст-иу мæ мацæмæй 
ракæ, мæ хæрæфырт... Цæугæ! — фæндагмæ йæ фæзылдта йæ уæхс- 
чытæй æмæ йæхæдæг хъæуы ’рдæм ратагъд кодта. 
Бега сагъæсгæнгæ ссыд Хъоламæ. Йæ хæдзармæ нал фездæхт, 
ноджы нытътъæппæввонг суыдзæн, æнæуый дæр хъуырмæ у мас- 
тæй, æфсин æмæ лæппуты тæригъæдæй. Комкоммæ мæсыгмæ бацыд. 
Хъуырманы змæлгæ куы баййæфта, Ака цытæ фæдзæхста, раст уыдон 
кæнгæ, уæд йæ зæрдæ барухс: «Цы хуыцау мын æрæрвыста ацы 
фæлтæрд хæстоны мæ тыхсты заманы!» 
— Гъæ, куыдтæ стæм, Хъуырман, исты цух ма стæм? 
— Лæгцух, лæгцух, Коцон! — дзуапп радта Хъуырман. — Дон ис, 
хæринаг дæр нын фæхастой, нæмыг æмæ топпыхосæй дæр — рæвдз, 
æхсæнгæрзтæ — уæлдай, фæлæ сæ æхсгæ чи кæндзæн? 
— Хъуырман, фæдисы рухс скæниккам, чи зоны ма исчи йæхи 
къахæй цæуид?.. 
— Нæ хъæуы. Кæд искæй фæнда, уæд зындзæн, кæд нæ, уæд уадз 
æмæ фæндараст фæуæд. Бега, бирæйæ цы кæныс? Тых сыл нæ фæуы- 
дзыстæм... Кады мæлæт — нæ нысан. Афтæ куыд нæ зæгъой: Ирыс- 
тоны лæг нал ис, цагъары къæлæт равзæрстой мæлæты раз. Æндæр 
сын нæ бон ницы бауыдзæн. Уымæн та бирæ нæ хъæуы, дыууæ дæр 
фаг у, стæй ма нæм кæд исчи цæуид. 
— Цы фестут, уæйгуытæ? Æнæфындз хæстон лæг уæм ис, мый- 
йаг, уæд фæстæмæ аздæхон? Мæхи хуызæны цур лæууын мæ удхæс- 
сæг у! — асины сæрæй æрбазынд Къулой. 
— Куыдзы кой ракæн æмæ лæдзæг дæ къухмæ райс! — ныххудт Бега. 
— Нæ дын дзырдтон, исчи ма цæудзæн! — бацин кодта Хъуырман. 
— Фæлæуу-ма, лæппу, уый та циу, — бадис кодта Хъуырман, — 
дæ фындз дын искæй ус ахордта æви? 
— Базыдтай йæ, мæ фыдыстæн, Хъуырман... Туркаг агъа йæ 
устытæн тарст — æгæр рæсугъд лæппу, дам, дæ æмæ мæ гæзæмæ 
фæфыдхъуын кодта, — йæ фындзыл йæ къух æрхаста Къулой. 
12 Нафи 
177 

— Хуыцау ын ма ныббарæд, кæд бынтон æдылы уыд. Лыг æндæр 
ран хъуыдис æмæ йæ куыд нæ æрхымпырдта, — мæтгæнæгау йæ сæр 
батылдта Хъуырман æмæ Бегаимæ бахудтысты. 
— Уæ худт — бирæ, уæ бæрц — цъус! Хъæндил дæр уæм схылди, 
кæд фæфидар уаиккат! — асинæй схъæр кодта Хъæндил гом дуармæ. 
Бега æппæтæн æнхъæл уыд, фæлæ Хъæндил хæцынмæ ’рцæуа, 
уый йæ никуы бауырныдтаид. Чындзæхсæвы ма балæууа æд уадындз, 
уый йæ куыд нæ бауырныдтаид, афтæ. 
— Бæгæны кæд не ’рбахастай, Коцон? — буц номæй йæм бадзырдта 
Бега. 
— Бæгæны? Æмæ исчи рæуæды размæ сылы хæссы? Нæ, ме ’фсы- 
мæр, бæгæны мæхæдæг æркъуырдтон, фæлæ ма мæм мæнæ ацы чыс- 
сæйы хъæдуры гагатæ аззад,— топпыхос æмæ нæмгуыты хæлын хы- 
зын æрæппæрста, — æмæ ноджы мæнæ мæ фыды арахъхъуадзæн 
хæтæл, — йæ топпы хæтæл армы тъæпæнæй рæвдаугæ асæрфта. 
— Ды дæр хæцынмæ кæд нæ рацыдтæ, Хъæндил, æцæг? — ба- 
фарста Хъуырман. 
— Хæцынмæ? Нæ, æдылы нæ дæн, лæвæрттæ кæнынмæ, — фæхъыг 
ис Хъæндил. 
— Хъазгæ ма кæн, — фæтызмæг Бега, — нæ фыды фыртæй ма иу 
ды аззадтæ æмæ ды дæр ам æрбалæуу. Æмæ уæд развæлгъау арт 
бандзæрстаис хæдзæрттыл. 
— Артæндзарæг уыдзæн æнæуый дæр, — ныр æцæг фæхъыг ис 
Хъæндил, — фæлæ уæм куыд кæсын, афтæмæй сымах уæхицæй дард- 
дæр лæгæнхъæл никæмæн стут. 
— Уый та цæмæн зæгъыс, Хъæндил? — фефсæрмы Хъуырман. 
Бега фæхатыд, Хъæндилимæ æндæр хуызы дзурын кæй хъуыд, 
йæхимæ рамæсты, фæлæ æнæхъыгæй та Хъæндилæн аздахæн нæ уыд. 
— Тæргæйттæ цы кæныс? Мах дæр ын йæ цæхджынтæ куынæ 
хæрæм. Æз хъазгæ нæ кæнын. Мыййаг, исты, уæд сидзæртæм мæ 
фыд Хъарадзау кæсдзæн? 
— Бега, иумæ схъомыл стæм, æмæ йæ зоныс, æмгæртты ’хсæн 
хылтæ дæр нæ уарзтон. Фæлæ ныр æндæр хабар у æмæ Хъæндил 
йæхи не ’мбæхсы. Йæ иунæджы сидзæрыл хъæцын дæр бафæраз- 
дзæн, ды сыл куыд хъæцыс, афтæ. Æниу, цы, æфсад бирæ сты, æз 
дæр искуы мæ фаг ссардзынæн... Хæрзæхсæвтæ раут, уæ райсом — 
уæхи фæндиаг. Бега, мыййаг, исты, уæд-иу мах бинонты дæр ма 
ферох кæн. Хъуырман, чыссæ уæ бахъæудзæн, уадзын æй, мæнмæ 
ма дзы иу ахæм ис, — Хъæндил фæстæмæ асиныл фæуырдыг. 
Бега стыхст: «Ацы лæг цыдæр сфæнд кодта æмæ иннæты уæлдай 
йæхи цæуыл сафы. Бинонты хицау куы у. Мæн дæр ма уымæй ныфс 
куы уыд». Фæхъуыдыйыл, стæй уый дæр йæ фæдыл æрхызт. Мæсы- 
гæй чысыл куы бауад, уæд талынджы суыдта иу æнæзонгæ лæппуйы. 
Цухъхъа, уæлдзарм худ, зæнгæйттæ, хъама, æхсаргард... Махмæ 
цæуы, уый бæлвырд у, фæлæ чи уа? 
178 

— Кæцы дæ, лæппу? — сындæггай бафарста Бега æмæ фæлæууыд. 
— Æз дæн, Бега, нал мæ базыдтай? — йæ сины сæртыл ныххæцыд 
Темла æмæ тары йæ дæндæгты урс рæнхъ мынæг æрттывд фæкодта. 
— Темла? Æмæ усгур рацыдтæ? 
— Уæдæ мын мæхи ничи куры æмæ, зæгъын, мæхæдæг кæд исты 
сарæхсин. 
— Ды дæр Хъæндилы бафæзмыдтай? 
— Æмæ Хъæндил цы кодта? 
— Ницы. Мæсыгмæ, дам, мæ бауадзут: æз дæр хæцгæ кæнын!.. 
— Æмæ уый худинаг у? 
— Темла, уый хъазын нæу, — йæ цонгыл ын ныххæцыд æмæ йæ 
сæхимæ раздæхта, — уым махæй исчи удæгас баззайа, зын зæгъæн у. 
Æмæ иууыл хъуамæ мах фесæфæм? Æфсæдтæ, уарыны мигьау, æрба- 
цæудзысты, фæгæрæхтæ кæндзысты æмæ ацæудзысты. Фæлæ та мах цæ- 
рын хъæудзæн. Æмæ чи хъуамæ кæса сывæллæттæм?.. Хурмæ хъуамæ 
баззайой? Æндæр хъуыды нæм хъуамæ ма уа? Уый та тæргай фæци... 
— Бега, Хъæндилæй, чи зоны, раст зæгъыс, фæлæ мæн бауадз 
уемæ. Уæ цæфтæ уын уæддæр бæтдзынæн. Æхсын кæй зонын, уый 
дæр федтай, лæппутæ мил куынæ цæф кодтой, уæд... 
— Ды дæр ма сæрра у!.. Æз ма дæумæ зондмæ æнхъæлмæ кас- 
тæн, ды та... Нæ, мæ хо!.. Æз уый куы зонон, зæгъгæ мын æдас ран 
стут æмæ уæм тыхгæнæджы къух никуыцæй баххæсдзæн, уæд мын 
хæцын дæр æнцон уыдзæн, мæлын дæр. Ды мæ цуры куы уай, исты 
дыл куы ’рцæуа, уæд дыууæ марды кæндзынæн. Цæмæн мын зын 
кæныс æххуысы бæсты? 
Темла Бегайы хъæлæсы уагæй базыдта, ницы рацæудзæн йæ 
фæндтæй, не сразы уыдзæн, æмæ æндæр исты ’рымысын хъæуы. 
Бега дæр хъуыды кодта, чызг иугæр хæцын сфæнд кодта, уæд ын 
æнæдзуаппæй аздæхæн нæй æмæ йын исты фæндаг ссарын хъæуы. 
— Кæд хъазуатмæ рацыдтæ, уæд æндæр фадат дæр ис... Адæмы 
хъахъхъæнын хъæудзæн. Афтæ ма ’нхъæл, æмæ уæ æфсад æнцад- 
æнцой ауадздзысты лидзын. Уæд ма се ’рбацыды сæр та цы у — афтид 
хъæутæ фенын?.. Цом-ма æмæ Басылæн зæгъон, адæмы фæдыл æфсады 
ныхмæ хæцгæ-хæцгæ чи цæудзæн, уыдонимæ дæ баиу кæна. 
Бацыдысты Хъарамантæм æмæ Басылы чъырыны иу уаты лæп- 
путимæ фæндтæгæнгæ баййæфтой. 
— Уе ’хсæвтæ хорз уæнт, хæстон адæм! — хъазæгау сæм сдзырдта 
Бега, æмæ лæппутæ фестадысты. — Цæттæ стут? 
— Цæттæ, Бега, — радзырдта Басыл, — фос уал иууылдæр Дыу- 
уæдонастæуæй фæуæле кодтам. Бонырдæм адæмы дæр акæндзыстæм. 
— Æфсадæй адæмы хсæн ’хæцгæ чи цæудзæн, уыдон цал баистут? 
— Бирæ ницы... Мæнæ фараст лæппуйы, мæхиимæ. 
— Уæдæ ма уын мæнæ иу цъæх хо. 
— Темла дæр хæцынмæ рацыд? Лæгтæ фæцагъды сты æви уый та 
куыд? — рамæсты лæппутæй иу. 
179 

— Уый лæг зоны, — буцæй сдзырдта Бега, — Темлайы хуызæн 
кæд æхсат, уæд уæм иу хъазахъхъаг дæр æхстмæ нæ бацæудзæн, 
науæд йæ сæрæй райгонд уæд! 
— Гъæй, хæмхудджын! — схъæр ыл кодта Темла. — Мæ ныхмæ 
ма дзур, æндæра дæ ныртæккæ æрбынæй кæндзынæн! Ферох дæ ис? 
— уыцы лæппуйы Темла æцæгдæр тутыры къуыри хæснагыл абырста 
æмæ йын йæ къухтæ сбаста йæхи ронæй. Æмæ ныр бырсыны коймæ 
лæппу фæкъæмдзæстыг, банцадис. 
— Хорзыл-иу амбæлут, уæдæ! — бадзырдта ма сæм къæсæргæро- 
нæй Бега æмæ сæ сæхи бар ныууагъта. 
Бега баздæхт фæстæмæ мæсыгмæ æмæ йе ’мбæлтты æрмæст дыу- 
уæйæ куы федта, уæд йæхимидæг бахъынцъым кодта: æгæр цъус 
стæм!.. Дзургæ ницы скодта, Хъуырманитæ сæхæдæг дæр æмбæр- 
стой хабар, цæуыл дзырдтаид. Æнæдзургæйæ бæрджытæ кæнын рай- 
дыдта æхсæнгæрзтæ, нæмгуытæ, топпыхос. 
Хъуырман æмæ Къулой дæр зылдысты мæсыджы къуымты, но- 
гæй та-иу сгæрстой сæ хæцæнгæрзтæ, топпуадзæнтæ, мæсыджы дуар. 
Сæхимидæг та æнхъæлмæ кастысты: чи зоны ма исчи фæзына. Æрдæ- 
гæхсæвæй ахызт, афтæ ма Бега мæсыгæй иу каст ракодта æмæ стæй 
тагъд-тагъд æруад асинтыл бынмæ: 
— Хъуырман, цæй, исты ахæрæм æмæ ныххуыссæм. Райсоммæ 
цыма цæттæ стæм, афтæ мæм кæсы. 
— Цыма нæ ницы ферох мæнырдыгонау, — сразы Хъуырман дæр. 
— Уæдæ нын истытæ фен, Къулой, дæ хорзæхæй, — бахатыд Бега 
æмæ мæсыджы дуармæ фæцæуыныл,— цыма нæм чидæр дзуры.... 
— Бека! Бека! — дзæбæх æрбайхъуыст мæсыджы рæбынæй, Бега 
дуар куы бакодта, уæд. 
— Уый ды дæ, Алæг? 
— Æз дæн, фæлæ дæм тæхгæ скæнон? — уайдзæфгæнæг хъæлæс 
хъуысы бынæй. 
— Ныртæккæ, ныртæккæ, Бургъуын! — асин уадзынмæ фæци Бега. 
Хъуырман уырыссаг салдаты куы ауыдта дуары хъæлæсы цы- 
рагъы дыдзы рухсмæ, уæд хорзау нал фæци æмæ фестад, тызмæгæй 
каст Бегамæ, уый та ма чи у, зæгъгæ. 
— Уый хион у, Хъуырман, — фембæрста хабар Бега. — Йæхи 
сафы æмæ йын цы кæнон. Æз æй Алæг хонын. Уый та дын, Бур- 
гъуын, Хъуырман æмæ Къулой. Уæ къухтæ раттут кæрæдзимæ, ны- 
рæй фæстæмæ уæ хæрзæбон дæр, уæ фыдбылыз дæр иу уыдзæн. 
Сæ къухтæ радтой, фæлæ нырма не ’рæууæндыдысты кæрæдзи- 
йыл æмæ та фегуыппæг сты. 
— Куыд ралыгъдтæ, кæд дæ нæ базыдтой? — дзырд адарддæр 
кæнынæн бакодта Бега. 
— Куы ’рфынæй сты, уæд рахъуызыдтæн. Зынæй дзы ницы уыд. 
Талынг, æнахуыр бæстæ — уыдонæн, мæнæн — зонгæ. Райсом кæй 
180 

афæстиат дæн, уый мын уæ князь бафидис кодта, фæлæ йæ нæ афи- 
цер цæхгæр алыг кодта. 
— Афицертæй ахæмтæ дæр ис? 
— Ис, Бека, ис. Æз дзы иуы зонын, нæ сармадзанæхсæг уый у. 
— Диссаг... — сдзырдта Хъуырман. 
— Диссагæй дзы ницы ис, æфсымæр, — дарддæр дзуры Алæг, — 
йе ’фсымæртæй йын æртæйы Сыбыры амидæг кодтой, йæхи йын 
ардæм ратардтой топпы дзыхмæ. 
Хъуырман ноджы тынгдæр фæдисы æмæ йын уæд Бега радзырд- 
та, Алæгæй Уырысы паддзахы тыххæй, Уырысы царды тыххæй цы 
фехъуыста, уыдон. 
— Уый мын æнахуыр диссæгтæ куы фæдзырдтай, — æрæджиау 
рахъæр кодта йæ хъуыды Хъуырман. Сæ иу — не знаг, иннæ — не 
’вварс. Æниу, — йæ хъуыды фæивта афæлварыны охыл, — ды та, 
æфсымæр, дæхи фыдбылызы цæмæн æппарыс? Махæн æндæр гæ- 
нæн ницы ис, фæлæ ды? 
— Мæнæн дæр хуыздæрæй ницы ис, Курман, — фембæрста йын 
йæ хъуыды Алæг, — хæцынмæ нæ ракодтой. Райсом хъуамæ маргæ 
кæнæм. Æмæ цæйнæфæлтау æз Бекайы амарон, кæнæ уый — мæн, 
фæлтау йæ цуры лæудзынæн æмæ йын дзырдæй уæддæр феххуыс 
уыдзынæн. Гæды нæ зæгъдзынæн, ме ’мбал салдатмæ мæ къух нæ 
сисдзынæн. Фæлæ дзы ахæмтæ дæр ис, хæс мæ чи дары, бирæ цъыч- 
чытæ æмæ æлгъыстытæ кæмæй зонын. 
— Тæхудиаг дæ, Бургъуын, — уыцы номæй йæм бадзырдта Къу- 
лой дæр. — Ды дæ хæстæ уидздзынæ, фæлæ æз та кæм агурон мæ 
хæсджын туркаджы, мæн чи бандæргъуызæттæ кодта?... Æцæг мын 
иу хæсджын ам дæр ис. Абон æй афоныл нæ базыдтон æмæ мын 
аирвæзт. Райсом кæд фембæликкам, багъæцæд!.. 
— Ныхæстæ бирæ сты, фæлæ уал нын исты куы фенис, Фындзой, 
— хъазгæйæ бадзырдта Бега, — бирæ нал ис æмæ нæ аулæфын дæр 
хъæуы. Афтæ нæу, Алæг? Науæд райсом æгъуыссæг цæст топпы 
кæсæн не ’взардзæн. 
— Раст у, Бега. Хæсты размæ салдат арцы фыдзыл дæр хъуамæ 
афынæй кæна. 
— Уæдæ хæргæ, — Бега æрсаста хъæбæр кæрдзын, — æмæ стæй 
мæсыджы сæр ныххуыссут уæ дыууæ. Æз æмæ Хъуырман та ам, 
дуары æнцой фæсайдзыстæм нæ цæстытæ, — дзаг сыкъа райста Къу- 
лойы къухæй æмæ йæ Хъуырманмæ бадардта. — Акув нын, Хъуыр- 
ман. 
Ныссабыр Чеселтгом. Æрфынæй сты хæстæввонг адæм, къæрц- 
хъус фынæй: æфсад — Раройы ’фцæгыл, Чеселты адæм — Пацъайы 
былгæрæтты, кæм хæдзæртты, кæм мæсгуыты. 
181 

¦ ¦¦ 
Боны рухс æхсæвы тары ’хсæн хъарын куы байдыдта, уæд æфса- 
ды иу хай хистæр афицер Берилевимæ фæуырдыг кодта Пацъайы 
хидмæ. Иннæ ’фсад инæлар Ренненкампфы разамындæй Цъамадмæ 
сарæзтой сæ ных. 
Сыгъдты адæм æфсадæй фæраздæр сты. Берилевы æфсад Пацъамæ 
нæма ’рхæццæ, афтæ Созыр Сыгъдты фос æмæ лидзæг адæмы æфцæ- 
джы сæрмæ схæццæ кодта. Лæппутæ сæ алыварс зилахар кодтой хæс- 
тæввонгæй, кæм æххуыс, кæм ныфсытæ. Бабеитæ цинæй мардысты, 
сæхи равдисыны фадат сын кæй фæци, ацы хатт хистæртæ уыдон бæр- 
ны кæй бахаудтой, цыма кæстæртæ фæхистæр сты иу фыдæвзарæн 
æхсæвы дæргъы. Гиви, Мирман, Созыры лæппу Къакъо, стдæсаздзыд, 
тæнæгарæзт, рæхснæг, худæндзаст æмæ мадзура. Чызгау æфсæрмдзæс- 
тыг уыд æмæ иууыл йæхи аууоны дардта, фæлæ ныр кæрцвæлдæхт 
фæци, бирæгъы лæппынау, йæхи æппæрста зындæр рæттæм. Созыр 
æм йæ цæст дардта æмæ йын иуæй æхсызгон уыд, уæндон æмæ æрма- 
рæхст, æппæтмæ цæттæ кæй разынд тыхсты рæстæджы йæ лæппу, ин- 
нæмæй та йæ зæрдæ хъынцъым кодта: афтæмæй йыл исты ’рцæудзæ- 
нис!.. Афæдзæхсынмæ йæ хъавыд, фæлæ йæм иннæ лæппуты хъау- 
джыдæр хъулон дзырд скæнын йæ цæсгом нæ бахъæцыд. 
Фæсæфцæг хъæды комы ’рдæм фос куы ныздæхтой æмæ адæм 
хъæды сæрмæ иу чысыл фæзауы куы ’рбамбырд сты аулæфынмæ, 
æрмæст уæд фæхатыдысты, Ака æмæ Козиан семæ кæй не сты. Со- 
зыр Акайæн нæ тарсти, уый исты амал ссардзæн, æнæхъæн æфсады 
астæуæй дæр фæндаг ракæндзæн йæхицæн, фæлæ Козиан цы фæуы- 
даид, талынджы макуы ныдздзæгъæл уа!.. Æфцæджы сæрæй ракаст 
бынмæ Созыр, фæлæ йæ цæст ницæуыл схæцыд, æрмæст Берилевы 
’фсад хидыл, мæлдзгуытау, бырыдысты æмæ топпы гæрæхтæ сарæх. 
Цъамад æмæ Бикойты хъæумæ дæр ныххæццæ сты æфсæдтæ æмæ 
бæстæ гæрах сси, райсомы æнцой уæлдæфы топпыхосы фæздæг къуым- 
билтæ-къуымбилтæй тади цадæггай. 
Бауынгæг Созыры зæрдæ, фæндыдис æй йæхи раппарын Сыгъд- 
тæм, фæлæ цæуæн нæй, адæм йæ бæрны сты. Тызмæгæй каст уыр- 
дыгмæ æмæ æдзæм сагъæс кодта. 
— Æз ныууайон хъæумæ, Созыр, кæд мæ мадыл искуы фембæ- 
лин, — йæ хæцæнгæрзтæ бадзæбæхтæ кодта, йæ худыл фæстæмæ 
фæхæцыд Бабе. 
— Æз дæр демæ цæуын, — сдзырдта Къакъо æмæ размæ ралæууыд. 
— Æртæйæ, æртæйæ! — фæцырд Гиви дæр. 
— Æмæ æз, фæсдуар кæй æмбæхсат, ахæм уын дæн? — фæмæсты 
Мирман. 
— Ды лæуу... Ам дæр ма исчи хъуамæ уа... Сымах хъæумæ ныу- 
уайут хъæдгæрæтты... Козиан уыл кæд искуы амбæла, уæд-иу раздæ- 
182 

хут иууылдæр. Акайы агурын нæ хъæуы, йæхæдæг цæудзæн, — сразы 
Созыр æмæ, цалынмæ нæ фæаууон сты лæппутæ, уæдмæ сæ фæдыл 
каст. Мирман фæтæргай æмæ фæзылд фæстæмæ, адæмы цурмæ ацыд. 
^>^<> 
Басыл æмæ Солтан сæ хæстон къордты баиу кодтой æмæ сæ адæ- 
мы фæстæ æрурæдтой. Адæмы æд фос, æд уæргътæ разæй хъæугай 
ауагътой. Дыууæдонастæу — разæй, сæ фæдыл — Дзабитæ æмæ Че- 
селт, стæй — Хъола. Æцæг, Басыл йæ фос лæппутæн раздæр схизын 
кодта Хуыры коммæ æмæ йын ныр фенцондæр. 
Бирæ сæ нал хъуыд, фæндаг кæм фæсаджил — Хуыры коммæ 
æмæ Зикъарамæ аздæхæны, — уырдæм, афтæ сæ хъазахъхъ бай- 
йæфтой. Ренненкампф Бикойты хъæуæй суыдта лидзæг адæмы æмæ 
сын сæ фæдыл бæхджын æфсад рарвыста сурæг. Хæстон фæсивæд 
сæ разы æрлæууыдысты æмæ хæст самадтой... 
Дзанг талынгæй сивгъуыдта хъæдмæ æд адæм, æд фос æмæ сæ 
æдас рæтты куы бамбæхста, уæд йæ хæстон фæсивæдимæ хъæуты 
сæрмæ хъæдрæбынтæм æрхъуызыд æмæ æфсадыл нæмыг ныккалд- 
той. Цалынмæ хъæутæм хæццæ кодтой æфсад, уæдмæ сын, цæй аууон 
балæууыдаиккой, уый нæ уыд, æмæ дзы бирæ фæхъуыдтой. Реннен- 
кампф афтид хъæутæм, хæдзæртты аууонмæ бакалдта йе ’фсад. Хъæу- 
ты йын ныхмæлæууæг ничи фæци. Æрмæст Бикойтæй дыууæ ’фсы- 
мæры — Кецо æмæ Дауыт—мæсыджы бацыдысты æмæ схæцыдысты, 
фæлæ сæ нæмгуытæ куы бахардз сты, уæд уыдон дæр сæхи радтой. 
Ренненкампф арт бандзæрста афтид хъæутыл — Цъамад, Бикой- 
тыл æмæ Майрæмыл — æмæ стæй абырста Дыууæдонастæумæ. Уым 
йæ ныхмæ иунæгæй хъазуаты бацыд Чилæхсаты Салдат, фæлæ уæз- 
зау цæф фæци æмæ сæ къухы бахауд. 
Хъола нырма сабыр уыд. Ничима йæм лæбурдта, ничи дзы цыд 
лæбурынмæ дæр. Бега, Хъуырман æмæ Къулой мæсыджы сæрæй 
кастысты хæсты быдырмæ æмæ хъахъхъæдтой, кæд фæзындзысты 
уыдонмæ та. Æндæр ничиуал зынд хъæуы, кæд ма дзы исчи уыд, 
уæддæр. 
Афтид зынд хъæу, фæлæ афтид нæ уыд. Басыл адæмы куы акод- 
та, уæд ма дзы баззад дыууæ лæджы: Калман æмæ Хъæндил. 
Калман сфæнд кодта: æфсад куы ’рбацæуой, уæд сæ размæ фæ- 
уыдзæн цæхх æмæ кæрдзынимæ. Ныллæгъстæ сын кæндзæн — иунæг 
зæронд лæг дæн æмæ мæ ныууадзут, мæ хæдзар мын ма басудзут. 
Уæ ныхмæ чи хæцы, мæсыгмæ чи бахызт, уыдон уын иууылдæр 
зæгъдзынæн. Нынныгъуылд уæлхæдзары, хъуарийæ иу сыф систа 
æмæ уырдыгæй йæ цæст дардта æфсады æрбацыдмæ. 
183 

^^0- 
Æндæр фæнд^уыд Хъæндилмæ. Уый абоны бон равзæрста йæхи- 
цæн хъазуатæн. Иæ бинонты Басылæн бафæдзæхста, стæй Темламæ 
расидт: «Чызг, дæ хъус-иу фæдар^ бинонтæм æмæ дæхи дæр хъахъ- 
хъæн! А, хорзыл амбæлут!...» — Йæ къух æм радта æмæ ма цыдæр 
зæгъынмæ хъавыд, фæлæ йæм ницыуал сфæрæзта, иу каст ма йын 
бакодта йæ цæстытæм æмæ фездæхт. 
Ифтыгъд ын уыдысты дыууæ топпы æмæ^дыууæ дамбацайы. Ноджы 
йæ бæрцуæтты стдæс нæмыджы — фаг сты. Иæ нымæт, йæ ног цухъхъа 
æмæ йæ кард Темлайæн радта. Йæхицæн ныууагъта æрмæст сау хъама 
æмæ зæронд цухъхъа, бæрцуæтты бын ын уадындзуат хуыд кæм уыд, 
уый. Асгæрста йæ нæмгуытæ, йæ уадындз, дамбацатæ йæ фæсрон æрсагъта 
æмæ сæ фæдджитæй æрныуæрста — ма суымæл уа хъусхос, топпытæ 
йе уæхскыл баппæрста æмæ Сыгъдты ’рдæм фæндагыл фæцæуæг. 
Созыритæ хъæуæй чысыл куы суадысты, уæд Хъæндил дæр ных- 
хæццæ хъæуы сæр уæлмæрды цурмæ. Акастис, айхъуыста æмæ Сыгъд- 
тæй куыдзы рæйын дæр куы нал цыд, уæд бахъынцъым кодта: 
«Мæрдтæ ма баззадысты иунæгæй!.. Цымæ Ака дæр алыгъдис?.. 
Кæд иууыл сæ сæр^æфснайынц, уæддæр сæ Хъæндил нæ ныууадз- 
дзæн æвыдæй!..». Йæхи рауагъта уырдыгмæ, коммæ, æмæ уайтагъд 
Пацъайы былгæрон балæууыд. Фæндаг-фæндаг згъорæгау фæцыд 
Раромæ бахизæн хиды цурмæ. Уым æрлæууыд, йæ хид æрсæрфта 
æмæ æнцад сулæфыд: «Нæма ’рхæццæ сты! Фæразæй дæн...». 
Хъæндил сфæнд кодта æфсады раз хиды хъус къудзиты бамбæх- 
сын æмæ куыддæр хидæй æрбахизой, афтæ сыл цыппар нæмыджы 
суадзын. — Уый мæ къухы бафтдзæн, стæй ма ноджы кæд исты 
сарæхсон, уæд хорз, науæддæр мæ тугмæ цыппары барвитдзынæн 
мæрдтæм. Фæлæ куы ’рбадт, уæд доны астæу, хидæй чысыл уæлдæр 
зæронд могомæ фæкомкоммæ. Æндæраз æй йæхæдæг сбыдта лæппу- 
тимæ. Кауы хъилтæн донгъæристæ ныссагъта, æмæ схæцыдысты. 
Фарон хид дæлдæр раивтой æмæ зæронд мого доны астæу баззад. 
Кауы хъилтæ сбæлæстæ сты, сыфтæр рафтыдтой æмæ дойнагдуртæ 
сæ астæу чыргъæды æйчытау зындысты. 
«Замманай æмбæхсæн!.. Фæндагыл мæ тæккæ рæзты цæудзысты 
æмæ сæ багадзагъд фæкæндзынæн. Нæмыгæй мæм нæ баххæсдзысты, 
дурты астæу бамбæхсдзынæн. Лæгæй-лæгмæ мæм цалынмæ цæуой, 
уæдмæ та æхсæнгæрзтæ сифтындзын мæ къухы бафтдзæн...» 
Фестад Хъæндил æмæ доны балæгæрста. Схызт могомæ æмæ дурты 
астæу йæхицæн æрхуыссæн бынат æмæ хъавæнтæ сарæзта. Топпытæ 
каубыдыл æхстæввонг æрæвæрдта, фæндагмæ арæзтæй, æмæ уæд йæ 
зæрдæ æрæнцой. Хæсты мæт дзы айрох æмæ хъусынмæ фæци. 
Уæлвæндаг хъæды цавæрдæр маргъ сцъиу-цъиу кодта æмæ фæ- 
хъус, цыма йæ фынæй фехъал æмæ та йыл фæстæмæ хуыссæг фæ- 
тых. Доны иугæндзон сæх-сæхы хицæн мыртæ нæма равзæрста хъус, 
184 

афтæ та уыцы маргъы цъиу-цъиу ссыд æмæ уæд æндæр рæтты дæр 
райхъуыст цъиуты «фиу-фиу-фиу! Цъвитт-цъвитт-цъвитт!..» «Сбон 
и, — ахъуыды кодта Хъæндил, — ныр зындзысты...» 
Бæстондæр йæ хъус адардта Хъæндил, фæлæ ницы хъуысы, æрмæст 
иугъæдон «гуыпп-гуыпп» æмæ стæм хатт цæйдæр тъыллупп фæцæуы. 
«Уый та ма цы уа? «Гуыпп-гуыпп» цы у, уый уайтагъд базыдта — йæ 
зæрдæйы цæвын могойы дойнагдурыл. Фæлæ цæй тъыллупп фæцæуы, 
бынтон æввахс куы у?.. Хъæндил могойы каубыды сæрты æркаст 
донмæ. Могойы донгъæристæй сæ иу йæ къалиу доны нытътъыста, 
цыма йæхи найынмæ хъавыд, чызгау, æмæ йæ уазалæй уыдта. Доны 
уылæн къалиуы сыфтæ ацахсы, дæйæгау сæ кæны, фæлæ йын аирвæ- 
зынц æмæ сæ тъыллупп фæцæуы. «Дæйгæ рæуæды дзыхæй ма фæдæг 
куы фелвæсы, уæд афтæ хъæр кæны...» — бацин кодта Хъæндил æмæ 
уæд дардæй йæ хъустыл ауад тулæг цæлхыты хъæр. — «Æрцæуынц... 
Уый сармадзаны цæлхыты хъæр уыдзæн...» 
Кæцæйдæр ныццарыдта хохаг булæмæргъы сыгъдæг хъæлæс æмæ 
цæхгæр фæсабыр. «Иу хатт ма, дæ мады мæрдтыстæн!..» — йæхими- 
дæг æм бахатыд Хъæндил. Булæмæргъ фегуыппæг, æмæ уæд Хъæн- 
дил йæ уадындз систа, йæ дзых ын армы тъæпæныл асæрфта æмæ 
дзы ныуулæфыд. Булæмæргъы уаст уæлæмæ, хъæдрæбынмæ, уылæн- 
тæгæнгæ атахт... Иæ уæлвæд нытътъæлланг кодта æгуыппæг булæ- 
мæргъ дæр. Бафæзмыдтой йæ æндæр ранæй дæр. Хъæндил та зæр- 
диагæй ныуулæфыд уадындзы æмæ здыхтытæ-здыхтытæ ауагъта «бу- 
лæмæргъы зарæг». Ныр æртæ-цыппар ранæй ныццарыдта булæмæр- 
гъы зард. «Гъе, гъе, мæ хуртæ, бон æрбалæууыд, заргæут!..» — лыс- 
тæг-лыстæг, тагъд-тагъд ауагъта Хъæндил йæ цагъд, стæй бæзджындæр 
хъæлæсæй — стæмдæр хатт, æмæ йæм булæмæргътæ нал фæлæууы- 
дысты, нæма фæци йæ цагъд, афтæ комы хъæды Пацъайы сæрмæ 
ныййазæлыдис, æрбабоны симфонийау, булæмæргъты уаст. 
«Гъæй кæнут, гъæй кæнут, мæ хуртæ... Мæн нал æвдæлы», — 
йæхимидæг дзуры булæмæргътимæ Хъæндил. 
Донбылмæ, ставд уыртæм æркалдысты æфсад æнæхъæн бардзæй. 
Дуртыл ссыдис цырыхъхъыты гуыпп-гуыпп æмæ цæлхыты гыбар- 
гыбур. Хъæндил йæ мидбынат батымбыл æмæ топпы къуыдыр ныл- 
хъывта йæ бæхбæттæнмæ. 
Разæй дыууæ бæхы ластой сармадзан, æфсæддонтæ сын æххуыс 
кодтой æмæ сæмгуыдын сты сæ алыварс. Хиды дæлейæ бахызтысты 
доны æмæ та уæд салдæтты къорды фæстæ дыккаг сармадзан дæр 
æртылд донбылмæ. Уый дæр куы бахызт фаллаг фарсмæ, уæд раззаг 
сармадзаны бæхты разæй иу салдат бахызт æмæ сæ уынгæг фæнда- 
гыл йæ фæдыл сындæггай акодта. 
«Махмæ дæр ахæм хъæргæнæгтæ куы уаид! Тæхуды æмæ йæ 
ныммур кæн, хъæутæм куыннæ схæццæ уа... Фæлæуу-ма, фæлæуу, — 
гæрах фæцыд æмæ, бæхтæй былмæ ’ввахс чи уыд (могойы комкоммæ 
фæндаджы кæрон дон бахордта æмæ сбыл ис), уый йæ фæстæгтыл 
185 

слæууыд, рафæлдæхт æмæ йемæ рахаста рохтыл хæцæг салдаты дæр, 
иннæ бæхы дæр æмæ сыл сармадзан та уæлейæ ныффæлдæхт. Иууыл- 
дæр хуыдымы аныгъуылдысты. 
«Уый уал уын уый, хæрджытæ!.. Нæ кадджын паддзахы бархъо- 
мысæй!» — сцин кодта Хъæндил æмæ, æфсæддонтæ куы скъорд сты 
былгæрон, уæд дыууæ ’хсты фæкодта дамбацатæй. Салдæттæй дыууæ 
æрхауд æмæ уæд иннæтыл чидæр фæхъæр кодта: 
— Ложись, скоты! 
«Афицер уыдзæн... Æз дын «лажис» зæгъдзынæн, мæ лымæн 
лæг!» — ныхъхъавыд Хъæндил. 
Афицермæ, æвæццæгæн, афтæ фæзынд — уæлвæндаг къудзитæй 
æхсынц æмæ, салдæттæ зæххыл куы ахуыссыдысты, уæд уый та фæн- 
даджы был сагъд зæронд кæрдойы зæнгыл банцой кодта, йæ чъыл- 
дым Хъæндилы ’рдæм здæхт. Йæ худы астæу сырх уадздзаг бæрæ- 
гæй зындис, æмæ та Хъæндил бацин кодта: афицер уыдзæн! 
Гæрах фæцыд, æмæ сырхтæлыджын сæр фæстæмæ фесхъæл, стæй 
лæг фæдзой кодта æнæхъæнæй æмæ рафæлдæхт. 
Фæстейæ цы ’фсæддонтæ уыд, уыдон, цыппæрæм æхст кæцæй 
фæцыд, уый бæлвырд федтой, æмæ Хъæндилыл нæмыг ихуарæгау 
ныккодта. Нырма нæ фæцæф æмæ тындзыдта йе ’хсæнгæрзтæ иф- 
тындзыныл. «Æхсут! Æхсут! Кæд ма уæм æз дæр баххæссин...» Топ- 
пытæ сифтыгъта. «Дамбацатæ дæр аифтындзон, кæд хæстæгдæр æрба- 
цæуиккой, æхст куынæуал цæуа, уæд». Дыккаг дамбацайы дзыхы 
нæмыг куы нытътъыста, уæд фесхъиудта, йæ сины фæлмæн æй тых- 
джын фелхыскъ кодта æмæ цыма йæ фæсмын хæлаф ссыгъд, цыдæр 
фæлмгонд ыл абадт. «Нырма удæгас дæн, æрбацæут, модит!..» 
Дзæвгар куы фехстой салдæттæ, фæлæ сын дзуапп куы ничиуал 
лæвæрдта, уæд та былгæрон батыгуыр сты, могомæ лæугæйæ гæ- 
рæхтæ кæнгæ. «Гъеныр, гъе!» — ахъуыды кодта Хъæндил æмæ фæд- 
фæдыл йæ цыппар нæмыджы дæр бахардз кодта. 
«Æрызгъæлдтон та дзы!» — цины хъуыды февзæрд йæ сæры Хъæн- 
дилæн, фæлæ тæккæ уыцы уысм сармадзаны богъ фæцыд, æмæ мого 
ныррызт, йæ иу фарс æркалд, Хъæндилы цыдæр хæрдмæ фехсæгау 
кодта æмæ стæй фæстæмæ дуртыл йæ тъæпп фæцыд. Бамбæрста ма, 
донгъæристæй иу кæй рафæлдæхт, æмбæлгæ йыл кæй не скодта, фæлæ 
йын къалиуæй, дысы алгъау, йæ рус кæй хъыдзы кæны... 
«Мæ хъæргæнаг ма Цæргæсæн уæддæр куы баззадаид, ацы куыйты 
къухы бафтдзæн. Доны йæ уæддæр куы ауадзин. Темла дæр тæри- 
гъæд у, чындзы ма йæ куы фервыстаин». Сармадзаны дыккаг богъ 
фæцыд, мого та ныррызт, æмæ Хъæндил æрчъицыдта. Йæ цæстæй 
ракаст æмæ ауыдта — салдæттæ доны æрбалæгæрдынц. 
«Иу ма дзы мæ къухты куы бафтид!.. Ацы куыдзы къах коммæ 
нал кæсы!.. Хъамайæ!.. Кæд ма исты...» Хъæндил хъама сæлвæста 
æмæ галиу къухæй каубыдыл фæхæцыд, йæхи кæронмæ баласта. 
186 

Салдаты гуыр могойы каубыды сæрмæ фæзынд, æвæццæгæн, къух- 
тæй дæлдæр фæхæцыд кауы уистыл. «Саг фæрæтмæ æрцыд...» — йæ 
тых-йæ бонæй барæхуыста зæрдæсæр Хъæндил æмæ йæ цæстытæ атартæ 
сты. Йæ сæры тенкайыл сæмбæлд цæйдæр уæззау æфсæйнаджы цæф. 
Уый — дыккаг салдат, Хъæндилы сæр куы ауыдта, уæд топпыл, ара- 
зæнау, фæхæцыд, ныззылдта йæ æмæ дзы Хъæндилы сæры кæхц ных- 
хафта. Цæф хъамайы рæхуысты уæлвæд сæмбæлд æмæ Хъæндилы 
къух феуæгъд кодта фистон. Салдат, хъама йæ чъылдымæй азынд, 
афтæмæй рафæлдæхт фæстæмæ. Хъæндил мардау дæргъæй баззад 
могойы дуртыл, йæ бæрзæй — каубыдыл. Йæ галиу къух каубыд 
феуæгъд кодта æмæ зæбулæй дзедзырой кæны. Рахиз къухы ’нгуылдзтæ 
ма уæгъд змæлд систой, хъамайы фистон агурæгау кæнынц. 
Булæмæргътæ æхсты хъæртæй фæкъуырма сты. 
Ака нæ базыдта, Козиан дæр баззадис, лидзæг адæмимæ нæ ацыд, 
уый. Æхсæвы сфæнд кодта: мæсыгмæ нæ бацæудзæнис. Уæртæ хъæдмæ 
’ввахс, фæззæг сын æфтауцдон кæм вæййы, уым, хъæумæ ссæуæны ис 
бæзджын амад сис. Дуртæ дзы сисдзæн, хъавæнтæ скæндзæн. Цыппар 
топпы æмæ йын дыууæ дамбацайы ифтыгъд ис. Фæйнæ дзы амардзæн, 
стæй ма кардæй дæр кæд исты сарæхсид. Кæд сæм лæгæй-лæгмæ ба- 
бырсыны фадат нæ фæуа, уæд хъæдмæ æнцон базгъорæн у. Цæй, хæст 
йæхæдæг йæхи амондзæн,— загъта Ака æмæ ууыл нал хъуыды кодта, 
æфсадмæ æнхъæлмæ кæсгæйæ, зылдис йæ райгуырæн уæзæгыл. 
Æрзылд хæдзары алывæрсты. Сугтæ пырхытæ уыдысты къулы 
’нцой æмæ сæ барæстытæ кодта. Дæлбазырæй Бабейы цæвæг æрдæ- 
джы онг зынд æмæ йæ къулы ’рдæм фæзылдта: мыййаг, къæвда, уæд 
сызгæ уыдзæн. 
Разылд уæзæгыл. Сугсæттæн къуыдыры цур — фæрæт æппæрст. 
Систа йæ æмæ йæ къуыдыры ’рсагъта. 
Скъæтмæ фæкомкоммæ æмæ йæм бацыд: «Мæнæ ам Былджын 
баст вæййы зымæг... Тæргайгæнаг у, схуыст ныхас нæ уарзы æмæ 
йæ чи рæвдаудзæн?.. Бабе?.. Бабе йæм кæд зилид». 
Ака скъæты дуар йæ фæдыл сындæггай рахгæдта. 
Фаджысы рагъыл дыууæ дзоныгъы хъусы ныггуыбыр кодтой, дон 
нуазæг фæндаггонтау. Уыдон саразын дæр мын нал бантыст... 
Кæрты астæу æдзæмæй аззад Ака. Сагъæс кæны, цы уыдзысты йæ 
бинонтæ хæсты фæстæ. Цæй, æвыдæй кæд аирвæзой, уæд сын Созыр 
исты хостæ кæндзæн. Æз дæр сын фыдбылызæй дарддæр ницыуал дæн. 
Сбон ис... Афон у. Цæмæн фæстиат кæна уыцы инæлар? — арвы 
хъулæттыл йæ цæст ахаста Ака. 
— Мæ кард ма чысыл куы ассин, — рахаста æхсаргард æмæ йæ 
кæрты иу кæрон сигæцыл дауын райдыдта. 
187 

Топпы хъæртæ фæцыд Пацъайы былгæронæй. «Гъе-гъе! нæ инæ- 
лар пыррыччытæ кæнын райдыдта, уазалдзыд гæдыйау. Фæлæ сæм 
цымæ чи фæраздæр уыдаид? Донбылмæ сæм чи ныффардæг хæрзæг- 
гурæггаг? Уый мæнæй лæгдæр куы разынд. Хидыхъус хорз хъа- 
вæнтæ ис. Разы бадынæн хуыздæр нæ хъæуы...» 
Ссы Ака йæ кард, мæсты радав-бадав æй кæны сигæцы хæраг 
æвзагыл... 
— Зæронд, уæ, зæронд! — дзуры Козиан Акамæ. Йæ уæлхъус 
лæууы, фæлæ Акамæ никуыцæй хъуысы йæ дзырд, кард радав-бадав 
кæны сигæцыл, æмæ уый дæр цъысцъысгæнгæ æхситт кæны. 
— Къуырма бадæ, зæронд, æви? Не хъусыс? — хъæрдæрæй та 
сдзырдта Козиан. 
— Цы?.. Козиан? — цыма пыррыкрихи инæлары суыдта йæ разы, 
уыйау фæцис. 
— Æз æз дæн, фæлæ ды ды нал дæ? Хъусыс? 
— Æмæ исты ’рцыд? 
— Ницы! Дæлæ Рыныкъæф æд чындзхæсджытæ æрбацæуы æмæ 
уыдон æхст у, нæ хъусыс?.. 
— А-а! Æзынма цы уыдис... Æз мæ галиу хъусæй рагæй куы 
ницыуал хъусын, Козиан, — æдыхстæй бакодта Ака æмæ карды ком 
уырзæй асгæрста. 
— Уынгæ дæр сæ ницыуал кæндзынæ рæхджы, афтæ куы бадай 
кæрты, уæд, — сбустæ кодта Козиан. — Æниу мæн тыххæй цыфæнды 
кæн, кæд худинаг нал зоныс зæрондæй, уæд. 
— Худинаг?! — фестад Ака æмæ кардæй риуыгъæгау æркодта. — 
Худинагæй мын ма тæрс, Козиан, фæлæ дæу тыххæй цы бакæнон, 
уый æцæг нæ зонын... Цы боны хорзæн ма ныллæууыдтæ? — Ака- 
йæн æхсызгон уыд, иунæгæй йæ кæй нæ ныууагъта Козиан, фæлæ 
йæ зæрдæ тыхст, — уый дæр бабын уыдзæн. Ныр ын никуыдæмуал 
акомдзæн уæддæр, уый зыдта Ака æмæ йæхи фæфидар кодта. — Æви 
дæ ацы зæронд лæппуйæ дæ къах нæ хæссы, и? 
— Хъазгæ мауал кæн. Цæттæ мæлæт дæм кæсы æмæ исты ба- 
кæн... Æви Рыныкъæф-инæлары дæ сигæцæй тæрсын кæныс? 
— Æз бæргæ цæттæ дæн, фæлæ ды цы ми кæндзынæ, ууыл мæ 
сæр сæттын. 
— Æз исты кæндзынæн. Мæнæ мæ фæрæт цæттæ у æмæ дзы иуы 
сæр уæддæр афаддзынæн. 
— Ничи кæсы Козайы чызгмæ! Уый зонгæйæ дæ нырмæ дæр мæ 
сæр куыд нæ хызтон. Уый ницы, Козиан, — кард кæрддзæмы нып- 
пæрста, — фæлæ ма топпы хосы чыссæ рахæсс æмæ мын мæ гæрзтæ 
ифтындз, стæй сæ мæ бар уадз. Дæлæ мусы был дывæлдах сис — мæ 
хæцæн, мæ гæрзтæ — цæттæ! Иу ифтындзæгмæ ма бæллыдтæн æмæ 
мын æй Уастырджы мæ уæлхъус æрбалæууын кодта. Ныр фидар 
лæууæд бибиджын Рыныкъæф, а-лæппу дæр ын ам ис! 
188 

¦ ¦¦ 
Салдæттæ Хъæндилы йæ къухтæй фæндаджы хъæбæрмæ æрбала- 
стой. Æнæхъæн батальон иу къаннæг «разбойничы» тыххæй хæст 
самадтой, сармадзанæй гæрæхтæ систой, зæгъгæ, уый куы базыдта 
колоннæйы хистæр Берилев, уæд æвирхъау мæсты бацис: 
— Æнæрхъуыды фос! Æфсæдты фæндаджы фæтк фехæлдтат! — стай- 
тай кодта æргом, йæхимидæг та хъуыды кодта: «Æвиппайды фæцæф 
къухы нал бафтдзæн, «райхъал» кодтам абырджыты развæлгъау». 
— Капитан! — фæдзырдта Васильевмæ, — дæ командæимæ сар- 
мадзан донæй слас æмæ йæ мæ фæдыл Сыгъдтæм хæццæ кæн! Сар- 
мадзан размæ! Фыццаг ротæйы егертæ, разæй цæугæ æмæ хъæуы 
рацæуæнтæ æрцахсут! Æхст — нал, цалынмæ мæсгуытæм æрæвна- 
лæм, уæдмæ! 
Васильев-пъырыстыф æд командæ æмæ Бардзим-князь æд мили- 
ционертæ хуыдымæй сармадзан раласыныл систы. Мард салдæттæ 
æмæ афицеры фарастæй рарæгъ кодтой кæрдойы аууон. Хъæндилы 
дæр сын сæ фарсмæ ныппæрстой нæууыл.^ 
Берилев йе ’фсад сарæзта Сыгъдтæм. Йæхæдæг дæр цыдис фыц- 
цаг ротæйы рæнхъы стыр сырх бæхыл, фæлæ хъæуы бын æрфистæг, 
йæхи æвæрын зыдта. Салдæттæ хъæуы рацæуæнтæ бацахстой æмæ, 
æхст куы никуыцæй цыд, уæд æрдынгъуыз рæнхъæй размæ цæуын 
райдыдтой. 
Мусы цур сисæй æфсад ницы ’нхъæл уыдысты: кæд хæцæг уа, 
уæддæр — мæсгуытæй. Хæрз æввахс бацыдысты сисмæ, æмæ уæд Ака, 
иу топпæй иннæмæ уайгæ, æхсын райдыдта. Фæд-фæдыл сисы алы 
кæрæттæй æхсæз æхсты куы фæцыди, уæд ротæйы командир фен- 
хъæлдта, бирæ адæм лæууы йæ ныхмæ, æмæ фæхъæр кодта: «Æхсгæ!» 
Бæстæ гæрах сси. Топпыхосы фæздæджы æфсад нæ равзæрстой: 
чи ’хсы, цал сты, æмæ цалдæр æмæхсты фæкодтой. Цыппар гæрахы 
ма фæцыди сисы фæстейæ, æмæ егерты командир бамбæрста: «абыр- 
джытæ» бирæ не сты. 
— Атакæмæ! — ныхъхъæр кодта йæ дзыхы дзаг, æхсаргард фел- 
вæста æмæ салдæтты рæнхъимæ базгъордта сисы ’рдæм. 
— Аууæтты хъæдмæ, Козиан! — мынæг хъæлæсæй сдзырдта Ака 
æмæ йе ’хсаргард фелвæста. Салдæттæ бæрзонд сисмæ хизын нæ 
бауæндыдысты, сисы уæлæ йæхи милмæ чи дары, фæлæ сисы кæрæт- 
тæм ныххæррæтт кодтой. 
Иу къордæй æргæр-гæр кодтой, Ака кæм лæууыд йæ иу зоныгыл, 
уырдæм. Ака ма йæ фæдджитæ фæсрон æркæнын æмæ рахиз армыл 
æртутæ кæнын бафæрæзта æмæ сæм фæгæпп ласта. Фыццагæн уæлейæ 
рахизырдæм æркъуырдта йæ хæцæнгарз æмæ йæм иу уæхскæй куы 
фæзылд, уæд ыл æруагъта карды ком. Дыккагæн барæхойыны фадат 
нæ фæци раззаг салдатæй æмæ æнæбары бадардта йæ сæр Акайы 
æхсаргарды кæронмæ. Кард топп æмæ арцæй даргъдæр уыд, Акайы 
189 

къух та иу ахæм. Фæлæ уæдмæ æрбахæццæ сты æнæхъæн къордæй. 
Козианы уæззау хъæрзтмæ иу каст фæкодта йæ уæхсчы сæрты 
Ака æмæ йæ сур хид акалд. Иу салдат сисæй æргæпп кодта тæккæ 
Козианы размæ. Козиан дæр фестад, фæрæт фелвæста. Салдат æй 
æввахсмæ цыбыр рæхуыст бакодта арцæй, фæлæ тæккæ уыцы уысм 
йæ сæры астæу ныссагъд Козианы фæрæт дæр. Чысыл ма алæууыды- 
сты, стæй дыууйæ дæр æрхаудысты. 
Бæргæ фæндыд Акайы йе ’фсинмæ базгъорын, фæлæ йæ уæл- 
хъус уыдысты. Размæ иу къахдзæф бакодта: 
— У-у, куыйтæ! — сæлхъывта йæ дæндæгтæ, галиу къухæй арцмæ 
фæлæбурдта æмæ кардæй æрриуыгъта. Дыууæ хасты ма, дыууæ уагъ- 
ды ма æркодта кард, стæй командиры къухы дамбацайы зынг куыд 
ферттывта, уый ма ауыдта æмæ йæ цæсты рухс ахуыссыд. Фæхатыд 
ма, йæ фæрсчытыл дыууæрдыгæй цæйдæр цыргъаг йæхи тыхджын 
куыд бариуыгъта, æмæ ахауд. 
— Мæсгуытæм! Размæбырст! — фехъуыст Берилевы рыхын æмæ 
салдæттæ Акайы мард уым фæуагътой, Къæбысты дыууæ мæсыгмæ 
сæ ных сарæзтой. 
Иу æхст дæр никуыцæйуал фæцыд, куыдз дæр нал срæйдта утæп- 
пæт æфсадыл. 
Ницы та рауад Берилевы хъæбатыр ныббырстæй. Хъæу — афтид. 
Æфсадæй фæхъуыд æнæхъæн къорд, æмæ ницы... мард зæронд лæг 
æмæ ус! 
— Абырджыты ахстон арты хай фод! — скомандæ кодта Берилев 
æмæ йæхæдæг мард абырæджы уынынмæ бацыд. Æфсад «ахстон» 
судзыныл схæцыдысты. Бирæ куыст сын нæ уыд, æдæппæт æхсæз 
хæдзары!.. 
Ака уæлгоммæ фæлдæхтæй лæууыд, йæ къухтæ — фæйнæрдæм 
æппæрст. Туг рахиз бæрцуаты сæрæй стыдта, цъæх цухъхъайы æмæ 
сау куырæты риу самæхста. Худ ахауд æмæ даст тымбыл сæрыл 
рагон кæрддзæфы ностæ бæрæгæй зындысты. Æрмæст урс зачъе ног- 
фастæй ныццыргъ тугæйдзаг куырæты сæрмæ æмæ сау бæзджын 
æрфгуытæ фæлурс цæсгомыл, барæй ахуырстау, зындысты. 
Пъырыстыфы командæ уæдмæ схæццæ, æмæ Васильев рапорт радта: 
— Дæ бардзырд сæххæст, дæлбулкъон! 
— Ацы абырæджы нæ зоныс? — бафарста Берилев. 
— Зонын æй, уый иууыл сæйрагдæр абырæг уыдис æмæ ныр нал 
у! — бахудт Васильев.^ 
Ака схъæрзыдта. Йæ хъæрзын гæзæмæ хъуыст, фæлæ Берилев 
мардæй йæ цæст нæ иста æмæ йæ фæхатыд: «Удæгас ма у». 
— Он повержен, капитан, но он еще есть! Рано похоронил, — нæ 
фæцыд фæлтæрд хæстоны зæрдæмæ дæр искæй мæлæтыл æргом цин 
кæнын. — Лекарю осмотреть, и мертвого доставить в лагерь!.. 
Нал фæкаст пъырыстыфмæ, афтæмæй бардзырд радта Берилев 
йе ’фсадæн: — Хъоламæ цæугæ! 
190 

Васильев æмæ Бардзим дæр атындзыдтой Берилевы фæдыл. 
Æрмæст ма Дзауы посты салдæттæ чысыл алæууыдысты Акайы уæл- 
хъус. 
— Наш старик... 
— Убили... 
— Изрядно их порубил... 
— Вот был человек!.. 
— Что ж — война... Убивают!.. На то война... 
— Такого человека... богатырь был... Свалили... 
Лечъыр æргуыбыр кодта Акамæ. 
— Что, лекарь?.. 
— Пуля засела в груди. Две штыковые ранения в грудь. Не выживет. 
— Пошли, ребята. Убили... 
Салдæттæ ацыдысты. 
Бабе, Гиви æмæ Къакъо топпы хъæртæ куыддæр фехъуыстой 
Сыгъдты дзыхъхъæй, афтæ сæхи раппæрстой хьæумæ, фæлæ хæст 
нал æрæййæфтой. Кæройнаг хæдзар цы салдæттæ сыгътой, уыдоныл 
сæхи ныццавтой. Сæ дамбацатæ куы равдæлон кодтой, уæд лæгæй- 
лæгмæ бабырстой. 
Салдат сыл дзæвгарæй куы ’рбакалдысты, уæд Бабе фæхъæр кодта: 
— Лидзгæ хъæдмæ! 
Лæппутæ ма фæстæмæ фездæхтысты, фæлæ сæ салдат æййафын 
байдыдтой. Кæд ма иннæтæ аирвæзиккой, Бабе фездæхт фæстæмæ 
æмæ йæм æввахсдæр цы салдат фæци, уымæ бабырста. Ака йын 
куыд амыдта, афтæ ацахста арц галиу къухæй æмæ йæ йæхимæ æрба- 
риуыгъта. Фæрсырдæм ахæцын ыл нал фæцарæхст æмæ арц уæддæр 
йæ фарсыл баныдзæвд. Йæ тæвдæй ма æхсаргард æруагъта йæ тых- 
йæ бонæй салдаты сæрыл, фæлæ йын йæхи дæр фехстой, æмæ йæ 
къах фæдыдагъ, салдаты мардыл бафæлдæхт размæ. 
Гивииты хъæдмæ бирæ нал хъуыд, фæлæ Къакъо хуырыл фæ- 
калд æмæ æрхаудта. 
— Взять живым! — фæхъæр кодта фæстейæ чидæр, æмæ Къа- 
къомæ цы салдат бахæццæ, уый нал барæхуста. Къакъо фæгæпп 
кодта, арц ацахста æмæ салдатыл ралæууыд кардæй. Ахсын æй чи 
кодта, уый йæхицæн фæтарст æмæ йæ бахста. 
— Уæу, джиджджи! — фæхъæр ма кодта Къакъо æмæ ахауд, 
дзыхъмард фæци. 
Гиви исдуг айрох сурджытæй, æмæ хъæдгæронмæ бахæццæ, фæлæ 
Къакъойы хъæрмæ фæзылд æмæ кардæлвæстæй балæбурдта салдæт- 
тæм. Нæ сæм баххæст, æмæхст æй фæкодтой цалдæрæй æмæ, тæхгæ- 
тæхын цæргæс дзыхъмард куыд фæуа, уыйау пырхкъухæй зæххыл 
сæмбæлд. 
191 

1>1>^ 
Берилевы æфсад Хъоламæ æнæфыдбылызæй бахæццæ. Ам дæр 
хæцæг ничи разынд, фæлæ мæсыгмæ куыд баввахс сты, афтæ сыл нæ- 
мыг ныккалдтой. Цалдæр салдаты цæфтæ æмæ мæрдтæй æрхаудтой. 
— Фæстæмæ! — скомандæ кодта Берилев æмæ мæсыгмæ дæрд- 
дзæф æрурæдта æфсад. Йæ хъуыдыйы уыд: йæ адæм иууылæр æрæм- 
бырд уой, стæй уæд æмцæф фæкæндзæн мæсыг алырдыгæй æмæ йæ 
сисдзæн. 
Цалынмæ æфсад æмбырд кодтой, уæдмæ фыццаг ротæйы егерты 
азилын кодта хъæуыл, кæд ма искуы хæцæг ис, зæгъгæ. Никуы ни- 
кæй ссардтой, æрмæст иу ран баййæфтой Къулойы мады уатон рын- 
чынæй, хуысгæйæ. Бардзим æй базыдта, Къулойы мад у, кæй ауæй 
кодта, уыцы «абырæджы», уымæй дæр, Туркæй фæстæмæ чи ’рыз- 
дæхт, æмæ скомандæ кодта салдæттыл: 
— Канчай старушка, это мать главни разбойник! — фыццаг æхст 
фæкодта йæхæдæг. 
Иу æхст фаг уыд зæронд усæн. Йæ уаты хуысгæйæ баззад, хъыпп- 
сыпп дзы нал сирвæзт. 
Уалынмæ æфсадмæ гуыбыр-гуыбыр зæронд кæрцы рацыд Калман 
æмæ цъæррæмыхст ныхасæй хъымхъымгæнгæ хъыс-хъыс райдыдта: 
— Гаспадин началнык! Гаспадин апицер! Мая стрелайт нет! Мая 
скажет главни разбойник! Там, там сидит! — ризгæ къухæй амыдта 
мæсыгмæ. 
Салдæттæ мыхъхъытæгæнгæ ракодтой Калманы Берилевмæ фæр- 
сынмæ: 
— Там узнают, кто ты есть: твая-мая! 
Берилев ницы ’мбæрста Калманы ныхæстæн æмæ Бардзиммæ 
фæсидын кодта, кæд уый бамбарид, цы дзуры ацы зæронд, чи у. 
Бардзим æмæ Васильев æрцыдысты æмæ Калманы фæрсын рай- 
дыдтой. Уый радзырдта, чи ис мæсыджы: «Разбойник, балшой раз- 
бойник там сидит. Малæ разбойник». — Калман йæ цыппар æнгуыл- 
дзы равдыста Берилевмæ. 
— Тем хуже, что «мало разбойник», было бы болыне —всех бы 
взяли. Посидели бы у меня в этом каменном мешке! 
Калманы сæр ницæмæнуал хъуыд æмæ йæ æфсады хистæртæ ай- 
рох кодтой. Уый уыд йæ сæфты хос. 
Васильев Хъырымы рауагъта ахæстонæй æмæ йæ йемæ ракодта: 
фæндæгтæ хорз зоны, ноджы мæсты у йæ адæммæ, йæ хъæубæстæм 
æмæ сæ ныхмæ зæрдиагæй хæцдзæн. Æцæг нырма ницы æххуыс 
фæци Хъырым æфсадæн, хъæуæй-хъæумæ фæндæгтæ сæхæдæг дæр 
зыдтой, хæцæг та сæ ныхмæ ничи уыд. 
Хъырым куы ссæрибар æмæ йæ къухы хæцæнгарз куы бафтыд, 
уæд ныффæнд кодта: æппын ницы, фæлæ Калманы ныммардзынæн 
æмæ, иуæй, мæ маст райсдзынæн, иннæмæй та мын хицауы раз хæр- 
192 

зиуæгыл нымад æрцæудзæн. Фæндыдис æй, Бегайæ дæр йæ маст 
куы суадзид, фæлæ уыцы фæндыл йæхицæн дæр нæма саст, йæ къу- 
хы бафтдзæн, уый дæр æй нæ уырныдта. 
Ныр Калманы æфсады хистæртимæ дзургæ куы ауыдта, уæд 6а- 
цин кодта: ам ис, нал мын аирвæздзæн, æрмæст уыдон йе ’вварс ма 
фæуой? Дæрддзæфæй йæм йæ цæст дардта: кæд се ’рдæм у æмæ йыл 
истæмæй сау зæрдæ дарынц, уæд ын марæн нæй. Фæлæ чысыл аны- 
хасы фæстæ Калманы рохуаты куы фæуагътой, уæд æрæнцой. 
Мæсыджы адæм топпæхсæн рудзгуытæй кастысты, сæ цæст нæ 
истой æфсадæй æмæ уайтагъд базыдтой Бардзимы, Васильевы, стæй 
Хъырымы æмæ Калманы дæр. Бардзим æмæ пъырыстыф ам кæй 
сты, уый сæм ницы диссаг фæзынд: Бардзим сæ рагæй физонæг 
кæнинаг у, пъырыстыф дæр сæм рагæй йæ дæндæгтæ цыргъ кæны. 
Фæлæ Хъырым ам кæцæй фæци, кæнæ Калман цæуыл дзуры æфса- 
ды хистæртимæ? 
— Ну, сволочь, на этот раз не жди, не промахнусь! — цыдæр 
мæстыйæ дзуры Алæг. 
— Кæмæ дзурыс, кæ, Алæг? — афарста Бега. 
— Уæртæ Керимы уыныс? 
— Уынын æй... Ацы зæххыл йæ къах куыднæуал ’рывæра йын 
загътон, æмæ фæсайдта мæн дæр, адæмы дæр. Хæцынмæ æрбацыд, 
æвæццæгæн! 
— Нал æрæвæрдзæн... Зæххыл ныр хуысгæ кæндзæн! Иу хатт 
фæивгъуыдтон æмæ фаг у. 
— Уый кæд? Æхстай? 
— Æхстон. Хиды хъус. Талынджы. Уæд мын аирвæзт... 
— Æмæ мын уæдæ цæуылнæ исты загътай, мæ сæр куы разылд дæ 
фæрсынæй? — фæхъыг Бега. 
— Дæу тыххæй, Бека, дæу тыххæй. Тарстæн, туджджын, исты 
фыдбылыз... Мæсты уыдтæ... Фæлæ ныр мæхæдæг райсдзынæн туг. 
Калман, куы ничиуал æм йæ^хъус дардта, уæд кæронмæ йæхи 
раласта. Мæсыгмæ феввахсдæр. Йæ фæдыл Хъырым дæр йæхи бай- 
ста. Алæг ныхъхъавыд, фæлæ йæ топп æруагъта: 
— Кæс-ма, Бека!.. 
Хъырым комкоммæ бацыд Калманмæ æмæ йæ йæ иу къухæй ра- 
цахста, иннæмæй дамбаца ласыныл архайы. 
— Нал мын аирвæздзынæ, зæронд куыдз! 
Калман ныхъхъыллист кодта æмæ йæхи атон-атон кæны. Фе- 
уæгъд æмæ мæсыджы ’рдæм фæлидзы. Хъырым æй басырдта æмæ та 
йæ рацахста. Салдæттæ хъуамæ сæ фæдыл базгъордтаиккой, фæлæ 
тас уыди, мæсыгæй чи ’хста, уыдон нæмгуытæй, æмæ сæ йæ бына- 
тæй ничи фезмæлыд, æнхъæлмæ кастысты, цы уыдзæн, уымæ. 
— Æввахсдæр, ноджы æввахсдæр, собака! — сæлгъыста та Алæг. 
Дамбацайы мынæг хъæр фæцыд æмæ Калман йæ бынаты фæ- 
дзуццæг кодта, стæй æрхауд йæхимидæг, афтид лалымау. Хъырым 
13 Нафи 
193 

сагъдау аззад. Йæ дамбацайы дзыхæй фæздæг нæма атад уæлдæфы, 
афтæ фæцыд Алæджы топпы хъæр. Хъырым фыццаг дамбаца фе- 
уæгъд кодта, стæй йæ риумæ февнæлдта дыууæ къухæй. Иучысыл 
афтæ алæууыд, стæй фæстæмæ фæдзой кодта, фæлæ йæхи фæурæд- 
та, æмæ размæ дыууæ къахдзæфы акодта, стæй Калманы мардыл 
фæкалд, йæ сæрты асхъиудта дæлгоммæ æмæ нал стæлфыд. 
— Господи! Прими грешную душу скверного раба твоего, брато- 
убийцы Керима!.. Аминь! — дзуæрттæ бафтыдта йæхиуыл Алæг æмæ 
йæ хæтæлы дзыхæн ныпъпъа кодта, — хорошо плюнуло, молодец!.. 
Бега, Хъуырман æмæ Къулой æдзынæгæй кастысты дыууæ зонгæ 
лæджы мардмæ æмæ нæ бацин кодтой, фæлæ тæригъæд дæр никæй 
зæрдæйы сæвзæрд. 
Хур дзæвгар акъул, уæддæр ма Берилев лæууыдис Хъолайы мæсы- 
джы цур. Фондз хатты баппæрстой сæхи æфсад мæсыгмæ, фондз хатты 
фæстæмæ лидзинаг фесты, мæрдтæ æмæ цæфты семæ скъæфгæйæ. Сар- 
мадзаны нæмгуытæ йæм цыдæриддæр уыд, бахардз сæ кодта Берилев, 
фæлæ мæсыгæй дур-схъис нæ хауд, нæмгуыты схъистæ схъиуæггагæй 
фæстæмæ æфсадыл калдысты æмæ дзы бирæты уæззау цæфтæ фæкодтой. 
Хъавыдис Берилев мæсыджы дуар сармадзаны нæмыгæй бато- 
нын, фæлæ дуар кæд уыд уырдыгмæ, комы ’рдæм ныццæуæны фар- 
сыл, нæ йæм фæрсырдыгæй бахсæн уыд, нæ разæй. 
Бардзим ракуырдта Берилевæй: мæн бауадз, æз мæ адæмимæ 6а- 
хъуыздзынæн бынты æмæ дуар батондзынæн. Берилев ын бар радта. 
Бардзим йæ фæсдзæуинтæй дыууадæсы авзæрста æмæ сæ бынмæ, 
комы ’рдæм акодта, кæд æй мæсыгæй нæ фæфиппаиккой æмæ ду- 
армæ сирвæзид. Мæсыгмæ ссæуæны дыууæ даргъ хуылыдздзагæй 
асингонд саразын кодта æмæ хъуызын райдыдта йе ’мбæлттимæ. 
Хъуырман мæсыгæн йæ сæрæй каст æмæ Бегамæ æрдзырдта: 
— Коцон Чеселцки! Мæ уарзон батъони дын цыдæр фыдвæнд 
’рымысыд. 
Бега ссыд мæсыджы сæрмæ æмæ йын Хъуырман цæстæй аца- 
мыдта Бардзимы къордмæ. Хъæдæй фæстæмæ æд асин куы сзындыс- 
ты, уæд ма Бегаитæн цы зонын хъуыд, цы фæнд сæм ис, уый. Бега 
мæсыджы мидасинтыл уырдыгмæ æртындзыдта. 
— Ды уырдыгæй кæс, Хъуырман, æз та сæм фыццаг уæладзыгæй 
ныккæсон. 
Асины сæрмæ цы хъавæн рудзынг уыд, уырдыгæй топпы дзых 
гæзæмæ радардта Бега, Бардзимы стыр сæр топпы кæсæныл æрцахста 
æмæ æнхъæлмæ кæсы, кæд йæ цæуынæй чысыл фæлæууид. Алæг æмæ 
Къулой дæр æхсынæввонг лæууыдысты хъавæнты раз, фæлæ нæма 
’хстой, цыма Бегамæ кастысты, кæд сын зæгъгæ ницы кодта, уæддæр. 
Мæсыджы бынмæ цы хуымы гæппæл уыд, уый уæлауæдз йæ къах 
æрæвæрдта Бардзим æмæ æрлæууыд. Тыхулæфт кæны, афтæмæй 
цыдæртæ дзуры. Бега уыцы уысммæ æнхъæлмæ каст. Æрæхста, æмæ 
Бардзимы сæрæй худ атахт, стæй цæсгом туджы лæсæн амбæрзта 
194 

æмæ лæг атылд къулы. Æмæхст фæкодтой иннæ ’ртæ хæстоны дæр 
æмæ, асиныл цы ’ртæ лæджы хæцыд, уыдон сæ бынæтты æрхаудтой. 
Иннæтæ фæстæмæ хъæдмæ лидзынмæ фесты. 
Берилев уый куы ауыдта, уæд скомандæ кодта: «Атакæмæ!» Загъ- 
та, ныр мæсыг хъахъхъæнджытæ Бардзимитыл фесты æмæ мах ба- 
ирвæздзыстæм æвыдæй мæсыджы рæбынмæ. 
Салдæтты урамæ Алæг фæхъæр кодта: 
— Бека, уый салдæттæ ’рбабырсынц! 
— Къулоимæ уыцырдæм слæуут! Хъуырман, ды-ма уæртæ, дуарæн 
йе ’ннæ фарс цы рудзынг ис, уым æрбалæуу. Ам сæ къухы куы ницы 
бафта, уæд нын ницы тас у, мæсыджы рæбынты уадз æмæ зилæнт. 
Алæг æмæ Къулой æхсын райдыдтой размæбырсæг æфсады. Алæг 
бырсджыты рæнхъы суыдта Берилевæн йæхи æмæ бацин кодта: ра- 
гæй дæм хъавыдтæн, ныр хъуамæ нæ хæстæ бафидæм, господин 
подполковник. Систа йæ милмæ. Иу ран фæлæууыд Берилев, фæс- 
тæмæ фæзылд, æвæццæгæн, фæстаг рæнхъы салдæттæн исты зæ- 
гъынмæ. Тæккæ уыцы уысм нæмыг йæ рахиз уоны бацыд æмæ дзи- 
дзийы бынæй агæпп кодта. 
Берилев æрхауд æмæ размæбырсджытæ схъомпал сты. Мæсыгмæ 
æввахс чи баирвæзт, уыдон дуармæ сбырын афæлвæрдтой, фæлæ 
никæмæн бантыст схизын. Цыппарæй сирвæзтысты дуары дæлвæй- 
нæгмæ, цыппар дæр дзыхъмардæй расхъиудтой се ’мбæлттыл. 
Уæдмæ командиртæ фехъуыстой Берилевы цæфы хабар æмæ 
æфсад мæсыгæй фæстæмæ аивылдысты. 
Хур аныгуылд, афтæ Берилев дæр æрчъицыдта. Йæ къухы кæй 
ницы бафтыд, ууыл йæ цæфæй ноджы тынгдæр бахъынцъым кодта 
фæлтæрд салдат. Ницыуал гæнæн уыд æмæ дзырд радта йе ’фсадæн: 
«Цæугæ! Дыууæдонастæумæ!» Ренненкампфæй йæм ахæм бардзырд 
уыдис: изæры куыд уа йе ’фсадимæ Дыууæдонастæу. 
Ацыдысты æфсад. Мæсыг иунæгæй баззад йæ цыппар хъахъхъæ- 
нæгимæ. 
¦ ¦¦ 
Хъазахъхъæгтæ дыууæфондзыссæдзæй — æфсæст бæхтыл, се ’хсар- 
гардтæ тилгæ, Дыууæдонастæуæй фæтъæбæртт кодтой лидзæг адæмы 
фæдыл. Солтан, Басыл æмæ сæ хæстон фæсивæд дарæнтæм куы схæццæ 
сты, уæд базыдтой: æййафдзысты сæ. Лæгтæн загътой, адæмы тагъд- 
дæр схизын кæнут æфцгуыты рæбынтæм, лæппутæн — тæрут фос, уæ 
бон цы у, уымæй. Лыгъд адæммæ бæхтæ бирæ уыд, фæлæ уæргътæй 
сæ хъустæм уыдысты æмæ тæвды тыхулæфтгæнгæ цыдысты, уæлдай 
къахдзæф дæр сæ бон нæ уыд. Уæддæр тындзыдтой адæм, кæд ирвæ- 
зæн бæрзæндтæм схæццæ уаиккой. 
Солтан йæхи байста Хъолайы лигъдæттæм æмæ цæстæй ацагуырдта 
Уардисы. Хæстæг æм бацыд æмæ йæ афарста: 
195 

— Дæ бæх фæразы? Калман та уын кæм ис? Нæ рацыди? 
— Бæх фæразы. Калман хæдзары баззад — мæнæн, дам, кæд 
ницы кæниккой. 
— Тындзут уæдæ, тындзут. Гъа, Уардис, дæ къух мæм авæр, 
хорзыл амбæлут. Махонтæ ам Зикъарайы ’рдæм аздæхдзысты. Чи 
зоны, фæсхохæй кæд æрыздæхдзыстæм, цы бæрæг ис. 
— Хорзыл амбæлут сымах дæр, Солтан, — Уардис æм йæ къух радта. 
«Уазал къух. Уæд та иу зæрдиаг дзырд... Мæлæты раз куы лæу- 
уын... Чи зоны, уынгæ дæр нал фæкæнæм кæрæдзи», — хъынцъым 
кæны Солтан. Фæндыд æй исты уайдзæф сдзурын, фæлæ не суæндыд. 
— Мах хъазахъхъимæ схæцæм, сымах тындзут, — фездæхт Сол- 
тан йæхи адæмы раззаг бæлццæттæм. — Тæссарвæндæгтыл бацæут 
æмæ тагъддæр куыд фæуæле уат къæдзæхы ронбастæй! 
Солтан йæ бæх фæзылдта æмæ лидзджыты кæрон хæстонты къор- 
димæ баиу. Дæрддзæф къуыппæй сзындысты хъазахъхъæгтæ. Сол- 
тан сыл йæ цæст ахаста æмæ сфæнд кодта семæ фистæгæй схæцын. 
Тæссаг къахвæндæгтыл уæрæх фронтæй бырсæн нæ уыд хъа- 
захъхъæгтæн. Авд-дæс барæджы фæрсæй-фæрстæм, æндæр дзы нæ 
цыд, уæлдайдæр, адгуытæм бахизæнты. Солтан сфæнд кодта: адгуы- 
ты тигътыл сæ уромдзысты фистæгæй. Уыдонæн дæр æнæрфистæг- 
гæнæн нал уыдзæн, æмæ та уæд хъахъхъæнджытæ бæхтыл абаддзы- 
сты æмæ уайгæ иннæ адагмæ, уым та сæ фистæгæй æруромдзысты. 
Солтаны фæнд фæрæстмæ: дæс æмæ ссæдз топпæхсæджы ададжы 
тигъыл, æлвæст бирæгътау, рарæгъ-рæгъ сты уæллаг къахвæндагæй 
æмуырдыг былгæронмæ. Бæхджын æфсад бар-æнæбары батыгуыр 
сты къахвæндæгты уæрæхдæртыл. Хæрды цæуынæй тæвды бæхтæ 
бафæлмæцыдысты æмæ уæззау сæпп кодтой. Хъазахъхъ фæзты ахуыр 
куыд уыдысты, дымгæйау, знагыл хи ныццæвын, афтæ ам гæнæн нæ 
уыд, хъахъхъæнджыты æмæхсты бын фесты. Æркалдысты раззаг 
барджытæ. Дæнг-дæнг — æмæ хъазахъхъæгтæ сæмхæццæ сты, знæт 
бæхтæ сæ къæхты бын аууæрстой, чи ’рхаудта, уыдоны. Ноджы ма 
цалдæр æмæхсты, æмæ бынтон схæццæ æфсады рæнхъ. Фæстæмæ 
лидзæн дæр сын нал уыд. Иукъахвæндæгтыл бæхтæн рæстмæ рази- 
лæн нæ уыд æмæ ма командир уый бафæрæзта: 
— С коней долой!!! 
Тагъд-тагъд хызтысты сæ бæхтæй хъазахъхъ, æрфистæг сты æмæ 
сæм афтæмæй хæстæг цæуын райдыдтой. Уый куы федта, уæд Сол- 
тан фæхъæр кодта: 
— Лæппутæ, бæхтыл бадгæ æмæ Хуырджын адагмæ уайгæ! Уым 
та сæ æруромдзыстæм! — Солтаниты бæхтæ ададжы æмбæхст уыдысты. 
Хуырджын ададжы цур ноджы карздæр хæст рауад. Ныр хъа- 
захъхъ дæр æхстмæ нал æрбауæндыдысты бæхтыл. Дæрддзæф æрхыз- 
тысты æмæ æхсын райдыдтой, сындæггай сæм цыдысты, фистæг 
æфсадау. Уæддæр Солтаны хæстонтæ хуыздæр уавæры уыдысты, 
ададжы былгæрон дурты аууæттæй æхстой æмæ æфсадæй иу-цалдæ- 
196 

ры маргæ акодтой, уымæй фылдæр цæфтæ, сæхицæй дæр рог цæфтæ 
фæцис. Сæ бæхтыл та абадтысты æмæ ма фæстаг хæст самадтой 
Хуыры коммæ аздæхæны. 
Æфсад та бынтон куы ’рбаввахс сты, ныббырсынмæ сыстынæв- 
вонг куы систы, уæд Солтан бадзырдта Басылмæ: 
— Де ’мбæлтты акæн æмæ уæлæ доны сæрмæ къуыппыл дæхи 
æрфидар кæн. Уырдæм сын зын уыдзæн слæбурын. Æз уал сæ ам 
фæуромдзынæн. 
Басыл æмæ йæ къорд бæхтыл абадтысты æмæ донæн фæфале 
сты. Хуыры комы уæрæх хъæбысмæ æрмæст иу уынгæг схизæн уыд 
æмæ уый сæрмæ æрфидар кодта йæхи Басыл. Æцæг, цъус уыдысты: 
æдæппæт фараст лæппуйы æмæ иу чызг — Темла. 
Куыддæр схызтысты къуыпмæ, афтæ се ’хсæнгæрзтæ ифтындзынмæ 
фесты. Нырма хъазахъхъæгты урæдта Солтан. 
Уый нал тарст хъазахъхъæгты ныббырстæй. Адæм æд фос къæ- 
дзæхы ронбастæй фæуæле сты æмæ сын ницыуал тас у. Ныр йæхи- 
цæн йе ’мбæлттимæ зын сирвæзæн нæу. 
Хъазахъхъæгты хистæр ныхъхъуыды кодта: кæй дзы сура? Йе 
’фсады дыууæ дихы фæкæнын нæ бауæндыд! Солтаны хæстонты сура, 
æмæ къæдзæхы онг йæ къухы ницы бафтдзæн — бирæ суайын сæ нал 
хъæуы. Къæдзæхы ронбаст бынæй афтæ æмуырдыг зынд, æмæ йыл 
лæг схиздзæн, уый дæр нæ уырныдта хъазахъхъаг есаулы. «Æвæц- 
цæгæн, адон искуы сусæг схизæн зонынц æмæ фæтары уыдзысты... 
Мах та? Цалынмæ уырдыгæй фæстæмæ здæхæм, уæдмæ иннæтæ дæр 
аирвæздзысты», — хъуыды кодта есаул. Хуыры коммæ скаст: схизæн 
къуыппы сæрмæ уæрæх хъугом ахаста суанг æфцæджы уынгæг 
æмуырдыг хъуырмæ. Ам йæ зын — къуыппæй схизын, стæй суанг 
хохы хъуырмæ бæхтыл сурæн уыд лидзæг адæмæн. 
Хъазахъхъæгтæ Солтаниты фæуагътой, сæ бæхтыл абадтысты æмæ 
Басылмæ сарæзтой сæ ных. Солтан ма сыл фæстейæ ныккалдта нæ- 
мыг, фæлæ дзы бирæ ницы фæхъуыдта, адард æм сты. 
— Лæппутæ, сымах уайгæ адæмы фæдыл, уæлкъæдзæх уæхи æрфи- 
дар кæнут, æниу нын ныр тас ницæмæйуал у, кæд Рыныкъæф-инæ- 
лар йæхæдæг нæ фæзына, уæд. Æз ардыгæй хъæр кæндзынæн Ба- 
сылмæ æмæ йын амондзынæн. Ардæм хорз зынынц хъазахъхъ, уый 
сæ къуыппæй нæ уыны. 
Лæппутæ ныххостой сæ бæхты æмæ уайтагъд Тæдзæнтæй — афтæ 
хуыдтой комбæстæ къæдзæхы æмуырдыг ронбаст — фæуæле сты. Сол- 
тан йæ бæхы ’фцæгыл æрæнцой кодта иу къухæй æмæ каст Басылы 
къорды хæстмæ. 
Хъолайы лигъдæттæ æфцæджы фæхæрдгæнæнмæ схæццæ сты. 
Лыстæг фос æмæ хуыскъæгтæ та уыдон разæй схызтысты æфцæгмæ. 
Æрмæст ма дуцгæ хъуццытæ зивæггæнгæ цыдысты Хуыры комы ас- 
тæу. Æртæ лæппуйы сæ уистæй нæмгæ тардтой, фæлæ сæ коммæ нæ 
кастысты, нæ фæрæзтой. 
197 

Хъазахъхъ иу тъæбæрттæй хъавыдысты къуыппы уæле фæуынмæ, 
фæлæ сын нæ бантыст. Бæхджынты фыццаг къордæй иу дæр удæга- 
сæй не ’рхызт йæ бæхæй. Æрфистæг кодта йе ’фсад есаул, æмæ 
дурæй-дурмæ хилын райдыдтой къуыппы сæрмæ. Ныр сын бауро- 
мæн нал уыд. Утæппæт адæмæн цы хъуамæ бакодтаиккой дæс хæсто- 
ны лæгæй-лæгмæ хæсты. Дæлкъуыпп дурты фæстæты æмбæхсæг 
салдæттæм та нæмыг не ’ххæст. Къуыппы тæккæ схизæнмæ куы сты- 
гуыр сты хъазахъхъ, уæд Солтан ныхъхъæр кодта: 
— Лидзгæ, Басыл, лидзгæ! Схæццæ дæм сты! Лидзгæ! Лидзгæ! 
Басылитæ дзæбæх хъуыстой ныхас æмæ бамбæрстой сæ хабар. 
Уайтагъд багæппытæ кодтой сæ бæхтæм æмæ ныххостой хъугомы 
хæрдмæ. Æрмæст Темла æрæгмæ фæхатыд йе ’мбæлтты фездæхт. Иу 
хъазахъхъаг дæлбылæй сцæйбырыд æмæ уымæ йæ цæст дарыныл 
фæцис, зæгъгæ, куыддæр дуры аууонæй рахиза, афтæ йæ хъуамæ 
фæтæппæлæг кæнон! Хъазахъхъаг рагæпп кодта фæсдурæй, æмæ йæ 
Темла комкоммæ бахста дамбацайæ. Æфсæддон ахауд æмæ Темлайы 
хъустыл ауад æнæзонгæ ныхас: 
— Рубите его! 
Фестад ма Темла æмæ йæ бæхмæ базгъордта, фæлæ саргъмæ куыд- 
дæр бахызт, идонмæ фæгуыбыр кæнон куыд загъта, афтæ хъазахъ- 
хъаджы нæмыг йæ галиу цонгыл сæмбæлд æмæ чызг цæугæ бæхæй 
хауын райдыдта. 
— Æтт, мæ хæдзар куыд фехæлд! Амардтой йæ! — йæхимидæг 
сдзырдта Солтан æмæ размæ фæдзой кодта, цыма йæ хаугæ-хауын 
ацахсынмæ хъавыд. Басылы ’мбæлттæй чи фæмард, уый нæ равзæр- 
ста, фæлæ цы уæлдай уыд, се ’ппæт дæр йæ уарзон æмгæрттæ сты. 
Темла дæлгоммæ хаудæй лæууыд. Хаугæ-хауын йæ худ атылди 
æмæ хъазахъхъ къæбутыл хъæбæрбыд дзыккутæ куы ауыдтой, уæд 
æй сæ иу йæ къахæй скъуырдта: 
— Да это же баба! 
Чидæр æй цырыхъхъы фындзæй уæлгоммæ сфæлдæхта æмæ 
æцæг... Чызг! Мард чызг. 
Есаул фæхъæр кодта хъазахъхъыл: «По коням!», æмæ Темлайы 
мард уым фæуагътой, Басылиты фæдыл та бафтыдысты. 
Басылитæн суанг æфцæгмæ схæрдгæнæны онг æрлæууæн никуыуал 
уыд æмæ сæ ных сарæзтой фæстаг фæхæрдгæнæнмæ, уым сæм хъуамæ 
æрлæууой ныхмæ, уæлдæр уадзæн сын нал ис. «Хъуццытæй ницыуал 
æфтиаг ис» — йæхимидæг бамæт кодта Басыл, фæлæ ма сын цы бон уыд. 
Фыййау-лæппуты сæ фæсæрцты авæрдтой æмæ дарддæр ныххостой. 
Хъазахъхъ дæр бæхтыл куы бабадтысты æмæ та куы ссырдтой 
лидзджыты, уæд Солтан дæр саргъмæ схызт: скъæфын хъæуы уыцы 
лæджы, чи зоны ма удæгас у. Ие ссыдмæ Темла нæма ’рчъицыдта, 
фæлæ йын Солтан йæ цонджы хъултæ асгæрста: хъарм сты, хъуамæ 
удæгас уа. Систа йæ йæ хъæбысмæ æмæ дуры сæрæй бахызт саргъмæ. 
Йæ раздæры лæууæнмæ куы схæццæ, уæд æрхызт æмæ Темлайы ададжы 
198 

былмæ бахаста. Дон ыл æркалдта, уазал къухæй йын йæ къæмисæнтæ 
æууæрдын райдыдта, æмæ æрæджиау чызг æрчъицыдта. 
— Ма тæрс, Темла, ма тæрс! — ныфсытæ йын æвæры Солтан, фæлæ 
чызг йæ цæстæй дæр нæ ракаст, æрмæст мæллæг хъæлæсæй хъæрзы. 
Уæдмæ йæм æртæйæ йе ’мбæлтгæ дæр æрхæццæ сты, уæлбылæй 
йæм сæ хъус рагæй дардтой. Ахастой Темлайы æмæ Тæдзæнты сæрмæ 
схызтысты. Иу каст ма ракодта Солтан Хуыры коммæ. Хæст банцади. 
Хъазахъхъ комы хъæлæсмæ куы схæццæ сты, сæ разы хæстонтæй дард- 
дæр ничиуал ис, сæ къухы ницыуал бафтдзæн, зæгъгæ, уæд ма лæппутыл 
нæмыг нызгъæлдтой, хæстон фæтчыгъæдæн, æмæ фæстæмæ раздæхтыс- 
ты. Сæ разæй ракодтой хъуццыты æмæ сæ донмæ рыскъæрдтой. Донбыл 
æрулæфыдысты, сæ бæхты суагътой æмæ нæууыл нырривæд кодтой. 
Æрдæгæй фылдæр нал баззад хъазахъхъæгтæй. Дарæнты къах- 
вæндагыл æнæхицау бæхтæ дыууæрдæм дугътæ уагътой. Хъазахъ- 
хъæгты мæрдтæ æмæ цæфтæ, фæскъæвда зокъотау, дæлвæндаг-уæл- 
вæндаг лæууыдысты: иутæ ныгæнинагæй, иннæтæ — æххуысæнхъæл. 
Изæры есаул æрцыд Ренненкампф-инæлармæ, фæлæ йын хорзæй 
ницы ’рхаста: хъуццыты рæгъау æмæ фондзыссæдз хъазахъхъаджы 
цæфтæ æмæ мæрдтæй. 
Хуыздæр нæ уыд Берилевы «тæлæт» дæр: æртæ мæлæтдзаг цæф 
лæджы — Ака, Хъæндил æмæ Бабе. Дыууæ уацайраг хæстоны — 
Кецо æмæ Дауыт, иу ус æмæ дыууæ сывæллоны, — æндæр ницы 
бафтыд инæларæн йæхи къухы дæр. Æфсадæй цас фæхъуыд, уый 
маст нæ уыд инæлары. Экспедицийы хорз нымад цыд, «абырджы- 
тæй» цы фæкайа, уымæй. Æмæ цы фæкайдта? Цалдæр лæджы æмæ 
цалдæр усы амардтой!.. Цалдæр хъæуы басыгътой!.. 
Æхсæв ныхгæдта æхсæнгæрзты дзыхтæ, ныххæцыд цыргъæгты 
кæмттыл æмæ хæстонты къухтыл. Райсоммæ ныссабыр бæстæ. 
Бегаитæ æрдæгæхсæв бакодтой мæсыджы дуар, йæ сæрмæ фæди- 
сы рухс ссыгътой æмæ иунæгæй зынд, ног марды цыртау, Чеселтго- 
мы æфцгуытæм. 
Бега, Хъуырман æмæ Алæг сбадтысты дуаргæрон ифтыгъд топ- 
пытимæ. Къулойы асиныл æрæргъæвтой, йæ мады абæрæг кæнынмæ, 
æмæ стæй асин фæстæмæ систой. 
Бадынц æнкъардæй æртæ хæстоны. Сæ сомбоныл тынг нæ тых- 
сынц, мæлæтæй фыддæр дзы ницы уыдзæн æмæ уымæ цæттæ сты, 
фæлæ адæм цы баисты, ницы зонынц æмæ тыхсынц. Кæйдæр хæ- 
къуырцц ауад Бегайы хъустыл. «Цы уа?» — Бега фестад æмæ та- 
лынгмæ æрхъæр кодта: 
— Кæцы дæ уый? 
— Æз дæн, Бега, асин æруадзут, — кæуынхъæлæсæй сдзырдта 
мæсыджы рæбынæй Къулой. 
199 

— Цы кодтай, цы? Дæ мад тарфдæр у, мыййаг? 
— Амардтой йæ, — ныххæкъуырцц кодта Къулой æмæ йæ цæсгом 
йе ’рмттæй амбæхста. 
— Собаки шелудивые! — фесхъиудта Алæг. Хъуырман æмæ Бега 
ныджджих сты. 
— Гъе-ей, уым уæ ничиуал ис? — сыхъуыст мæсыджы рæбынæй. 
— Кæцы дæ? — тызмæгæй бафарста Бега. 
— Æз бæргæ дæн. Уæ арты рухсмæ æрдзæгъæл дæн, кæд мæ 
бавæриккат, зæгъын. 
— Дзанг куы дæ! — сцин кодта æмæ асин æруадзыныл фæци Бега. 
— Дзанг та куыд нæ дæн, — йæ фæдыл асин исгæ дзуры, — фæлæ 
ма сымах уæхи хуызæн стут? Кæд уæ нæ бандæрхуызæттæ кодта 
Рыныкъæф, йæ бон ныккала? 
— Махæн ницы у, фæлæ адæм куыд сты, адæм? — фæцырд æм 
сты фæйнæрдыгæй. 
— Адæмæн дæр цыма ницы у, — æрбадти Дзанг, — махуæтты 
Урсдзуаргоммæ схæццæ кодтон. Уым ныппырхытæ сты: чи йæ хæс- 
тæджытæм, чи йæ зонгæтæм, чи та ма хъæды арфы æмбæхсы. Æз та 
мæхи уæ рухсмæ раппæрстон. Кæд, зæгъын, æппыннæйы бæсты исты 
уæддæр феххуыс уаин. Хорз æнæхъæнæй ма уæ ссардтон! — худы 
Дзанг, цыма йæ сæфт æфсымæрты ссардта. 
— Куыд сты фаллаг фарс, уды зиæнттæ кæд нæй? — фæрсы Бега. 
— Кецо æмæ Дауыт схæцыдысты, нæ акуымдтой немæ, æмæ сæ 
æрцахстой. Хуцайы сидзæргæс йæ дыууæ сывæллонимæ, — уый дæр 
нæ акуымдта: мæ хæдзарæй, дам, никуыдæм цæуын, кæд мæ ма- 
рынц, уæд ам, мæ артдзæсты. Уыдон дæр ахстæй акодтой. Æндæр 
никуы ницы бафтыд сæ къухы. О, Чилæхсаты Салдат ма схæцыд, сæ 
разы бабадтис. Æмæ стæй уæззау цæфæй уый дæр сæ къухы бафтыд. 
Чи зоны, удæгас дæр нал у. 
— Лидзæг адæмæй ницы базыдтай? Цы баисты, цымæ? 
— Æфцгуытæ мæм нæ зындысты, фæлæ мæ цæст дардтон. Сæу- 
мæцъæхæй сæ фæдыл хъазахъхъ бафтыдысты. Куыд уыд сæ хъуыд- 
даг, нæ зонын, фæлæ изæрæй æрдæг дæр нал уыдысты, афтæмæй 
æрыздæхтысты. Æцæг иу рæгъау хъуццытæ æртардтой. 
— Æвæццæгæн, кæрæдзи фæцагътой, — æнкъард хъуыды сир- 
вæзт Бегайæ. 
— Цы бæрæг и. Фæлæ адæм кæй аирвæзтысты, уый æнмæнг у. 
Хæцгæ Солтанитимæ кодтаиккой, — йæ зæрдæ кæй æхсайы Дзангæн, 
уый бæрæг уыд йæ ныхасай. 
— Хион, хион, Бега! — схъæр чындæуыд дæлбылæй, æмæ Бега 
базыдта Дзæццийы хъæлæс. Асин æруагътой, æмæ Дзæцци схызт. 
Бегайы къухыл ныххæцыд, йæ цæстытæм ын бакаст æмæ сæ æнæ- 
уромгæ æнхъæлмæгаст куы федта, уæд йæ бон нал баци йæ судзгæ 
маст æмбæхсын: 
— Фидар лæуу, Бега, мæнæн дæуæй къаддæр цæф нæу, — нал 
200 

баурæдта йæ цæссыгтæ, — Акко нын нал ис, Бега... Бабе дæр сæ 
къухы бахауд цæфæй... Козианы, Гиви æмæ Къакъойы амардтой. 
Ницы сдзырдта Бега. Йæ хъуыр ахгæдта цæссыгтæй æмæ мæсы- 
джы сæрмæ йæхи айста. Уым иунæгæй фæкуыдта. Зæххыл никæй 
уарзта Акайы бæрц. Йæ мад æмæ йæ фыды рæстмæ нæ базыдта, 
афтæмæй баззад сидзæр. Ака йын уыд фыд, мад æмæ хистæр æфсы- 
мæры бæсты. Ныр нал ис... «Ничиуал мын ис мæ дыууæ хъæбулæй 
дарддæр», — ныккæрзыдта йæхимидæг. Мæстæй йæ цæссыгтæ бахус 
сты. Цырагьы къæцæл ссыгъта фæдисы рухсæй æмæ уырдыгмæ æрхызт. 
Æнкъардæй бадгæ æрæййæфта йе ’мбæлтты æмæ сын сабырæй, 
цыма йыл ницы ’рцыд, загъта: 
— Цæй, ныр нæм ничиуал æрцæудзæн. Дуар сæхгæнæм æмæ нæ 
мæрдтæн рухс зæгъæм. Æндæр сын ницыуал нæ бон у. Кæд нæ 
Уастырджыйы хорзæх уа, уæд сын райсом та сæ туг райсдзыстæм. 
Цинагæй ницы уыд Ренненкампфы лагеры дæр. Æфсадæй дзæв- 
гар фæхъуыд: салдæттæ, хъазахъхъæгтæ, афицертæ. Цæфтæ алыр- 
дыгæй æртыты цуртæй хъæрзынц, лечъыртæ сын ницы фæразынц се 
’ппæтæн. Берилев — йæ хуыздæр хистæр афицер, æрдæгмардæй хуыс- 
сы, фервæздзæн, уый бæрæг нæй. Хъолайы мæсыг ист не ’рцыд. 
Лидзæг адæм аирвæзтысты. Ныфс ма йæ уыд æрмæст, Зикъарайы 
’фцæгыл чи ацыд, уыдон æрцахсынæй. Наргоммæ развæлгъау æрвыст 
æрцыд æртхъирæн: лыгъд адæмы куы айсат, уæд пырх æрцæудзыс- 
тут, æмæ ныфс бавæрдтой — æфцæгæй сæ хизын нæ рауадздзыстæм. 
Дыууæ хæцæг сакъадахы ма уыд Ренненкампфы раз — Хъолайы 
мæсыг æмæ Зикъарайы ’фцæг. Сисын сæ хъæуы, æмæ хæст фæци. 
Æгæр дæр ныддаргъ. Æртиссæдз хæдзары ныхмæ дыууæ мины ’фсад 
дыккаг бон хæцынц. Худинаг у! 
Ренненкампф сфæнд кодта: райсом хъазахъхъ æмæ мацабелты 
милици иу фистæг ротæимæ Зикъарамæ сбырсæнт. Иннæ ’фсад йæ- 
хæдæг акæндзæн Хъолайы ныхмæ. 
¦ ¦¦ 
Тæдзæнты сæрмæ Зикъарайы хъæбысы стыр къуырф ис. Солта- 
ны адæм уым сæмбырд сты æд фос, æд уæргътæ. Адæм цин кодтой: 
фервæзтыстæм, фæсхохмæ ахиздзыстæм, кæд ма сом лæбурой, мыййаг, 
æфсад, науæд нæ хæдзæрттæм ныццæудзыстæм. Солтан циныл нæ 
уыд. Иуæй, Темлайы цæфыл мæт кодта, иннæмæй та зæрдæ фида- 
рæй нæ дардта, æфсад сæм нал æрбабырсдзысты, ууыл. Цы зæгъдзы- 
сты фæсхохы адæм та, суазæг сæ кæндзысты? 
— Цом-ма, æфцæгæй акæсæм, лæппутæ, нæ сомы фысымтæ цы 
ми кæнынц кæддæра. — Хæстон фæсивæд фондзæй араст сты йемæ, 
201 

иннæты Тæдзæнты сæрмæ æрбадын кодта: æууæнк нæй, уæд та ма 
нæм æхсæвыгон схъуызыдысты. 
Хур ма гæзæмæ уыд, афтæ схæццæ сты Солтанитæ æфцæджы 
сæрмæ. Æнусон цъитийы рæбын. Сæ разы ауæрæх, куыройы нукау, 
Джинатгом. Зæрдæ рухс кодта йæ уындæй æмæ лæппутæй айрохау 
сæ дудгæ бон, сæ хæст, сæ фæллад. Кæсынмæ фесты æмæ ныхъхъус 
сты. Æвиппайды рахизфарсы къæдзæхтæй ныхситт кодта зым æмæ 
йын йе ’мбал дзуапп радта бæзджын хъæлæсæй. 
— Уый чындзæхсæвы зарæг кæнынц, — цыдæр æнтъыснæгæй 
сдзырдта Солтан æмæ зымты ’хситмæ йе ’ргом скодта. — Зым зыммæ 
сиды, усгур лæппуйау. 
— Уе зæртæ хорз уа, нæ туаллаг æфсымæртæ! — æртæ гæрзиф- 
тонг лæджы рацыд къæдзæхы сынæгæй. 
— Хорз изæртæ уыл цæуæд, — æндæр ницыуал фæцарæхст Солтан. 
— Æвæццæгæн, дæлæ Къуырфы цы адæм ис, уыдонæй стут? 
— Мах — уыдонæй, фæлæ сымах та кæцытæй уыдзыстут, бафæр- 
сын аипп ма уæд? 
— Мах дæр сымах хъуыддаджы тыххæй æрвыст стæм Наргомæй. 
— Хуыцауы хорзæх уыл сæмбæлæд, не ’фсымæртæ, фæлæ цæмæн 
хъиамæт кодтат, нæхæдæг нырма цæуынхъом стæм æмæ уæм зын- 
дзыстæм. Æндæр кæмæн сбуц кæнæм нæхи, хуыздæр нын ничи ис, — 
зæрдиаг арфæ ракодта Солтан, æмæ нарон фæтыхсти. 
— Уый афтæ бæргæ у, ме ’фсымæрыхай, фæлæ... Арфæйагæй 
дзы ницы ис: хицæуттæ нæм бартхъирæн кодтой. Фæсхохæй искæй 
куы бавæрат, уæд уæ арты басудздзыстæм. Гъе, æмæ... 
— Цыбырдзырдæй, — ныттар Солтаны цæсгом, — нæ гуырыконд 
фæстæмæ айсæм, нæ? 
— Афтæ у цыма. Комы адæм загътой: ма нæ фесафут, ма ’рхизут 
æфцæгæй. Нæхæдæг уæ ратдзыстæм хицæуттæм. 
— Гъе, æмæ, ме ’фсымæрыхай, уымæй дæр бузныг! Зондзыстæм 
æй нырæй фæстæмæ: фæсхох махæн æфсымæр нæй! Стыр бузныг 
уæ стæм, Нары ком! Никуы уын ферох кæндзыстæм ацы хорздзинад, 
нæ фæстагæттæн дæр æй ныффæдзæхсдзыстæм! 
— Цы гæнæн ис, æфсымæр, хицæуттимæ тох кæй бон у, — йæхи 
амæгуыргъуыз кодта нарон. 
— Ницы кæны, хорз лæг, хицæуттимæ нæхæдæг фидаудзыстæм. 
Æрмæст зæгъ Наргомæн: мах уæм нæ ныццæудзыстæм, фæлæ ма 
сымахæй дæр мæнæ ацы къæдзæхæй уæлæмæ исчи йæ сæр куы сда- 
ра, уæд ын фысым фæуыдзыстæм. Йæ хæдзар куыд нал ссара. Афтæ- 
иу сын зæгъ. Ныр та уæ курæг дæн æмæ гъæй кæнут, чи уæ рар- 
выста, уыдонмæ. Ам уæ сæр ницæмæнуал хъæуы. Нæ уæм ныццæу- 
дзыстæм, матæрсут!.. 
— Гъе, æмæ хорзæй баззайут, — загъта ма нарон æмæ йе ’мбæлт- 
тимæ дæлбылмæ ныххызт. 
202 

— Æндæр хорз макуы бавзарæнт дæ хæдзарвæндаг æмæ дæ чи 
рарвыста, уыдон! — фелгъыста лæппутæй иу. 
Цыма йе ’лгъыст æрцыд: нарæттæй иу сæлæф митыл фæбырыд 
æмæ уырдыгмæ атылд. 
— Бæрзæйсаст дæ фæкæнæд сыгъдæг Уастырджы! — сдзырдта 
Солтан æмæ фæстæмæ фæзылд. — Цæуæм дæлæмæ. Ам сдзырдмæ 
талынг кæны... 
Æхсæвы адæм сæхицæн стыр дурты фæрстæм байбынтæ æрца- 
рæзтой. Сæ хуыссæнгæрзты муртæ сæхимæ уыдысты æмæ алы рæт- 
ты батымбылтæ сты. Лæппутæй алчи йæ нымæты йæхи æрбатыхта 
æмæ радыгай фынæй кодтой. 
Темла дæр йæ нымæты уæлæ æнцад хуыссыд. Хъæрзын йæ сæрмæ 
нæ хаста, фæлæ-иу тынг куы срыст йæ цæф, уæд-иу йæ цæстытæ 
бацъынд кодта æмæ-иу йæ дæндæгтæ нылхъывта кæрæдзимæ. 
Солтан радыгай зылд адæмыл, кæмæн ныфсытæ ’вæрдта, кæимæ 
хъазæн ныхæстæ кодта, кæй фарста, сывæллæттæн хæринаг ис æви 
нæ? Нары лæгты ныхас нæма хъæр кодта. Фæстагмæ Темлайы цурмæ 
бахæццæ æмæ æрбадт йæ нымæтыл. Темлайы цур цы чызджытæ уыд, 
уыдон сæхи бинонты уынынмæ, æхсæвæр æрбахæссынмæ ауадысты. 
Æнцад, æнæдзургæ бадти Солтан. Ницы дзырдта Темла дæр, фæлæ 
æрæджиау бафарста: 
— Бегаитæй ницы хабар ис? 
— Ницы... 
— Цымæ Чеселтæй ничи схæцыд? 
— Хабар чи ’рбахæсса? Æрмæст хæцинаг нæ уыдысты. Кæд Ака, 
иунæгæй... 
— Хъæндил хæцынвæнд кодта, бæрæг уыд йæ митыл... Хъæр 
ницы скодта. Æвæццæгæн æй амардтой. Æртæ уыдыстæм æмæ нæ 
ничиуал ис. 
— Дзæгъæлы зæрдæмарæн ныхæстæ. Уе ’ппæт дæр стут æмæ 
уыдзыстут, — ныфсытæ æвæры Солтан. 
— Мæн дæр уæгъды рахастай, Солтан, — цыма йæ нæ фехъуыста, йæ 
дзырд дарддæр кæны Темла, — мæхи дæр раст афтæ фæндыд. Хæсты 
амæлын. Æппыннæйы бæсты, уый дæр амонд у. Мæ фæнд рауадис... 
— Хъæндилы аргъау. Æнамонд стæм, нæ? 
— Ныр нал дæн... Иу схъис мæм дзы æрхауд. 
— Цъус у, цъус, Темла. Æз æнæхъæн амонд агурын. Æниу кæм 
ис. Фæсхохмæ аивгъуыдта. 
— Æрыздæхдзæн та. Дзæбæхдæр-иу бацагур. Мæ хуызæн æх- 
хуысгæнæг дын нал уыдзæн, фæлæ дæхæдæг ныхджындæр у. 
— Диссаг у, Темла. Æз дæ разы мæ зæрдæйы дзæкъул иууыл 
комбæгъдæй дарын, афтæмæй дæ дзæкъулы цы ис, уымæй дæ фæрсгæ 
дæр никуы бакодтон. Дæхæдæг дæр ницы дзурыс. Къæдзæхтæм исты 
куы бадзурай, сфæзмдзысты дæ. Ды мæ фæзмгæ дæр никуы бакод- 
тай, дзургæ дæр — ницы. Æвæццæгæн, æз дзæгъæлдзых дæн... 
203 

— Байрæджы кодтай, Солтан. Æгæр æрæгмæ дæм æрцыд мæ ба- 
фæрсыны хъуыды. Цы ис мæ зæрдæйы дзæкъулы? Нæ, нырмæ йын 
кæм нæ уыд райхалæн, уым ма ныр цæмæн хъæуы? Зæрдæхалæн 
хос... Нæ хъæуы... Зæрдæхалæн хъуыддæгтæй æнæуый дæр уæ хъуыр- 
мæ стут. Уадз æмæ мæ дзæкъул комбастæй мемæ ахæссон. Чи дзы ис, 
уый та амондджын фод. Хъæндилæй ма исты куы базыдтаин... 
— Лæппутæй искæйты арвитин? 
— Искуы куы бабын уой. Чи ма уыдзæн хъæуты? 
— Нæ, искæйты æрвитын хъæуы. Бегайæ дæр кæд исты хабар 
базониккой. Дæлæ чызджытæ дæр æрбацæуынц. Темла, тæрсгæ ма 
кæн. Æз дыууæ лæппуйы арвитон, райсоммæ хæццæ кæндзысты. 
Кæд хорз хабар исты æрбахæссиккой. Абæрæг та дæ кæндзынæн. 
Солтан арвыста дыууæ лæппуйы Хъола æмæ Сыгъдты хабæрттæ 
базонынмæ. Кæд гæнæн ис, уæд иннæ хъæуты дæр абæрæг кæнæнт, 
зæгъгæ, фæлæ æфсадæй сæхи хизæнт. Талынджы сæ фæсвæндæгтыл 
кæд ничи фенид, дыууæ фистæг лæппуйы. 
Ныссабыр Зикъарайы хъæбысы къуырф. Æрмæст ма хатт фехъуы- 
сы куыйты срæйд, бæхты хуыррытт æмæ фæллад фосы сынæр цæгъ- 
дын. Стæм хатт чысыл сывæллæттæй исчи скæуы, фæлæ йæ уайтагъд 
фæмынæг кæны мады рæвдаугæ хъæлæс. Фæстагмæ тас æмæ фыдæ- 
бонæй зæрдæнкъуыст адæмыл хуыссæг фæтых. Нæ фынæй кодтой 
æрмæст Тæдзынджыты сæрмæ хъахъхъæнæг лæппутæ æмæ йæ ри- 
симæ хъуырдухæнгæнæг Темла. 
Сгарынмæ æрвыст лæппутæ бонысцъæхмæ схæццæ сты. Радзырд- 
той: Хъолайы уыдысты, Бегаитæ æхсæзæй мæсыджы бадынц, райсо- 
мы хæстмæ сæхи цæттæ кæнынц, мурдæр ницæмæй тæрсынц. Ра- 
дзырдтой Ака æмæ Бабейы хабар, Уыцыфарсы хъæуты басыгъд, 
Калман æмæ Хъырымы мæлæт. Æцæг уый Темлайæн не схъæр кодтой. 
Хабæрттæй, адæмы зæрдæ цæуыл фæлæууыдаид, ахæм ницы уыд. 
Æрмæст хæстон лæппуты зæрдæ фæфидар, Бегайæн æнæхъæн бон 
кæй ницы бафæрæзтой, уымæй", æмæ сфæнд кодтой: уыдон дæр хæц- 
дзысты, цалынмæ ма дзы исчи удмидæг уа, уæдмæ. 
Райсомæй та сæм хъазахъхъ æмæ фистæг æфсад æрбалæбурдтой. 
Тæдзæнты раз хъазахъхъ дæр æрфистæг сты æмæ уæлбылмæ схизын 
фæлварын райдыдтой. 
Суанг сихорафонмæ ахæццæ хæст. Адæмæй дæр хæстхъом чи 
уыд, уыдон дуртæ тылдтой, топпытæ ифтыгътой æмæ иу салдаты дæр 
былæй уæлæмæ кæсын не суагътой. Æфсад уæлдай уынгæджы уыды- 
сты тулгæ дуртæй: бæхæй, лæгæй сæ цагътой. Тæдзæнты сæрмæ къул 
йедзаг уыд æфсоны сæрыл лæуд дуртæй. Иумæ дзы февнал æмæ йæ 
фæдыл æнæхъæн зæй ахæссы, иу дур йæхæдæг сæдæ бавæййы æмæ 
лыстæг къæрттытæ, сармадзаны нæмыджы схъистау, æхситгæнгæ 
тæхынц алырдæм, дæхи сæ нæ бахиздзынæ. 
204 

Ницы рауад æфсады атакæйæ æмæ фæстæмæ хохы рæбынмæ 
ныццыдысты, цæуынхъом ма сæ чи баззад, уыдон. Фæлæ та тæвд 
куы фæсаст, уæд бырсын райдыдтой, бæндæнтæ æмæ къахдзæфхæд- 
ты руаджы фæлвæрдтой Тæдзæнты сæрмæ кæрæтты схизын. 
Солтан бамбæрста, цалынмæ рухс у, уæдмæ сæ уромдзæн, фæлæ 
æхсæвы тары сæ бон нæ бауыдзæн утæппæт æфсад бауромын. Загъта 
адæмæн: æфцæджы сæрмæ скæнут устыты, сывæллæтгы æмæ лыстæг фос. 
Æндæр дзы æрлæууæн бынат дæр нæй, фос кæм фæхизой, уый дæр. 
Талынгтæм фæхæцыдысты Солтаны къорд, талынгтæм не суагътой 
æфсады Тæдзæнтæй уæлæмæ. Фæлæ æхсæвы цы сфæнд кæндзысты 
æфсад, уый мæт бацыдис Солтаны. Бырсын куы сфæнд кæной, уæд 
сын ницы бакæндзысты. Уæддæр ма адæмы æфцæджы сæрмæ кæй 
схизын кодта, уымæй йæ зæрдæ æнцой уыд. Хорз уыд, æмæ лæппутæ 
ссæдзæй дæр нырма сæрæгас уыдысты, хæстæввонг æмæ гæрзифтонг. 
Æцæг дыууæ боны хæстæй, æгъуыссæг æмæ æххормагæй сфæлмæцы- 
дысты, фæлæ сæ хи раттыны фæнд йæ фæсонæрхæджы дæр никæмæн 
уыд. Æрмæст цы уыдзæн ахсæв?.. Цы боны хорз сæм кæсы райсом? 
Цы бацис Хъолайы мæсыг?.. Сгарæг æрвитæн нал уыд. Æфсад бацах- 
стой æфцæджы уынгæг рæбын æмæ сæ сæрты ахизæн нæ уыд. 
Солтан касти Тæдзæнты сæрмæ къулæй уырдыгмæ, æфцæгрæ- 
бынмæ, салдæтты æртытæм фугæйы къудзитæй, æмæ сагъæс кодта 
сомбоныл, йæ хæстон æмбæлттыл Хъолайы бæрзонд мæсыджы. 
Аивгъуыдта та хæстæй ноджы иу бон. 
Ренненкампф Хъолайы мæсыгыл æрхъула кодта алырдыгæй. 
Æфсад иу æмгуылф бакодтой мæсыгмæ æмæ рæбынмæ баирвæзтыс- 
ты, фæлæ дарддæр сæ бон ницыуал уыд. Мæсыгæй сæ комкоммæ 
æхстой æмæ сæ цагътой. 
Ницы рауад фыццаг атакæйæ, дзæгъæлы фæцагъды бирæ æфсад, 
æмæ уæд инæлар дæр хинæй архайын æрымысыд. Æфсады иу хай 
мæнг атакæйы бацæуæд ныхырдыгæй. Хæдзæртты хæлддзæгтæй алы 
салдат дæр йæхицæн уарт скæнæд — фæйнæг хæссæд йæ разæй æмæ 
уый аууонæй æхсæд. Уыцы рæстæджы æфсады иннæ къорд дуармæ 
схъуызæд асинтимæ, схизæд æм æмæ йæ батонæд. 
Бега хорз æмбæрста: цалынмæ мæсыгмæ дуарæй нæ бахизой 
æфсад, уæдмæ сын ницы ракæндзысты. Дыккаг ныббырст куы рай- 
дыдта, уæд Бега цалдæр æхсты фæстæ Хъуырманмæ фæдзырдта: 
— Лæппутæ, нæмгуытæ арæхстгай хардз кæнут. Фæйнæджыты 
нæмгуытæ садзын ницы пайда у. Ды-ма, Хъуырман, мемæ рацу æмæ 
та дуары фæйнæ фарс æрлæууæм. Уыдонæн сæ хъавд дуармæ уы- 
дзæн æнæмæнг. Дзанг, ды уæлæмæ схиз æмæ кæс, цы фæнд сæм ис. 
— Дуармæ сбырсынц! — уайтагъд æрхъæр кодта Дзанг, — фидар лæу- 
ут, Бега! Дзæцци, дуары сæрмæ цы хъавæнтæ ис, уыдонмæ рацæут!.. 
205 

— Æвæдза, ам дурæй хæцын дæр хорз уаид, — ахъуыды кодта 
Дзанг æмæ асинтыл æрызгъордта. Дыууæ стыр дуры йæ дæлæрмтты 
скодта æмæ фæстæмæ мæсыджы сæрмæ сфардæг. 
Хæст сытынг и. Бегаитæ æмæхст кæнынц дуармæ бырсджыты. 
Мæсыг гæрах сси. Алæг æлхынцъæрфыгæй ныззæгæл топпы хæцæ- 
ныл æмæ йæхимидæг зары уырыссагау. Къулой — йæ фарсмæ, топпы 
дзыхы нæмыг тъыссы æмæ йæ фæзмæгау кæны: «Ура, ура, уæрæйдæ! 
Уæрæйдæ æмæ аралло!» Дзæцци æхсы, цуанонау, хъавгæ — 
æнæкъæрцц, æнæсыбыртт. 
— Уый æцæг аралло куы райдыдта! — бадзырдта Хъуырман Бе- 
гамæ æмæ сæ дыууæ дæр сæ мидбылты бахудтысты. 
Бырсджытæн сæ фылдæр мæсыджы рæбынмæ сирвæзт æмæ сын 
æхсæн нал уыд. Æрмæст дуары фæлгæтмæ исчи куы сирвæза, уæд 
Бега æмæ Хъуырман хъуамæ цæвой. Æндæр никуыцæй уыд хъахъ-- 
хъæнæн дуарæн. 
Бырсджытæ цалдæр асины авæрдтой рæгъ-рæгъы æмæ бырын 
райдыдтой уæлæмæ. 
— Фæлæуут-ма, фæлæуут, мæ лымæнтæ, афтæ быргæйæ у? — 
сдзырдта Дзанг æмæ иу дур мæсыджы къулы былмæ байста. Ныхъ- 
хъавыд асинты астæумæ æмæ йæ рауагъта. Дуры дзæхст фæцыд сал- 
дæттæй иуы чъылдымыл, дзыхъмард æй фæкодта æмæ стæй удæгæс- 
ты дæр йæ разæй ахаста æмæ сæ зæххы авæрдта. 
Уайтагъд та иннæ салдæттæ бырын райдыдтой, æрмæст афицер 
æртæ салдатмæ фæдзырдта, æмæ уыдон иуварс алæууыдысты, сæ 
топпыты дзыхтæ мæсыджы сæрмæ сдардтой. 
Дзанг та ракаст æмæ та асинтыл ногæй быргæ куы ауыдта сал- 
дæтты, уæд иннæ дур дæр байста йæ размæ æмæ хъавын райдыдта. 
Æнхъæл нæ уыд, исчи йæм йæ цæст дара, æмæ риуы ’мбæрц разынд 
мæсыджы тигъæй. Дур раппæрста æмæ ма ауыдта, куыд та ахаста 
салдæтты йæ разæй, фæлæ тæккæ уыцы уысм æртæ нæмыджы сæм- 
бæлд йæ риуыл æмæ фестæгау кодта йæ къухтыл. Уый йæ ноджы 
фесæфта, æддæмæ фæуæзгæ æмæ сындæггай расхъиудта. Ныр та 
йæхæдæг сæмбæлд асиныл бырæг салдæттыл æмæ дзы дыууæйæн сæ 
бæрзæйтæ асаста. 
Бега æмæ Хъуырман æмбогъ фæкодтой, фæлæ йын цы сæ бон 
уыд. Мæсты салдат æмæ хъазахъхъæгтæ Дзанджы мард буар тыхрæ- 
хуыст кодтой, цалынмæ йæ туджы не сæвдылд бынтондæр, уæдмæ. 
— Дуртæ æппарынмæ мачиуал ссæуæд! — фæхъæр кодта Бега. — 
Ифтыгъд топпытæ нæм дæттут! 
Къулой æмæ Дзæцци нæ байхъуыстой: иу ифтындзæг дæр фаг у, 
мах та сæм æрмттæдæлармæй кæсæм! Фелвæстой сæ дæлæрмтты дуртæ 
æмæ мæсыджы сæрмæ схызтысты. Æмуагъд ракодтой фæйнæ дыууæ 
дуры æмæ асинтæ афтидæй аззадысты. Схизын цы салдæттæн бан- 
тыст, уыдон та Хъуырманиты хæлæттаг баисты. 
Ныццин кодтой Къулоитæ æмæ та дуртæ схастой. Ныр сæм бырс- 
206 

джытæ æнхъæлмæ кастысты æмæ куыддæр мæсыджы тигъæй сæ сæртæ 
разындысты, афтæ сæ æмæхст фæкодтой. Дыууæ дуры рахаудтой, 
фæлæ Дзæцци æмæ Къулой тугкалгæ баззадысты мæсыджы сæрмæ. 
— Æнхъæлдæн, фæлидзынц! — сдзырдта Хъуырман. 
— Удирают, канальи! — хъавæнæй акаст æмæ схъæр кодта Алæг 
дæр. Топп фелвæста. Лидзæг салдæттæ та хъавæнты акæсæны фæ- 
зындысты. Ныхъхъавыд афицермæ, æмæ йæ топпы хъæр хъусгæ 
дæр нæ фæкодта. «Ау, фæивгъуыдтон?..» Афицер ма йæ тæвдæй 
цалдæр къахдзæфы акодта уырдыджы. «Кажется, нет...» Афицерæн 
йæ сæр фæгуыбыр, стæй размæ фесхуыста, йæ сæр йæ быны фæцав- 
та, асæрбихъуырой кодта æмæ адæргъ. 
— Офицер, Бека, офицер... Уже дыууæ! Знон — иу, абон — иу! 
Орден, орден мæнæн! — ныццин кодта Алæг. 
Ныббырст фæцис, зæгъгæ, Бега æмæ Хъуырман дæр хъавæнтæй 
се ’мбæлттæм фæзылдысты. Сæ цæсгæмттæ сау афæлдæхтой топпы- 
хосы фæздæгæй. Алæг бахудти. Цæуыл худы, уый куы бамбæрстой, 
уæд Хъуырманитæ дæр азымджыны худт райдыдтой, сæ цухъхъаты 
дымджытæй сæ цæсгæмттæ сæрфгæ. 
— Дзæцци æмæ Къулой та кæм сты? — æрæджиау афарста Бега, 
æмæ иууылдæр фæхъус сты. 
— Дзæцци! Къулой!.. 
Дзуапп ничи радта, æмæ Алæг асинтыл сызгъордта хæрдмæ. Ис- 
дуг ницы дзырдта уый дæр, æмæ Бегаитæ старстысты, бафæрсын 
дæр сæ зæрдæ нæ тардта. 
— Бека, рацæут-ма! — цыдæр тарст хъæлæсæй æрдзырдта Алæг, 
æмæ иууылдæр сæхи сæппæрстой мæсыджы сæрмæ. 
Æрхастой сæ бынмæ æмæ сын дон сдардтой сæ дзыхтыл, сæрф- 
той сын сæ цæсгæмттæ уымæл армæй, фæлæ Дзæцци нал æрчъицыд- 
та. Чысыл ма ацард, стæй ныууазал. Къулой æрчъицыдта æмæ сæнт- 
тæцæгъдæгау кодта: 
— Бега... Бега... мæ мад... Джиджджи... баныгæн... ма ныууадз... 
Бега йæ бамбæрста: йæ мады мæт ма йæ ис, æнæныгæд æй ма 
ныууадзут. Бега æмæ Хъуырман фæкомкоммæ сты кæрæдзимæ. Топ- 
пыхосы ала чъиллонгæнгæ бырыд сæ уадултыл зачъетæм. Бирæ нал 
ахаста Къулой дæр. Ныссабыр, стæй ма цалдæр тыхулæфты скодта 
æмæ йæ сæр фæрсырдæм фæзæбул. 
Æгуьпшæгæй, худаистæй кастысты сæ мард æмбæлтгæм Бега, Хъуыр- 
ман æмæ Алæг. Уалынмæ цыппар сармадзаны æмбогъ фæкодтой, æмæ 
мæсыджы къултæ сæхимидæг барызтысты, цалдæр ранæй лыстæг хы- 
лычъытæ разгъæлдысты. Алæг йæхи хъавæнтæм баппæрста. Хъуыр- 
ман уæззаугай сыстад, мæрдтæн сæ худтæй сæ цæсгæмттæ ’рæмбæрз- 
та, стæй мæсыджы сæрмæ араст. Бега Алæджы цурмæ балæууыд. 
— Это не страшно. 
— Цы? 
— Сармадзантæй æхсынц, — Алæг фæкаст Бегамæ, — къултæ бæз- 
207 

джын сты, нæмгуытæ — чысыл, — дыууæ къухæй ацамыдта нæмгуы- 
ты ас, — ницы ракæндзысты. 
Топпæй æхсын ницы пайда уыд æмæ Бегаитæ тызмæгæй кастыс- 
ты хъавæнтæй се знæгтæм: цы уыдзæн дарддæр, цы фыдæвзарæн ма 
сын æрымысдзæн Рыныкъæф!.. 
Æхст банцад, фæлæ ныр бынтон æнкъард сты мæсыгхъахъхъæн- 
джытæ: æвæццæгæн, уыдон адзал дæр дард нал у. Цымæ кæй рад у 
ныр та? 
Фæссихор Ренненкампф йе ’фсадæн улæфт радта. Бегаитæ дæр 
мæсыджы сæрмæ схызтысты æмæ астæрдыл сæхи æруагътой. Сæ 
мард æмбæлтты цур æрхуыссын сæм зын фæкаст. 
Бирæ улæфын сæ нæ бауагъта инæлар. Бардзырд радта: бабыр- 
сут мæсыджы рæбынмæ, йæ бын ын бакъахут æмæ йæ топпыхосæй 
срæмудзут. Ныуура та кодтой æфсад. Æхсын та райдыдтой Хъуыр- 
манитæ дæр. Фæлæ мæсыгмæ иудзæвгарæй куы ’рбаирвæзтысты, 
уæд иннæ æфсад фæстæмæ алæууыдысты æмæ æхсын ныууагътой. 
Ныккаст Бега мæсыджы тигъæй бынмæ: къахынц. Хъуырман æмæ 
Алæг дæр ныккастысты, æмæ Алæг ныххудти: 
— Дурак — генерал! 
Хъуырман æмæ йæ Бега не ’мбарынц, уый фæхатыд, æмæ Бе- 
гайы бафарста: 
— Мæсыг арф ацыд къæдзæхы? Кæй дзырдтай, уый раст у? 
— Мæ рæстæджы амад нæу, фæлæ адæм иууылдæр афтæ зæгъынц. 
— Æмæ уæд мæ генерал дураккæй баззайдзæн! 
Ницы рауад æцæгдæр Ренненкампфы фæндæй. Дыууæ сахаты 
фæкъахтой, бонæй бирæ нал баззад, фæлæ мæсыгæн йæ бын нæма 
зынд. Уæд инæлар радта ног бардзырд: судзгæ! 
Хъæуы хæдзæртты хæлддзæгтæй, сугæй цы уыдис, мæсыгмæ сæ 
хæссын райдыдтой æмæ сæ йæ алыварс амадтой. Бирæ сæ фæкайд- 
той Бегаитæ, фæлæ æртæ лæгæй æнæхъæн æфсад кæм баурæдтаик- 
кой. Арт сæндзæрстой мæсыгыл æртæрдыгæй. Æрмæст ма дуары ’рды- 
гæй фарс ныууагътой: кæд рацæуиккой æмæ сæхи раттиккой. 
Арт куыд сирвæзт, афтæ æфсад, цыдæриддæр сæм æхсæнгарз 
уыд, уыдонæй æхсын райдыдтой мæсыг. Сармадзанты æмбу, арты 
къæс-къæс æмæ топпыты æмæхст сиу сты. 
— Гъеныр, гье, Хъуырман, æнхъæлдæн, нæ рæстæг дæр æрхæццæ! — 
йæ дзыхы дзаг ныхъхъæр кодта Бега. Æнæуый сæ ныхас кæрæдзи- 
мæ нал хъуыст. 
— Бега, арт мæсыджы сæрмæ схæццæ! — дзуаппы бæсты ныхъ- 
хъæр кодта Хъуырман. Æртæ дæр фæкастысты хæрдмæ, хъавæнтæм 
сæ чъылдымтæ фæзылдтой: арты ’взæгтæ сæ сæртæ сдар-сдар кодтой 
мæсыджы къултæй. 
Æнæнхъæлæджы сармадзаны нæмыг комкоммæ хъавæнмæ цыд 
фæци, ’рбарæдывта йын йе ’ддтаг тигътæ æмæ Алæджы чъылдымыл 
фехæлд. Алæджы аскъуыдтæ кодта, Бегаиты дæр зæххыл афæлдæхта. 
208 

Фестадысты Хъуырман æмæ Бега, фæлæ Хъуырман фæстæмæ 
’рхауд, йæ рахиз цонг нал иста æмæ бахъынцъым кодта: 
— Бега, мæнæй, æнхъæлдæн, хæстæн æфтиаг нал ис, — йæ пырх 
уæхсчы туджы цыхцыртæм фæлæбурдта армæй Хъуырман æмæ сæ 
бауромынмæ хъавы. 
Æрвдзæфау фæцис Бега, фæлæ та йæм Хъуырман бадзырдта: 
— Бега, æз фæдæн, фæлæ ды лидз, кæд аирвæзис... 
— Лидзгæ? Нæ, Хъуырман, — мæсыджы сæрæй судзгæ фæйнæг 
расхъиудта æмæ сæ тæккæ фарсмæ сæмбæлд. 
— Дуарыл нал, Бега. Цалынмæ дуртæ иуварс кæнай, уæдмæ ба- 
судздзынæ. Бæндæныл... бæндæныл дæхи ауадз. Схæц-ма мыл æмæ 
уæлæмæ ссæуæм. 
Тыххæй-фыдæй схызтысты судзгæ мæсыджы сæрмæ. Сармадзан- 
ты богъ-богъ æмæ топпыты хъæр фенцад, фæлæ мæсыджы сæр гъæйт- 
тæй судзын райдыдта. 
— Гъеныр мын бæндæны кæрон мæ астæуыл æртух, лæппу, — 
фыццаг хатт «лæппу» сдзырдта Хъуырман Бегамæ. 
Бæндæны баст фидар у, уый йæхи къухæй басгæрста Хъуырман. 
Бега æнхъæл уыд, ныртæккæ Хъуырман йæхи уырдыгмæ ауадзын 
кæндзæн, фæлæ йæм уый фæраздæр: 
— Лæппу, хæц бæндæныл æмæ уырдыгмæ быргæ! Дамбацатæ 
дын цæттæ сты? 
— Цæттæ, фæлæ уал æз дæу ауадздзынæн раздæр. Ма тæрс, бау- 
ромдзынæн дæ, — афæлвæрдта бахудын Бега, фæлæ йын нæ рауад. 
— Лæппу! — фæбогъ кодта Хъуырман. — Æз дæ фыды ’мбай дæн, 
хæтæнты иумæ цыдыстæм æмæ фæстæмæ ма дз}ф! Быргæ! Мæ уæзæй 
дæ бауромдзынæн, тыхæй ницыуал!.. Тагъддæр! 
Бега æнæдзургæйæ Хъуырманмæ фæгуыбыр кодта æмæ йын тых- 
джын ныпъпъа кодта, стæй бæндæн рахиз къухæй ацахста æмæ мæ- 
сыджы тæвд къулыл йæхи рауагъта. Хъуырманæн йæ хъуыды сæфт, 
æмæ ма архайдта, цалынмæ Бега ныххиза, уæдмæ куынæ бауадзыг 
уаид, ууыл. Бæндæн ын йæ астæу нал æлвасы, уый куы фæхатыд, 
уæд йæ хъуыды ахуыссыд. 
Адæм дзурынц: Бегайы армы царм мæсыджы тæвд къултыл баз- 
зад æмæ бирæ азты пырх къухы ныв бæрæгæй зынд, цармыл гаккау. 
Куыддæр зæхмæ ’рхæццæ, афтæ йæм æрбакалдысты салдæттæ. 
— Взять живым! — ныббогъ кодта афицер. 
Бега дамбацатæ равдæлон кодта, стæй æхсаргард фелвæста æмæ 
бафсæрста æфсады рæнхъмæ. Арс пыхсы куыд лæгæрда, уыйау 
ссæндгæ цыд, æхсаргарды цъыччытæ дыууæрдæм æмбæлдысты сæр- 
тыл, уæхсчытыл, топпытыл, æрцытыл. Кардау ахызт салдæтты æнгом 
рæнхъыты ’хсæн æмæ йæхи комы ’рдæм аппæрста. Æмæхст æй фæ- 
кодтой утæппæт салдæттæ æмæ Бегайы галиу къах фæдыдагъ. Лæг 
тымбылцъæгæй йæхи ахаста размæ æмæ зæххыл сæмбæлд. 
Йæ цæстытæ атартæ сты Бегайæн, цалдæр уысмы бæрц фæуа- 
14 Нафи 
209 

дзыг æмæ ма стæй фесхъиудта, хъуамæ та фæгæпп кодтаид, фæлæ 
йыл уæдмæ салдæттæ нымбырд сты æмæ йыл сæхи ныккалдтой. Нал 
ын бантыст сыстын. Йæ къухтæ йын сбастой бæндæнæй йæ фæрстæм 
æмæ йæ афтæмæй хæссæгау скодтой мæсыджы цурты Ренненкампф- 
инæлары размæ. 
Скасти ма мæсыгмæ æмæ ауыдта: цы бæндæныл æрбырыд, уый 
кæрон æвиппайды фесхуыста, къулыл калмау схылд æмæ мæсыджы 
хъуыры аирвæзт. Æхсон уæйыджы комæй кæлæгау скодта арты пил- 
лон мæсыджы хъæлæсæй. Бамбæрста Бега, ныккалдис мæсыджы цар 
æмæ йæ фæстаг хæстон æмбал Хъуырман цæхæры бын фæцис. Йæ 
цæстытæ цыма æхсидгæ здыйæ айдзаг сты, нал сæ уыдта боны рухс. 
Басаста Ренненкампф Хъолайы фидар. Талынгтæм уæлахизæй 
бафардæг Дыууæдонастæумæ. Уырдæм йæ уæлвæд æрхæццæ Зикъа- 
райыл хæцæг æфсадæй æрвыст лæг дæр æмæ фехъусын кодта: «Æфцæг 
сисын къухы нæ бафтыд, æхсæвиуат кæнæм æфцæджы рæбын, рухс 
кæнын куы райдайа, уæд та уыдзæн размæбырст». 
Хæсты æртыккаг бон инæлар йе ’фсад иууылдæр Зикъарамæ стард- 
та. Æфцæджы рæбын цы ’фсад уыд, уыдон талынгæй райдыдтой 
бырсын æмæ боны срухсмæ иу къордæй схызтысты уæлбылмæ. 
Солтан ма хъавыд æфцæджы адæммæ сæрвитын æмæ уыдон æх- 
хуысæй æфсады ногæй фæдæлбыл кæнын, фæлæ Ренненкампфы сæй- 
раг тыхтæ куы сивылдысты Тæдзæнты рæбынмæ, уæд бамбæрста: 
нал сæ бауромдзæн. 
Солтаны хæстонтæй бирæтæ фæцæфтæ сты, топпæхсджытæ къад- 
дæрæй-къаддæр кодтой, æмæ сфæнд кодта йæ хæцæн æфцæджы 
сæрмæ сисын. Æхсгæ-æхсгæ дурты аууæтты фæстæмæ алæууыдысты 
æмæ къуырфмæ куы схæццæ сты, уæд лыгъд радтой фæхæрдгæнæнмæ. 
Схæццæ сты æфцæгмæ, афтæ æфсæдтæ дæр Къуырфмæ сгуылф код- 
той æмæ фæхæрдгæнæны лыстæг хуырыл хилын райдыдтой. 
Адæм стырæй, чысылæй дурзæйтæ уадзынмæ фесты. Топпæхс- 
джытæ дæр та сбирæ сты. Æхсæнгарзæй сæм цыдæриддæр уыд, иф- 
тыгътой сæ æмæ æхстой. Темла дæр та йæ къахыл слæууыд, дуры 
сынæгыл сæвæрдта топп æмæ уырдыгæй лæмбынæг, хъавгæ æхста. 
Ницы рауад æфсады фæлæбурдæй æмæ фæстæмæ алæууыдысты 
Къуырфмæ. Уым инæлар фæтæрхон кодта йæ афицертимæ æмæ загъ- 
та: бафæлварæм ма кæрæтты чысыл къордтæй сирвæзын æфцæгмæ. 
Кæд уымæй дæр ницы рауайа, уæд сæ ныууадзæм. Мах ам баддзыс- 
тæм, уыдон — уым. Куы стыхсой, уæд сæхæдæг æрцæудзысты. 
Райдыдтой та бырсын лыстæг къордтæй, сфæлвæрдтой айнæджы 
дыдæгъты сбырын. Солтаны хæстонтæм, армы тъæпæныл æвæрдау, 
зындысты æфсады алы лæг, алы фезмæлд дæр, æмæ сын уайтагъд 
базыдтой сæ фæнд. Айнæджы карстыл схизæн кæмдæриддæр уыд, 
210 

алы ран дæр сбадын кодта Солтан фæйнæ топпæхсæджы æмæ-иу 
чысыл йæ сæр чи сдардта, топпы нæмыг кæдæм хауд, уымæй уæл- 
дæр, уый та-иу ныггæрах кодтой. 
Иу схизæны æрбадт Темла дæр иу йе ’мгар чызгимæ. Уый йын 
топп ифтыгъта, Темла та æхсгæ кодта. Цыппар хъазахъхъаджы сфæл- 
вæрдтой, Темла кæм бадт, уым схизын æфцæгмæ. Æхстмæ сæ суагъ- 
та, стæй сæ уæд райдыдта радгай марын. Дыууæ дзы фæстæмæ атылд, 
фæлæ уæдмæ иннæ дыууæ сæввахс сты. Райдыдта сæ иуы топпы 
кæсæны ахсын, фæлæ-иу ын куы кæм амбæхст, куы кæм. Уый фæ- 
дыл зилгæйæ, Темлайæ айрох цыппæрæм салдат æмæ куыддæр æртык- 
каджы æрæхста æмæ топп ифтындзынмæ фæцæйлæвæрдта, афтæ 
Дзабиты чызг фæцъæхахст кодта. 
— Салдат! — фæгæпп кодта æмæ лидзынмæ фæци. 
Хъазахъхъаг былгæрон дуртигъыл фæхæцыд дыууæ къухæй æмæ 
йæхи сивæзта. Темла фестад, фелвæста топп лулæйы кæронæй æмæ 
дзы хъуамæ хъазахъхъаджы сæр ныххафтаид, фæлæ йæм уый фæ- 
раздæр æмæ йын йæ къух ацахста. 
Схъуырæй-хъуырмæ сты, æмæ Темла базыдта, иу къухæй йын 
ницы ракæндзæн. Тыхархайдæй йæ сæр зилын райдыдта æмæ ахъуы- 
ды кодта: «Роныл куы фæхæст уаин, уæд æй былæй фесхоин, науæд 
ирвæзы æмæ æхсын райдайдзæн Солтаниты...». 
Солтан сæ дардæй ауыдта æмæ сæм æлвæст дамбацаимæ йæхи 
раппæрста. Æхсæн ын нæ уыд, Темлайыл куы сæмбæла, æмæ сæм 
лæгæй-лæгмæ схæцынмæ згъордта. Темла йæ куы ауыдта, уæд но- 
джы стыхст: «Куы йæ суадзон, уæд Солтаны амардзæн. Рон æрцах- 
сын хъæуы!..» — феуæгъд кодта топпы лулæ æмæ хъазахъхъаджы йæ 
ронæй ацахста. «Афтæмæй зын бауромæн у, ныртæккæ мын мæ сæр 
ныххафдзæн топпы къуыдырæй...» Темла йæхимæ фесхуыста хъа- 
захъхъаджы йæ ронæй, стæй фæгуыбыр кодта æмæ роны йæ къух 
дæларммæ атъыста, уæхскæй йæ ариуыгъта, ома, кæд æй афæлдахин. 
Хъазахъхъаг æцæг фæстæмæ ахауд, топп феуæгъд кодта, фæлæ Тем- 
лайы дæлæрмттæ фæсонты цур дыууæ къухæй ацахста æмæ йæ рафæл- 
дæхта, хъуамæ сыстадаид. Темлайæн йæ цæф уæхск сдудыдта, фæлæ ма 
йæ тæвдæй уæддæр йæхи уыцы уæхскыл атылдта, хъазахъхъаг та куыд 
фæбынæй уа. Иу фæлдæхт ма, æмæ дыууæйæ дæр былæй асхъиудтой. 
— Гъæ-æ, с-сау бон мыл! — æмхъыллист ныккодтой устытæ, иууыл- 
дæр федтой Темлайы фæстаг хæст æмæ йæ сæфт. Солтан ма былмæ 
бауад, стæй йæ цæстытыл ныххæцыд, сывæллонау ныккуыдта æмæ 
дурыл æрæппæрста йæхи. 
Федтой æфцæгмæ тырнæг æфсæддонтæй дæр бирæтæ Темла æмæ 
хъазахъхъаджы сæфт. Зæрдиагæй ничиуал тырныдта къæдзæхы скъуыд- 
тыл æфцæгмæ, дардæй ма гæрæхтæ кодтой, æмæ инæлар йе ’фсад 
фæстæмæ Къуырфмæ ’рæмбырд кодта. 
Æризæр, æмæ Ренненкампф бардзырд радта: фос Дыууæдонастæу- 
мæ тæргæ, æфсадæй иу ротæ æмæ æртæ афицеры Къуырфы базза- 
211 

йæнт, æнхъæлмæ кæсæнт, цалынмæ сæхи радтой, æфцæгыл чи ис, уыдон. 
Æфсад ратæлæт кодтой фос æмæ рацыдысты. Баззад ма иу фистæг 
ротæ Къуырфы, баззадысты Чеселт, Дзабиты хъæу æмæ Дыууæдонас- 
тæуы адæм æфцæджы цъуппыл. Фæцис хæсты æртыккаг бон дæр. 
¦ ¦¦ 
Æхсæвы Солтан æрæмбырд кодта, йæ хæстонтæй хъахъхъæнæг 
чи нæ лæууыд, уыдон, æмæ сын загъта: 
— Ахъуыды нæ хъæуы, цы ми кæнæм дарддæр? Хæринаг нал ис, 
нæмыг дæр ма иу-дыууæ æхсты фаг. Нары коммæ нын цæуæн нæй. 
Сæрвыстой нæм: куы ’рцæуат — нæхæдæг уæ ратдзыстæм хицæутты 
къухмæ. Æмæ уыдон къухæй лæвæрд цæмæн хъуамæ æрцæуæм? 
Фæлтау нæхæдæг нæхи раттæм, дæлæ нæ разы куы сты, Нармæ ма 
цæмæ хауæм. Хæцæн нын нал ис, лидзæн дæр никуыдæмуал ис... 
Нæхи раттæм — ничи ныл бахуддзæн. Нæ бон цас уыд, уыйбæрц 
фæхæцыдыстæм æнæхъæн æфсадимæ армыдзагæй. Хуыздæр амал 
ницыуал ис. Кæд искæмæ æндæр исты фæнд ис, уæд æй зæгъæд. 
Адæм лæгæй, усæй æнæбары сразы сты, æрмæст хæстон лæппутæ 
зæхмæ ныккастысты æмæ цæуылдæр джихæй сагъæс кодтой. Солтан 
бамбæрста, куыд зын у ацы лæппутæн сæхи мæлæтмæ раттын. 
— Æз мæ дзырд æххæст нæ фæдæн. Хæцгæ чи кодта, уыдон, мæй 
куыддæр скæса, афтæ ныххизæнт Джинатгоммæ æмæ Зруггомыл 
æрбаздæхæнт. Дзедойыл æрхиздзысты æмæ Къуыдаргомы сæхи æрау- 
уон кæнæнт, цалынмæ æфсад ацæуой, уæдмæ. Адæмы æз ныккæн- 
дзынæн æфсадмæ. Мæнæн цæуæн нæй. Раздзоджы æнæмæнг агур- 
дзысты, æмæ искæй мæ бæсты фесафой, уый мæ нæ фæнды. 
Сразы сты уыцы фæндыл дæр æмæ, мæй куыддæр скаст, афтæ 
хæстонтæ сыстадысты, фæстаг хатт ма ныттыхстысты сæ раздзогыл 
æмæ æнæсыбыртт фæуырдыг кодтой Джинатгоммæ. 
Райсом хур дзæбæх куы ’ртавта, уæд Солтан сыстын кодта адæ- 
мы æмæ рауырдыг кодтой Зикъарайы чысбын æрхизæны. Æрцыдыс- 
ты къуырфмæ æмæ æфсады къордмæ æввахс æрлæууыдысты. 
Солтан фæзылд адæммæ. 
— Æз цæуын. Мæхи раттон... Чи зоны, кæрæдзи нал фенæм, 
мæнæн хатыр нæ уыдзæн, æмæ уæ курæг дæн: кæд искуы искæй 
истæмæй бахъыгдардтон — ныббарæд мын æй... 
Солтан фидар къахдзæфтæй бараст, æввахсдæр æм цы æфсæддонтæ 
уыд, уыдонмæ. Сæ худты сырх уадздзæгтæй сæ базыдта: афицертæ сты. 
— Афицер кто? — бафарста Солтан. Уыдон кæрæдзимæ бахудты- 
сты æмæ сæ дамбацатæ æруагътой. Сæ иу та, Солтаны рахиз къух 
бастæй куы федта, уæд — ома æз ницæмæй тæрсын — дамбаца фехста 
хæрдмæ æмæ йæ лулæйы дзыхæй ацахста. 
— Мы все офицеры, — дзуапп радта, рахизырдыгæй сæ чи лæу- 
уыд, уый. 
212 

«Сæ хистæр, æвæццæгæн, уый у, рахизæрдыгæй лæууы», — ахъуы- 
ды кодта Солтан. 
— Вот, вот, вот, вот, всио, — Солтан æрæвæрдта афицеры раз 
зæххыл топп, дамбаца, æхсаргард, хъама. 
— Давно бы так, разбойник, — уайдзæфгæнæгау æм сдзырдта хистæр 
афицер. Йæ дзырды тæккæ кæрон Солтан баст къухы дысæй æмбæхст 
хъама фелвæста æмæ йын æй йæ артæнты фистоны онг бацавта, стæй 
йыл йæхимæ рахæцыд æмæ гуыбын иу тæнæй иннæмæ айгæрста. 
Цы рауад йæ фæндæй, уый нал федта. Дыккаг афицер ын йæ 
къæбут ныххафта дамбацайы хæцæнæй, æртыккаг æй комкоммæ бах- 
ста, æмæ Солтан дæр мард афицеры фарсмæ æрфæлдæхт. Хæст фæци. 
Зикъарайæ куы раздæхтысты æфсад, адæмы куы ’ртардтой, уæд 
Ренненкампф фехъусын кодта Тифлисы æфсæддон губернатор Стре- 
калов-инæларæн, уый та — Кавказы æфсæдты хистæр фельдмаршал 
Паскевичæн: Хуссар Ирыстоны æнæсæттон хъæутæм æфсæддон экс- 
педици иттæг хорз бантыст! 
Чеселтгомы фосæй, фæллойæ цы ссардтой—аскъæрдтой, ахастой 
сæ. Хъæутæ цъыбыртты сыгъд бакодтой. Аластой семæ цæф уацай- 
рæгты: Акайы, Бегайы, Хъæндилы, Солтаны, Бабейы, Чилæхсаты 
Салдаты, акодтой уацайрагæй Бикойты Кецо æмæ Дауыты, стæй но- 
джы, фæндæгтыл æмæ фæсхъæуты кæй æрцахстой, ахæмтæ — æдæп- 
пæт цыппæрдæс лæджы. 
Ацыдысты æфсад. Æрыздæхтысты та Чеселтгомы адæм, цагъды 
уæлдæйттæ, сæ сыгъдæттæм æмæ та сæ мæгуыры цард райдыдтой. 
Хæст фæци. Æрмæст ма йæ фæстаг æхсидæвтæ судзынц ахæсто- 
ны. Уыдон куы басудзой, уыдон зынг куы ахуысса, уæд фæуыдзæн 
Чеселтгомы стыр фыдæвзарæн. 
ЗАРШЖТОНЫ 
Цæф уацайрæгты æрхастой сынтытыл Дзаумæ æмæ сæ иу талынг 
чъырыны баппæрстой хъæмпы уæлæ рæгъ-рæгъы. Чилæхсаты Сал- 
дат фæндагыл амард æмæ йæ иу ран дæлвæндагмæ атылдтой. Бикой- 
ты Кецо æмæ Дауыт цæф нæ уыдысты æмæ сæ иннæ уацайрæгтимæ 
æндæр ран бакодтой. Æрмæст Ака, Хъæндил, Бабе, Бега æмæ Сол- 
таны тугæйдзæгтæй, мæрдтау, сæ кæрæдзи цур ныррæгъ кодтой. 
Талынг, æнуд чъырыны цæст ницы уыдта. Æрмæст уый бамбæр- 
стой цæф уацайрæгтæ, бирæ кæй сты. Салдæттæ сæ иунæгæй ныу- 
уагътой, дуар сыл æрбахгæдтой, æмæ фæсдуар хъахъхъæнæг рацу- 
бацу кæны. 
Акайæн фезмæлын йæ бон нæ уыд. Риу, æмхуызон хъæдгомау, 
213 

къуырма рыст, зынуромæн рыст кодта. Фæрсты цæфтæ дæр сиу сты 
йемæ æмæ цыма йæ буар астæуæй уæлæмæ тæвд уæхстыл конд у, 
афтæ каст Акамæ. Ком ныххус, былтæ сфыхтысты æмæ йæхинымæр 
бæллыд: «Гъæтт, иу армыдзаг дон искуыцæй!» 
Хъæндилæн йæ сины фæлмæн ныррæсыд æмæ йæ фезмæлæн нæ 
уыд. Фæлæ ууыл нæ тыхст. Сæры кæхц асгæрста къухæй æмæ ту- 
джы хъæбæртæ, сæры хъуынты тугæй æмгуыдын гуцъулатæ аны- 
дзæвдысты йæ уырзтыл. Цыма йын исчи йæ сæр мæсыджы рæбын 
бакодта æмæ йæ ныртæккæ ныцъцъист кæндзæн, афтæ йæм каст æмæ 
йын схъæрзын дæр судзгæ хъизæмар уыд. 
Бабе æмæ Бега тынг нæ тыхстысты. Бабейæн йæ къах фæрчытæй 
æнæбары баст бакодта лечъыр æмæ йын æрмæст сыстæн нæ уыд, æндæр 
йæ бынаты рабадын йæ бон уыдис. Бегайы къахы нæмыг дыууæ ’лхуы- 
йы астæу ацыд, æмæ йын ныррæсыд, фæлæ йæ рис урæдта. 
Солтан сындæггай хъæрзыдта. Йæ сæры царм цæхгæрмæ æртæ къу- 
хы бæрц фæйнæрдæм алыгъд æмæ йæ рыст тыххæй урæдта. Ноджы йæ 
хъæмпыл уæлгоммæ ныппæрстой æмæ йын хъæмпы хæлттæ йæ хъæдгом 
æрцытау рæхуыстой. Дамбацайы нæмыг оны бын бацыд æмæ дзы, дзыр- 
гъайы бырынкъау, афæд кодта. Тæссаг хъæдгом нæ уыд, фæлæ рахиз 
къухæй фезмæлæн нæй. Æрзилын æй фæнды æмæ йæ бон нæу. 
«Чи ма уа ам?.. Чи ма сæнамонд, кæуыл ма æркодта мæ хуызæн 
дудгæбон? » — хъуыды кодтой цæфтæ сæхимидæг, фæлæ сæ ничима 
дзырдта. Нырма алкæмæн йæ сæр йæ кой уыд. Стыр бæллæх сыл 
зæйау ныффæлдæхт æмæ дзы нæма сцух сты, кæронмæ йыл нæма 
аххæст хъуыды, хивæнд зæрдæ нæма фидыдта йемæ. 
Бега кæронæй хуыссыд æмæ Солтаны хъæрзынмæ йæ зæрдæ нал 
фæлæууыд, йæ хъусы цур уынгæг хъæрзт не ’нцади. 
— Цы кæныс, æфсымæр, баххуыс дын кæд исты хъæуы? — йæ рæм- 
бынкъæдзыл рабадт Бега æмæ хъæрзæджы ’рдæм базылдта йæ цæсгом. 
Хъæрзын нæ фенцад, фæлæ Солтаны хъуыды фесхъиудта: зонгæ 
хъæлæс, чи уа? 
— Дзурын дæ бон нæу, æфсымæр? — ноджы рæвдаугæдæр хъæ- 
лæсæй бафарста Бега. 
— Чи дæ?.. Ды та ам цæмæн дæ? 
— Æз дæр цæф дæн.. Фæлæ... Фæлæ ды... Солтан дæ, мыййаг? — 
фæкъæпп кодта Бегайы зæрдæ æмæ дзурæгмæ фæдзой кодта. 
— Афтæ мæ хуыдтой ныры онг... Ныр ма цæй Солтан дæн... 
уацайраг... Бега!.. Куыдз бахæрай.... Базыдтон дæ... Æгайтма мын 
сæрæгас дæ... Федтон ма дæ... 
— Солтан!.. 
— Солтан!.. Бега!.. — хъæмпыл базмæлыд Бабе æмæ æрбабырыд 
йæ фæзыл Солтаны хъæлæсмæ. — Сымах стут?.. Æз Бабе дæн... 
Къухтæ къухты агурынц талынджы, къухтæ къухтыл тыхсынц, 
цины цæссыгтæ цæсты гагуытыл хъазынц, хъуыртæ ’хгæнынц, дзу- 
рын нæ уадзынц. 
214 

— Бега, Бабе, мæ галиу фарсыл-ма мæ æрфæлдахут... Арæхстгай, 
мæ къæбут цæф у æмæ мæ хъæмпы хæтæлтæ рæхойынц... Мæ рахиз 
фарс дæр, оны бын, цæф у, ма йæ фæцагайут... 
Галиу фарсыл куы ’рзылд, уæд ын фенцондæр æмæ æдæрсгæ 
дзурын райдыдта Солтан: 
— Уæ къæхтæ сты цæфтæ?.. Уæд уын ницы у... Мæнæн мæ 
къæбут тынг риссы... Маргæ мæ куыд нæ акодтой... Сæ цæсты раз 
сын сæ хистæры арсы ’ргæвст акодтон. Хорз мæ къухты бафтыд... 
Æнхъæл нæ уыдтæн... 
Сусу-бусугæнгæ сæ хабæрттæ фæдзырдтой цыбыртæй, скъуыд- 
дзæгтæй. Чи амард, чи басгуыхт, уыдон нæмттæ... «Рухсаг уæд!..» 
«Мæ бон акæнæд!» «Мæлынæн æвгъау уыд!..» 
— Уæддæр аслам аирвæзтыстæм... Бирæ ницы бафтыд сæ къу- 
хы... Цалдæр лæджы... Сæхæдæг кæритæй... Зæрдылдарыны фаг 
сын уыдзæн... 
— Ам ма цыма чидæртæ ис ноджы... Куы сæ базониккам, — æрæ- 
джиау загъта Бега. 
— Ис. Æз дæр сæ хатын, фæлæ чи уой, нæ зонын... 
— Фæлæуу-ма, æз сæм бабырон... 
— Арæхстгай, Бега... Уæззау цæфтæ уыдзысты... Науæд исты 
дзуриккой... Талынджы ма фæцагай искæй хъæдгом. 
Бега халæй-халмæ бырæгау кæны. Мæнæ кæйдæр къах... Къух 
сгаргæ цæуы сæры ’рдæм. Мæнæ йын чидæр йæ къухыл лæмæгъ 
хæст æркодта. 
— Чи дæ?.. Цы агурыс?.. 
— Тынг цæф дæ? Æз Бега дæн, ма тæрс. 
— Бега. Æмæ ма удæгас дæ?.. 
— Хъæндил! Ды дæр ам дæ? Хъæндил! Лæппутæ, Хъæндил удæ- 
гас у! 
— Рухсы Хъæндил! Барухс-ма кæн. Куынæ дæ уынын... — æрба- 
дзырдта Солтан. Бабе йæм æрбабырыд æмæ йын талынджы йæ къух 
нылхъывта. 
— Ды та чи дæ? — бафарста Хъæндил. 
— Бабе дæн... Уый та Солтан у... Мæрдты дæр хынджылæг кæн- 
дзæн, æвæццæгæн. 
— Хъæндилæй? — йæ рис айрох æмæ та уысммæ раздæры Хъæн- 
дил фестад. — Рыныкъæф-инæлары чи сбубли кодта, уымæй? Мæ 
сæр, мæ сæр!.. Куыдз ыл амæла... Хъуыды кæнын мæ нæ уадзы, 
цæстæй ракæсын. Æндæра уæ худæгæй амарин... Иу Хъæндил 
æнæхъæн æфсады раз ныццæхгæр... Ма ацæут, уæ рын бахæрон, 
ныууадзут нæ, мæгуыр адæм стæм! Нæ йæм байхъуыстой. Фесæф, 
æнаккаг цыдæр!.. Цырыхъхъæй дæ ныцъцъист кæндзыстæм! Хъæн- 
дил дæр рамæсты, йæ рихи раскъуыдта, мæцъисау æй ныззылдта 
æмæ сыл балæууыд. Хæфт, хæфт, хæфт!.. Фарасты дзы афæлдæх- 
та... Ныр йæхæдæг та мæнæ... Рухсаг уæнт!.. Мæрдтæй мыл рæстмæ 
215 

аудæн кæнæнт... Сæхи аххос уыди... Лæппутæ... Мæн-ма фæуадзут, 
фæлæ уæртæ къуымæй кæйдæр улæфт цæуы мæ хъустыл... Бабырут- 
ма, кæд уæ бон у... Кæрæдзи базонæм, чи ма нæм ис... 
Бега æмæ Бабе абырыдысты. Ака сын сæ ныхæстæ хьуыста иууыл- 
дæр. Йæ зæрдæ цинæй байдзаг: æгайтма удæгас сты. Ныр мæнæн 
дæр æнцондæр уыдзæн мæлын. Хъуыста сын сæ ныхæстæм æмæ, 
цæссыгтæ йæ хъусы сæртæм куыд бырыдысты, уый хатыд. 
Бега йæм раздæр бахæццæ æмæ йæм куы ’ргуыбыр кодта, уæд 
Ака бынтон ныллæг хъæлæсæй сдзырдта: 
— Ды дæ, мæ хæрæфырт? 
Бега йæ хъустыл нæ баууæндыд: Ака кæцæй уыдзæн, рухс ын 
куы загъта, кæугæ йыл куы фæкодта, мæрдтæй сыстад? Чысыл лæп- 
пуйæ Бега Акайы сау боцъойæ хъазын уарзта æмæ ныр дæр къух 
йæхигъæдæй зачъемæ бавнæлдта. 
— Ма кæ, къæбæда, — кæддæрау бакодта Ака дæр. — Ма мæ сгар, 
нырма удæгас дæн, ма тæрс... 
— Акко! — фæбогъ кодта Бега æмæ ныккуыдта йæ дзыхыдзаг. 
Бабеитæ фестъæлфыдысты æнæнхъæл хабармæ. Солтан æмæ 
Хъæндилæн фезмæлæн нæ уыд. Бабе бабырыд йæ фыдмæ, йæ къух 
ын ссардта, дыууæ къухæй йыл ныххæцыд, стæй армы тъæпæныл 
йæ рус æрæвæрдта æмæ æнæсыбыртт ныккуыдта, æртæфстис ыл йæ 
мады мæлæт. 
— Ды дæ, лæппу?.. Ма ку, мæ хур... Мах хорз фæцардыстæм,— 
æмбары Бабе, уый Ака йæхицæй æмæ Козианæй зæгъы. — Ныр нын 
мæлын афон дæр уыд... Æгады мæлæт нæ уыд... 
Фембæлды фыццаг уынгæг минуттæ куы ацыдысты, маст æмæ 
цины уылæн куы ’рсабыр, уæд сындæггай ныхас кæнын, хабæрттæ 
дзурын, кæрæдзи фæрсын райдыдтой. 
Фæхъынцъым кодтой, чи фæмард, уыдоныл, фæрадысты се знæгты 
зиæнттыл æмæ фæсагъæс кодтой, дарддæр цы бауыдзысты комбæсты 
адæм, ууыл. Нæ дзырдтой æрмæст иу хъуыддагыл, сæхимæ сомбон 
цы кæсы, ууыл. 
— Уæдæ ма мæ зæронд æмбæлттæй иу уыд æмæ уый дæр мæ 
разæй фæци... Рухсаг у, Хъуырман!.. Хорз лæг уыдтæ царды дæр, 
хæсты дæр, æмæ мæлгæ дæр лæджы мард акодтай, — æнцой хъæлæ- 
сæй, мардимæ дзурæгау кæны Ака. 
— Ныр æй æз дæр тагъд аййафдзынæн... Æрмæст мæ уый мæт 
ис, мæ мард мæ фыдыуæзæгыл куынæ сæмбæла... Бирæ фæджетты- 
ра кодтон ацы зæххыл æмæ дзы ныр фæцух уон, уый мæм зын 
кæсы... Мæ уды номыл æм иу сыджыты мур уæддæр куы бафтид. 
Ницы загътой Бегаитæ. Сæхæдæг дæр сæ зæрдæбыны ууыл мæт 
кодтой. Сом цы уыдзæн, ууыл хъуыды кæнын сæм сæ ристæ уромы- 
нæй зындæр каст. Йæ аивын сæ къухы нæ уыд, фервæзæн дæр дзы 
нæ уыд, мæрдты бæстæй рацæуæн нæй. 
Райсомæй уацары адæм базыдтой, Гурмæ сæ ласдзысты. Ака фæ- 
216 

дзурын кодта Дзауы сауджынмæ: мæлын, æмæ йын мæ тæригъæдтæ 
зæгъон. 
Сауджын куы бацыд чъырынмæ, уæд ын Ака тæригъæдты бæсты 
дзурын райдыдта сæ хæсты хабæрттæ æмæ йæ фæстаг фæдзæхстытæ 
йæ бинонтæн. 
— Фен-иу сæ, сауджын, радзур-иу мæ бинонтæн нæ хабæрттæ... 
Ма мæ фæсай, мæрдты бæсты дын дывæрæй бафиддзынæн ацы хорз. 
Созырæн-иу зæгъ, — дыккаг хатт фæдзæхсы сауджыны Ака, — мæ 
мард-иу мын ракурæд, уый нæй, ме стæгдар мын скъахæд æмæ мæ 
нæ уæлмæрды мæ фыд Дзиуы цур баныгæнæд... — Ака банцад æмæ 
йæ цæстытæ бацъынд кодта, цыма ныр мæлæты фæндагыл араст. 
Сауджын фæхъуыдыйыл, йæ тæригъæдтæ дзуринаг мын куы уыд 
æмæ куы ницы загъта. Тынг æй не ’ндæвтой Акайы тæригъæдтæ, 
фæлæ фæтчыгъæдæн уæддæр бафарста: 
— Хуыцаумæ кувæг лæг куы дæ, Ака, уæд дæ тæригъæдтæй куыд 
ницы загътай. 
— Хуыцаумæ?.. Тæригъæдтæ!.. Нæ, сауджын, ахæмæй дзы ницы 
ис. Мæ хуыцауимæ æз хыл нæ дæн. Кувгæ дæр ын мæхæдæг кодтон, 
сауджын, мæ тæригъæдтæ дæр ын мæхæдæг радзурдзынæн... Дæ 
хуыцауæн та бæсты ницы ’мбæлы, цы йæм дзурон? Тæригъæд мыл 
æрмæст иунæг ис... Рыныкъæф-инæлармæ мæ кард нæ баххæст... 
Мæ фæстæ йæ уæлæуыл ныууагътон. Уый тугтæригъæд у, сауджын, 
æмæ кæд хуыцауы раз мæ уды сæрхъызой разынай, уæд-иу мын 
æрмæст уый тыххæй ракур хатыр дæ хуыцауæй... Кæй дæ бахъыг- 
дардтон, уый та мын дæхæдæг ныббар... 
Ака та йæ цæстытæ æрæхгæдта, æмæ сауджын бамбæрста: цæ- 
уын хъæуы. 
Гуры ахæстоны лазареты Ака æртыккаг бон амарди. Æртæ мæймæ 
иннæ цæфтæ иууылдæр сдзæбæх сты æмæ та сæ иу уаты бакодтой. 
Ныр сæ райдыдтой фæрсын сæ фыдракæндтæй. Къахæй-къухтæм 
рæхысæй баст уыдысты, фæлæ сын уæддæр дывæлтæр хъахъхъæн- 
джытæ уыд — ма алидзой паддзахы ныхмæ схæцæг абырджытæ. 
Зыдтой ахст адæм—бирæ цæрæнбон сын нал ис. Паддзах лæгуар- 
зон адæймаг у, æмæ цæф лæджы æвиппайды нæ мары. Сдзæбæх æй 
кæн æмæ йæ стæй, хаст кусæрттагау, аргæвд! Хъæндил та йæ хъазæ- 
гой зæрдæйыл уыдис, йе ’мбæлттимæ куы сиу, уæдæй фæстæмæ, 
æмæ сæм номæй дæр нæ дзырдта, æрмæст: «Гъæй, кусæрттæгтæ!..». 
Бегаитæ ницы ’мбæхстой сæ митæй: «Хæцыдтæ æфсæдты ныхмæ?» 
«Хæцыдтæн!» Æмбæхсæн дæр сын нæ уыд. Æргом хæсты фæцæф 
сты, хæцæны бахаудтой се знаджы къухы. Æрмæст Бега иу æфсон 
æрымысыд: «Мæсыгмæ барвæндæй нæ бацыдтæн. Ме ’ннæ ’хсæз 
æмбалы загътой, кæд немæ нæ цæуыс, уæд дæ амардзыстæм». Кæм 
217 

фæсайдтаид уымæй йæ тæрхонгæнджыты, фæлæ йын йæ ныхас 
хъуыддаджы ныффыстой. 
Солтанитæн йе ’фсон куы радзырдта, уæд уыдон бадис кодтой: 
«Де ’мбæлттыл мæнг ныхас цæмæн загътай?» 
— Æдылытæ, афтæ ’нхъæлут, æз æй нæ зонын, уый мæнæн кæй 
ницы феххуыс уыдзæн? Зонын æй. Сæ цæсты раз цы салдæтты ныц- 
цагътон кардæй, уый дæр ме ’мбæлтты тæсмæ уыд? Уымæй сæ нæ 
фæсайдзынæн. Фæлæ сæ фæсайдтон æндæр хуызы. Уадз æмæ æнхъæ- 
лой, хæцгæ чи кодта, уыдонæн сæ хуыздæртæ фесæфтысты! Ахсгæ 
сын сæ лæмæгъдæрты æркодтой æрмæст! Бамбæрстат?.. 
— Æвæдза, ацы кусæрттагæн йæ сæр хистæрты раз æрæвæрыны 
аккаг у, куыд зæгъут? Мæ фыдыстæн, ме ’фсымæр, —тынг зæрдиаг- 
гъуызæй райдыдта Хъæндил, — никуы дын ницы фæдæн, фæлæ дын 
ацы хатт стыр хорзы хъуамæ бацæуон. Зæгъдзынæн тæрхоны лæг- 
тæн: ацы кусæрттаджы сæр паддзахæн йæхи раз æрæвæрут! 
Бегаитæ ныххудтысты æмæ Хъæндил йæхицæй бабуц. Чысыл 
фæстæдæр, куы фæхъус сты, уæд Хъæндил бынтон æндæр хъæлæ- 
сæй сдзырдта: 
— Кусæрттæгтæ!.. Æцæг кусæрттæгтæ куы стæм, уæд мæн куыд 
нæма уырны? Диссаг!.. Æвæццæгæн, лæджы ингæны райхъал кæн, 
уæддæр æй нæ бауырнид, мæлæт ын ис æмæ искуы нал уыдзæн, уый. 
Зонын æй, абонæй соммæ у мæ цард, фæлæ мæ уырнгæ нæ кæны, 
зæрдæ йыл нæ сæтты. Æниу æй зонын, лæппутæ, æмæ иу хъуыддаг 
’рымысыдтæн. Цæй-ма, зарæг скæнæм нæхиуыл... Куыд зæгъут? 
— Зарæг? — кæрæдзимæ бакастысты ахстытæ. 
— Мæ фыдыстæн, зарæг. Нæ хабæрттæ бæстæтты чи дзурдзæн, 
фæлæ зарæг баззайдзæн. Уадз æмæ йыл фæсивæд сæхи ирхæфсой. 
— Куыд баззайдзæн? Чи йæ фехъусдзæн ахæстоны, нæхицæй дард- 
дæр? — фенкъард сты лæппутæ. 
— Чи?.. Мах æнæмæнг ауындзгæ кæндзысты Дзауы искуы, адæ- 
мы раз, цæмæй сæм мачиуал уæнда сдзурын дæр. Уым æй азардзыс- 
тæм, ауындзæны бын... Фехъуысдзæн адæммæ. 
— А-ма, исты ’рымысыдтæ æви цы дæрдтыл дзурыс? — бафарста Бега. 
—Дысон цыдæртæ ’рымысыдтæн, бæргæ. М^е куыдзы туг бана- 
зой, мæ уадындз дæр мын скъахтой мæ ронæй. Кæд сармадзаны 
лулæ нæ уыд. Нæ уын æй ацæгъдин?.. 
— Хъæлæсæй йæ самон, хъæлæсæй, Хъæндил, æмæ хъырнын мæ 
бар уадз, — йæхи йæм баласта Солтан. 
Хъæндил иучысыл фæсабыр, схуыфтытæ кодта, йæ былтæ аууæр- 
ста дæндæгты ’хсæн æмæ ныллæг хъæлæсæй райдыдта зарæджы ме- 
лоди æнæ ныхасæй. 
Солтан хъырнын афæлвæрдта. 
Иу-цалдæр хатты ацамыдта Солтанæн хъæлæсы фæныллæг-фæ- 
бæрзонды бынæттæ, стæй зарæджы мелоди ныхæстыл нывæндын рай- 
дыдта: 
218 

Далæ, дам, Хъеуселты Калачы базары 
Се ’ нхъызт бæгсеныйыл Кæсæмир балхæдтон, 
Хохы дон ныккодтой. Цикъæ мын куы разынд. 
Байхъусут, хорз адæм, Тъотъойты Хъуырманæн 
Махыл, дам, Чеселты Хъолайы даргъ мæсыг. — 
Тохы бон ныккодта. Ингæн ын куы разынд. 
Байхъусут ноджыдæр: Уырысæй Хъоламæ 
Чъындыйы тæразæй Макуыуал æрзайа 
Фæлдысты хор акалд. Фæтæнты дзындзалæг, 
Махæн та нæ разæй Дзæнæты фæбада 
Домбайау куы бырста Нæ кæнгæ æфсымæр 
Къæбысты хорз Ака. Цæргæсаты Алæг. 
Фæсалджын арсæй, дам, Дæргъæвсы Хамырзæ 
Даргърихи тæрхъустæ Гæлиры хъæдуртæ 
Хизынмæ нæ уæндынц. Дыккагмæ ныссагъта. 
Акайы тасæй, дам, Нæ хæсты хабæрттæ 
Мацабел-æлдæрттæ Нæ Иры лæппутæн 
Мизынмæ нæ уæндынц. Мыггагмæ ныууагътам. 
Хъæндил æмæ Солтан зарынц дзырд дзырды фæдыл, фæлтæрæй- 
фæлтæрмæ. Бега æмæ Бабе æнкъардæй хъусынц. Бабейы цæсгом 
ныффæлурс æмæ æфхæрд сывæллоны хуызæн сси. Цæссыгтæ хаутыл 
амбырд вæййынц æмæ та сæ тыххæй фæстæмæ асуры цæсты бынмæ. 
Зарæг куы фæцис, уæд Хъæндил астæрдыл афæлдæхт, йæ цæнгтæ 
йæ нывæрзæн бакодта æмæ фынæйау цъынддзастæй ныссабыр. Сол- 
тан нырма зарæджы бæрзонд тугæрхæм равгæй нæ фæиппæрд æмæ 
дзагъырдзастæй каст йæ размæ, йæ мæцъисы стæвдæн æнгуылдзтæ 
кæрæдзи мидæг акодта, афтæмæй. 
— Уый зарæг у, гъе, Хъæндил! Тынг Хъæндил дæ, æргæвдынæн 
æвгъау дæ... Хъуамæ паддзахæн æз дæр зæгъон. Ахæм зарæджы тых- 
хæй ссæдз марды дæр акæнин, — йæхиимæ дзурæгау кæны Солтан. 
Бабейæн йæ зæрдæ æрсабыр, йæ цæсгомыл ма зынд æрмæст æнцой 
æрхæндæджы нысан. 
— Хъæндил, æмæ удæгæсты кой цæуылнæ скодтай, уаих фæуай? 
Мæнæ Солтан, Бега, дæхæдæг... 
— Мах кой та удæгæстæ скæндзысты, Бабе, кæд сæм нæ митæ 
зарæджы аккаг фæзыной, уæд. Зарæджы хъуыддаг афтæ у, Бабе... 
«Мах дæр тагъд амардзысты, цы уæлдай ма у», — сцæйдзырдта 
Бабе, фæлæ йæхиуыл фæхæцыд, афтæ куы зæгъой, лæппу у æмæ 
мæлæтæй тæрсы. 
Бега хæстæг бацыд Хъæндилмæ æмæ йæ цуры æрбадт 
— Гъæй, æфсымæр, Коцон, рабад-ма! Лæппутæ, сымах дæр хæс- 
тæг æрбадут. Дæ зарæг-ма ногæй ракæн, ме ’фсымæр, æмæ йæ не 
’ппæт дæр базонæм. Дзæрæхы фæстæ абоны онг никуыуал азарыд- 
тæн, фæлæ мын абон æнæзаргæ нал ис Акко, Хъуырман æмæ Алæ- 
219 

джы тыххæй... Ауындзæны раз хъуамæ дзæбæх фæзарæм, цалынмæ 
нын нæ улæфæнтæ алхъивой, уæдмæ. 
Зарæг та ногæй азæлыд ахæстоны æнуд къуымты. 
Уалынмæ дуары уæлæ гуыдыры дзыгъал-мыгъул ссыд æмæ ахæс- 
тонгæс тызмæгæй сдзырдта:. 
— Замолчите, вы!.. Батюшка пришел! — Ахæстонгæс ацыд æмæ 
дуарæй æрбахызт тыппыртæ арæзт сауджын. Ахстытæ йæ хуызæй 
базыдтой, гуырдзиаг у, æмæ бацин кодтой, аныхæстæ кæндзыстæм 
йемæ. Гуырдзиагау се ’ппæт дæр чысылтæ зыдтой, Хъæндил та — 
бынтон æдæрсгæ. 
Сауджыны цæуыл æрбадын кодтаиккой, уый нæ уыд, æмæ Хъæндил 
йæ цухъхъа айтыгъта хъæмпыл. Сауджын уæззаугай, арæхстгай 
æрбадти, йæ пæлæзыл фæйнæрдæм ахæцыд æмæ йæ гуыбыны тып- 
пырæй райста сæны дурын, фых карк æмæ цалдæр дзулы. 
Ахæстæттæ йæм дисгæнгæ кастысты, æмæ сауджын дзурынмæ 
фæци: 
— Дыууæ глехы мæ нал ныууагътой, бацу æмæ ахст ирæттæн ацы 
хуын бахæсс. Хорзы, дам, нын бацыдысты æмæ, дам, сын æй цæ- 
мæй бафидæм, æндæр нæ бон ницы у... 
Лæппутæ уæддæр дызæрдыгæй кастысты сауджынмæ, æмæ та сын 
загъта: 
— Сбадут, хæрут, ма тæрсут... Хин дзы нæй... Æз дæр уæ зонын. 
Чи зоны мæ хъуыды кæнут... Иуане Ялгъузидзеимæ уыдтæн сымахмæ. 
Куывд, лæггад... Хорз бæгæны зонут сымах! 
Ныр æй æцæг æрхъуыды кодтой ахстытæ æмæ йæ зæрдиагæй 
фæрсын райдыдтой: 
— Иуане цы фæцис, Иуане, сауджын? Куыд нæ бацæугæ фæцис, 
чи зоны, ацы фыдбылыз не ’рцыдаид, уым куы уыдаид, уæд? — 
фæрсы Бега. 
— Иуане æртæ мæйы размæ амард, швило, халера йыл^фæзынд... 
— Рухсаг уæд... Чи зоны, хуыздæр у, кæй амард. Йæ адæмы 
цагъд нал федта. Мæрдтæм хъæдгом зæрдæйæ фæцыдаид... 
— Æппæтдæр хуыцауы фæндæй у, швило, — æнæбары бакодта 
сауджын. 
Бегаиты сауджынимæ быцæу кæнын нæ фæндыд, йæ дзырдæн 
«о» загътаиккой, уый дæр сæ зæрды нæ уыд, æмæ ныхъхъус сты. 
Хъæндил, æгæр-æгæр куы ницы дзырдтой, уæд бафарста: 
— Сауджын, хуын чи ’рбарвыста, бузныг кæмæн зæгъæм дæуæй 
дарддæр? 
— Ном, мыггагæй, дам, нæ нæ зонынц... Æрмæст, дам, сын зæгъ: 
Аунеуы цур, дам, хорз бæстæ у. Зæронд лæг, дам, хорз у, даргъ 
æхсаргард дзæбæх у. Аназут сæнæй, цы нынкъард стут? — зын уыд 
сауджынæн мадзурайæ бадын. 
Хъæндилитæ ницы бамбæрстой сауджыны дзуаппæй, фæлæ Бега фе- 
стад, йæхимидæг бахудт, йæ худ йæ дæларм акодта æмæ дурын систа: 
220 

— Хуын Акайæн æрвыст у, лæппутæ, стæй уын æй радзурдзы- 
нæн... Нал ис йæхæдæг, фæлæ мах нырма ам стæм æмæ рухсаг уæд 
мæ мады ’фсымæр! Арæх дзураг уыд: хæрзиуæг уидаджджын у! 
Ацы хуын дæр йæ хæрзиуджыты уидæгтæй у. 
Рухсы бад, Ака! Мах разы куыд ис, афтæ дæ разы дæр уæд! 
Рухсаг у, Козиан, ды дæр. Уарзонæй, æнгомæй фæцардыстут, 
мæлæт дæр уæ нæ ахицæн кодта. 
Рухсаг у, Хъуырман! Акаимæ дæларм-уæларм бадут! Бирæ фæ- 
хæцыдыстут иумæ, иу уыд уæ фæстаг хæст дæр... 
Рухсаг ут, нæ лæппутæ: Дзанг, Дзæцци, Къулой, Гиви æмæ 
Къакъо! Цæрын уын нæ бантыст, царды ад нæ базыдтат, афтæмæй 
дзы ахицæн стут... 
Рухсы бад, мæ кæнгæ ’фсымæр Алæг! Хорзæй дын дæ цæргæйæ 
нæ бон ницы бацис, мæрдтæм дын рухс кæнæм æмæ дæм сыгъдæгæй 
фæхæццæ уæд! Уырысы быдыртæй æрхаудтæ. Бамбæрстай нæ рæс- 
таг, дæ зæрдæмæ айстай не ’фхæрд æмæ уынгæджы бон, нæ мады 
зæнæгау, не ’муæхск æрбалæууыдтæ, нæ сæрыл дæ сæр æрхастай, 
æмæ, кæд мæрдты бæсты хорзæй исты ис, дывæрæй хайджын дзы у! 
Рухсаг у, Темла!.. Лæджымсæр хо нын уыдтæ, нæ цинæн — ахъаз- 
гæнæг, масты — нæ рæвдауæг, тыхы бон та хъаруджын лæг ра- 
зындтæ æмæ рухсы бад! 
Рухсаг у, Салдат, ды дæр, йæ сæрмæ худинаджы уацар чи не 
’рхаста, æвæлмон худинаджы бæсты хъазуаты мæлæт чи равзæрста!.. 
Мардæй æвзæр ничи дзуры. Уыцы фыдæвзарæны чи фæхъуыд, 
уыдон иууылдæр рухсаг уæнт хионæй, æддагонæй. Мæлæтæй фыд- 
дæр лæг знагæн ницы фендзæн, æмæ се ’ппæт дæр рухсаг уæнт!.. 
Дурын къухæй-къухмæ ацыд, се ’ппæт дæр рухс загътой æмæ 
сæнæй фæйнæ хуыппы акодтой. Сæн нозт куы фæци, уæд сауджын 
дурын фæстæмæ йæ пæлæзы бын бамбæхста. 
— Цæй, æз цæуон, æндæр рæстæг нæй. Хорзæй баззайут. Чесел- 
ты уын уæ хабæрттæ фæдзурдзынæн, ма тæрсут, уæ бинонтæн ныф- 
сытæ — мæ быгъдуан... 
— Хорзыл амбæл, сауджын! Бузныг де ’рбацыдæй. Мах дын нал 
бафиддзыстæм ацы хорз, хуыцау дын æй мах бæсты дывæрæй бафи- 
дæд. Бузныг-иу зæгъ хуындзаутæн дæр, стыр бузныг! — нызгъæлдта 
йæ гуырдзиæгтæ Хъæндил. 
Ахæстонгæс та дуар сæхгæдта. 
Ноябры мæйы иу хъарм бон ахстытæм фæдзырдтой тæрхонмæ. 
Хъадаманбастæй бакодтой Бега, Хъæндил, Солтан æмæ Бабейы æртæ 
æфсæддон тæрхонгæнæджы размæ. 
Фæрафæрс-бафæрс ма сæ кодтой фæтчыгъæдæн тæлмацы фæрцы 
æмæ, сæ раздæры ныхæстыл дау нæ кæнынц, зæгъгæ, куы базыдтой 
221 

тæрхоны лæгтæ, уæд кæрæдзи хъусы цыдæртæ адзырдтой, стæй сыс- 
тадысты иууылдæр æмæ сæ иу бæрзонд хъæлæсæй, аргъуаны дзурæ- 
гау, кæсын райдыдта тæрхоны гæххæтт. Тæлмац иронау æмбарын 
кодта^ахстытæн тæрхоны ныхас. 
«Йæ бæрзонддзинад императоры бархъомысæй нысан æрцыдис тæр- 
хон...» Ноджы та паддзахы бархъомысæй... Куыйтæ!.. Хæргæ дæр, æвæц- 
цæгæн, паддзахы бархъомысæй кæнынц! — хъуыды кæны Бега. «Мæс- 
гуыты сæхи кæй æрфидар кодтой æмæ паддзахы æфсæдтæм хæцæнгарз 
кæй систой, уый тыххæй...» — лыстæг хъæлæсæй дзуры тæлмац. 
«Фæлдыст фæу Дзауы цæгæрсæрæн, уый дæр ма афтæ фæдзу- 
ры!» — æлгъиты йæхимидæг Хъæндил. 
Солтан æмæ Бабе зæрдæдзургæйæ хъусынц: цы уыдзæн тæрхоны 
кæрон. «Уый тыххæй Коцты Хъарадзауы фырт Бега, Коцты Хъæ- 
рæсейы фырт Хъæндил, Къæбысты Акайы фырт Бабе æмæ Дзабиты 
Есейы фырт Солтан цыппæргай хæйттыл къуыхтæ æрцæуæнт!..» 
Цыфæнды зонай дæ адзал, цыфæнды цæттæ йæм уай, уæддæр йе 
’рцыды сахат зын уромæн у. Уый хорз зыдта Бега æмæ тарст, мый- 
йаг, мæлæты тæрхон фехъусгæйæ, йе ’мбæлттæ сæхи куы ауадзой 
знаджы раз. «Исты ’рымысын хъæуы тас басæттынæн...» — йæхи 
рахс-бахс кæны Бегайы хъуыды. 
— Иу ныхасæй, бафæрсыны бар ис, тæлмац? — бадзырдта тæл- 
мацмæ Бега. 
Тæрхоны хистæр радта «фæстаг дзырды» бар. 
— Зæгъ сын, тæлмац, цыппæргай дихтæ нæ ма акæнæнт. 
— Зæгъ фыдгæнæгæн: æфсæддон тæрхонæн ивæн нæй, паддзахы 
бархъомысæй у! — йæ цыппæртæ стылдта тæрхоны лæг. 
— Ивгæ — нæ, — лæгъз хъæлæсæй дзуры Бега, — хæйтгæ фæфылдæр 
кæнæнт. Лыстæг къуыхтæ нæ скæнæнт, науæд паддзахы хæрджытæ 
бирæ сты æмæ дзы кæмæ ’рхаудзæн, цыппар йеддæмæ куынæ стæм? 
Бабеитæ бахудтысты, æмæ Бегайы зæрдæ æрсабыр. 
— Что? Что говорит? Почему смеются? — стай-тай кодта тæрхон 
тæлмацыл, фæлæ йæ Хъæндил фæурæдта. 
— Тæлмац, æххæст ма сын мæ дзырд дæр зæгъ. Ацы лæгæн-иу 
йæ сæр паддзахы раз æрæвæрут, хорз сæр, зæгъ, у. Йæ къухтæ та 
йын инæлæрттæн раттут, — уыдонæн се ’фсадæй бирæ фæхъуыдтой. 
Ныр та Бегаитæ ныппыррыкк кодтой, æмæ тæлмац ивынмæ фæци. 
— Уберите эту падаль! — фæхъæр кодта тæрхоны хистæр æмæ 
Бегаиты, къуырдтытæгæнгæ, феддæдуар кодтой хъахъхъæнджытæ. 
— Замманай бон у! — йе уæхсчытæ базмæлын кодта Хъæндил 
æмæ йæ рæхысты дзыгъал-мыгъул ссыд. 
— Адæм дæр уынгмæ куыд ракалдысты, — бакодта Бабе. 
— Ай дын мæ фыды къух, — цингъуызæй сдзырдта Солтан, — 
адон зонынц нæ тæрхоны хабар æмæ уымæн ’рæмбырд сты ам. Кæс- 
ма, суанг ахæстоны онг тыгуыртæ-тыгуыртæй куыд лæууынц. 
Бега йæ цæст ахаста уынджы адæмыл æмæ йæхиуыл схæцыд: 
222 

— Лæппутæ, адæм махмæ кæсынц æмæ уæхиуыл схæцут, лæгтæ 
нын æнхъæл сты... 
— Æмæ не стæм æви? Паддзахы фынгмæ, ме ’фсымæр, алы ку- 
сæрттаджы фыд нæ хæссынц! — хинцæстæй скаст Хъæндил Бегамæ. 
— Хъæндил, иугæр ахæм лæгау лæг кæд дæ, уæд-ма ныццæлхъ 
кæ дæ ног зарæг. Ауындзæн нæй, искуы нæ сусæгæй ныргæвддзысты 
æмæ ахæм фадат нал фæуыдзæн. Ам ирæттæ дæр цъус нæ уыдзæн, 
уый зон... 
— Æцæг, æцæг, заргæ! — барæвдз æй кодтой Солтан æмæ Бабе дæр. 
Хъæндил йæ армы дзыхъмæ æрхуыфыд, йæ астæу сраст кодта, йæ 
сæрыл схæцыд æмæ сыгъдæг, бæрзонд хъæлæсæй тыхджын систа: 
Дæлæ, дам, Хъеуселты... 
Хъырнджыты хъæлæстæ йæ баййæфтой æмæ йыл атыхстысты. 
Хъæндилы хъæлæс ноджы бæрзонддæр фæпæррæст кодта. 
Се ’нхъызт бæгæныйыл 
Хохы дон ныккодтой. 
Байхъусут, хорз адæм, 
Махыл та Чеселты 
Тохы бон ныккодта. 
Хъахъхъæнджытæ хъавыдысты зарæг бауромын, фæлæ дзырдмæ 
ахстытæ нæ хъуыстой, нæмын та адæмы ’хсæн хъахъхъæнджытæ нæ 
бауæндыдысты. Хъæндил стæвд æмæ ноджы аивдæр райдыдта за- 
рæджы дыккаг фæлтæр: 
Байхъусут ноджыдæр: 
Чъындыйы тæразæй 
Фæлдысты хор акалд. 
Махæн та нæ разæй, 
Домбайау, куы бырста 
Къæбысты хорз Ака. 
Бабейæн йæ фыды коймæ йæ зæрдæ æрбауынгæг, фæлæ йæ цæс- 
тысыгтæ аныхъуырдта, зæрдиагдæрæй бавнæлдта хъырнынмæ. Бега 
афæлгæсыд адæмыл: зæрдæбынæй хъусынц æмæ дзагъырдзастæй 
кæсынц цыппар рæхысбаст иронмæ — зараг лæппутæм. 
Абоны хуызæн никуы зарыд Хъæндил йæ цæрæнбонты. Зарæг тахт, 
адæмы зæрдæтыл йæ базыртæ хоста æмæ стæй пæррæст — Къуармæ, 
Къуарæй — Леуахимæ, Пацъайы райдианмæ, хæхтæм, нæхимæ! 
Зарæг ахæстонæй атахт. 
1963 

Сæргæндтæ 
Æгомыг зарæг (Разныхасы бæсты) 5 
Туг не ’мбийы 9 
Бургъуын 47 
Лæджы намыс 60 
Масты фæндагыл 68 
Цин æмæ маст 103 
Фыдбылыз 126 
Куадзæны беркъа 140 
Л æгфæлдисæн 152 
Фыдæвзарæн арцы фындзыл 167 
Зарæг ахæстоны 213 
Литературно-художественное издание 
ДЖУСОЙТЫ НАФИ ГРИГОРЬЕВИЧ 
Кровь предков 
Роман 
на осетинском языке 
Редактор и корректор И.Х. Джанаева 
ХудожникÆ.С. Григорян 
ТехническийредакторÆÆ. Ядыкина 
Компьютерная верстка 3. С. Мисиковой 
Сдано в набор 11.12.09. Подписано к печати 27.04.10. Формат бумаги бОхвД’/^. 
Бум. офс. №1. Гарн. шрифта «КисказЬоу». Печать офсетная. Усл.-п. л. 13,02. 
Учетно-изд.л. 14,34. Тираж 1000 экз. Заказ № 1379. С 15. 
Комитет Республики Северная Осетия—Алания по печати и делам издательств. 
ГУП РСО—Алания «Издательство «Ир», 362040, г. Владикавказ, проспект Мира, 25. 
Отпечатано с готовых диапозитивов в ОАО «Издательско-полиграфическое пред- 
приятиеим. В.А. Гассиева», 362011, г. Владикавказ, ул. Тельмана, 16. 

