ПЛИТЫ ФЕЛИКС 
ЦАРДЫ ХЪУЛÆТТÆ 
Æмдзæвгæтæ 
«ИРЫСТОН» 
ЦХИНВАЛ 
2007 

84 (Осет.) 
Плиты Ф.Я. «Царды хъулæттæ». Æмдзæвгæтæ. 
Цхинвал, «Ирыстон», 2007, 176 ф. 
13ВМ - Издательский №1 © Плиты Ф.Я., 2007. 

ЦАГЬАР ДÆН 
Æнхъæлынц 
Ам бирæтæ афтæ: 
Кæнынц мын мæ куысты æххуыс, 
Куы мæм æрбадзурынц: 
«Кæд дын нæй фыссинаг, 
Уæд ахæм æмдзæвгæ ныффысс...» 
Нæ зонынц: 
Фыссыны хъуыддаджы 
Поэт нæу уæгъдидон, хæдбар, - 
Поэтикой Музæ 
Мæ удæн æлдар у, 
Æз уымæн - йæ кусæг-цагъар... 
Нæ уарзын 
Æлдæрттæ æз царды, 
Фæлæ нæй æндæр гæнæн ам: 
«Æлдары» бардзырдæй 
Цы уацмыс ныффыссын, 
Хæссы уый мæ зæрдæйы хъарм... 
2002 
<м> 

ИРÆН КУЫ БÆЗЗОН..- 
Ирæн куы бæззон поэтæн, 
Алкæмæн дæр уæд бæззын: 
Ир у æмдзæхтон дунетæн, - 
Дыууæ фарсыл дæр хæцын... 
Хуссар - мæ зарæджы стæхæн, - 
Зæххы кæрæттæм тæхæт!.. 
Дуне йæ аиста æвзæрæн, 
Ирæн дæр не сбæздзæн уæд... 
Дуне мын - цыма ыстыр кæрц, 
Ир та - æмбуар хæдбн... 
Цас уарзын Иры, нæу уыйбæрц 
Иннæты уарзын мæ бон... 
Ирæн куы бæззон поэтæн, 
Нæй уæд мæ зардæн ныхдур... 
Сбæззыд æд фæндыр дунетæн 
Хетæджы дæсæм хъæбул!.. 
1997 
%б 

ÆНÆБОНЫ БÆЛЛИЦ 
О Ир! Мæ риу куы уаид барстæй 
Дæ чысыл зæххыйас - егьау, 
Уæд дæр дæ уарзт æмæ дæ мастæй 
Уыдаит надедзаг нырау... 
Хъæугæ сты уарзт дæр æмæ мает дæр 
Бæсты хæрзæбонæн кæмдæр... 
Фæлæ ма уыдонимæ цаедæр 
Хъæуы зынгзæрдæйы цæхæр... 
О Ир! Кæм фæкæныс дзæгъæлтæ 
Ды рухсæй талынджы æхсæн, 
Куы-иу дын уаид уым мæ зæрдæ 
Æрттиваг хъæндилы хуызæн... 
2003 
<М) 

# 
# 
МÆ ЮБИЛЕЙЫ 
Бадын уæлæуæз... Кæнынц мын 
Адæм хъæбыстæ, æмдзæгъд... 
Цымæ куыд хæссын, куыд быхсын 
Ахæм цæстмæхъус æппæлд?!. 
Рустау зæгъдзысты: «Æнтыстæй 
Амæ цы федтат, кæм и? 
Есейы фырт нын йæ фыстæй 
Скодта зынгæ лæг йæхи!..» 
Ис мæм æцæгдæр хъуыдытæ, 
Ацы фыссæн къух - фæллад... 
Сафын гæххæтты тъыфылтæ, 
Æмæ мын уый тыххæй - кад! 
Чи бады залы мæ ныхмæ, - 
Нæу мын сæ хъуыды бæрæг... 
Бодзтæн нæ хафын сæ цъыфтæ, 
Чизоны уымæн дæн лæг... 
Бадын паддзахау уæлейæ, - 
Стауыныл хъарут уæ уд... 
Дæн, зæгъгæ, дæлæ Нафийæ 
Зæххыл ныццæвин мæ худ!.. 
Ахæм ран стауын нæ фæтк у, 
Худын мæхимид æз та: 
Рустауаг Есейы лæппу 
Фестади абон Къоста!!! 
1996 аз, Рустау 

ЗÆРДÆРИССÆНТÆ 
Мæ зæрдæ сриссы, хуссайраг ирон 
Куы уæй кæны йæ мулк æмæ йæ хæдзар. 
Æвæццæгæн, Хуыцауæн у фæндон: 
Нызгъæлæн уа нæ Паддзахад, нæ Хæдбар! 
Лæджы фыртæн йæ Зæхх æмæ Æвзаг - 
Йæ удлæууæн, йæ буцгæнæн, йæ тавæн, 
Фæлæ сæ мах æндæр цæйдæр ивддзаг 
Бынтон рогæй æппарæм æмæ сафæм! 
Мæ зæрдæ риссы... Чи нæм сидти знон 
Сæрибары, Хæдбары сæрыл тохмæ - 
Ам нал ысты... Сæ фæдыл иугæндзон 
Бырæм-хъуызæм сæрæфснайæн цæгатмæ! 
Нæ зæххисджыты асырдтам... Ныр та 
Нæ иу хай - семæ, иннæ та - цæгаты... 
Мæ зæрдæ мæм фæдисы дæр дзырдта: 
Цы судзы Ир йæ уæййаг сæр хæстарты?!. 
Мæ зæрдæ риссы... Цасфæнды къуырф уа 
Иры уæзæг - фæйнæрдæм тулæм алхатт! 
Кæд рауайа къæлыуайæ фыркъа, 
Уæд махæй та - Паддзахад!!! 
1997 

ФÆДЗÆХСТ 
(Хетæгкаты Хъазбегæн) 
Никуы хъуыдис ныры хуызæн 
Мах кæрæдзийы уарзт, - 
Уарзтæй фидар нылхынцъ уыдзæн 
Ирцæдисы уæгъдбаст! 
Скодта иу адæм иннæмæ 
Топпæргъæвдæй йæ каст: 
Ничиуал дары ницæмæ 
Туджы аргъ æмæ хъаст! 
Ма нæ фæсайæд уый зæрдæ - 
Никæй бауагътам мает. 
Никæй, фæлæ тыхы зæйтæ 
Рацыд Ирыл æваст! 
Æз зæгъинаг дæн уый, æмæ 
Ницы кæрды нæ раст! - 
Чи нæм лæбура мидæмæ, 
Ма йын хъуамæ уа барст! 
Ир! Мæ зæрдæ ныппырх уыдзæн, 
Æз куы фенон дæ саст! 
Никуы хъуыдис ныры хуызæн 
Мах кæрæдзийы уарзт!.. 
1993 

# 
& 
РЫНЧЫНДОНЫ 
Амы рыстæвзарæн, мæт 
Цас вæййы!.. Бирæ - кæуинаг... 
Фæлæ йæ царды хæрзвæтк 
Адæмæн рагæй - фæзминаг. 
Афтæ у цардыуаг ам: 
Удтæ - æмдзæхтон, æмбартæ. 
Не 'хсæн нæй хъаугъа, хæрам, 
Хъалтæ дæр ацыран - галтæ! 
Алкæмæн - хицæн йæ низ, 
Иу та - нæ уавæр, нæ койаг... 
Д' алыварс цал уды ис, 
Уал дихы акæн дæ хойраг. 
Дуæрттæ - æнæхгæнæн, тыгъд, 
Нæй дзы сыхаджы хъыгисæн. 
Дохтыр - йæ фæдыл æфтыд 
Уды хъыджыцæуæг низæн... 
Амы рыстæвзарæн, мает 
Уадзин мæхи удæн - иуæн, 
Æмæ йæ царды фæтк, уарзт 
Раттин мæ сæртæгзонд Ирæн! 
1990 аз, 
Дзæуджыхъæу. 
11 

СИДЫН ХУЫЦАУМÆ 
Ир куыд уыдзæнис дарддæр, - 
Никæмæн у бæлвырд... 
Æз ныры онг кæм цардтæн, 
Уый Ирыстон нæ уыд!.. 
О, нæ цæгат хæхбæсты 
Зарыд Иры фыййау 
«Балцы зарæг»-ы бæсты 
«Ты, Россия, моя!» 
Иры хуссары та нын 
Дыккаг фыййау - сæрбос 
Сахуыр дæллæгтау зарын: 
«Чемо Тбилисо» хорз! 
Ныр нæ сæрбосты куыстæн 
Рæстæг - раст аргъгæнæг: 
Чи стæм æмæ кæм ыстæм, 
Уый дæр нал у бæрæг... 
О, йæ хъысмæт ныр фауы 
Ир - дыууæ бæстыл уæрст! 
Рагæйдæр ныл фидауы 
«Додой» зарын æрмæст!.. 
Кувын, сидын Хуыцаумæ: 
Скæн нæ хъыгтæн кæрон! - 
Зардæй, цардæй уа хъуамæ 
Иу Ирыстон-ИРОН!!! 
1992 

ДЫУУÆ ДЗЫРДЫ 
Кæй бафæрсон - 
Цæмæй вæййын фæрсинаг: 
Куыд æрымысыд адæймаг, цæмæн 
Дыууæ дзырды: 
«Хуыцау» æмæ «Рæстдзинад», 
Цы сты, кæм сты, 
Се 'ххуыс циу лæгæн?! 
Куы сæм сидæм - 
Нæ сын фенæм сæ фæзынд, 
Нæ йæ зонæм, 
Цахæмтæ сты хуызæй... 
О, се 'рымысæг бамбæрста 
Йæ рæдыд, 
Æмæ уæд загьта: 
«Лæг цæры ныфсæй!» 
2006 
<%6 

АВ Д ХАТТЫ 
Куыннæ тæрсын 
Æнæхатыр мæлæтæй, 
Æз дæр йæ номхыгъды фыст дæн. 
Фæлæ мæнмæ 
Ам низимæ цæрынæй 
Кæсы æнæ рухсыцъыртт ингæн 
Авд хатты хуыздæр. 
Нæ кæнын æз 
Кæйдæр фæзмæн ныхæстæ, 
Мæн мæхицæй чи зоны хуыздæр? 
Куы хордтон царды 
Фыррыстæй мæ хъиутæ, - 
Бæллыдтæн цæрдтæй мæрдтæм 
Авд хатты фылдæр. 
Куыннæ 'хсайдзæн 
Ирыстонмæ мæ зæрдæ, - 
Мæ фæстæ ма куы уа тыхстдæр... 
Цæй, Ир кæмæй у 
Райзæрдæ, хæрзæнхъæл, 
Мæнæй фæцæрæнт уыдон 
Авд хатты фылдæр! 
2006 

# 
# 
ХЪАЙТАРЫ ХЪЫСМÆТ 
Дзодты Лавренты номарæн 
Йæ хъысмæтæй 
Уый райгонд уыд, нæ уыди, 
Ныр ууыл дзурын нал хъæуы - фæуд у... 
Мæлæтимæ хъæбысхæсты æмбылдта 
Йæ бæстæн цард, 
Йæ сæрæн кад 
Дур-Дуры хъæуккаг дурвидар лæппу! 
Фæуæлахиз 
Хæстон мæлæт йæ удыл, - 
Йæ мард буары бын - сырх цад... 
Цæй уæлахиз? - 
Тыхæвзарæн хъазуаты 
Уый рамбылдта 
Æнæзынгæ æнæмæлæтон цард... 
Æнæзынгæ... 
Нæ дæ ам раст, Мæнæуи, - 
Цæстæй цы феныс, 
Уый дæ зæрдыл дар: 
Лæууы, æмбæлы 
Адæмы фæлтæртыл 
Дур-Дуры хъæуы дурæйконд хъайтар! 
2006 
%<ь 
15 

# 
# 
РУСТАУАГ ИНÆЛАР 
Харебаты Алексииы номарæн 
Уæй, æмæ, зæгъ, 
Нæ хъæуы хæдсæрмæ 
Æнусон тулдзбæлас 
Цæй бæрзонд лæууы! 
Уæй, цы бæрзæнд хъуамæ уа 
Алексииы номыйас 
Йæ уарзон хъæуы? 
Уæй, æмæ, зæгъ, 
Нæ хъæддзау лæппутæ 
Æххормаджы тыхстæй 
Цъæх фæсал хордтой. 
Уæй, гермайнаг хæццутæ 
Алексииы ныббырстæй 
Бæрзæйсаст кодтой. 
Уæй, æмæ, зæгь, 
Цъæнуты фисткæрдæг 
Зымæджы нæ сыдис 
Нæ тæгæр къохты. 
Уæй, Алексииы риувæйнæг 
Йæ хорзæхтæй нæ зындис 
Йæ цæргæбонты. 
Уæй, æмæ, зæгъ, 
Хъæдласæн æфцæгыл 
Цæф сæгуыт ахъуызыд 
Гæбуты коммæ. 
Уæй, мæскуыйаг сынтæгыл 
Алексииы зынг ахуыссыд 
Æнусты бонмæ! 
Уæй, æмæ, зæгъ, 
Фæззыгæнды хуымтæн 

Сæ бацæуæн фæндæгтыл 
Хъæдуртæ фæтыдтой. 
Уæй, нæ хъæбатыр гуырдæн 
Йæ уæззау мæлæтыл 
Нæ дуртæ дæр куыдтой! 
Уæй, æмæ, зæгъ, 
Нæ хуссары хъæд-зæнгыл 
Цым къутæрты æхсæн - 
Цуаноны бадæн. 
Цæй, нæ Рустауы бæрзæндыл 
Алексийы ном ныффыссæм 
Æнусонкадæн! 
1981 
дф 

МÆЛÆТЫ КЪÆСÆРЫЛ 
Козаты Шаликъоиы номарæн 
Уый цы кодтон, цыран дæн?!. 
Ау, куыннæ кæнон джихтæ: 
Арвæй судзгæ æрхаудтæн, 
Цæй, цы ма дæн? - Уæнгдихтæ! 
Арвыл цагътон æрдæбон 
Æз гермайнаг хæццуты, 
И с ныр та мыл æндæр бон: 
М' адзал зилы мæ цурты! 
Хъуысдзæн сау хабар-катай 
Тагьд мæ райгуырæн къуыммæ, - 
Хъорнис уайдзысты радгай 
Мах хæдзармæ кæуынмæ! 
Райсдзæн иу чидæр-хицон 
Уым, цы ныв мын ис къулыл, - 
Рустæ тондзæнис Плион 
Уæд йæ тæхæг хъæбулыл! 
Цæй, цы бакæнæм, мæдтæ? 
Зонут: карз тох нæу хъазын... 
О нæ мæдты чындзæгтæ, 
Мах-иу ма кæнут азым... 
О, нæ бантысдзæн царды 
Махæн бирæ цыдæртæ, - 
Хæст нæ судзы йæ арты, 
Хæст нæ скæны кæрдæнтæ! 
Фæлæ зæрдæ нæ кæны 
Ам мæлæты раз еусар: 
Цæй, хуыздæр ма кæд хъæуы 
Райгуырæн бæсты не 'хсар? 

Арвмæ ниугæ ыстæхынц 
Дуртæ - 'нæбазыр цъиутæ, 
Стæй фæсмонæй ыздæхынц, - 
Уым дæр - тугуарæн митæ!.. 
Уары лæппутыл тугтæ, 
Тох сæ 'ркæны мæрдривæд. 
Мауал мæлут, лæппутæ, 
Чызджытæ сты тæригъæд!.. 
Æз... Нæй, нал дæн нымады, 
Афтæ рауад, мæ хуртæ: 
Басыгъд хæдтæхæг арты, 
Æз мæхæдæг - зæнгмуртæ. 
Фæлæ фестон мæрдтыкъæй, 
Хи куы радтон фыдгултæн! 
Æз сæ марæн нæмгуытæй 
Иу ныууагътон мæ удæн... 
О, æз абон мæлдзынæн... 
Уый бæсты фарнæн бахъуыд. 
Хорз у - номæй цæрдзынæн, 
Хорз нæу цардæй мæ ацыд! 
Тынг нæ кæнын мæхи мæт, 
Фæлæ ацы дывæр хъыг: 
Сты æнæмæн тæригъæд 
Плион-Мад æмæ... иу чызг!.. 
О, нæ бантысдзæн царды 
Махæн бирæ цыдæртæ: 
Судзы, сафы йæ арты 
Хæст нæ фæндтæ, нæ сæртæ! 
Цард! Хæрзбон у мыггагмæ, 
Нæй дæ хæсты фæндонхорз! 
Хъорнис, ку-иу мыл дардмæ, 
Мæн ныгæндзæни Россош. 
1981 

БÆЛЦЦОНЫ ХИЦАУ 
Кæн, зæронд мад, кæн дæхи 'гьдау: 
Сæрыл дар кæлмæрзæн - урс... 
Дзур: «Æз дæн бæлццоны хицау, - 
Урс кæрдæн - фæндаджы рухс... 
Дзур... Дæ ныфс нæ сæтты 'гайтма: 
Буц хъæбул цæры кæмдæр... 
Мидæнхъæлц ма дæ æрцардта, 
Науæд мард уаис ды дæр. 
Лæгты дзуармæ азым ма дар, - 
Хъусы дын дæ куывд дзæбæх, 
Фæлæ не 'мбæлы фæндагсар 
Ахæм бæлццоныл уæлзæхх... 
Ды куы рацæуыс дымгæйы, 
Дымгæ дæм куы хæссы рыг, 
Уæд, цæмæй зоныс, нæ вæййы 
Уым дæ хъæбулы фæнык?!. 
Нæ! Æууæндыс хи зæрдæйыл - 
Гас у хъæбулты хуыздæр... 
Усгур лæппу уыд, æмæ йын 
Химид агурыс чызг дæр. 
Гайтма не хъусæм дæ кæуын, 
Хорз у цардудæн ныфс дæр, - 
Уый фæрцы кæныс уæлæуыл 
Ды дæ цардбонтæ фылдæр... 
Кæн, ныййарæг, кæн дæхи 'гьдау: 
Дар ныфсы кæлмæрзæн - урс... 
Ды - хæстон бæлццоны хицау, - 
Уадз 'мæ уа йæ фæндаг рухс! 
Буц хъæбул дæсныты «зондæй» 
Де 'нхъæлцы кæны цæргæ, 
Æмæ ном кæмæн нæй бонтæй 
'Ркæндзæн дæм уæд та цæугæ. 

ЧЫЗГ ÆМÆ АРАХЪХЪ 
Рагæй рæгмæ хæсты бардуаг 
Царды уадзы дудгæ сау фæд... 
А хæдзары карз хъыг, карзуаг 
Хæсты карздзинадæй равзæрд. 
Рæзти ам чындзæхсæв раджы, 
Фæлæ 'рдæгцæттæйæ баззад: 
Арасти йæ хæстон балцы 
Ацы хæдзары сиахсаг... 
Чызджы рустау уаты къуымы 
Арахъы быркуы ныххуылыдз... 
Арæх чызг уыдта йæ фыны 
Куы чындзæхсæв, куы фыдбылыз... 
Хæст нæрыд... Мæлæт йæ куысты 
Фестад раззагдæрты раззаг: 
Алы ран мæрдтæм цыдысты 
Кæм сиахс, кæм та сиахсаг... 
Банцад хæст, фæлæ нæ раихъуыст 
Цины зарæг а хæдзарæй. 
Фæсдуарлæууæг нæ бахызт 
Абон дæр ма ацы дуарæй... 
Арахъ иударонæй схъыги, 
Ныр фæкарздæр гарзы «ахстæй». 
Чызгæй дæр ма ныр цæй чызги, 
Фенцъылд æмæ сфыдсыл мастæй. 
Нæй гæнæн! Сæ хъыг, сæ карзуаг 
Тохы карз аххосæй равзæрд. 
Чи нæ зоны: хæсты бардуаг 
Царды уадзы дудгæ сау фæд! 
1982 

# 
# 
РУСТАУАГ РУХСТАУÆГ 
Харебаты Димитрæн 
Ды фæхаттæ рухстауæгæй махæн, 
Агуырдтай хæрзæбоны уæлахиз... 
Кад хъæуы цырагъдар уды фарнæн, 
Фæлæ федтай, махмæ йын цы аргъ ис!.. 
Рагæйдæр дæ удвæллой, дæ бæллиц - 
Рæзинæгты размæцыд, сæ хæрзуаг, 
Фæлæ дзы абырæг фыд кæмæн ис, 
Уыдоны цæмæн бахъуыд дæ фæндаг?!. 
Стыр бынат дæм никуы уыд нымады, 
Ды бæллыс бæсты хæрзæгæн уымæ: 
Хистæр нæм рæстылæфтыд уа царды 
Æмæ кæстæр ма здыхса зыгъуыммæ. 
Дзурыс ды Рæсты сæрыл æдæрсгæ, 
Рагæйдæр æй цардвидыцæн домдтай. 
Хорз уыдис: нæ дзы фæкодтай сæфгæ, 
Фæлæ дзы уæлахиз дæр нæ кодтай!.. 
Ды нæ дæ фырмæгуырæй æнкъардхуыз, 
Ис дæуæн цæрыны фаг цыдæртæ. 
О, фæлæ цы мæнгæрдты нæ уарзыс, 
Уыдон дын мæгуыр кæнынц дæ зæрдæ. 
Хатын æй: бæллиццаг нæу зæрыбон... 
Ницы кæны, мауал ракаф хъазты... 
Ды куыд уыдтæ, афтæ дæ æрыгон 
Мæнæ ам: дæ Ирыстоны уарзты. 

БАЛА 
Бала дæ æви Бола дæ? - 
Уæ иуæй иннæ - ирондæр... 
Уадз ацы кадæг-балладæ 
Уæлæмæ сиса дæ ном дæр. 
Бæргæ, Болайау, богалæй 
Куы сном кодтаис дæхицæн... 
Дæуæн хъысмæты азарæй 
Фыдхæст - дæ хъаруæвдисæн! 
Æвдисы ног хæст-лæбурдæй 
Æууæнкхор сыхаг йæ тугзыд... 
Æнæ дæхуызæн хъæбултæй 
Ам Ир фæуаид бындурзылд. 
Ды хъæр нæ кæныс нæ цуры: 
«Хъайтар дæн! Дзурут мæн тыххæй!» 
Дæ бæсты тохы «фæдзуры» 
Дæ сау хъæргæнаг зынгдзыхæй. 
Дæ зæрдæ æмæ дæ зондæн 
Сæ хъуыды рагæй - æргомдзæф: 
«Ныккæлæт азæхх бынтондæр, 
Куынæ мын кæна ирон тæф!» 
Бола кæцæй дæ, Бала дæ! - 
Бестауты саулагьз хъæбатыр. 
Мæ чысыл кадæг-балладæ 
Кæд нæу дæ аккаг, уæд - хатыр! 
2004 

ИР ÆМÆ ШЕКСПИР 
Цыдæр нын бавæййы Шекспир: 
Æрцыд Ирыстонмæ уый дардæй... 
Егъау æмбæстаг лæджы бартæй 
Уый раджы схайджын кодта Ир. 
Фыссæджы зæххæмдзаг æнтыст 
Нæ зыдтон... Ныр зæгъын æргомæй: 
Уый Иры театры иронæй 
Дунейы стыр бæрзæндмæ схызт... 
Нæ дуне диссæгтæй - æмдзаг, 
У хицæн-хирдыгон нæ дис та: 
Шекспиры ног бæрзæндмæ систа 
Æрдæгныгæд ирон æвзаг! 
Шекспир... Йæ мыггаджы ис «Ир», - 
Æрцыд нæм хионау Британæй, - 
Ам Грис æмæ Балойы фарнæй 
Æцæгæй сирони Шекспир... 
2003 
(М> 

ÆВЗАГ ÆМÆ АДÆМ 
Щомахъмæ гæсгæ) 
Адæм куы стыхсой æддагон æвзагæй, 
Адæм куы бамбарой: сæфы сæхи 'взаг, 
Зон, уæд ыстæлфдзысты иу бон хæстуагæй, - 
Ардзысты, къахдзысты, се сæфты уидаг! 
Дардыл фæзындзысты тохы фæд-ностæ, 
Маеты уылæнтæ ивылдзысты донау... 
Риздзысты тасæй æвзагмарæг бодзтæ, 
Сдзурдзысты с* адæммæ йеуæд иронау! 
Адæмы ныхмæ нæ лæууы Хуыцау дæр, 
Чи сыл фæтыхуыдзæн маеты хъыгдардæй?! 
Ницы ис адæмæн уаздæр, хæзнадæр 
Ацы дунейыл æвзаг æмæ бартæй! 
Адæм куы стыхсой хатиаг æвзагæй, 
Адæм куы бамбарой: сæфы сæхи 'взаг, 
Зон, уæд кæй хæрдзысты бæстæ дæндагæй, 
Къахдзысты, стондзысты се сæфты уидаг! 
м> 

МИДСÆФТЫ НЫСАН 
Куыдфæнды зæгъ, 
Мæ зæрдæ тынг фæцъæх 
Нæ телевизормæ кæсынæй, 
Æмæ «цы туг ыстæм?!» фæрсынæй, - 
О, хъусут сæм уæхæдæг уæртæ... 
Хуыз æмæ тугæй мах - ирæттæ, 
Æмæ æвзагæй та - уырыссаг, - 
Нæхи ивынмæ здыхсаг! 
Куыдфæнды дзур, 
Нæ кæсы царды хур 
Ивгъуыд боныл - æрбауæд рухсаг!.. 
Ныр та уæм зонды хъæрмæ хъусаг: 
Æлгъ чи кæны йæхи æвзагыл, 
Æуыцы адæм цардвæндагыл 
Цæуы йæ мидсæфты кæронмæ 
Æмæ уæззау фæсмонмæ... 
2003 
<%б 

ИУЫ ТЫХХÆЙ 
Йæ адæмæн та ауагъта æмбырд 
Нæ зылды сæрдар Базыгайы фырт... 
«Иронау дзур!» - фæхъæр æм кодтой залæй. 
Нæ фæчъил дзурæг. Батылдта йæ сæр: 
«Нæхи цыма æгæр уарзæм, æгæр! - 
Уырыссагау нæ дзурын æз мæ хъалæй: 
Уæхæдæг æй куы зонут: мæнæ ам 
Кæй бады иу дзуттаг - Абрам!» 
Абрамы рагæй зонæм мах, 
Æмæ кæнæм йæ лæгдзинадæн аргъ, 
Фæлæ мæн ам зæгъын фæнды фыццагдæр: 
Нæ уыдис уыцы æмбырды Абрам! 
Дыккаджы та - уый схъомыл немæ ам 
Æмæ мæнау нæ зоны иу æвзаг дæр 
Нырма нæ ирон æвзагæй хуыздæр. 
Нæ сæрдар! Бафæзм æй ды дæр!.. 
<%б 

КÆДÆМ ЛИДЗОН? 
Нæ хисты дæр кæйдæр 
æвзагыл ниуæм! 
Наф 
Кæдæм лидзон?.. Нæ дæн æвзæгтæзонæг, 
Зæрондмæ та нæй ахуыры тых фаг. 
Иры зæххыл цæмæй дæн æз ирон лæг, 
Хъæрзы мыл уыцы Мадæлон Æвзаг!.. 
ИронÆвзаг... Паддзахадон уæвгæйæ 
Паддзахадæн - æцæгæлон, уæлдай!.. 
Тæлфы ма уынгты, базæртты къæзгæйæ, 
Латинаг бæллæх ма фæуа йæ хай... 
Ис ахæм диссаг 'намонды ирæттæм: 
Кæм сæ хъæуы мæлгæ 'взагыл кæуын, 
Фæбырсынц уым дæр хицауы бынæттæм, - 
Кæм къахтæуы ирон Æвзаджы бын! 
Куыд ныв кæнæм Ирыстонæн хæрзвидæн 
Æнæвзагæй, ныфсы бындур кæм и, 
Кæд æмæ скодтам карз тæрхон нæхицæн, 
Кæд ауындзы Ир йе 'Взагæй йæхи?!. 
Кæдæм лидзын?.. Нæ дæн æвзæгтæзонæг, 
Стæй налдæр - уыцы ахуыры тыхыл. 
Æз дæн фыдæлты зæхмæбаст ирон лæг, 
Æмæ æндæр Ирыстон нæй зæххыл! 
2006 

ФЫДВÆСТАГ 
Бæлвырд у уый, 
Нæ рагфыдæлтæ нартæ 
Кæй арæзтой бæрзонд 
Сæ уæлкъæсæртæ, 
Цæмæй Хуыцау дæр 
Ма 'нхъæлдтаид афтæ: 
Тыхджын нартæ мын 
Къул кæнынц сæ сæртæ... 
Куы рабадид 
Ныр иу нæртон лæджы фырт, 
Фæхæссид нын 
Нæ худинаг!.. Цы ма стæм? - 
Мæнгард хицау нæм 
Раст лæгмæ фæхъызыд, - 
Салам раттын дæр 
Нал фæуæндæм Растæн!!! 
1989 
%б 

БАЗЫРДЖЫН МÆЛДЗЫГ 
Фæкастæн мæлдзгуытæм æмырæй, 
Стæй загьтон - ме 'взагыл цы бадт: 
«Нæ зæхх, нæ адæм дæр тыгуырæй 
У ахæм мæлдзгуыты губакк...» 
Фæлæ куы уыдаид мæлдзыгæн 
Лæгау хъуыдыдзурæн æвзаг, 
Уæд алы мæлдзыг дæр мæ дзырдæн 
Ам дзуаппæн загьтаид, хæрзаг: 
«Зæгъгæйæ нæу... Мæлдзыг-мыггагæн 
Йæ царды фæтк - æмархайд, уарзт, 
Цы нæй чысыл Ирмæ, хъыгагæн, 
Цы йæ кæны быгъуы, тыхсаст!.. 
Вæййы нæм базырджын мæлдзгуытæ 
(Мæлдзыгæн базыр - сæфты гакк). 
Æрбайсæфынц нæ хъал тæхджытæ, 
Æмæ сыл ферайы губакк...» 
Кæсын æз мæлдзгуытæм æмырæй... 
Кæнын хæлæг... фылдæр та - хъыг: 
Ирыстон, кæнæ Ир тыгуырæй 
Цæмæн у базырджын мæлдзыг?!! 
2003 

НÆ ХÆС - БÆРÆГ 
Плиты Ароны номарæн 
Мæ уд мын сау катай хæры: 
Фыдсомы тасæй дæн зæрдæсаст... 
Фыдæлты уæзгуытыл кæны 
Чындзхастæй бонфылдæр мæрдтæмхаст! 
Фыдæлтау махыл дæр и сæр, - 
Сæрæй хъуыды фæхъæуы алкæд... 
Цæмæн æмбулы ныр æгæр 
Хæрзгæнды не сæфты фыдракæнд?!. 
Йæ сæрæн чи нæ кæны аргъ, 
Уый хорзмæ ма кæсæд æндæртæм... 
Нæ сабиты цæгъдæгæн мах 
Йæ фыдном зæгьын дæр нæ уæндæм!.. 
Ирон сагъæстæн нæй кæрон, 
Лæджы æрыскъæрынц кæуынмæ: 
Æмбулы алкæй дæр ирон 
Йæхи туг, йе 'взаг уæйкæнынмæ! 
Æндæртау махæн дæр - нæ хæс: 
Иртасæм раст æмæ æнæраст... 
Хуыцау! Дæхæдæг нæм æркæс, - 
Чысыл Ир ма фæуа мæрдтæмхаст! 
2006 

НÆ ЗОНЫН 
Мах феппæлæм арæх 
Нæ хæстон раздзогтæй 
Нæ кады бæркадæн: 
«Кæд чи радта махæй 
Фылдæр инæлæрттæ 
Уырысы æфсадæн?!» 
Кæд исты æфтауынц 
Ирон инæлæрттæ 
Нæ рæзтмæ, нæ цардмæ, 
Цæуын уæд æз райсом 
Мæ Иры хæрзæгæн 
Уырысы æфсадмæ... 
Нæ зонын, нæ зонын... 
Фæсирыстон рохниз 
Иронæн йæ хай у! - 
Æз дæр та куы суасон 
Уырыссаг ахстонæй: 
«Моя хата с краю!..» 
2006 

МÆ УАРЗТЫ АРÆНТÆ 
Ирыстоны зæхх гобанау - дæргъæццон, - 
Зæхбарæгау лæууын йæ астæу раст... 
Æрæнцадис фыцгæ йæ дыууæ кæрон 
Мæ удрæбынæй аивылгæ уарзт! - 
Мæгуыр иронæн абон нæй зæгьæн: 
«Æгас дуне - фыдыбæстæ мæнæн!..» 
Æрлæууа искуы, чизоны, хуыздæр дуг... 
Ныр уал дæ къона-артыл фыц дæ гуыл! 
Уынæм: нæ хъæуы иу туджы æндæр туг, 
Æмæ «ыстыр» æвзаджы та - «чысыл»! 
Зæгъæн нæй ахæм уавæры лæгæн: 
«Æгас дуне - фыдыбæстæ мæнæн!..» 
Тымбыл зæххæн цæй кæрон ис, нæ зыны, 
Ис уарзтæн та йæхи арæнтæ - барст... 
Цы гобангонд зæхх айтынги мæ быны, 
Уым хъары хъармæй иудадзыг мæ уарзт! - 
Ныры иронæн афтæ нæй зæгъæн: 
«Æгас дуне - фыдыбæстæ мæнæн!..» 
2006 
<М) 

ТÆХУДЫ 
О, мах кæрæдзимæ фæхудæм 
Зæрдæйæ нæ, фæлæ нæ былтæй... 
Нæ худт куы цæуит уарзтæвдылдæй 
Йæ сыгъдæг рæбынæй нæ удæн, 
Уæд æз нæ уаин афтæ дзурæг: 
«У цард æнæууæнк æмæ худæг!..» 
Дыууæ лæджы кæнынц æвзагæй 
Сæ кæрæдзийыл уынджы цинтæ, - 
Æввахс - сæ цæсгæмттæ, сæ риутæ... 
Æз та йæ зонын: адон рагæй 
Æхсынц фæсаууонæй, фæскъулæй 
Кæрæдзийы аууæттæ дурæй! 
Тæхуды, лæг лæгмæ æдзухдæр 
Куы худит былтæй нæ - зæрдæйæ 
Æмбæхст хæрам æнæхæсгæйæ, 
Уæд азæхх уаит хъармдæр, рухсдæр 
Æмæ хызтгонд зæрдæйы рынæй, - 
Цæрæг ыл не 'фсæдит цæрынæй! 
2006 
%(Ь 

МÆ УДЫ ДЗÆНÆТ 
Нæ дæн кæрдæджы хал, нæ кæнын 
Куы хус æмæ куы та цъæх тау. 
Лæджы цардæй цы зæххыл цæрын, 
Уый айсдзæн иу хатт мæн лæгау. 
Цæрæн-мæлæн дуне у дардыл, 
Мæнæн дзы иунæг ран - дзæнæт... 
Уый у: кæм бафтыдтæн æз цардыл, 
Кæм мæ æрыййафдзæн мæлæт... 
Йæ зæххæй иппæрд лæг тыхсаст у, 
Кæмдæр - дзæгъæл фосыл нымад. 
Мæ уд ирон фарныл ам бает у, 
Ирон хъарæгыл та - мæ мард. 
Уый - хорз, фæлæ... ам лæг куыд ара 
Æнцой, куыд ма зæгъа: цæрон, 
Сыхаг æй уый тыххæй куы мара, 
Кæй у æндæр тугон - ирон?!. 
Нæ дæн æз тауинаг - ныппар мæ 
Хуымгæнды æмæ суадзон билцъ. 
Мæн иу хатт айедзæни мыггагмæ 
Ирон зæхх - не стджыты къæбиц. 
2006 
М) 

ДЫУУÆ ХУРЫ 
Ныййардта хохы рагъыл Бон 
Сыгъзæрин бецыкджын лæппу - 
Кæмæй фæкæсынц мæйтæ, хуртæ... 
Ныр ноггуырд арвмæ худгæ схызт, 
Æркалдта мæнæ Иры зæххыл 
Йæ пæлæхсар зæрин дзыккутæ... 
Дзыккуты æрттывд æмæ хъарм 
Фæсырдтой æрдзы тарвæлм, ирдгæ, - 
Уый зæххы цардызмæлды хос у... 
У Боны хъæбулæн йæ ном 
Ирон дзырдты тæккæ рæсугъддæр: 
ХУР кæнæ ХУРЗÆРИН... Цæй хорз у!.. 
Дыууæ хуры хицау у Ир: 
Сæ.иу дзы уæлæ уый - уæларвон, 
Чи 'фсады мах йæ хъарм, йæ рухсæй! 
Дыккаг хур - чи райгуырд кæддæр 
Нæ хохы иу зæронд ыскъæты, 
Кæй хонæм ХУР-КЪОСТА мах буцæй! 
2006 

УДÆГАС ХУР 
О нæ Хур-Къоста! Зæгъын 
Ам мæхи хъуыды æргомæй: 
'Нæдæу цардаин зæххыл 
Æз æнæхуруынд иронæй... 
Ды - хъайтар æмæ поэт, 
Иры къонайы лæг-рæхыс... 
Ды - хæххон æртвæдис Терк, 
Фæлæ денджызы нæ сæфыс... 
Зæххыдзаг - дæ фарны хъæр, 
Ныр дæуæн кæм нæ ис фенæн! 
Дæу куы ныгæдтам кæддæр, 
Йеуæд райгуырдтæ дунейæн... 
Ир æмæ дунетæн зар 
Ды дæ сау къæдзæхы сæрæй... 
Ис «Ирон фæндыр»-æн бар: 
Зара ноджыдæр уæлдæрæй!.. 
Фарныл тай, хæрамыл дуд, - 
Ахæм дæ æрдзы фæндонæй. 
Сæрын, уаз кæнын мæ уд 
Æз дæ раст уды æндонæй! 
оф 

МÆ ТАС 
Раст у: 
Æз æрцыдтæн 
Хуымæтæджы уазæгау цардмæ, 
Алы зæххон лæг дæр 
Сфæлдисæджы фæндонæй 
Иу хатт куыд æрцæуы, афтæ. 
Раст у: 
Дæу æрыййæфтон ам, - 
Фæфæрсын дæ афтæ: 
«О Леуаны фырт! 
Ацы бæстæн, Ирыстонæн 
Ды йæ хъæбул дæ æви йæ мад дæ?!. 
Раст у: 
Æз фæцæудзынæн цардæй 
Уазæг куыд ацæуы, афтæ, 
Дæу ныууадздзынæн ам, 
Нæ Иры - 
Ды Ирыстоны уд æмæ фарн дæ! 
Раст у: 
Тынг нæ тæрсын мæлынæй - 
Абонуаæвисом... 
Æз тæрсын, Къоста, уымæй, 
Де Сфæлдыстад 
Нырмæйау куынæуал кæсон!.. 
оф 

# 
АРДАУÆНТÆ 
Уый чи у ахæм сау хал он: 
Бæрзонд бынатæй чи уасы 
Æмæ нæ хъулау чи хъазы? 
Æз æй Къостайыл сардауон! 
Уый чи у ахæм сау хал он: 
Йæ æмхалонмæ чи тæхы, 
«Цæй, ныр кæй хæрæм?» - чи зæгъы? 
Æз æй Къостайыл сардауон! 
Уый чи у ахæм сау хал он: 
Йæ уасты фæстæ аууоны 
Кæй разы вæййы нард холы? 
Æз æй Къостайыл сардауон! 
Уый чи у ахæм сау хал он: 
Æдзух йæ уоны чи кæсы, 
Æмæ нæ сойæ чи нæрсы? 
Æз æй Къостайыл сардауон! 
Уый чи у ахæм сау хал он: 
Сырх ма кæна æвзæр номæй, 
Ту ма сæрфа йæ цæсгомæй? 
Æз æй Къостайыл сардауон! 
1990 

ХÆЛЫН ÆЙЧЫТÆ 
Кæрчытау нæм сидынц 
Нæ хъахъагæнджытæ, 
Цыма нын æфтауынц 
Сыгъзæрин æйчытæ... 
О, сидынц нæм арæх 
Зæронд «ног фысджытæ», 
Æнæрдзон базыртæй 
Мæргьтимæ тæхджытæ: 
«Уæ цæст нæм æрдарут, 
Нæ мыхуыркæсджытæ! - 
Кæсут нын, кæсæм уын 
Нæ бирæ фыстытæ! 
Кæй ма хъæуынц абон 
Билетджын фысджытæ?!» 
О, афтæ нæм сидынц 
Нæ хъахъагæнджытæ, - 
Æфтауынц, æзгьалынц 
Сæ хæлын æйчытæ! 
Æргомдæр зæгъгæйæ - 
Æгады фыстытæ! 
2006 
$Ф 

НÆЛБЫНДЗ 
Æрцыди не 'мгармæ цыдæр зонд - 
Ныззылдта номы фынг... дзырдта: 
«Ирыстон у мыды чыргъæддон, 
Мыдхæссæг бындз ын дæн æз та!» 
Дзыхæй йæ уды сау æмбæрзы, 
Цыма сыгъдæг арвæй æрхызт... 
Йæ уæхсджытыл цы къори хæссы, 
Уый бирæгъы хъуыдытæй - дымст!.. 
Бынатмæ бакæны бырсæгау, 
Йæ куыст - æвдæрзын, хафын, загьд... 
Æмæ хуымæлвынæг хæрæгау 
Æрцæуы алы ранæй тард. 
Йæ ном дæр нал зоны хæрзуагæн, 
Кæм у сыкъаджын, кæм - бырæг... 
Куы систæм холыйаг ызнагæн, 
Уæд уый та сбонджын æмæ «слæг!..» 
Дзыхæй йæ уды сау æмбæхсæг 
Пылау ныхъхъил кæны йæ фындз... 
Нæу Иры чыргъæдмæ мыдхæссæг, 
Уый у цæттæ мыдхор - нæлбындз! 
1997 
№> 

ÆВИДИГÆ КАТАЙ 
Нæй ирон лæгæн фыдызæхх, 
Нæй йын мадæлон æвзаг!.. 
У йæхи ныхмæ фыдыздæхт, 
Йе 'нцойгæнæнтæ - уæййаг... 
Сом куыд уыдзæнис йæ уавæр, 
Уый йæ сæйраг сагъæс нæу. 
Абон ын рæвдыуан авæр, 
Æмæ райсомы карк дæу! 
Иу рæдыдæн зондæрвонгæй 
Хатдзæг не скæны дзæбæх, 
Æмæ йæ æрсуры ногæй 
Иннæ рæдыды бæллæх... 
Нæу тыхсаг йæ уды бартыл, 
Хурæргом - йæ зонд, йæ уаг... 
Нозты фынгыл - Осбæгъатыр, 
Цард-цæрæнты та - уæййаг! 
Æз мæ лæууæнмæ ныхъхъуыстон, - 
Дæн зæххы фарны цагъар... 
Суа кæйдæр «ыстон» Ирыстон, 
Уый мæ дудгæ катай, сар! 
%б 

ТÆХУДЫ 
Тæхуды уымæн йæ къона, 
Кæй нæ æвдæрзы бæсты мæт: 
Фыдахин дуджы кæнонтæй 
Йæ зæххыл чи нæу мæстæлгъæд! 
Тæхуды уымæн йæ къона, 
Кæмæн у ахæм йæ бæстæ: 
Гæртам, тыхтона, ыстигъын 
Кæм не сты царды фæрæзтæ! 
Тæхуды уымæн йæ къона, 
Чи ссары ахæм цæрæн къуым: 
Ирон лæджы фырт кæм нæ уа, 
Æхцайы низæй кæсгæ-куырм! 
Тæхуды уымæн йæ къона, 
Йæ бæстыл чи у рæстæфтау: 
Кæм ысты царды биноныг 
Рæстдзинад æмæ хæрзæгьдау! 
1997 
оф 

НÆ СÆРТÆ ЙЕМÆ - САФИНАГ 
Нæ сау фæрæттæ рацагътам, 
Æмæ сæм зæрдæ ма 'хсайæд... 
Æвæрд хъæдыл сæ ауагътам, - 
Цъæх тау дæр ма дзы баззайæд!.. 
Цæмæннæ вæййы хъæдцæгъдæг 
Йæ къуындæг зондыл мастгæнæг?.. 
Нæ хъæды сыгъды цъæх фæздæг 
Тындзы... Хуыцаумæ хъастгæнæг!.. 
Лæбуры фæрæт... Бæлæстæ 
Сæхи ныццæвынц сау зæххыл... 
Мæлынц фырцинæй хъæдгæстæ 
Æввонг æхцайы арæхыл!.. 
Нæ фосæн нал ис аууæттæ, 
Æмбæхсынц хурæй байбынты. 
Мæлынц нæ дæттæ, суадæттæ, - 
Кæндзыстæм «дон-дон» цъайбылты!.. 
Нæ сау фæрæттæ рацагътам, 
Нæ зонды згæ та - хафинаг... 
Нæ хъæдыл сау арт ауагътам, 
Нæ сæртæ йемæ - сафинаг!.. 
1996 
оф 

ХÆРЗБОН 
(Лермонтовмæ гæсгæ) 
Хæрзбон! Æнæсæрфад Ирыстон - 
Бынхорты, цытхорты бæстæ! 
Дæу ласы карз дуджы ивылд дон, 
Фæлæ нæ алæууыс фæстæ!.. 
Æрцæуа, чизоны, мæ мæлæт 
Цырандæр - донивылды сæр... 
Цы кæнон? Уадз æмæ æрцæуæд, 
Бæсты мает - алцæмæй зындæр! 
Ирыстон! Дугивæн æрлæуды 
Ды сдæ лæгбирæгьтæн фæхсын... 
Хæрзбон! Лæг уæвгæйæ кæй фæнды 
Рæсты-бæсты сæфтмæ кæсын?!! 

КУЫРМ ЧЫЗГ - МÆ УАРЗОН 
Хæссын дыл мæ былтæ, мæ къухтæ, 
Дæ рухс буар - адджын, фæлмæн. 
Куы йæ зонис: ахæм рæсугьд дæ, - 
Дæ сæрмæ нæ бахæссис мæн. 
Ныууадз æй, цы та дæ зæгъинаг, 
Дæ марой зындгонд у мæнæн: 
«Цæмæн дæн æз къухæй кæнинаг 
Тæхынхъус чызджыты æхсæн?! 
Куы бæллой дунетæ мæ хуызмæ, 
Уæддæр мын йæ раттæг - хъæстаг: 
Цæстырухс куыннæ разынд æрдзмæ 
Мæ дыууæ цъæх гагуыйы фаг?!!» 
Цы кæнæм... Нæ удты фæндонæн 
Æндæр ныхдур ма уæд кæмдæр... 
Æз кувын нæ бауарзæн бонæн, 
Кæд уарзты куырм хонынц, уæддæр. 
Къух ауигъ ныфсæвæрæн хостыл, 
Æнæ кард ам хосы бон циу? - 
Дæ цæсты къуырфы дын кæд дохтыр 
Нывæрид мæ цæстытæй иу. 
Хæссыс мыл дæ былтæ, дæ къухтæ, 
Дæ узæлд мыдæй уæлдай нæу! 
Куы айхъуысид: ахæм рæсугъд дæ, - 
Æрцагурид Хуры фырт дæу... 
2007 

БАХУД МÆМ 
Райхъал, ыстæфсти мæ салд уд 
Абон дæ цæстыты артæй. 
Бахауд мæм, Саурæсугъд, бахуд, 
Ме 'взонгад раздæха дардæй... 
Хур мæм дæ цæсгомæй худы, 
Цард мын дæ хъæлæсæй зары. 
Мастæй цы хастон мæ уды, - 
Уарзтабузæнты фæтары... 
Бахуд мæм, бирæ нæ хæссынц 
Ахæм æхцон фынтæ царды: 
Цины рæубонтæ ыстæлфынц 
Рæстæджы рохуат-бынаты... 
Чи зыдта: банты сдзæн æрдзæн 
Сфæлдисын ахæм зæххон зæд, - 
Уымæй мæ удыл æмбæлдзæн 
Уарзты æрæджийауы хорзæх... 
Бахуд мæм... Раздæхти дардæй 
Ме 'взонгад хурхæтæн азты. 
Райын æвзонгыл нымадæй 
Царды дзæнæтраны - уарзты... 
1990 
$Ф 

ДЫУУÆ ХУРЫ 'ХСÆН 
Дæ кондыл чи нæ кæны дис, - 
Æнæрцæугæ æмæ æрцæугæ... 
Дæ цæстытыл ныффыссæн ис 
Æппæты диссагдæр æмдзæвгæ!.. 
Дыууæ фæрдыджы... Цыма сты 
Æрвон цъæх кæлæйнаг тыхæй... 
Фæткъуыйы цъæх фарсы бæсты 
Дæ рустæ сæрды æрдз йæ сырхæй... 
Æрвон хур равзæрди дæуæй 
Æви ды уый сылон хъæбул дæ? 
Кæнæ - фæзындыстут, цæмæй 
Æрдзы уа ерысгæнæг хуртæ?.. 
Дыууæ хуры... Æрвон, зæххон... 
Кæнут уæ ерысæрттывд буцæй. 
Æз уе 'хсæн бацыдтæн... Мæ бон 
Нæу ам æнæ уæ хъарм, уæ рухсæй!.. 
Дæ кондыл чи нæ кæны дис, - 
Æнæрцæугæ æмæ æрцæугæ... 
Дæ зулдзастыл ныффыссæн ис 
Æппæты риссагдæр æмдзæвгæ!.. 
1990 

БОНТЫ ХУЫЗДÆР 
Хурыскæсæны æрдыгæй 
Хурау фæзындтæ мæнмæ, - 
Баззадтæн сагъдæй, æндзыгæй 
Уды фæдисы хъæрмæ... 
Вæццæгæн йе 'рдæгыл афаст 
Абоны хуры гуыдын, - 
Иу дзы мæ амондæн рараст 
Ацырдæм... Æви у фын?.. 
Радтой мын уарзты ронг-нуазæн 
Ацы бон Цард æмæ Æрдз... 
Æммыст, куы уаид ивазæн 
Бонæн æнусы æмбæрц... 
Райсомы хорз мæ нæ хъæуы, - 
Абон нымайын, зæххыл 
Царды хæрзæбон кæй лæууы 
Мæнæ дæ рæсутъд къæхтыл!.. 
Хурыскæсæнæй бæлцуаты 
Рараст дæ... Бузныг Æрдзæн! 
Макуы мын акъул у царды 
Хурныгуылæны æрдæм!.. 
1990 
%<ь 

АМОНДАГУР 
Цыма дæ фесæфтис мæ хуызæн, 
Кæсыс мæм ахæм кастæй ды... 
У гом йæ ком дæ уарзты хызæн - 
Дæу дзы мæн баппарын фæнды... 
Бæргæ лæджы хъысмæтыл, цардыл 
Дæ бар куы цæуид ныр æцæг, 
Дæ уарзты уалдзыгон æвзар дын 
Куы 'рхæссид амонды тыллæг!.. 
Фæлæ нæ хизы амонд хъуыры, 
Куы нæ йæ срæгъæд кæна зонд... 
Ныр æз куы æрзайон дæ хуымы, 
Уæд - сæфт кæйдæр цард-хоры конд... 
О, æз куы агуырдтон дæ хуызæн, - 
Дæуæн дæ кой, дæ хъæр нæ зынд... 
Нæ зонын, амонд æмæ Æрдзæн 
Ныр уайдзæф кæнон æви куыд?!. 
Ды агурыс - цы нæ дæ фесæфт - 
Æнæуæрст адæмæй дæ хай... 
Мæ хуызæтты хуыздæр дæу фестæд, - 
Æз дæн дæ хуызæны æмкъай! 
1994 

ЧЫЗДЖЫТÆ 
Уæ, нæ Иры чызджытæ - 
Цардартдзæсты зынджытæ, 
Уарзтамонд уæ нал хæссы... 
Хи артдзæсты бадæгыл 
Æмæ никæй тавæгыл 
Царды хур нæ ракæсы. 
Уæ, нæ чындзаг чызджытæ, 
Сау рæстæджы хъыгджынтæ, - 
Цардамонды рухс хурыл 
Къух ауигъын бахъæуы: 
Ахæм къуыри н' цæуы, 
Ма фæкæуæм усгурыл!.. 
Уæ, нæ дуджы чызджытæ, 
Хи æнамонд уынджытæ, 
Риссын æз мæхæдæг дæр 
Уемæ уарзты сидзæртыл, 
Иры сайраг фидæныл: 
Знаджы зæхх - æнæкæстæр! 
2002 

«ЦИРК» УÆЛМÆРДЫ 
Сурынц изæрмилтæ боны, 
Тарвæлм ивæзы уæрæх, 
Фæлæ та дзагмæйы фæрцы 
Рухсцух нæ баззади зæхх... 
Зилын æз уæлмæрды. Уæртæ - 
Ног ингæн, ног цырт - егъау. 
Цырты фарсæй мæм фæлгæсы 
Усуарзаг Габо, бецау... 
Уарзта, о, сылты... Йæхи йын 
Цас уарзтой, нæу мын бæрæг. 
Бакастæй ницы уыд уыйбæрц, 
Фæлæ - æхцаджын хæйрæг... 
Нал нæ хъыгдары - фæтары, - 
Тондзæн уæлæмæ уый ныр... 
'Вæццæгæн уымæн фæкъули 
Уæртæ йæ сау цырт, мæгуыр... 
Иу ус æрбазынд... О, разынд 
Габойы уарзæттæй иу... 
Сыджытыл авæрдта уырзтæ, 
Цырты нывыл та йæ риу... 
Уалынмæ февзæрд йæ фарсмæ 
Дыккаг уарзон дæр - хæрзуынд... 
Дыууæ дæр фесты æрвдзæфау, 
Цыма сыл ног мард æрцыд... 
Фыццагæрбацæуæг феххæлд: 
«Мауал быр ардæм, гауыр! - 
Ацы лæг бабын дæ мастæй, 
Ам дæр æй ма ныууадз ныр!!!» 

Иннæ ус ноджы фæкарздæр: 
«Фесæф, куырмæдзæуæг фос!!! 
Габо нæ къаддæр кæй уарзта, 
Фод уый мыггагыскъуыд! Хорз?!» 
Карз быцæу ахызт æрмхæстмæ, - 
Ратон-батон сыл фæзынд: 
Иуæн дзы 'рфасти йæ къаба, 
Иннæйы дзыккутæ - тынд... 
Ныр цыма базмæлыд сау цырт, 
Афтæ фæзынди мæнмæ: 
'Вæццæгæн усуарзаг Габо 
Тоны, рæдувы хæрдмæ... 
Ахæм сылон «цирк» æз федтон 
Уæлмæрды дысонизæр... 
Худтæн, фæлæ нæу уый худын, 
Тынгдæр уый - не 'гады хъæр!... 
1995 

УАЙДЗÆФ 
Ацы хабар раджы уыд, 
Фæлæ нæу ыстæм цыдæр, 
Ис гæнæн: кæддæриддæр 
Царды 'рцæуа ахæм цау... 
Иу хъæууон лæг фистæгæй 
Анцад, араст дард балцы... 
Цыд йæ фæндаг хæхбæстыл - 
Хæрдты æмæ уырдгуыты... 
Кодта лæг йæ цыды хай, 
Боны цæст - йæ рæвдзгæнæг... 
Хурбыл зæххыл аныдзæвд, 
Гуырдысты изæрмилтæ... 
Иу ран хохы дæлвæччи 
Калди рухс ныллæг къæсæй, - 
Бараст уырдæм фæллад лæг, 
Уым фысым æрцагуырдта... 
Къæсы хицау - иу чызгус 
Уазæгыл бæргæ тыхсы, 
Фæлæ йæ куыд бавæра, - 
Нæй лæг-фысым хæдзары... 
Дыккаг та - мæгуыр къуымы 
Ис æрмæстдæр иу сынтæг... 
Уазæг зæххыл 'рулæфид, 
Фæлæ нæй хуыссæнгарз дæр... 
Хъуыддаг афтæ рауадис: 
Уазæг æмæ ус-фысым 
Схуыссыдысты сынтæджы 
Се 'хсæн баз æрæвæрдтой. 

# 
Сау æхсæв æнæцæстæй 
Хылд сабыргай бонырдæм... 
Йедзаг кодта чысыл къуым 
Тыхулæфтæй, рафт-бафтæй... 
Чи йæ зоны, дыууæйæ 
'Нæхуыссæгдæр чи фæци... 
Фæлæ сбæрæг - не сфæндыд 
Лæджы йе 'ууæнк фесафын... 
Хур ыссыгъта арвы фахс, 
Хæрды тулы рухсвæдыл... 
Уазæг рахызт къæсæрæй, 
Æмæ арфæ ракодта: 
«Цæй, хæрзбон, мæ хойы хай, 
Стыр хуыцау - дæ рæвдауæг! 
Ныр æз хъуамæ ахизон 
Уæлæ уыцы хохрагъыл...» 
Фысым зулмæ бакасти 
Хохылхизæг бæлццонмæ, 
Æмæ йын фæндаггагæн 
Ахæм уайдзæф арвыста: 
«Саубон мыл! Куыд ахиздзæн 
Уыцы хохыл ахæм лæг, 
Сынтæджы кæй бон не сси 
Базы сæрты рахизын!..» 
1990 аз 
55 

ИДÆДЗ УС 
Лæг цы хæссы зæрдæйы, 
Уымæн нæй ныхыл фыссæн... 
Удæн къай куынал вæййы, 
Уæд йæ цард - фæуды хуызæн... 
Æз мæхи бæргæ сайын 
Хъæлдзæг митæй, зæрдæ та... 
Уæлмæрд мын мæ æмкъайыл 
Дурын гуыдыр сæвæрдта!.. 
Цардæй ма цы домæг дæн? - 
Й' ад мын ныр - зынæмбарæн. 
Хъалзæрдæ нæлгоймæгтæн 
Ныр æз дæн дзырдæппарæн... 
Цард тындзы мæ иувæрсты, 
Æз йæ хæрзтæм - цонгивæзт... 
Хъæу мæныл чындзы бæсты 
Сæвæрдтой «æвзонгидæдз!» 
Уæлмæрд мын мæ æмкъайыл 
Сæвæрдта йæ дур гуыдыр!.. 
Ингæнмæ зæрдæхсайын - 
Удихсийæн, удцыбыр!.. 
%<ь 

ÆНÆХАТÆГ УСГУР 
Ацы хæдзар - хæзнадон, 
Рухс зæдбадæн мæ цæсты!.. 
Цæй... æргом уæм æрхатон: 
Фарн уæм дзурæд мæ бæсты - 
Бауарзтон уын уæ чызджы, 
Ма бацæут мæ хъыджы... 
Устытæ та зæгъдзысты: 
«Хорз ыссардтат сиахсаг! - 
Ничи фендзæн уый куысты 
Афтæмæй та - цæлуарзаг! 
Нозт ын куыстæй - хæлардæр, 
Нæй йæ уæлæ хæлаф дæр!» 
Цæй, уæ сæртæ цы 'руагътат?! 
Чызг хæлафæй цы кæны?! 
Ам уæхæдæг куы загътат: 
«Бонгæнд иу гал нæ кæны...» 
Скæндзыстæм мах дыууæйæ 
Мул к уæнгдыхæй, зæрдæйæ! 
Нозты фæдыл куы дзурæм, 
Уæд... ныр чи нæ ныуазы?.. 
Хатт кæрæдзи æрсурæм 
Дзæбидыртæй минасы!... 
Афтæ никуы нæ уыдис: 
А лæппу дзы фæкуырис!.. 
Алы ран дæр тыхджын дæн, - 
Сæвæрут мыл уæ хæстæ... 
Ацы мулкæн, уæ чызгæн 
Хицау хъæуы уæ фæстæ... 
Ма бацæут мæ хъыджы - 
Уарзын ацы фæрдыджы!.. 
1995 аз 

НÆЙ ЗОНДÆВДИСÆГ АЙДÆН 
Æз кастæн чиныджы кæддæр: 
«Йæхи нæ фæлгъауы лæджы зонд...» 
Уыдис мын иу сыхаг кæддæр, - 
Уындæй дæр, зондæй дæр - мæгуыргонд... 
Чызг уыди, æмæ иу дзырдта: 
«Уындуæрсты æрдз мæ хъыджы бацыд!..» 
Йæ фыдуынд айдæнæй зыдта, 
Йæ зондцух ницы хуызы хатыд!.. 
Рæсугъд чызджы цур-иу, мæгуыр, 
Ныхъхъуыста аивæй йæхимæ: 
«Куы фестин ацы чызгæй ныр, 
Æрмæст - мæхи сæры зондимæ!» 
Нæ уыдис чиныджы фыст мæнг: 
Нæ зæгъдзæн иунæг дæр: æрра дæн! 
Æмæ нæу азымаг ам лæг: 
Зæххыл нæй зондæвдисæг айдæн! 
%б 

ЦАРДХАЛÆГ 
Ницы аргъыл аппæрстон 
Рæджы æз нæ бур хъуджы. 
Хорз хъугуыд, бæргæ, фæлæ... 
Чи йæ кодта дуцгæ та?.. 
Хъуг цыдис лæувæздонæй, - 
Уымæ не 'вдæлд дуцæджы: 
«Тохы» уыдис иудадзыг, 
ДУР æруайа йе 'фсæртыл!.. 
О, чызгæй фæлмæн зындис, 
Хурау - худаг, бурдзыкку... 
Уый тыххæй мæ зæрдæйæн 
Суарзони нæ бур хъуг дæр... 
Баиу ыстæм... Йе 'рцыдæй 
Мард æрцыд нæ хæдзарыл!.. 
Хъуджы нæ - йæ хицæутты 
Райдыдта хъуыскъæй дуцын... 
Дойнаг дуртæ феууила 
Уыцы 'фсæртæй цардхалæг! - 
Мах йæ загъдæй хъус кодтам, 
Уый та дзы фæйнæрдæм цыд! 
Уыд нæ амонд - амæрттаг 
Сау калмæй гуырд, бурдзалыг... 
Уый фæстæ мæн бур хуызæй 
Нал хъæуы сыгъзæрин дæр!.. 
Уымæ гæсгæ 'рдæг аргъыл 
Аппæрстон мæ хорз хъуджы! 
Чи фæтæрсы бур усæй, 
Нал дары уый бур хъуг дæр. 
1990 аз. 

АРГЪАУГОНД 
Абадгæ чызгæн загьта сыхаг лæг: 
«Цом Хуыцаумæ, æз фехъуыстон афтæ, 
Зæгъгæ, уымæ зæххон лæг фæуазæг, 
Ратдзæнис ын уæд йе 'муæз æхцатæ... 
Паддзах - не знаг, Хуыцау та - нæ уарзæг, 
Æмæ уый бын ды растæй фæцардтæ!..» 
Чызджы цины бын фесты йæ зынтæ: 
«Æ, фæцæрай нын бирæ, æцæг лæг!..» 
Аиста йемæ егъаудæр хызынтæ, 
Æмæ сайæджы фæдыл фæцæуæг... 
Йеныр фендзысты лæгджын тыхсылтæ, - 
Балхæндзæн сæ æд лæгтæ, æд зæнæг! 
Цас фæцыдысты - Уæллаг йæ зонæг... 
Хæрдты, уырдгуыты, къулты - сæ фæндаг, 
Фæлæ ахæмтыл - ахуыр хæххон лæг, 
Æмæ ницæмæ дардтой сæ фæллад... 
Ноджы - стыр æхца размæ сæ хонæг, 
Тагьд сæ уымæй ысбуц кæндзæн Уæллаг! 
Цас цыдаиккой?.. Чызджы бон нал уыд, - 
Иу ран афæрсыл къутæрты æхсæн... 
Лæгмæ ахæм «фæлладсафæн» разынд - 
Чызг дзы фестади ноггуырды хуызæн... 
Ныр Хуыцаумæ ыстæхынмæ хъавыд, 
Фæлæ чи уадзы ахæм æрхуыссæн?.. 
Сайæг аразы хатдзæг йæ сайдæн... 
Чызг та къутæрты бабырыд арфдæр: 
«Хорз - дæ хай!.. Фæлæ ардæм цы хаудтæн? 
Ды дæхæдæг - Хуыцау дæр, æхца дæр!.. 
Ма кæс фæндагмæ - никуыдæм уал дæн 
Æз цæуинаг дæ хъæбысæй дарддæр!» 
1994 аз. 

ДЕНДЖЫЗАГ ЗАРÆГ 
Сау денджызы чи цы федта, зæгъæт æй! - 
Иу рæсугьд мæн рариуыгъта зæвæтæй... 
Ницы кæны, нæ йæ райстон фыдæхæн, - 
Циу йæ фыдæх доны мидæг рæудзæфæн?.. 
Разылди мæм бурхил рæсугъд фæстæдæр, 
Нал ын уыд хæххон иронæй хæстæгдæр... 
Тавтой мæн уым дыууæ хуры æзтынгдæр, 
Удæгас хур æрвон хурæй - цырындæр... 
Байтом мын и уарзты дуне нæуæгæй: 
Ферох мæ сты - усæй зæгъай, зæнæгæй!.. 
Арæх вæййын Сау денджызы, фæлæ дзы 
Ахæм «кæсаг» никуы 'рцахстон æрæджы!.. 
Хи усау нæ уыдис домаг, мæстыгæр, - 
Уыцы бонтæ, ут-иу мемæ мæрдты дæр!.. 
Хурты денджыз ма байсысæд æнусмæ, 
Ацы зарæг ма фехъуысæд мæ усмæ... 
Æз нæ зонын сыгъдæгуд лæг æппæтæй. 
Денджызы уæ чи цы федта, зæгъæт æй!... 
%<ь 

ДЫУУÆ ХОЙЫ 
Ацы дыууæ хойы хъуыддаг 
Арæх ысвæййы нæ дзырддаг... 
Цардысты хъæуы нæ фарсмæ 
Далæ дзæвгар азты размæ. 
Бакастæй - зæды æмсæртæ, 
Ахастæй, зондæй - æндæртæ: 
Хистæр - æгъдауджын, фæзминаг, 
Кæстæр - сæрхъæндзæф, мæлинаг... 
Хотæ куы систы чындздзонтæ - 
Райдыдтой сагъæссаг бонтæ... 
Хистæр хо тардзæстæй бадти, 
Лæппутæм сусæгæй касти... 
Усгуртæн кодта æмгъуыдтæ: 
«Ацу уал... Раджы фæзындтæ...» 
Кæстæр йæ базыртæ сцагъта, 
Тахти - йæ цардамонд къахта... 
Æмæ цæуыл фæци хъуыддаг, 
Уый у сæйраджы мæ дзырддаг: 
Хистæр ма усгурты фаудта, 
Кæстæр лæппу дæр ныййардта. 
Азтæ æнæцæугæ не сты, - 
Хотæ зæрондырдæм фесты... 
Хистæр хо ама^ди - змæлынц: 
Хойы зæнæг æи ныгæнынц! 
Фаг зонд æнæмæнгæй хорз у, 
Хатгай та 'намонды хос у! 
1990 

УСГУРЫ ЗАРÆГ 
Уæлхохæй ирдгæ рацыди, - 
Йæ сæрæн нал у дидинæг... 
Мæ зæрдæ уарзтæй сарыди, 
Уыраугæ дуды химидæг. 
Цыдæр тас зæрдæ фенкъары, 
Куы у асы ацы сау хал он... 
Æсхæц дæхиуыл, ме Стъалы, 
Дæ былты ад дын банкъарон. 
Нæ донгæроны дурцæндæй 
Мæхицæн галуан сарæзтон... 
Куы цæрæм афтæ - хицæнтæй, 
Уæд цард мæ удæн - ахæстон. 
Тыллæгæрзадæн фаг ахъаз 
Вæййы нæ хæхты хорз уалдзæг... 
Ирон æфсармæй ма сараз 
Нæ судзгæ уарзтыл донуадзæг! 
Фæбурбын ацы хосгæрдæг, 
Фæлæ йæм цæвæг не 'вналы... 
Мæ сыгъд зæрдæйæн хосгæнæг 
Ды дæ æрмæстдæр, ме Стъалы!.. 
2006 аз. 

МОЙГÆНÆДЖЫ ЗАРÆГ 
Ох, мемæ сисы мæ фæндыр 
Мæ сусæг уарзтыл кæуынтæ... 
Бæргæ фæлидзин дæ фæдыл, 
Фæлæ нæ зонын: хъæуын дæ?! 
Куы уасы кæрты нæ уасæг, 
Уæд æз фæзæгъын: «Мæ боныл, 
Куы нæм фæзынид лæгуазæг - 
Дæ хорз минæвар мæ номыл!» 
Ис уарзæг чызгæн йæ разы 
Лæппуйæ стырдæр ныхдуртæ: 
Сæдæ хуры бæрц кæй уарзы, 
Нæ йын зæгъдзæни: «Мæ хур дæ!..» 
Куыд та сæмбæлон фæззæгыл 
Æз тайгæ-руайгæ хæдудæй?! 
Чызгай йæ фыды уæзæгыл 
Куы бада - мард у цæрдудæй. 
Ды схуыдтаи, лæппу, мæн дидин 
Цæмæндæр иубон нæхимæ... 
Æз дидинæгау æрттивин 
Æмкъайон царды дæуимæ!.. 
2006 аз. 

ÆФСАРМЫ СÆРТЫ... 
1 
Ныууадз мæ, Гыцци! Дæ загьд - æгæрон: 
Бæллыс ды рагæй чындзмæ, бындармæ... 
Фæлæ... зæгъ-ма йæ: куыд дын æркæнон 
Æз гомгуыбын чызг ирон хæдзармæ?! 
2 
Кæдæм фæлидзæм нæ уарзон къуымтæй, 
Кæмæн ныууадзæм не скæнгæ бынтæ? - 
Уынгæджы фестæм æвдæлон сылтæй: 
Тыхæй нын хъарынц сæ дины «хуынтæ!» 
3 
Хъæубæсты адæм бæргæ фæбæллынц 
Æркæнæггаджы æфсарммæ, хорзмæ... 
Æрхауд нæ сыхмæ ахæм нæуæг чындз, 
Кæмæй нал уæнды бирæгъ нæ фосмæ! 
4 
Куы фæулæфынц сæрдыгон бонты 
Нæ дзæнæт бæсты рæуæг рынчынтæ, - 
Цы фылдæр фенынц нæ хъæды къохты, 
Бæлæстæ æви бæгънæг чызджытæ?! 
5 
Зæгъдзысты иутæ: «Дзæгъæлы дзуры!» - 
Æз никуы уыдтæн хæрзты æфхæрæг. 
Йæ фырты карæн æвзонг усгуры 
«Æргино» кæны æнцъылд мойгæнæг! 
2004 аз. 

ХИФАУÆНТÆ 
1 
Нæ уадзы лæг йæхи дæлæмæ, 
Фæлæ дзы уый дæр хатт хъæуы. 
Æз дарин худ, фæлæ цæй уæлæ, 
Худ ауындзæныл дæр лæууы. 
2 
... Ныр зилын нозты бæсты хостыл 
Мæхиуыл худын: хи-хи-хи! - 
Фæтыхмæ хъавыдтæн æз нозтыл, 
Æмæ мын банызта мæхи! 
3 
О, хъуамæ лæг кæса уæлæмæ, 
Куы цæра стыр Хуыцауы бын. 
Æз сайдтон иу чызджы, фæлæ мæ 
Фæсайдта уый - ысси лæгджын. 
4 
Мæ хæдзар базæронд æмæ дзы 
Тæдзы, - куыд æй сагъуындон, цæй, 
Æнæкъæвдайы мын нæ тæдзы, 
Къæвдайы бын та кусæн нæй! 
5 
Куыстыты æз мæхи нæ марын, - 
Ныр у улæфтуарзаджы дуг. 
Æз дарын хъуг... Æниу цы дарын, 
Кæд мæн йæхæдæг дары хъуг. 
6 
Куыд равдисон мæ тых, мæ хорзуаг? - 
Мæ цонг - æдых, мæ зонд - цыбыр. 
Куы схъомыл кодтаис, мæ хорз Мад, 
Хъæбулы бæсты ды хъыбыл! 
2006 аз. 

НИЦЫ КÆНЫ СУСÆГ 
Нымудзæг 
Сыджытдзар хостой къулæгæй, 
Уæддæр дзы хъардта сахкъæвда. 
Нымыгъдтон арæх сусæгæй, 
Ныр мæ тæригъæд баййæфта... 
Гæртамисæг 
Уæрдæх ыздыхтон фугæтæй, - 
Мæ армы тъæпæн фегоми. 
Гæртæмттæ истон сусæгæй, 
Фæлæ мын иу бон фергоми... 
Хæтаг чызг 
Цæхдон куы фыхтон футæгæй, 
Мæ аджы фарс уæд аскъуыди. 
Цыдтæн лæгимæ сусæгæй 
Æмæ «нымудзæг» растыри... 
Хæраг сæрдар 
Цы хид сарæзтой тулдз хъæдæй, 
Фæласта та йæ ацы дон. 
Кæйтимæ хордтон сусæгæй, - 
Мæ ныхмæ фесты тасы бон. 
Фыдуаг чындз 
Æлхуый мын сараз хус хъæдæй, 
Фæсмыны куысты раззаг дæн. 
Æфсины хордтон сусæгæй 
Æмæ æнæлæг аззадтæн. 
Хъуызой лæг 
Тыхдымгæ хъазыд сусхъæдæй, 
Æнкъуысти бæлас уидæгтæм. 
Хъуыззыдтæн усмæ сусæгæй, 
Æмæ сæ уæрмы смидæг дæн! 
1998 аз 

ГÆППÆЛТÆ ЗАРÆГ 
Сусхъæдæй бандой ма сараз, 
Цалынмæ йæ ысхус кæнай. 
Фынгыл та афтæ ма баназ, 
Удæгаслæгæн «рухс» кæнай. 
* * # 
Ацы фæндаджы кусджытæ 
Гæрдынц рæгъауы хизæнтæ. 
Тæрхоны лæгты устытæ 
Свæййынц «Волга»-ты хицæуттæ. 
ж ж ж 
Дойны дзæбидыр иу фæзы 
Касти цъитийы бадонмæ. 
Рувасы митæм чи рæхсы; - 
Сбыры хицауы бандонмæ. 
# * # 
Арвы хъæбысы - Хъуды ком, 
Рагæй мах цæсты ахады... 
Иу ран чи нæу ам кусынхъом, - 
Дыккаг бандоныл рабады... 
Джинаты суадон, Джинаты, 
Дæу куы фениккам а хъæуы!.. 
Фыццаг бандоныл чи 'рбады, 
Хъилтæй сурын æй бахъæуы, 
* * *■ 
Дуртыл фехæлд мæ сау цæвæг, 
Æмæ бахаудтæн тухæны... 
Худинаджы ми бакæнæг 
Иры намысыл ту кæны!.. 
1990 аз. 

ЦАРДЫ ФЫДРЫНТÆ 
Сауджын цæмæ бæллы? Сау рынмæ: 
Рыны куыст уымæн - бæззон... 
Цалынмæ цæрдтæй дæн, уалынмæ 
Маеты уаргъ хъуамæ хæссон... 
Æмæ хæссын, фæлæ цае? - 
Мастæн куынæ лæууы аре!.. 
Къæрных цæмæ бæллы? Талынгмæ: 
Талынг ын - хъузон æрдзон... 
Цалынмæ бонрухс у, уалынмæ 
Дæлæ нæхимæ тындзон... 
Æмæ тындзын, фæлæ уæу! - 
Давæг æнæхотых нæу... 
Дæсны цæмæ бæллы? Мах зынмæ: 
Сбукъи фæрсыныл бæстон... 
Цалынмæ сайд нæ дæн, уалынмæ 
Сайæджы ныхмæ хæцон... 
Æмæ хæцын, фæлæ цы? - 
Рæстæг æй растыл хынцы! 
Хицау цæмæ бæллы? Мах куырммæ: 
Куырмыты хæрын - æнцон... 
Цалынмæ рухс уынын, уалынмæ 
Цал мастæн хъуамæ быхеон?! 
Цасфæнды быхе æмæ кæс, 
Цард у фыдрынтæй æмвæз! 
1995 аз 

ÆМБИСÆНДТÆ 
Хорз хъуыды нæ мæлы, 
Уд зынты фæлтæры. 
Арвы дон тыллæг у, 
Цæхх фынджы æрдæг у. 
Сонты зæрдæ - тасаг, 
Радтæджы къух - райсаг. 
Хал æххуыс у халæн, 
Мает æвæрд у хъалæн. 
Хъæд хæлц у фæрæтæн, 
Нæй хæлар мæлæтæн. 
Зонды цырагъ - чиныг, 
Ахсæны ныфс - уидыг. 
Хæс зæрдæйы уаргъ у, 
Хæфс цъыфы паддзах у. 
Раздзог лæг - цæугæ хох, 
Мастæлгъæд - зæрдæрох. 
Доны тых - æхсæрдзæн, 
Даргъ ныхас - фæлмæцæн. 
1993 аз. 

ЦАЛЫНМÆ... 
Цалынмæ сцъæх уой нæ хæхтæ, 
Уалынмæ сычъи куыд лæууа? 
Цалынмæ хъусæм гæрæхтæ, 
Уалынмæ хъарæг куыд фæуа?! 
Цалынмæ уазал фæсæгга, 
Уалынмæ къуыбыр куыд нæрса? 
Цалынмæ нозтыл нæ мæт уа, 
Уалынмæ не 'гъдау куыд бæзза?! 
Цалынмæ къæвда æрцæуа, 
Уалынмæ уæлдæф цы ныхса? 
Цалынмæ къæрных æддæ уа, 
Уалынмæ исджын куыд хуысса?! 
Цалынмæ фæндаг æвæд уа, 
Уалынмæ бæлццон цы фæуа? 
Цалынмæ сæрдар æфсæда, 
Уалынмæ дæлбар цы хæра?! 
Цалынмæ хуры æрфæнда, 
Уалынмæ дидин куыд хæла? 
Цалынмæ тыхджын æрсæтта, 
Уалынмæ æдых куыд цæра?! 
2002 аз. 
%б 

ЦОППАЙГÆНÆГ 
Æвзæр, дам, æппæлы йæхицæй. 
Къоста 
1 
Рахызт хæдзарæй, фæтындзы, - 
Бирæты æрцахсы уынджы: 
«Баппарон уæ хъуамæ дисы - 
Чиныг мын цæуы Тбилисы. 
Ис мæм мæнæ дакумент дæр... 
Иры нæй мæнæй поэтдæр!» 
2 
Дзырд куы 'рцæуы хæстыл махмæ, 
Ацамоны уæд йæ къахмæ: 
«Æз пырхытæ дæн, сæстытæ, 
У мæ зæнг нырма бæстытæ!.. 
Уыд мæ арми легендарон, - 
Хъуамæ æз мæхиуыл зарон!» 
3 
Дæлæ та цæрдæг фæсиры, 
Смидæг иу уагдоны, зилы: 
«Ме сфæлдыстад тугыл скъуыйы, - 
Уадзын ног чиныг Мæскуыйы!.. 
Фенут мæнæ дакумент дæр... 
Нæй нырма мæнæй поэтдæр!» 
4 
Знон та æфсадимæ фембæлд, 
Æмæ та фæразæй йе 'ппæлд: 
«Æз Чысыл зæххыл» хæцыдтæн, - 
Æфсадæн йæ ныфс æз уыдтæн, 
Фæлæ... хорзæх мын нæ радтой, 
Брежневыл сæ хорз ныккалдтои!!!» 

5 
Автобусы бадт мæ цуры, 
Фелвæста фыссæнтæ, дзуры: 
«Стыр кадæг фыссын мæхиуыл, - 
Царды цоппай кæнын иууыл... 
Нæй мæнæй лæгдæр, поэтдæр, 
Уым нæ хъæуы дакумент дæр.» 
6 
Зилы цоппайгæнæг... Ног та 
Хицауадмæ сцоппай кодта: 
«Рауагъдадæй мын æрдомут 
Томтæ рауадзын... Куы зонут: 
Иры нæй мæнæй поэтдæр! 
Цас диссаг у... манумент дæр!» 
<%б 

ÆНÆЗÆГЪИНАГ 
Ис махмæ 
Ахæм «кусаг» лæг 
(Фот афтæ: схонæм æй фыссæг): 
Йæ фыст фæцæуæд хицæутты зæрдæмæ, 
Уæд нал фæзоны бæрц, 
Æмæ йæ ахæм фыстыты нымæц 
Къуыримæ сыскъæры сæдæмæ! 
Нæ уыны 
Иры хæстæссæст, 
Кæуы йæхи мардыл æрмæст. 
Æхсæны мард лæууæт æнæныгæдæй! - 
Куы йыл кæна уый тæф, - 
Йæхи дзы айсдзæни дæрддзæф, 
Йæ сæр-иу сдардзæн арф ныккæндæй... 
Нæу иунæг 
Ацы уыры-лæг 
(Куыд æй ысхуындæуа фыссæг?!) 
Æмæ нæ Ир кæуы йæхиуыл... 
Нæ уын кæнын æргом 
Æнæзæгьинагæн йæ ном - 
Æз дзурын цалдæрæй сæ иуыл. 
2003 аз. 
дф 

ДЫУУÆКÆРЦОН 
Кæй кой мæм ис, уымæн-иу кастæн 
Мыхуыры йæ фыстытæ фаг... 
Хæстон дуджы бафынæй... Тарстæн, 
Куынæуал райхъал уа, мыййаг! 
Хæст банцад... Ныр бацыд йæ фыстæй 
«Æнæном» фашистты хъыджы... 
Куыддæр дзы «æрбайрох» йæ тыхстæй 
Нæ ирсафæджы ном: Гуырдзы! 
Поэтæй ма «ферох», хæсты зæй 
Кæцæй рацыд, уый дæр ыской... 
Фæфыссы: «Ыскæсæны 'рдыгæй 
Æгъатыр фашисттæ бырстой!..» 
Хæйрæг у... Уæдта ма йæ бахъуыд 
Фыдгулты раз дзуаппдæттын сом, - 
Зæгъдзæнис: «Фашист адæм цас уыд? - 
Цыран ис мæ фысты уæ ном?!» 
Кæй бахъуыдис ахæм лæг-зинæн 
Йæ сæр дæр, йæ ризгæ фыст дæр?! 
Дыууæ кæрцы дарæгæй Ирæн 
У иузæрдион куыдз хуыздæр! 
1995 аз. 
М) 

НЫУУАДЗ МÆ 
Ныууадз мæ! Нал дарын дæумæ 
Хæлар ахает, уыные мæ. 
Дæ сæр дын хастон æз сæрмæ, 
Тылдис дæуæн та цъыфмæ!.. 
Цы у лæджы намыс? Æз æй 
Нымайын уаз хæзнайыл, 
Ды та йæ акæндзынæ уæй 
Дæ дзыппыдзаг æхцайыл! 
Дæ бар у: хонай мæ æвзæр, 
Æнæсæрæн нæ дуджы... 
Ды афтæ химæтмардæй цæр, 
Тъыссæнтæ кæн дæ хъузджы!.. 
Ныууадз мæ! Ды нæ дæ мæнæн 
Æмвæндаггон, æмдзæдис, - 
Фыд æмæ фарны 'хсæн гæрæн 
Уыдис æмæ уыдзæнис! 
1990 аз. 
$Ф 

БИБО 
Дзуццаты Бибо! Нал дын ис 
Фенæн абонæй фæстæмæ... 
Уæу, цы сæрхъызой ацыдис 
Ирæй нæзынæн бæстæмæ!.. 
Дуг мах дары фыдмæстыты, 
Никæй уадзы æнæхъыгæй... 
Ницы дыл æрцыд хæстыты, 
Бабын дæ ныр фыднæмыгæй! 
Удæхцон уыдис гæнæгæн, 
Уынг дæ тугæй куы сдзыгъуыртæ... 
О, нæ фыдгулты хæрзæгæн 
Цардмæ хизынц нæ фыдфынтæ!.. 
Чи уыд уыцы æнæхуыцау, 
Уынджы къæйыл æргом марæг?! 
Ир куыннæ халы уыцы 'гъдау: 
Нæу хæрзгæнæг ам хорзарæг! 
Не знæгты раз ды хох уыдтæ, 
Хорзæн - иркъæсæр гомгæнæг, 
Стæй куы 'рывæрдтай хотыхтæ, 
Уæд - нæ зиууон, нæ номгæнæг!.. 
Дзуццаты Бибо! Нал дын ис 
Фенæн царды, нæ фæзминаг! 
Ам куы нал дæ, уæд разындис 
Тынгдæр де 'хсар, дæ лæгдзинад... 
2006 аз. 

ГАЛУАНТЫ ТАИМУРАЗ 
Цы фæдæ, Таимураз!.. Цы сау ран дæ, 
Уым не сыфтаудзынæ æфсир... 
Дæ гуырдыл фæцин кодтой Галуантæ, 
Дæ мардыл фæдзынæзта Ир!.. 
Ныббар нын, кæд рохуаты аззадтæ, 
Мысинаг-тыхсинаг зынгхуыст! - 
Кæм хилынц фæсхæсты уæззау азтæ, 
Уым адæм хъуыдыйæ - æрдызт!.. 
Нæ самадтай галуантæ Галуантæн, - 
Дæ уды цард - иу боны хур... 
Нæма зыдтай: исбонæн, хъал цардæн 
Куыд æвæрын хъæуы бындур... 
Дæ уды мæтбадæны разынди 
Иры мæт æппæтæй фылдæр: 
Гуырдзиаг хæстих ныл куы уарыди, - 
Нæ фыццаг тугисæг - ды дæр... 
Хæсты тымыгъ кæцырдæм фессæнды, 
Уым - туг, уым мæрдæрцыды хъыг... 
Дæ риу æмæ нæмыджы фембæлды 
Ныртхутæг дæ сонт уды зынг!.. 
Цы зæгъæм, Таимураз! Цы сау ран дæ, 
Уым дарддæр мæрдты 'гъдауæй судз!.. 
Нæ Иры хъайтардоны Галуантæ 
Дæ хъæбатыр номæй - ныр буц! 
2001 аз. 

УАЛЫТЫ ВИТАЛИК 
Тохы бонты куы бадай дæ хъузджы, 
Уæд зæхх æмбулы уымæй тыхгæнæг. 
Чъехы нарæг ком абухæн дуджы - 
Хуссайраг Иры уднарæггæнæг!.. 
Нал уыд хъусгæйæ мæдты хъарæгмæ, 
Уый нын скъуыдта нæ уæнгты бæстытæ: 
«Цомут, лæппутæ, Чъехы нарæгмæ, - 
Райсæм удхортæй Иры мæстытæ!» 
... Хъомпал æхсæв... Нæ мастисæн фергом, - 
Тулы хæсты цалх размæ-фæстæмæ... 
Размæбырсты мæ риувæйнæг фегом, 
Нæмыг - мидæмæ, хъарм туг - æддæмæ!.. 
Нал фæхæццæ дæн комы рæбынмæ... 
Уыд мæ царды фæуд Ирæн фæдзæхсæн: 
Рæхсут уыйбæрц æнгомæй цæрынмæ, 
Мидызнагæн куыннæ уа ыстæлфæн!.. 
Хæсты бардуаг! Куы ссардтон дæ фыдæх, 
Нал уыд 'нæзæгьгæ ме 'рхауды уæлвæд: 
«Хорзæй баззай, мæ дзырддаг фыдызæхх, 
Байгом мын кæн дæ хæстонты уæлмæрд!» 
%б 

ДЖИОТЫ ЭЛЬБРУС 
Мæ цыбыр царды кæройнаг азтæ 
Фыдгулты ныхмæ хæцгæ батыдтон... 
Куы мæ нывæрдтат ингæны тары, - 
Мæ цæнгты фыдтæ 
Куыннæ баууылдтон!.. 
Цæмæн нын истой нæ сыхаг адæм 
Нæ зæхх - нæ хъыгдон æмæ циныстон?! 
Æндæр Гуырдзыстон кæд нæй гуырдзыйæн 
Кæм ис уæд Ирæн 
Æндæр Ирыстон?! 
Æртæ азы тох нæ фæци уæгъды: 
Нæ сафæг загьта: «Фæстæмæ лидзон!..» 
Уæдмæ та - ног хæст Иры цæгаты... 
Æмæ та ногæй - 
Æзтохвæдисон... 
Мæхъæлы ныхмæ æртæбонон тох - 
Мæ фæстаг архайд... Æвидигæ хъыг... 
Мæ тохвæндаг мын цæсты ныкъуылдмæ 
Мæрдтæм фæзылдта 
Мæхъæлон нæмыг! 
Мæ цыбыр царды цынæ бамбæрстон, 
Уый у: нæ Ирæн куы фæистæуы 
Йæ дарæг æмæ йæ уромæг зæхх, 
Уæд иууон зондмæ 
Куыннæ æрцæуы?!. 
2001 аз. 

КЪÆБУЛТЫ АЦÆМÆЗ 
Фот мæ тæригъæд хæссинаг 
Сау мæлæтхæссæг сыхæгтæн, 
Кæд мæ карæн лæппу - суинаг 
Нæу ныхдур лæбурæн хæстæн!.. 
Хæсты цалх та нæм æрбатылд, 
Цалхтулæг гуырдзы - уæгъдибар!.. 
Уæу, мæ риу сын цыма разынд 
Ам ныппырхкæнинаг фидар!.. 
Уыцы судзгæ-нæргæ цæфæй 
Раст мæ риувæйнæг ныммуртæ!.. 
Рæзинаг ироны сæфтæй 
Тынгдæр байрайынц фыдгултæ... 
Чи кæны бындурзылд расты, 
Уый фыццаг хæст нæу лæгмартæн: 
Хорз уыдис: нæууæдзæм азты 
Æз нæ ныпырх дæн æд авдæн!.. 
Нæй лæгæн дзæнæтыл дзурæн,. 
Цалынмæ æрæфта ардæм... 
Цæй, дзæнæт йæ хай - фыдгулæн, 
Цард та дæу, мæ Ир, мæ адæм!!! 
2004 
М) 

ПУХАТЫ СТАСИК 
О Иры поэттæ, 
Мæ хуызæтты хъысмæт - 
Уæ дзуринаг абон... 
Уадз, алчи ыссара 
Фæсмæлæты царды 
Йæ бынат, йæ бандой... 
Нæ зæгъын æз афтæ: 
Нæ уыдис нæ Ирæн 
Мæхицæй хæстондæр, 
Фæлæ уын нæу рохаг 
Хæстон дугмысæнты 
Мæ кæуинаг ном дæр... 
О, фаг мын нæ бантыст 
Мæ Иры туг райсын 
Лæбурæг сыхагæй... 
Хуыцау-иу куы радтит 
Æрыгон зынгхуыстæн 
Цæрæнбон дыккагæй... 
Уыд алкæмæн махæй 
Йæ сæрмагонд хъысмæт 
Йæхирдыгон сайраг... 
Мæгуыр дæн æз уымæй, 
Кæй баззад гуыбыны 
Мæ чысыл бындайраг! 
О сайраг Ирыстон, 
Кæстæрсафæн рæстæг 
Æрфидар дæ кæмтты! - 
Мæ ныййарæг суадзы 
Йæ маеты тыппыртæ 
Кæуæндон хæдзæртты. 

Мæ зынаргъ Маринæ 
Хъæлæсæргом куыдæй 
Нæ кæуы, нæ кæудзæн: 
Кæд лæвæрдта не 'гъдау 
Æргом хъарæджы бар 
Æрыгон идæдзæн?! 
О Иры поэттæ, 
Ныббогъ кæнут галау, 
Куыд лæбырой къултæ, 
Кæд нал ивыликкой 
Уæ цурæй мæ цурмæ 
Иры сонт хъæбултæ! 
1998 
оф 

ЗÆДЛÆГ 
Хæбæлаты Къостайæн 
Лæг цас уæздан вæййы уæлæуыл, 
Уый кæд мæрдты цæуы нымад, 
Уæд ис ныр дзæнæты цъæх нæууыл 
Дæуæн бæллиццаджы бынат... 
Æфтæм куыдлæгдæрæй, куыдрастæй, 
Æнæ дзырдыбонæй мæрдтыл... 
Ныр та дæ сау фыдохы мастæй 
Нæ фæллад зæрдæтæ - тыппыр!.. 
Ды цардæй ацыдтæ хъæстагæй, 
Дæ хъыгтæн фаг бындур уыдис: 
Ныры лæгбирæгътæ сæ уагæй 
Æфтауынц раст адæмыл низ... 
Фыдох... Куыннæ у зæрдæ хивæнд, 
Нæ кæуы, химидæг ныссау: 
Къоста! Мæлынæн ды - тæригъæд, 
Фыдбоны дугæн та - æвгьау!.. 
Æдзух мæ комарынджы бады 
Дæ хорзыл дзурæг ном: ЗÆДЛÆГ! 
Дæ номдзургæйæ кодтон царды 
Дæ уды рæсугъдмæ хæлæг... 
Хæрзудмæ не 'рхауы хæрзамонд, 
Хъысмæт нæу саугуырмæй уæлдай... 
Ды цардæй цас нæ уыдтæ райгонд, 
Ныр уыйбæрц рухс дзæнæты рай!.. 
2003 аз. 

ЦЫ КÆНÆМ? 
Гуыбеты Юрайы номарæн 
Цы дын кодтам, нæ уарзæгой æмгар?!. 
Ды нæ куыд уарзтай, афтæ дæ куы уарзтам, 
Уæд нын ды уый цы бакодтай «лæвар» - 
Дæ сау фыдохæй арф хъыджы ныххаудтам! 
Дæ риуыл д' армытъæпæнтæ - æвæрд, 
Цыма бæрæг кæныс уым цардæууæлтæ... 
Æвæццæгæн нæма хатыс дæ фæуд, 
Нæ дæ уырны, кæй бамыри дæ зæрдæ! 
Хуыдтам дæ цуры ахæмы дæр лæг, 
Йæ цæрæнбонты чи цæры лыскъудæй... 
Куыд дары урс бæх кондхуымы бæрæг, 
Зындтæ ды афтæ не 'хсæн удрæсугъдæй! 
Цы кæнæм ныр? Мæлæт кæны йæ куыст... 
Дыккаг цæрæнбон не 'нтысы Хуыцауæй! 
Уыдзæн, уыдзæн, ирон зæрдæйы фыст 
Дæ цард сырхæй, дæ мæлæты бон сауæй!.. 
<%б 
85 

ДЫВÆР МАРОЙ 
Дзанаиты Ацæмæзы номарæн 
Лæг йæ уд йæхи куы 'нхъæла, 
Уæд кæмдæр йæ хъуыды мæнг: 
Уд цæра æви нæ цæра, 
Уымæй нæй лæджы фæрсæг... 
Удхæссæг цæуы хæццуйæ, 
Нæй йæ хивæндæн кæрон! - 
Чи æнхъæлдта: сонт лæппуйæ 
Æз мæлæты хай фæуон?!. 
Рæзтæн Хъорнисы хъæубæсты, 
Уыд мæ цинагмæ йæ каст, - 
Бавзæрста мæ цины бæсты 
Хъæу мæ сау фыдохы мает... 
О, мæ фæдзæхстыл нæй худæн: 
Мачи мыл калæд цæссыг! - 
Цæссыг дон у... Ох, мæ удæн 
Доны ахуыесыд йæ зынг... 
Уый мæ иу марой мæ сæрыл, 
Иннæ - ме 'вæды хабар, - 
Ничи зæгъдзæнис уæлæуыл: 
«Æз - Ацæмæзы бындар!..» 
2006 аз. 

СФÆЛДИСÆДЖЫ РÆДЫД 
О Сфæлдисæг! Хуыцау дæ æви Æрдз дæ?.. 
Цыфæнды у, æвзæртæ дын - фæлдыст! - 
Нæ уыди раст дæ цардфæлдисæн куыст: 
Ис адæмтæй «чысылтæ» æмæ «стыртæ» - 
Чи - армыдзаг, чи - зæххæмбисыдзаг! 
Æмæ нæ уавæр махæн 
Æндæр «чысыл» адæмтау ахæм: 
Æстæм кæмæндæр иу ахæрды фаг! 
О хæрджытæ! Æнæнтыст фæуат, уастæн, 
Цæмæн ис уе 'хсæн ахæм сусæг дзырд: 
«Чысыл адæмтæ рагæйдæр - ифтыгъд, 
Æмæ сын царды нæй уæлæмæ суадзæн! 
Куы сирвæзой, куынал зоной сæрбос, 
Уыдзæн уæд уавæр ахæм: 
Нæ дæле нал уыдзæнис махæн 
Дыкъахыг кусæг, бахæринаг фос!» 
2003 аз- 
%(Ь 

ХÆСТЫ БАРДУАГМÆ 
Хæсты бардуаг! Цавæр дæ, цы гоймаг?!. 
Кæд фыдус дæ, царды дыккаг мад!.. 
Сæры садзыс ахæм зонд: хылмондаг, - 
Туджы калд - дæ фæззыгон бæркад! 
Хæсты бардуаг! Не стæм мах тæппудтæ, 
Фæлæ-иу нæ хорз мæдтæ куыд уой? 
Уый тыххæй нæ ныййарынц лæппутæ, 
Æмæ сыл хæсгæмæрдтæй кæуой! 
Хæсты бардуаг! Айв уыцы зæрдæ, - 
Ног чындзыты ма кæн ды сæргой!.. 
Уый тыххæй куынæ ссарынц æмкъæйттæ, 
Æмæ сыл идæдзудæй кæуой! 
Хæсты бардуаг! Цард вæййы цæрынæн, - 
Æз кæнын чындздзон рæсугъдты кой: 
Уарзæттæ нæ бацагурынц уымæн, 
Æмæ-иу сыгъдамондæй кæуой! 
Хæсты бардуаг! Цавæр дæ, цы гоймаг?! 
Ды куыд фæдæ 'нæмæлгæ, хæдбар? - 
Туг дын - сæн, лæджы дзидза дын - хойраг 
Цыма дæ Гуырдзыстоны Сæрдар!!! 
1991 аз 
%б 

«УÆЛБИКЪОН» АДÆМ 
Мачи йæ айсæд æппæлынмæ... 
Мах цур кæмæн ис æппæлды бар - 
Дуне куы равзæрд, уæдæй нырмæ 
Мах ыстæм уымæн æцæг бындар... 
Рим æмæ Грецийы хох-лæгтæ 
Махæй уыдаиккой, науæдæ! 
'Нæ мах тугхæццæ сылгоймæгтæ 
Никуы ныййардзысты ахæмтæ... 
Чи бады махæн нæ уæрдоныл, - 
Зарæд нæ гуырдзиаг зарджытæ... 
Разы кæд не сты нæ фæндоныл, - 
Фесæфæт ардыгæй - уазджытæ!!! 
Уыдæттæ адæм кæд хуындысты?!. 
Зондæй сæ рамбулдзæн не 'рра дæр... 
Зæрдæ нæм дзуры, кæй уыдысты 
Махæй Адам æмæ Еуа дæр... 
Уæгъды нæ хуыйны сæ тугхæссæг 
«Адамиани» гуырдзиагау... 
Адæмтæ се 'ппæт - нæ тугхæстæг, 
Фæлæ ныл уасынц хатиагау!.. 
Бирæтæ дæлтъур паддзахæдтæй 
Архайынц дунейæн схицауыл... 
Уыдон нæ зонынц: нæй адæмтæй 
Махæмсæр хурыбын «мицъайыл!» 
1989 аз 

ФÆРÆТМÆЦÆУÆГ 
Уæ, мæ чысыл Ирыстон, 
Цæй, куыннæ дæ рахонон 
Фæрæтмæцæуæг саг? - 
Дæ цæуæн-цæрæнты 
Дæ разы куы уыдис 
Фæрæтджын къæдзæвзаг!.. 
Уæ, мæ саидгонд Ирыстон, 
Куыд тынг мæ рæхойынц 
Дæ маеты æрцытæ! - 
Æнæрхъуыды сагау 
Фæрæтмæ цæугæйæ 
Мæлæтмæ куы цыдтæ! 
Уæ, мæ иунæг Ирыстон, 
Цæй, цы ныфс дын бавæрон? - 
Лыстæг кæсын хъуыдис... 
Мæнгард къæдзæвзаг дæм 
Йæ цыргъаг фелвæста: 
«Саг фæрæтмæ æрцыдис!..» 
Уæ, мæ тыхетуд Ирыстон, 
Цы кæрон уыдзæнис 
Дæ тохты кардзæрæн? 
О, ссардзынæ та нын 
Хæстарæхсты фæрцы 
Мæлæтæй рацæуæн... 
Уæ, мæ домбай Ирыстон, 
Дæ номхæссæны тох - 
Цæнгæтыл фыесинаг... 
Уас дæ раст уды бæсты 
Мæлæтмæ æрцæуа 
Фæрæтджын гуырдзиаг!!! 
1992 

САУ КЪÆДЗÆХЫ БЫН 
Фæфæнды алкæйдæр цæрын 
Зæххыл хæдбар æмæ хæд-зондæй... 
Цæрæн нæй сау къæдзæхы бын: 
Къæрттгай дыл хаудзæни бæрзондæй... 
Мæнг нæу: хорз ма ракæн æмæ 
Фыдбылыз ма ссарай йæ фæстæ... 
О, мах кæй сæр хастам сæрмæ, 
Уый цъыфæй растади... æд гæрзтæ!.. 
Хæствæдис... фестади лæгсырд 
Гуырдзиаг хиуарзон тыхагур... 
Хæсты нæ хъуыдымæ æрцыд: 
Æзгъæлы сау къæдзæхæй сау дур... 
Дур циу? Нæмыгызгъæлд ныддаргъ, 
Пырхвæд, сырхвæд - йæ ныдзæвæныл... 
Быхсæм... дыууадæс цæфы мах 
Нымайæм иу цæфы хуызæныл... 
Куыд лæууы дурдзавдæй Хуыцау 
Нæ тæригъæдты сæрмæ афтæ? 
Кæсынц æм, чизоны, фынтау 
Нæ тугæйдзаг фыдбонтæ, азтæ! 
Æддагон ныфсæй у ысхъæл 
Нæ сыхаг дурзæрдæ тыхагур... 
Ир хъуамæ бамбара хуыздæр, 
Кæй хауы сау къæдзæхæй сау дур! 
1992 

ЦЪЫФКАЛД ÆМÆ ХÆСТ 
Нырмæ нæ зыдтам: Ирæн нæй 
Йæ цæрæн хуссары йæхи зæхх! - 
Фæцамыдта нын æй тыхæй 
Нæ «хистæр æфсымæр» - лæгбирæгъ!.. 
Къуыбырхъус, ирсафæн хæстæй 
Фæлыгъди - гæр бахауди тасы... 
Чысыл æрулæфыди, стæй 
Уый загьта: «Мехъ фæцыд Абхазы...» 
Уидагджын разындис Абхаз, - 
Фурд рæзы чысыл дæттæй цъусгай: 
Ивылы «чысылты» Кавказ, 
Кæны уый «сау уазджыты» тугнай! 
Гуырдзиаг куыст - цъыф уал фæкал 
Сыхагыл, стæй йæм бырс мæнгардæй! 
Фыццаг куысты сын нæй æмбал, 
Дыккаджы - тохæй лидз æгадæй! 
Нырмæ уый никуы уыди раст: 
Чысыл адæмæн нæй йæхи зæхх!.. 
У растдæр: баййафы тыхсаст 
Лæбурæг-даугæнæг лæгбирæгъ... 
1993 
м> 

# 
# 
ФЫНЫ ДÆР... 
Мæргъиты Алексийæн 
Мæ хъалы дæр, 
Мæ фыны дæр хæцын 
Фыдгулты ныхмæ дзырд-нæмыгæй... 
Цыма Ирыстон у фысы фæхсын, - 
Лыг æй кæнынц 
Дыууæ кæронæрдыгæй!.. 
Дзырд нæу гæнах, - 
Ныннæрыдис та хæст, - 
Цæуы куынæг иронау дзурæг, 
Цæмæй нæ фервæза æххæст 
Дæллаг сыхаг, - 
Нæ марæг æмæ сурæг!.. 
Тыхджын гæрах... 
Нæмыджы схъис-чысыл 
Сырх фæд мæ урс ныхыл фæуагъта... 
Куы 'рхаудтæн фæндаджы былыл, 
Уæд фехъал дæн... 
Фын уыдис уый, æгайтма!.. 
Дунейы Фарн! - 
Куыднæ сцæг уа мæ фын, - 
Йæ фæнд - æвæд хæсткъах æррайæн! 
Ирыстон нæу фысы фæхсын 
Цыргъ дæндагджын 
Гуырдзы æмæ хъулгъайæн!!! 
2007 
93 

ХÆЛД УЫНГ 
Нæ уынг! Мæнæн дæ уындæй 
Тыхст у, рыст у мæ зæрдæ: 
Фыдызнаджы нæмгуытæй 
Хуыты къахты хуызæн дæ! 
Æз расыгау фæцудын 
Дæ хъæлддзæгтыл, хъæдгæмттыл... 
Мæстæлгъæдæй фæхудын 
Хæстæй хъазæг сæрхъæнтыл... 
Ды фесæфтай дæ хæрзуынд, 
Дæ халæг та - лæджы ном... 
Бæрæг у: знаг цæмæ 'рцыд, 
Фыддæрмæ та - рæхджыбон... 
Тыхгæнæгыл цы бафтыд, 
Фот уыйæмбæр йæ цинаг!.. 
Хæстæй хъазты æрхъавыд 
Æмбулынмæ гуырдзиаг!.. 
Нæ уынг! Фыдвæд ныууагъта 
Дæуыл дæр хæст бынтон тынг... 
Фæлæ нын дæ, æгайтма, 
Ды раздæрау ирон уынг!.. 
1994 

ФЫДÆЛТÆ - РУХСАГ... 
«Урс Рувас», 
Ма нæм уас 
Дæ лæгæт-калакæй ды афтæ: 
«Цæй, уæм та 'фсымæртæ фæсхæст... 
Бæрæг - дæ хинуды нывæст: 
Хъæуы та уæ ирон цагъартæ!.. 
Уый нæй, уæд та уа хъуамæ Ир 
Уæ цæвæн къухæй туглæхъир!.. 
Стыр Уырыс, 
Ма нæ тъысс 
Ды уыцы цъыссымы нæуæгæй, 
Кæм уыди знон нæ хъуыддаг сау 
Раст калмы ахæсты хæфсау, 
Кæцæй нæ ратыдтай æрдæгæй... 
Кæдмæ уæм хъазæны хуызæн 
Дæу æмæ гуырдзыйы æхсæн?!. 
О мæ Ир, 
Туглæхъир, 
Зæгъын æз ацы хатт зæрдæйæ: 
«Ирон куынæ уаин æрмæст!»- 
Уынын: фыдгул та дæ фæсхæст 
(Йæ сомбоныл хъуыды кæнгæйæ) 
Æлхæны базайраг фысау, 
Да та дæ фыдæлты ыстау!.. 
1996 

СÆНЫКК 
Æдых сæныкк систа 
Цæуимæбыцæу... 
Фæстагмæ йæ систа 
Йæ сыкъатыл цæу... 
Йæ зондыл кæцæй у 
Нæ сæныкк - цæугъуыз! - 
Нæ зоны, цæу кæй у 
Лыстæгфосы ныфс. 
Хылгæнæджы сафынц 
Йæ хомзонд, мæнг ныфс... 
Мæ цæстытыл уайынц 
Ам гуырдзы, уырыс... 
Нæ сыхаг у рагæй 
Сæныччы фæзмаг: 
Хæрзгæнæг сыхагæй 
Кæны уый ызнаг!.. 
2006 
%б 

ÆФСЫМÆРОН ИНГÆНТÆ 
Уæлæ къуыппыл - 
Дыууæ стыр ингæны - 
Рагон æмæ нырыккон... 
Уыдон нæ хæстарыд удтæн 
Згъудеры къуыппæй - 
Стырдæр, æвæуддæр хъынцъымдон... 
Сæ нæмттæ - сæ уæлæ: 
Дыууæйы дæр хонæм 
«Æфсымæрон-къордон ингæнтæ...» 
Сæ иуы - æртындæс зынгхуысты, 
Дыккаджы - дыууадæс, - 
Æгасæй хъæдгæмттæ, уæнгцъæлтæ!.. 
Цы фæрæдыдысты 
Нæ дæллаг сыхæгты раз адон - 
Нæ Иры бындартæ? 
Сæ иумæйаг «рæдыд» 
Уыдис уый, кæй загьтой: 
«Мах не стæм гуырдзыиы цагъартæ!» 
Нæ ном ис нæ уæлæ 
Нæ сыхаг «æфсымæртæм» гæсгæ: 
«Цæгъдинаг, тæркнаг ирæттæ!» 
Æмæ нын фæкъахынц 
Нæ фыдæлты зæххыл 
Æфсымæрон-къордон ингæнтæ!.. 
1998 

ЗАРЫ ХЪÆДЫ 
Зары хъæд! Дарын дæ азымы, 
Мæнæ - уæлдай зæрдæриссæн: 
Ацы ран туджы фæд нал зыны, - 
Стыр фыдæн чи уа æвдисæн... 
Зары хъæд! Хæсты уæззау дуджы 
Адæмæн хъæд арф - æмбæхсæн... 
Ам та... лыгъд адæм сæ хъарм туджы 
Кодтой быгъдулæг, утæхсæн!.. 
Зары хъæд! Маеты мæй ралæууыд, 
Æмæ ды дæр дæ фыдохау... 
Дыууынæм майы дæ афтæ хъуыд: 
Ралæбыр Хетæджы къохау!.. 
Зары хъæд! Ракал-иу сау сыфтæр 
Ацы ран - зноны мæрдадзы... 
Цагьд мæрдтæй мыс-иу уæлдай тынгдæр 
Зайраг æнахъом Батрадзы!.. 
Зары хъæд! Дзур-иу æнæмæнгæй 
Сомы фæлтæртæн фæдзæхстæй: 
«Гуырдзы кæй сурынц йæ уæзæгæй, 
Уый дæр фæмарынц æмбæхстæй!» 
Зары хъæд! Бамбар-иу дзурæджы, 
Де 'рдæм куы феппары дуртæ: 
Лидзæджы бæсты ды сурæджы 
Бамбæхстай æмæ... ыстуг дæ!!! 
2003 аз, май. 

О, 
ТОРЕЗ ÆМÆ ГУЫРДЗЫ 
(Къостамæ гæсгæ) 
Гуырдзы: 
Йеныр ахст дæ ды, Торез, 
Нал аирвæздзынæ махæй! 
Калмæнгæс гуырдзиаг ехс 
Исдзæнис чъылбыс дæ рагъæй! 
Торез: 
Циу, цы уын ракодтон, ау? 
Цас рæдыд у уый, о хъалтæ: 
Адæмы 'хсæн цæр лæгау, 
Агур сын хуымæтæг бартæ?! 
Гуырдзы: 
Диссаг! Искæй зæххыл цæр, 
Æмæ ма зон: уым цагьар дæ!.. 
Нæй! Ды агурыс уæддæр 
Уазæгæн фысымы бартæ!.. 
Торез: 
Уазæджы-фысымы фарст 
Мах историктæн ныууадзæм... 
Цæй, кæнут уæ фыдми-хъазт, - 
Ис уæ дзæмбыты уæ хъазæн... 
Гуырдзы: 
Бамбардзынæ махмæ ды: 
Циу «хæдбар» æмæ цы дæтты... 
Стæй-иу ардау уым - мæрдты 
Гуырдзыиыл хъæддаг ирæтты!.. 
Торез: 
Фыццаг уый, æмæ Хæдбар 
Равзарынц сæхæдæг адæм... 
99 

Дыккаг та - ныллæг цагъар 
Æз мæрдон тасæн нæма дæн!.. 
Гуырдзы: 
Курæм дæ æмæ нæм хъус, - 
Гас дуне дыл дзуры, риссы... 
Рацу Иры ныхмæ цъус, - 
Хъаны цард кæнай Тбилисы... 
Торез; 
Нæй, мæ хуртæ! Уыцы зонд 
Æз нæ райсдзынæн, зæгъын æй!.. 
Ахæм цард сыгъзæрин фот, - 
Ахæстон хуыздæр у уымæй!.. 
Гуырдзы: 
Хорз у, ацы тыхы бын 
Дæу кæй нæ уынæм дыдæгътæй... 
Зæгъ: цæмæн ауыгътай уым 
Гуырдзиæгты ды сæ къæхтæй?! 
Торез: 
Ныр уæ тугмондаг паддзах 
Алцыдæр мæныл æвæрдзæн... 
Фендзыстут, уæхи уын тагьд 
Уый цы уавæрмæ æртæрдзæн!.. 
Гуырдзы: 
Кув Хуыцауæн - уды цард 
Йе 'ргом ныр дæумæ ыздахы: 
Акодтам æгады тард 
Мах нæ зылындзых паддзахы... 
Торез: 
Дзыхы зылынæн цы уыд, 
Бæстæ сæфта зонд-зылынæй! 

Уый фæдыл цы адæм цыд, 
Уыдон та æррадæр уымæй! 
Гуырдзы: 
Оххай! Д'ауадзын хорз нæу, - 
Уым та дон куы змæнтай дарддæр!.. 
Ацу тагьд... нæ уарзы дæу 
Змæнтæг «Урс рувас» Эдуард дæр! 
1992 
%(9 
101 

КАЛМДАРÆГ 
Æрцыд æрцæуинаг - нæ зæхх та 
У ногæй хъарм туджы æвдылд... 
Хъысмæт фыдбойнагæй цы уæфта, 
Уый рагæй - ирвæдыл æфтыд!.. 
Цы калмы бавæрдтам нæ роны, 
Нæ сой, нæ хъарм кæй буармæ цыд, 
Уый махмæ иу фæззыгон боны 
Ныххуыдуг кæнынмæ фæцырд!.. 
Ныккалдис туг... Нæ тар, нæ ронæй 
Мах калмы аппæрстам пырхæй... 
Цы хъуамæ ахæсса иронæй 
Мæхъæлон тугмондаг тыхæй?!. 
Цæуы тыхгæнæгыл тыхы зæй, - 
Йæ ран ыссардта сау хæрам... 
Ныр та æддаг къухы æххуысæй 
Лæсы нæ роны ногæй калм!.. 
Уæрæсе... бавдыстой йын хъалтæ - 
Гуырдзытæ, мæхъæлтæ цыдæр! - 
Фæхæцы тугтæрхоны афтæ 
Уый тугмондæгты 'рдæм фылдæр! 
Мæ Ир! Хæрзæджы фсон ыссоны 
Фыддæрмæ дæу æддагон къух... 
Куы ма бавæрай калм дæ роны, - 
Фыдты сæр баддзынæ æдзух!.. 

ТУГÆВДЫЛД НОГ АЗ 
Æрдзы хъæбысы - Иры хæхбæстæ... 
Кодтам нæхицæн царды фæрæзтæ... 
Бирæ - нæ лæггад рагон сыхæгтæн, 
Уыдон та кодтой сау ныв нæ сæфтæн... 
Иу райсом айхъуыст Иры л фыдхабар: 
«Хотыхджын гуырдзы бацахстои сахар!» 
Тох ныл ныккодта зымæджы карзы, - 
Фаг нын нæ фесты дыууæнæм азы!.. 
Ног Джугъелитæ сау фæндтæ уафынц: 
Иры стджытыл та кафынмæ хъавынц! 
Тугцъир сыхæгтæ махмæ - цыбырдзырд: 
«Кæнæ - цагьартæ, кæнæ - быныскъуыд!!! 
Арæзт - нæ риутæм топпы кæсæнтæ, 
Алы ран уынгты - туджы лæсæнтæ!.. 
Знаг нæм лæбуры - быдырты, хæхты, 
Судзы, æргæвды, хойы нæ фæхты!.. 
Æрдз ма куыд ратта ахæм лæгхорты: 
Карзæй æмбулынц гуннты, манголты! 
Хæст у æцæгæй, æви уæззау фын?.. 
Уыйбар кæмæн ис - ирмыггаг сафын?! 
Нал зыны хицау, налдæр паддзахад, 
Хицæутты архайд - халын, ызнаггад!.. 
Тохтæ, фидистæ... Сæрра нæ сафæг: 
Иры нæ тулы йе снывгонд сау фæнд... 

Иры лæппутæ - хивæнд, цыбырдзырд: 
«Кæнæ - сæрибар, кæнæ - быныскъуыд!!!» 
Алчи дæр тохы - йе 'хсарæвдисæг, - 
Ласы йæ мæрдтæ Иры зæххисæг!.. 
Фæлæ нæ зыны хæсты фæстаг бон, 
Адæймаджы туг фестад аслам дон!.. 
Мачи æнхъæлæт сау хæст уæззау фын, - 
Гуырдзыиы ног хæс - мах мыггаг сафын! 
Стырзæрдæ вæййы аууоны бадæг: 
Никæмæ хъуысы ирвæдис, хъарæг!.. 
Бæрзонд хицæуттæ хъазынц æмбырдтæй, - 
Паддзахад байдзаг тугцъир лæгсырдтæй!.. 
Чысыл адæмтæ - сайраг дæдæйаг... 
Чи дзы - нæхуызæн, чи та - фыддæйраг... 
Афтæтæ вæййы стыр паддзахады, 
Паддзахбадæны змæнтæг куы бады!.. 
1991 
$Ф 

ФЫСТÆГ ПРЕЗИДЕНТМÆ 
Дæ бонтæ хорз, бæрзондыл бадæг, 
Кæд зоныс хорз æмæ æвзæр!.. 
Цы номæй дæм дзура хæстдзагъд лæг, 
Цæмæй дæм фехъуыса йæ хъæр?.. 
Нæ хъусыс... Мард дæ, æви дур дæ?! 
Куыд райстай ахæм зонды уаг: 
«Уадз сæфой Иры сонт хъæбултæ, 
Мæнæй куынæ хъæуынц мыййаг!» 
Хъæуы нæ Ир дæр царды, æрдзы, 
Фæлæ дæ къухы сси дзырддаг... 
Дæ хæлар «Урс Рувасы» гуырдзы 
Дæ ныфсæй равдыстой сырдуаг! - 
Хæстон æрхъулайы зынг-рæхыс 
Ам Иры хуссарыл æртыхст... 
Ды та уым адæмы фæфæрсыс: 
«Куыд цæуы рацарæзт - мæ куыст?» 
Кæдмæ дæм сида Ир кæуæгау: 
«Дæ бартæй спайда кæн, Паддзах...» 
Æви дын Саккаты хæйрæгау 
Зыгъыммæ хъуамæ дзурæм мах?!. 
Дæ хуызæнæй чи домы баххуыс, 
Уый нæу дæуæй хуыздæр, бæргæ... 
Нæ саударджыты нын ыздахыс 
Дæ сыгъды къæсæрæй кæугæ!.. 
Дæуæн ирон хъарæг у зарæг, 
Мæгуыр Ирыстон дын - уæййаг... 
Ды дæ нæ хорз хъæбулты марæг, 
Ды дæ нæ тугкалды сæйраг !.. 

Æддаг хæстыты ныхмæ карзæй 
Лæууыс, æвæрыс сыл гуыдыр, 
Нæ Советон бæстæ та гасæй - 
Мыггагон хæстыты быдыр!.. 
Дæуæн зыгъуымæрдæм цы 'нтысы 
Уый уаргъæн н' ахæсдзæн хæрæг!.. 
Куыд ма дæ фервæзæм, цы хуызы, 
Уырыссаг Саккаты хæйрæг?! 
Нæ Ирыстоны хуссар хайыл 
Ды ратылдтай фыдхæсты цалх... 
Цæуыл ныууæй кодтай, цы аргъыл 
«Чысыл импери»-йæн ды мах?! 
Дæ куыст, дæ «рацарæзты» фæстæ - 
Фыдвæд, фыдбылызтæ - уæззау... 
Цæй, ды куыд рацарæзтай бæстæ, 
Дæу афтæ саразæт Хуыцау!!! 
1991 аз, октябрь 
<%б 

# 
Уазæгуарзаг у нæ къуым, 
Стæм та уазджытæн фысым... 
Хъуысы агуывзæты къæрцц, 
Гаджидаутæн нæй нымæц, 
Ацу æмæ сæ нымай... 
Ир æмæ гуырдзыйы гæстæ 
Ауагътой æмбырд... Йæ фæстæ 
Райдыдта ам «дыккагхай!» 
Æмбырдæй куы свæййæм хъыг, 
Уæд нæ хос - хъыгсурæн фынг. 
Ам дæр афтæ: цæл-минас, - 
Цагъд ирæтты тугæмбæрзæн, 
Цæгъдæджы зылын æмбæхсæн 
Дунеон тæрхоны раз... 
Хъуысы агуывзæты къæрцц, 
Рæзы рæгъыты нымæц. 
Дзуры уазджыты сæрбос: 
«Ихуарды фæстæ ныххури... 
Баназæм, цæй, «габеури», 
Уый - хæларады бынхос! 
Хæст æрдзы уагъд у, æрдзы... 
Мах дæр - ир æмæ гуырдзы 
Рахылтæ стæм... Куыд? Цæмæн?!. 
Цæй, хæст мауал уæд нымады, 
Æмæ та хæлар æмдзарды 
Иннæты разæй фæуæм!» 
107 

Агуывзæты ног зæлланг 
Айхъуыст - галуаны æмдзаг, - 
Цин æрцыди, цæл æрцыд!.. 
Уæртæ рохзæрдæ Ирбегтæ 
Æмæ «къинто» Гуырдзыбегтæ 
«Габеури»-тыл - æфтыд!.. 
Дзуры фысымтæн Малхаз: 
«Дæн æз ирæтты сиахс, 
Ис ирон чындз дæр мæнæн... 
Ахæм бастдзинæдты фæстæ 
Ма уа иу нæ зæхх, нæ бæстæ, 
Уымæн чердæм ис гæнæн?! 
Бузныг дæн Цхинвалæй æз: 
Базæртты кæнынц бæз-бæз 
Гуырдзы... нæй хæрам ныхас... 
Дуры бын - нæ хылтæ, ристæ, 
Не сты Ир сепаратисттæ 
Иннæтау... Зæгъæм, Абхаз!..» 
Агуывзæты зæлланг - тынг... 
Анызтой... Фæсабыр фынг, - 
Къæхтыл фысымтæ лæууынц 
Даргъ-ысхъæл сыкъатæй кувгæ... 
Ныр «зынаргъ» уазджытæн худгæ 
Кады нуазæнтæ дæттынц... 
«Дзуры нозт æмæ хæрдыл» 
Афтæ чи зæгъа, уый ныр 
Ирыл ахæссæд йæ цæст - 
Сау сыгъдæттæ, ног уæлмæрттæ, 
Уагьд, пырх уæзгуытæ, хъæууæттæ, 
Зæхх ирон тугæй - удæст!.. 
Чи у бархийæ куырмцæст 
Æмæ хъусæй та æххæст, 

# 
Уый ма айхъусæд бæстон: 
Кусарты бынаты уартæ 
Хи тугыл дзыназынц галтæ, 
Нал сæ 'ндавы холлаг, дон... 
Ам та - агуывзæты хост, - 
Туг ныхсынæн хорз у нозт! 
Иннæтæн дæр æй зæгъæм... 
О, фæлæ тæссаг у рагæй - 
Ир куы фæуа хины сайдæй 
Иннæты разæй... мæрдтæм!.. 
Зæрдæ сагъæстæй фæцъæх: 
Сом кæй уыдзæнис нæ зæхх?!! 
1999 
%б 
109 

ПОЛИТИКОЙ БАЗАР 
Ирбодз: 
... О, нæхицæн 
Ам нал ис бынат: 
Байдзаг ыстæм фæсхохаг лигьдонтæй! 
Гæр куы сирон уа Иры Цæгат, 
Худинаг уыдзæн иннæвзагонтæй!.. 
Гуырбодз: 
Афтæ: иу михыл 
Кау бийæн нæй, - 
Ир сыхæгтимæ царди хæларæй... 
Уæдæ сразы у мемæ... цæмæй 
Тагъддæр фервæзат оси-къуыдарæй. 
Ирбодз: 
Сусæг зарæг 
Нæ кæнынц хъæрæй... 
Архай сабырæй, хотыхæппæрстæй... 
О, цы дзырддаг зæхх истат хæстæй, 
Ис ын айсæн æвзаджы фæрæзтæй... 
Гуырбодз: 
Бузныг, батъоно, 
Ме стыр хæлар! 
Разил ме 'рдæм... Мæ зæрдæ дыл дарын... 
Стæй-иу дзурæд уым оси-къуыдар 
Уемæ баиуыл кæнæ хæдбарыл!.. 
1996 

НЫМБÆХСТИ ХУР... 
Нымбæхсти хур фæсмигъ... Ныхъæрзыд: 
Йæ цæст ыскъуырдта ам нæ сæфтыл... 
Йæ тынты бæсты згъалы цæссыг 
Нæ цагъд мæрдтыл, сæдæгай цæфтыл!.. 
Ныхъæрзыд хур... Йæ маеты гуырæн - 
Беслæйнаг сабиты мæрдривæд... 
Уæлæрвтæм дæр кæны ивылæн 
Нæ Ирыстоны тугтæригъæд! 
Нымбæхсти хур... Уæдæ куыд тула 
Нырмæйау худгæйæ нæ сæрты, 
Йæ тын-дзыкку цæмæн æвдула 
Иры хъæбулты туглæсæнты?! 
Нымбæхсти хур... Уый никуы федта 
Цæрæн-мæлæн зæххыл фыддæр бон: 
Кæд уыд, кæм уыди: скъола феста 
Сæдæгай сабиты мæлæндон?!! 
Кæуы ныл хур... Уый рагæй хатыд 
Æмæ нын уымæй тарсти иууыл: 
Зæххыл цынæ 'рцыд, ахæм сау фыд 
Цæудзæн сыхæгты къухæй Ирыл! 
Æмбæхсту хур... Фæтарсти æхстæй... 
Йæ уайдзæф ныл æмбæлдзæн иубон: 
«Ирыстон! Ракæс ма дæ цæстæй, - 
Дæ зæххыл де знæгтæ - уæгъдидон!!!» 
2004 

ИРОН-ÆВДУДОН 
Хуыдтам æндонвидар цæмæндæр 
Гуырдзы æмæ Иры хæларад, 
Фæлæ ыздыйæ уыд фæлмæндæр, 
Æмæ хæрамы зынгæй атад!.. 
Хуыцау ын - аргьгæнæг уæлвонгæй, 
Кæй хæрам зонд кæны цæвæнтæ... 
Мах бадæм акъоппыты ногæй, 
Гуырдзыйæ хъаггæнæм нæ сæртæ!.. 
Нæ сыхаг 'нæхсарæй - хæстахуыр... 
Цы зæгъæм дардтæхæг ыздыйæн! - 
Фылдæр дзы чи ныккалы махыл, 
Сæ уарзон фесты уый гуырдзыйæн!.. 
Сæ Бодз хæларагур æфсонæй 
Дæрддаг ызмæнтджытимæ сиры, - 
Кæйдæр ызды æмæ æндонæй 
Ам хъуамæ банай кæна Иры!.. 
Бæргæ, куы бамбариккой иу хатт; 
Ирон æвдудон у гæдыйау... 
Кæнæм æндонвидар нæ мидуарзт, 
Цæмæй нæ батайæм ыздыйау!.. 
2004 

СТЫР ФÆСДЗÆУИН 
(Поэмæ) 
Цыдæр æмбисонд 
И с ахæм лæгыл, 
Йæхи рæбынæй 
Кæйдæр фæсдуар 
Фылдæр чи уарзы... 
Нæй, нал æй ахсын 
Æмæ мае ныхас 
Кæнын æз дардыл, 
Цæй, байхъусут мæм. 
Дæлхох бæстæйы 
Æстырдæр Ирæн 
Куыста Сæрдарæй 
Сандыр ирон лæг - 
Зынгæ политик... 
Уындæй, хæрзуагæй 
Куысты хъуыддагæй 
Хъæстаг нæ уыдис 
Фыццаг рæстæджы. 
Хæххон цæргæсау 
Бæрзондæй касти, - 
Уыдта æппæт дæр 
Æвзæрæй-хорзæй 
Нæ мæгуыр æмæ 
Дæлдзиныг бæсты... 
Ныфс дзы æвæрдта 
Хохы ардыгæй 
Нæ хуссар Ир дæр 
Йæ уæззау дуджы...« 
Фæлæ Ирбæстæн 
Дыууæрдыгæй дæр 
Йæ ныфсаг цинтæ 
Нæ хæссынц бирæ... 
Æрфæндыдис дын 

# 
& 
Сæрдар Сандыры 
Уæлдæрмæ схизын, 
Йæ кæрц фæивын... 
Дзырдта йæхицæн 
Йæ сусæг ныхас: 
«Цæргæсы бæллын - 
Бæрзæндты тæхын... 
Чысыл бæстæйæн 
Йæ фыццаг лæг дæр 
Нæ зыны дардмæ 
Æгæрон зæххыл! 
Цы дардыл дзурон - 
Чысыл сæрдарæй 
Æстыр фæсдзæуин 
Хуыздæр у бирæ... 
Мæскуыйы бадæг 
Михал-паддзах мыл 
Хæцы йæхирдæм - 
Бæрзонд бандонмæ... 
Æмæ цы кодтон? - 
Гуырдзыйы Сæрдар, 
Сæ «Урсхил Рувас» 
Æстыр Мæскуыйы 
Цæдисон бандой 
Дзæбæх æрцахста 
Хъым-хъым кæнгæйæ! 
Æз ма дзырдарæхст 
Уæддæр дæн уый цур!» 
■к- ■* *■ 
Тындзыдта рæстæг 
Йæ бонтæ сафгæ, 
Кæйдæр фыдкъухæй 
Хæццæйæ, змæстæй 
Бæсты 'намондæн... 
Уæд иуахæмы 
Сандыр ~ нæ Сæрдар 

«Фæлидзон» загьта 
Йæ Ир ныууагъта, 
Æмæ ныммидæг 
Цытджын Мæскуыйы... 
Æцæгдæр рауад 
Уым хъуыддаг афтæ: 
Михал-паддзахы 
Уынаффæдоны 
Бæрзонд бандонæй 
Куы рафæлгæсид 
Нæ ирон Сандыр - 
Æстыр фæсдзæуин!.. 
Дзырдтам нæхицæн 
Мах уыцы бонты 
Ныфсы хъуыдыйæ: 
«Æгайтма афтæ 
Æрцыдис хъуыддаг: 
Æстыр паддзахы 
Тæккæ дæлбазыр 
Æрбадти абон 
Уæзгæ ирон лæг! 
Ныр кæд ысласид 
Уый исты хуызы 
Нæ Хуссар Иры 
Гуырдзыиы хъуырæй... 
Быхсæм, хæцæм уал 
Нæ чысыл тыхтæй 
Нæ цæгъдæг Звиады 
Лæгбирæгътимæ!» 
Быхстам æцæгдæр 
Нæ цæфтыл хæцгæ 
Хæсты цæхæры 
Мæскуымæ кæсгæ... 
Фæлæ... дзæгьæлы! - 
Мах хъуыстам арæх 
Нæ койы бæсты 
Æстыр фæсдзæуин 

# 
7?У 
Сандыры дзыхæй 
Паддзахы кадæг: 
«Зынаргъ æмбæлттæ!.. 
Куыд буц у зæрдæ 
Мæрдон фынæйæ 
Нæ райхъалгæнæг, 
Сæйраг демократ 
Михал-паддзахæй! - 
Йæ рацарæзтæй, 
Йæ хæрзарæхстæй 
Дымгæмæ дары 
Нæ хъуына цардуаг, - 
Цæугæ йæ фæдыл! - 
Æсног нæ кæндзæн 
• Бæстæйæ, зондæй 
Нæ реформатор!.. 
Йæ фæрцы суыдзæн 
Æгас Европæ 
Хæлар æмдзарды 
Иумæйаг хæдзар!» 
Сандыры ахæм 
Цæстмæхъус ныхас 
Лæджы нæ уагьта 
Æнæрамæсты... 
■Х- -Х- -X- 
Тындзыдта рæстæг 
Фæстагмæ тынгдæр 
Æнхъызт, ызмæстæй 
Советон зæххыл... 
Æнхъизынгæнæг - 
Паддзах йæхæдæг! - 
Æнхъизæны «мад» - 
Бæстæхалæн хос 
Уый ардта, иста 
Йæ дард хæлæрттæй - 
Фæсарæйнæгтæй... 

Йæ халæн куысты 
Йæ хуыздæр зиууон 
Уыдис æдзухдæр 
Гуырдзиаг «рувас» - 
Дыккаг «демократ!» 
Нæ цæстыты раз 
Æргомæй рацыд 
Бæсты фыдбылыз: 
Лæбырд фæйнæрдæм 
Æнхъызт хыссæйау 
Советон Цæдис!.. 
Æппæт адæмты 
Æскæнгæ бынтæ 
Тыхджынтæн - уæрцаг, 
Æдыхæн та нæм 
Йæ уды цард дæр 
Уыдис дыууæйыл... 
Хæрамзонд æмæ 
Æрраты къухты - 
Нæмыг, хæцæнгарз, 
Æмæ æндзаргæ 
Хæсты æртытæ!.. 
Фæлæ бæрзондæй 
Фæлгæсæг паддзах 
Æртхуысты бæсты 
Сусæг, æргомæй 
Йæхæдæг калдта 
Хус æндзарæнтæ 
Хæсты æртытыл!.. 
О, афтæ! Фæлæ 
Дзыхы дзырдæй та 
Цытæ лæхурдта: 
«... Мæнмæ гæсгæйæ 
Цæуæм, лæгæрдæм 
Мах раст фæндагыл 
Нæ рацарæзты 
Цырагьы рухсмæ... 

# 
Хъæуы ныххалын 
Нæ зæронд къона 
Реформæ-гарзæй! - 
Æсног уæм хъуамæ 
Хъуыдыйæ, цардæй, 
Куыстытæй, æгъдауæй... 
О, не сты диссаг 
Нæ мидсыхагон 
Лыстæг хъаугьатæ - 
Кæнынц уæлахиз 
Ног демократи 
Æмæ æргомдзырд. 
Ныфс уын æвæрын: 
Европæ суыдзæн 
Хæлардзинады, 
Хъæздыг æмдзарды 
Иумæйаг хæдзар!» 
Зындийыл: знагу 
Бæсты сæргълæууæг 
Æгас бæстæйæн, 
Уæддæр цыдысты 
Куырмау йæ фæдыл 
Йæ фæсдзæуинтæ, 
Нæ комæй кургæ 
Сандыр дæр - семæ! 
Цæдисон бандон 
Æгæр бæрзонд уыд, 
Æмæ нæ хъуыстой 
Дзыллæты хъæрзын, 
Сæ мает, сæ кæуын... 
X * Ж 
Цыдис та рæстæг, 
Куыд загьтон, афтæ: 
Мæгуырты ссæндгæ, 
Фыдтæ нывæндгæ 
Советон зæххыл... 

Æрцыд уалдаи уæз 
Фыдæвзарæнты, 
Бæстæхалæнты 
Нæ Ирыстоныл 
Рæстагуæвгæйæ! - 
Дыууæрдыгæй нæм 
Лæбурæг систы 
Мæнгард сыхæгтæ - 
Нæ зæхх сæ 'рхъуыдис - 
Хуыцауы лæвар! 
Куы загьтой адæм 
Нæ Хуссар Иры 
Æргом сæ хъуыды: 
«Нæхиу азæхх 
Æмæ йыл хъуамæ 
Цæрæм хæдбарæй», 
Уæд фесты сонтау 
Гуырдзыйы бодзтæ, 
Зæгъгæ, куыд уæнды 
Цагъар æлдармæ?!. 
Йæ хæрв æппæрста 
Гуырдзиаг хъуыды: 
«Рæстæг æрцыдис - 
Нæ тугæй чи нæу 
Нæ дзæнæт зæххыл, 
Уый сургæ, тагъддæр! 
Сыгъдæггæнæн куыст 
Райдайын хъæуы 
Хъæддаг ирæттæй!!!» 
О, разындысты 
Сæ дзырдæн хицау: 
Мæнгдам ныл уагьтой, 
Хыл нæ фæкъахтой, 
Стæй райтынг 'цæгдæр 
Марæн-сурæн хæст 
Нæ чысыл зæххыл... 
Иры лæппутæ 

Тыхæн тых аргæ 
Сæ фæйнæг риутæ 
Нæмгуытæм дардтой 
Лæгмарты тардтой... 
Фæлæ, дам, иуæн 
Дыууæ æфсад у, 
Æмæ уæд ам та 
Нæ иуы ныхмæ - 
Дæсгай лæгмартæ! 
■х- * * 
Бæргæ хъæр кодтам 
Хæстон фыдбонты 
Мах сæфты былæй 
Æдзух фæйнæрдæм: 
Михал-паддзахмæ, 
Нæхи Сандырмæ, 
Дæрддаг ИНО-мæ 
Æмæ æндæртæм... 
Нæй, никуы разынд 
Уынгæджы Ирæн 
Йæ рæстаг тохы 
Сæрыл фæхæцæг!... 
О, афтæмæй та 
Вæййæм нæхæдæг 
Æндæрты сæрыл 
Хæсты цæхæрмæ 
Нæхиæппарæг!.. 
Мæгуыр у иунæг 
Хæсты уа, царды, 
Æмæ ныддаргъи 
Фыдхæст нæ зæххыл. 
Æддагон хотых 
Ирон туг калы 
Гуырдзиаг къухæй 
Æнæаххосæй... 
Тугкалдæй дарддæр 

Хæдбар Гуырдзыстон 
Нæ Ирæн мысы 
Æндæр сæттæнтæ: 
Æххормаг, дойны, 
Фыдуазал, талынг, 
Цъыфкалæн, фидис... 
Бæрæгурагæй: 
Мæнгард сыхæгты 
Кæй фæнды, зила 
Сæ царды куырой 
Нæ иронтугæй!.. 
Цæй, уыдон уадзæм - 
Фыгул фыдгул у, 
Фæлæ Сандыр та - 
Нæ æмтуг ирон 
Цæмæн ныкъкъуырма 
Нæ сæфты хъæрмæ?!. 
Куыд ахауд афтæ 
Йæ уд, йæ тугæй 
Йæ Ирыстоны 
Кæуинаг хуссар 
Мæскуыйаг царды?! 
Куыннæ фæзмыдта 
Уый «Урс Рувасы», 
Уым чи нæ уагьта 
Рыг абадын дæр 
Йæ Гуырдзыстоныл, 
Фашизмыстоныл ?! 
Æниу бæрæг у 
Хъуыдыйы фæрцы: 
Гуырдзыиы «натлиа» 
Михал-паддзах æм 
Фæхъызыдаид 
Æмæ йæ бынæй 
Уæдта фæбырыд 
Йæ бæрзонд бандой! 
Фæлтау, зæгъ, афтæ 

Цæгъдæнт «къуыдары», 
Кæд сæ нæ фæнды, 
Æсгуырдзиаг уой! 
^ ■* * 
Æрхаста рæстæг - 
Æдых цæмæй тарст, 
Тыхджын цæмæ каст: 
Нæ «рацарæзты», 
Нæ цардызмæсты 
Ныппырх кæронмæ 
Советон Цæдис - 
Нæргæ паддзахад! 
Сæйраг пырхгæнæг, 
Нæ зæхх, нæ цардæй 
Зындон æскæнæг 
Михал паддзах нын 
Фæсфæды аззад 
Æд фæсдзæуинтæ 
(Цæдисон бандой 
Нæ царды нал ис). 
Европæ баззад, 
Куыд уыдис, афтæ... 
Ныффалгæрони 
Советон хæдзар! - 
Йæ тыхст бинонтæ 
Фæйнæрдæм дарынц 
Мæгуыргуры къух... 
Æрмæст нæ тыхсы 
Нæ къонахалæг 
Михал - уæгъдибар! - 
Ныр худгæ зилы 
Йæ дард хæтæнты, 
Хуыздæр бæстæты, - 
Лæвæрттæ исы 
Цæдисхалæггаг... 
■к -х- # 
Цард домы афтæ: 
Фæкæуы алчи 

Æцæг зæрдæйæ 
Йæхи зианыл, 
Æмæ та мах дæр 
Кæнæм нæхи кой. 
Æстыр фæсдзæуин 
Сандыр куы аззад 
Æнæ къæлæтджын, 
Уæд нал æрхаста 
Йæ сæр нæ Ирмæ - 
Бæстон æрбадти 
Кæйдæр фæсдуар... 
Нæ бафæзмыдта 
Нæ «цæргæс» ам дæр 
Йæ политхъузон 
«Урсхил Рувасы»... 
Æмæ нæу диссаг: 
Цæргæс нæ уарзы 
Ныллæг бадæнтæ! 
Уый раст у, фæлæ 
Æндæр цыдæр мæн 
Æппары дисы: 
Кæны, нæ уадзы 
Хæдбар Гуырдзыстон 
Йæ лæбурæн хæст 
НæХуссарИры... 
Зæххы цæрæнты 
Дзырдхъом рæстудтæ - 
Нæ сæрыл дзурæг, 
Нæ сæфты хабар 
Уынынмæ цæуæг, 
Ирон Сандыр та - 
Куыд уыдис афтæ: 
Æстурау богъ дæр 
Нæма ныккодта 
Нæ туджы калдыл! 
Цæмæй ма тæрсы, 
Цы ма фесафдзæн 

Æнæ бынатæи? 
Æви та уый дæр 
Мæнгард Михалау 
У рагæй нырмæ 
Гуырдзыйы «натлиа!» 
Æндæрхуызон æй 
Куыд бамбæрстæуа 
Йæ æмтуг Иры 
Тугкалæн дуджы? 
Хуыцау йæ зонæг 
Цы туг дзы хъазы, 
Кæд ма хуыцау дæр 
Исабонискуы!.. 
* * * 
Фыдбоны рæстæг 
Цынæ æрхæссы 
Йæ бонивæнты 
Æнæнхъæлæджы... 
Раст ацы азы 
Хæстон уалдзæджы 
Фыдбонтæй иуы 
Фæзындис махмæ 
Æнæхуынд уазæг... 
Уый чи уыд зонут: 
Сыхаг Гуырдзыйæн 
Сæ нæуæг Сæрдар, 
Фæсномыгæй та - 
Сæ «Урсхил Рувас.» 
Хæццууазæджы 
Æрфæндыд фенын 
Йæ ардыд адæм 
(Йæхи ныхасæй - 
Звиады 'рдонгтæ) 
Нæуæг хотыхтæй 
Куыд дæрæн кæнынц 
«Фыдуаг» ирæтты 

Фæсфæдæи æхсгæ... 
Кæсæм лыстæггай 
Æмæ...о диссаг! - 
Хæстон горæты 
Дæрæнгонд уынджы 
«Урсхил Рувас»-æн 
Цæуы йæ фæстæ 
Гуыбыр, тызмæгæй 
Йæ политхъузон, 
Нæ ирон Сандыр, 
Кæнæ та Сандро! 
Фæуæт хæрзвæстаг 
Гуырдзыиы Сæрдар, 
Чи фенын кодта 
Зынгæ Сандырæн 
Йæ Ирыстоны 
Кæуинаг Хуссар! 
Кæсут ма, уæртæ 
«Тæнзæрдæ» ирон 
Йæ цæссыг калы 
Нæ пырх Цхинвалы 
«Урс Рувас»-имæ 
(Чи сæ кæй фæзмы - 
Бæрæг нæу махæн). 
Зыны йæ хуызыл 
Нæхи Сандырæн, 
Кæны йæхимид 
Йæ сусæг ныхас: 
«О мæнæ - цæг хæст!.. 
Нæ мæ уырныдта, 
Лæггадмæ диссаг 
Гуырдзиаг адæм 
Уой цæгдæр ахæм... 
Æниу сымах дæр 
Цы систат, къуыдар, 
Цæй хæдбар æмæ 
Цæй уæлбар домут?! 

Ныр хъуамæ хæсты 
Ныссадзат мах дæр - 
ЦæгаттагИры!» 
Цæй, ам - нæхимæ 
Чердæм бафхæрæм 
Ирон уазæджы, - 
Нырмæ кæй нæ зынд 
Нæ сæфты хъæрмæ, 
Кæй никуы 'рлæууыд 
Йæхи фæндонæй 
Сыгъд ирон зæххыл! 
Цы кæна, зоны. 
Фехъусæггæгтæй: 
Ныры рæстæджы 
Æдас, æнцонæй 
Кæй нæй цæуæнтæ 
Иры хуссармæ... 
Гъе, уымæ гæсгæ 
Сандыр æрбахызт 
Хæстон Цхинвалмæ 
Бынты, дæлæты 
Никозы хъæуыл 
Нæ сафджытимæ!- 
* * ■* 
Хуыдуггæнæгæн 
Кæрдæджы хал дæр 
Вæййы ныфсы хос, 
Æмæ йæм донæй 
Йæ цонг ивазы. 
Ныфс бацыд мах дæр 
Нæ «бзщ» уазджытæй, 
Зæгъгæ, кæд исты 
Æрымысиккой 
Тыхмийæн, хæстæн... 
Фæлæ нæ хъуыды 
Мах тынг фæсайдта: 
Кæд исчи 'рхаста 

# 
7?л 
Фыдкъах нæ зæхмæ, 
Уæд - ацы дыууæ! - 
Сæ фæстæ райтынг 
Тæссагдæр сау хæст 
Нæ Иры дзыхъхъы... 
Сыхаг фашизмæн 
Æххæстæй байгом 
Йæ уды маргдон - 
Нæ пырх горæтыл 
Æркæсæн рагъæй 
Кæны гуылфæнтæ 
Æцæг хæсты зæй... 
Цы уыди раздæр - 
Ныр авдахæмæй 
Æфты мард мардыл, 
Пырхæн пырхæныл, 
Сыгъдон сыгъдоныл, 
Лигъдон лигъдоныл... 
Цыбыр ныхасæй, 
Лæгхор Звиадæн 
Цынæ бантысти 
Хæстон фыдгæндæй 
Дыууæ азмæ дæр, 
Уый бантыст йеныр 
Мæйы æмгъуыдмæ 
«Урсхил Рувас»-æн!.. 
Уырны мæ, загьта 
Йæ балцы фæстæ 
Уый йе 'фсадгондæн: 
«Гъе, батъонотæ! 
Нæу Самачабло 
Нырма æххæст саст - 
Æгæр дзы тæлфынц 
Ирон дзиглотæ! 
Цы ма уæ хъæуы? - 
Æз сын сæ цурæй 
Æмæхсæвæджы 
Фæбырын кодтон 
127 

# 
# 
Уырысы 'фсæдты... 
Хъæуы уым тагьддæр 
Фыдуаг ирæттæн 
Сæран æссарын!.. 
Л ыгкæнинаг у 
Абхазы фарст дæр 
Хæстон æрцъыккæй! 
Зыгъуыммæ Звиад нын 
Фæзминаг уымæй - 
Нæ зæххыл чи нæу 
Сыгъдæг гуырдзиаг, 
Уый - сургæ, маргæ!» 
О, барухс тынгдæр 
«Рувасы» зæрдæ 
Нæ Иры зæхмæ 
Йæ лæгбирæгъты 
Хæстон лæбурдæй... 
Хæстæй лидзæгыл 
Куыдз дæр нæ рæйы, 
Фæлæ нын адон 
Нæ лигъдонты дæр - 
Зæронд уа, ног уа,. 
Сылгоймаг, саби 
Цæгъдынц æмхуызон! 
Цы кæнæм? Нал ис 
Æппын рæстдзинад 
Дугивæн зæххыл... 
Æстыр импери 
Ныййардта ахæм 
Хæдбар лæппынтæ - 
Æхсыр ныуазой, 
Æви лæджы туг, 
Сæхи хъуыддаг у! 
Æмæ - уынгæджы 
Сæ сырдон митæй 
Чысыл адæмтæ, 
Ирау, абхазау... 
Ныр «комæй кургæ» 
128 

# 
& 
Фæсдзæуин лæгты 
Сабыр-æндзыгыл 
Фæхудынц адæм - 
Куыд худæм мæнæ 
Мах ам Сандырыл, 
Нæ иронгондыл... 
1992 
э# 

ХОСКÆНИНАГ 
1 
Цы у æвзæр, æмæ йæ ныхмæ 
Кæй хъæуы тохкæнын лæджы, 
Куынæ бамбара уый рæхджы, 
Уæд тых æфты æвзæры тыхмæ, 
Æмæ тагъд нал уыдзæн бæрæг: 
Лæг ма лæг у, æви хæйрæг! 
2 
Цы сты æвзæр кæнонтæ, æмæ 
Кæй 'хъуамæ 'рцæуой тагъд куынæг, 
Уый дзуры сывæллæттæн лæг, 
Фæлæ... йæхи 'взæр митæ мæнæ: 
Гæртам, ыстигъын, давын, сайд, 
Тыхми, фыдаудæн, мæнгкад... 
3 
Цы у æвзæр, уый сонт кæстæртæн 
Ныр нæу ысмамм кæнын нæ бон: 
Нæхи 'взæр митæн нæй кæрон... 
Куынæ схос кæнæм мах нæ сæртæн - 
Мæхи æз нал хондзынæн Лæг, 
Фæлæ - цыдæр цъыфыбырæг! 
1990 

ИРЫ СОЙХОРТÆ БАДЗУРЫНЦ 
О, Иры хуссар дзæнæт у, 
Фæлæ йæ хурбон нæ зыны... 
Цы хур ныл касти цæгатæй, 
Цæрæм ныр уымæн йæ быны... 
Цы кæнæм? Мах дæр нæ хъалæй 
Нæ кодтам ардæм бызырттæг... 
Ис уый бар: ахæсс зæйуатæй 
Дæ бандой æмæ дæ сынтæг. 
Цæй, ма ныл худут... Мах Туркыл 
Куынæ баивтам нæ хæхтæ... 
Ирыстон иу у, ам садзæм 
Мах Терчы бæхтæн цæфхæдтæ... 
Æвдадзы хос ын æрбауæд, 
Кæуыл цы бафтыд фыдхæстæй... 
Фæцæйирвæзти нæ хуссар 
Гуырдзыйы хъуыры æххæстæй!.. 
О, хицау-лæгтæ уæвгæйæ 
Æвзæр нæ фæндыд мах Ирæн... 
Куы уыд æгæр тас, уæд загьтам: 
«Цæгатæрдæм уал фæсирæм...» 
Табу йæхицæн, фæндагсар 
Хæларæй махмæ кæй ракаст: 
Сæрдар, министр, директор 
Æмæ æндæртæ - фæндараст... 
Цæгат нæ мад у, уый рагæй - 
Сæрæн хъæбулты рæвдауаг... 
Цæрæм йæ цардæй... Мах не стæм 
Мæгуыр лигъдонтау уæлдайаг... 

ф 
О, хуссайрæгтæ! Сымахæй 
Цы сусæг кæнæм нæ дзырддаг: 
Æхцайы голлаг куы 'ртулай, 
Уæд ам дæр тулы дæ хъуыддаг... 
Цæй, мауал дзурут: «Нæ бодзтæ 
Ныууагътои хуссар дæвдæгæй!» 
Уыдтат: цыдис уым нæ хуымгæнд 
Бындаст гуырдзиаг цæвæгæй...» 
Мах ам сымахæй æппæлæм, 
Æддагонæй уа, хæстæгæй: 
Уым чи баззади нæ фæстæ, - 
Фæразондæр у хæрæгæй!!!» 
1994 
%б 

ТЫХСТУДЫ БÆЛЛИЦ 
Царды æрцæуæн цæмæн нæй, 
Уый дæр фæзæгъын æз хатт: 
Сисæм нæ чысыл хай зæххæй, - 
Скæнæм ын арвбæсты 
Искуы бынат... 
Ног планетæйы уым тавид 
Хурзæрин тынгдæр, хæрзаг, 
Фæлæ æрмæст уый нæ уаид 
Мастæфхæрд Ирæн 
Йæ цинты сæйраг. 
Нал кæнид ног къори афтæ 
Тугæй, цæссыгæй лæхъир... 
Налдæр дзы уаид мæнг даутæ: 
«Ай у нæ рагон зæхх, 
Чисты ам Ир?!.» 
Зæххы ирон хай куы скъахæм, 
Ма дзы уæд мур дæр уæлдай. 
Мах зæххæй хайдомæг адæм 
Ссарæд нæ къахты 
Сæингæныхай! 
2006 
оф 

ФЫДБОНЫ ЦАРДИВÆН 
Æз ма цæрын æрмæстдæр уæд, 
Мæ рацæргæ бонтæ куы мысын... 
Куы вæййын мысæнтæй иппæрд, 
Уæд та мын цард - зæрдæйы цъысым... 
Цæрдхъом, фæткон бæстæ - гæндон, 
Йæ цардидон йæ къухæй ахауд... 
Нæхи нæ марын хъуыди знон, 
Куы хæлд нæ Советон Паддзахад! 
Фод дæлзæхх ахæм царды уаг, 
Кæм фæуа цардбæллон дæдæйаг! 
Дæлзæхты чи бырыд фыццаг 
Уый сæлдар Адæмæн, фæсæйраг!.. 
Æддагон халæг тых фыдæх 
Æвæры мах царды йæхи фæтк... 
Цымæ куыд уромы нæ зæхх 
Рæсты-бæсты сæфты тæригъæд?! 
Æддагон знагон цардæвæрд 
Рæстуарзагæн - кæуæндон, цъысым! 
Æз ма цæрын æрмæстдæр уæд, 
Мæ ивгъуыд цардазтæ куы мысын... 
2000 

ЧЪЫРЕБАМÆ РАЦÆУÆД 
Ницыуал нæм и хорзагæй, 
Не знаг мах уагæй рацæрæд? 
Ахуыр чи нæу æххормагæй, 
Уый Чъыребамæ рацæуæд! 
Сæгъ æлвыдæй фæфидауы, - 
Хорз нын фесты нæ хъал цæуæт... 
Стыгъды стигьынмæ чи хъавы, 
Уый Чъыребамæ рацæуæд! 
Наз уæлæмæ кæм сирвæзы, 
Уым цæттæ вæййы сау фæрæт... 
Судзын-халынмæ чи рæхсы, 
Уый Чъыребамæ рацæуæд! 
Дугыл абон цы хин бафтыд, - 
Цардæн сæлдари сау мæлæт... 
Искæй марынæн чи райгуырд, 
Уый Чъыребамæ рацæуæд! 
Мæй куы бамбæхсы мигъбыны, 
Сырд ныууадзы йæ сау лæгæт... 
Банг ныххафынмæ чи тырны, 
Уый Чъыребамæ рацæуæд! 
Фыййау бады цæл-минасы, - 
Фосы бирæгътæ бахæрæд!.. 
Фæтк, Рæстдзинад ма чи уарзы, 
Уый Чъыребайæ ацæуæд! 
1994 

ЗЫНАРГЪ У ЦАРД 
Дæрддагдуне 
Цы уыд, уый у, бæгуыдæр, 
Уæрæсета... 
О, цъысыммæ æрцыд... 
Нæ хъысмæт ахæм: 
Цины дæр, тыхсты дæр 
Кæны чысыл Ир 
Уыимæ æмцыд... 
Фæдзурæм мах 
Æнæууылдæй цыдæртæ... 
Ныууадзæм сæ! % 
Кæм ис хуыздæр сыхаг?!. 
«Чысыл импери!» 
Равдыста йæ зæрдæ, 
Æмæ йæ федтам: 
Цас дзы уыдис марг!.. 
Зынаргъ у цард. 
Æмдзардæн нын - аккагдæр 
Тыхджын Уырыс, - 
Æфтауæм ыл нæ сæр! 
«Чысыл импери» - 
Дурхæссагдæр, маргдæр, - 
Дыууæ 'лдарæй 
Сæ иу - уæддæр хуыздæр!.. 
2002 

ФЫДВÆД ÆВИ ÆВÆД? 
Мах уадзæм нæ фæстæ фыдвæд - 
Нындæгъди ныл сæфты фыдгæнд, 
Нæй уымæй нæ Иры уæгъдгæнæг... 
Æмæ дзы куыд хъуамæ ысуæгъд уа, 
Уæгъдгæнæджы былтæ куы сæрда 
Æввонг сойæ афтæ фыдгæнæг?!. 
Фыдвæндимæ царды нæй хорз, 
Фæлæ йын кæм агурæм хос?.. 
Цыфæнды дæснытыл фæзил - 
Ирон низæн хосгæнæг - Ир... 
Мах хъуамæ фæхудæм æргомæй 
Нæ алы æгаддаджы мийыл, 
Цæмæй нын сом дуне нæхиуыл 
Нæ худа æвзæрæй, фыдномæй... 
Цæйаг у фыдвæдимæ цард, 
Уый загьтой сæ мæлæтæй Нарт... 
2002 
<м> 

ТÆРХОНГÆНÆГ 
Кæныс Закъоны кой, кæныс, 
Фæлæ нын «иннæрдæм» фæкъул дæ... 
Хæстæфхæрд ирæтты тæрыс 
Гуырдзиаг хæдзæрттæй æд муртæ!.. 
Цы кæнай! Афтæ у Закъон: 
Фæстæмæ 'рыздæхы лигъдон! 
Лæууыс закъонæнцой хъæдтых, 
Ды мæнæ ахæм дуджы растдæр, 
Куы взарынц ирæттыл сæ тых 
Мæнгард Шеуарды адæм дарддæр! 
Цыкæной?.. Не ссыгьдæг дзæбæх 
Ирон «уазджытæй» ацы зæхх! 
Æмæ Закъоны кой кæныс 
Ды махæн ам, ирон уæвгæйæ! 
Гуырдзиаг ларитæ хæрыс 
Ирон цæссыгтимæ хæццæйæ! 
Цы кæнæм! Ницы у нæ бон, 
Цыма Закъон дæр у лигъдон... 
1999 аз 
<%б 

ÆРТÆ КУВÆДЖЫ 
Хъуыстон мæ сыхагæй раздæр 
Ахæм дæлгоммæ ныхас: 
«О, Хуыцау! Макуы мын байс 
Царды мæ бирæгъы хай дæр...» 
Дарддæр йæ цæстытыл уад 
Фосы пайда æмæ цард... 
Иу райсом рауади афтæ: 
Хойы мæ сыхаг йæ сæр... 
Уæууай, цы ма уа фыддæр: 
Нал ысты кæрты йæ галтæ!.. 
Зæххыл сырды фæд нæ зынд, 
Дзабырты фæдтæ дзы уыд... 
Афтæ... Цы ма зæгъа хъуамæ 
Фосдарæг - мæстæй кæуæг! - 
Бирæгъы раивта лæг, 
Æмæ уый сиды Хуыцаумæ 
Абон æфсæстæй кæмдæр: 
«Ма мын байс фосджынты сæр!» 
Ахæм фыдбылызы цаумæ 
Арфдæр куы ныккæсæм, уæд 
Ардыгæй цæуы йæ фæд: 
Къæрныхау кувы Хуыцаумæ 
Давды фæдагурæг дæр: 
«Ма мын байс къæрныхы сæр!» 
2006 

ЦАРДХÆЛДЫ ФÆСТÆ 
Нæ уавæры 
Паддзахы дæр 
Нæ амонынц йæ тыхтæ, - 
Æсхос нын кæна исты: 
Йæ алыварс 
Бæстæхортæ, къæрныхтæ 
Ныссагъдысты 
Паддзахадон къæбицты! 
Æрцыдис ныл 
Зæрватыччы æмбисонд, - 
Кæмæн байсы 
Къæйных сырдонцъиу й' ахстон... 
Фæсайдта мах 
Нæ демократон цъиузонд, - 
Нæ цард ысси 
Æрдиагдон, æррадон!.. 
Цард нæу дзæнæт - 
Цæринаджы куыд фæнды, 
Фæлæ у мает, 
Хуыздæр куынæ уа знонæй. 
Æз райгуырдтæн 
Зæххыл æрдæг дзæнæты, 
Фæцæудзынæн 
Мæрдтæм æцæг зындонæй! 
2002 

ХЪЫГАГ У... 
Рæстдзинад 
Æндидзит нæ царды, 
Куы нæм уаид ахæм æгъдау: 
Дыууæ паддзахады 'хсæн хæсты 
Куы хæциккой алкæд 
Паддзæхты фырттæ дæр 
Сæ дæлбар адæмты фырттау... 
Цы кæрды 
Дæлдæрты фæнд царды, 
Уæллаг фæндон - рагæй æгьдау: 
Хæст расид кæмæндæр 
Æмæ дзы уæлахиз 
Æндæрты «аслам» тугæй агур, 
«Уæздан» туг кæлынæн - æвгъау!!! 
Хъыгаг у, 
Кæй нæ уынæм царды 
Рæстдзинад æндидзæн æгъдау... 
Цы кæнæм? Нæу алы паддзах-лæг 
Нæхи æмтуг Сталин, 
Чи радта йæ фырты 
Мæлæтмæ бæсты сæрвæлтау!.. 
2006 

ФÆСТАГ БÆЛЛИЦ 
Рæгъæд дæн мæлæтæн... Æз царды 
Нæ зонын мæтмæрдтæ кæнын. 
Кæй уарзон чызг баззад куырдуаты, 
У худинаг уый цур кæуын! 
Мæ цуры йæ мæлæт сæдæ у, 
Стæй, чизоны, ноджы фылдæр, 
Нæ Хæдбарыл тохы цы лæппу 
Æрхаста нывондæн йæ сæр. 
Йæ фæстаг бæллиц у мæ удæн 
Ирон дихгонд зæрдæйы сиу! 
Йæ уæлвæд нæ зынгхуыст лæппутæм 
Ныххæссин мæ циныскъуыд риу! 
Æхсызгон уацимæ мæ фæзынд 
Уым уаид бæрæгбонау раст: 
Кæй куринаг баззад æнæкуырд, - 
Æрбайрох дзы уаид йæ мает! 
2006 

ИРБОДЗЫ ЗАРÆГ 
Мидæмæ рацæут... лигъдонтæ, 
Ирмæ, уæ хорзæхæй! - 
Схафæм нæ тугтæ, нæ сыгъдонтæ 
Ацы нæртон зæххæй... 
Не стут мæ Ирбæстæн уазджытæ, - 
Хæсткъахæг бастъæлæт!.. 
Ног та уæ мæхъæлон зарджытæ 
Азæххыл айзæлæнт! 
Иры мæнæй уæлдæр, барджындæр 
Ничи ис атæккæ... 
Иу хатт фæрæдийы сауджын дæр, - 
Барст уын - уæ ракæндтæ! 
Тæр тагьд дæр ма кæнут! Аразæм 
Уавæртæ, 'рлæууæндон... 
Чи дзырдта: «Мауал сæ 'рбауадзæм», 
Уыдон дзых сæхгæдтон! 
Аргъкæнын хъæуы лæджы хæрзтæн... 
Зæрдыл æй бадарут: 
Бодз та куы 'взарой Иры бæстæн, - 
Мердæм-иу ранцайут! 
Рацæут! Ирæттæй ма тæрсут, - 
Мастисæг ма уынон! 
Семæ кæрæдзи дæр бавдæрзут, 
Ирæй куы адымон!.. 
1999 

зонын 
Æз нæ кæнын 
Мæ адзалы бонмæ 
Кæмдæрты гьыссæнтæ 
Мæ удлæууæн хæрды æхцатæ, 
Æмæ уымæй мæлæты, 
Мæ удмæ нæ ласын хæстæгдæр, 
Ам иутæ куыд фæкæнынц, афтæ. 
Æз зонын: 
Мæ адæргъы фæстæ 
Нæ баззайдзынæн уæлæуыл: 
Чи ма вæййы мæцæй 
Мæтуырдæр, æвзæрдæр, 
Ахæмты дæр нæ Ир 
Сæмбæлын кæны уæлмæрдыл. 
Æниу мæн фæнды: 
СфæлдисæгÆрдзы фæндæй 
Куы уыдаин ахæм гуырд æз 
(Куыннæ вæййы диссаджы цаутæ): 
Æмæ куы баззаин 
М' адзалы фæстæ уæлхур, 
Ленин куыд баззади, афтæ!.. 
2006 
%6 

ДЫВÆР МАСТ 
Уыд ахæм цау - дыууæфарсон 
Дыууæ туджджын сыхæгты 'хсæн 
(Политикой æвзагæй та - 
«Ныры конфликтон зонæйы!»): 
Куы уæрста иубон Хуссар Ир 
Йæ курæггаг хæлцæхуыссæй 
Нæхиæмбæрц аккаг хæйттæ 
Гуырдзиаг хъæуты цæрджытæн 
Нæ цæгъдæг Чъехы нарæджы, 
Раст уыцы бон йæ галуаны 
Гуырдзыстоны нæуæг Бодз та 
Сæ риутыл сагъта хорзæхтæ 
Ирон лæппуты марджытæн!!! 
Нæу диссаг уый нæ рæстæджы 
Нæ «демократон» сыхæгтæй, 
Фæлæ, зæгъгæ, уый айхъуысти 
Нæ тугæвдылд Ирыстонæй - 
Ныры зыгъуыммæ дуне йæ 
Фæндырты дæр фæцагътаит, 
Æрмæст йæ хъузон гуырдзыиыл 
Уый маргъау дæр нæ бауасыд! 
Нæу диссаг уый дæр: сау хал он 
Йæ цæст нæ къахы халонæн! 
2006 
оф 

ДУРЗÆРДÆ 
Адæймаг! 
Цымæ цæмæн дæ 
Ды ахæм дурзæрдæ, галиу, 
Фырзондджынæй æви фырсонтæй? - 
Арæх дæ ракæнгæ фыдтæн 
Сæ æргътæ фæнымайыс 
Хъулон гæххæттыты 
Минтæ, миллионтæй!.. 
Адæймаг! 
Ды сфæлдисæг æрдзмæ 
Зулдзастæй арæх фæкæсыс 
Бæллæхы зæххæнкъуысты тыххæй, 
Афтæмæй та дæхæдæг 
Дæ дарæг, дæ уромæг зæххыл 
Æнауæрдонæй фæуадзыс 
Халæг-марæг хæсты зæй!... 
Адæймаг! 
Дæ хæрам зæрдæйæ 
Ды æфтауыс дæхи 
Чырыстон цæрæгойты цæсты... 
Уæдта ма дæхицæн 
Æнæхъыг пылы зæрдæ балхæн, 
Нывæр æй дæ риуы 
Дæхи «дуры» бæсты! 
2006 
%6 

ХÆРÆГ 
Хæрæджы бабастой хуымы, - 
Даргъ уыдис уымæн йæ бæттæн... 
Хордта, ыссæста йæ быны 
Зад хуым йæ тæккæ кæрæттæм! 
Хордта, æндæр та цы куыста! - 
Никæйуал кодта уынгæ дæр. 
Уыцы стыр хъустæй нæ хъуыста 
Хуым байтауджыты уынгæг хъæр... 
Афтæ: нæ йæм цыдис дзурын, - 
Нал куымдта уыцы дзæнæтæй... 
Чи-иу æй сфæнд кодта сурын, 
Тынг æй риуыгъта зæвæтæй... 
Нал уыд кæрон дæр йæ нардæн... 
Схивæнд, ныххæрæги тынгдæр! 
Фæлæ куы фæкарз уой адæм - 
Циу сын хæрæг дæр, уæйыг дæр?! 
Иубон дзыллæйы фыдæх-зæй 
Хæрæджы фехста нæ хуымæй... 
Фæлæ нæ асаст йæ бæрзæй, - 
Нæй ныр æвзæрдæр ран уымæй... 
Афтæ: нæ хъусджын фыдгæнæг 
Ногæй æндæр хуымы стæлфыд... 
Нæу уый хуымæтæджы хæрæг, - 
Баххæссы бæхтæн хæрæфырт!.. 
1988 

КУЫДЗЫ ЦАРД 
Æз куыннæ зонын хъазынтæ, фæлæ 
Ныр мæн не 'ндавы хъазын æппындæр: 
Уынгмæ нал цæуын - нал ис мæ уæлæ 
Куыдз цы атона, уый дæр! 
Мард куы уаин... Нæ рæзгæ уæлмæрды 
Фенын арты рухс алы изæр дæр... 
Уæу, зымæджы къæсæрыл мæ кæрты 
Нæй куыдзсурæн къæцæл дæр! 
Уд уæлæнгай у... Чизоны бафтон 
Тагьд нæ ног мæрдты нымæцыл - уæртæ. 
Мæн уромы - æхсынын ма абон 
Ам куыдзы сау къæбæртæ! 
Уд зынаргь у, хъысмæт та - фæливаг: 
Райтынгудсафæн, амард рæсты мад!.. 
Уынгмæ нал цæуын - искæй мæлинаг 
Мæн ныккæндзæн куыдзы мард! 
Сисынц адæм мæ алыварс марой... 
Маройагдæр уыдзыстæм фæстагмæ!.. 
Хæдæвзæрд «демократтæ» æртардтой 
Мах куыдзы царды уагмæ!!! 
1995 
%<ь 

ÆНАХУЫР МÆРДАДЗ 
Мæ фæстаг къам æрæвæрдтон мæ разы 
Æмæ мæрдадзы бадæгау кæуын... 
Мæ цæстыты раз ахæм сау ныв хъазы, 
Цыма æз мард дæн, ингæнмæ цæуын! 
Нæу диссаг уый. Æцæгдæр æз æдзардæй 
Рæхджы хуысдзынæн ацы къуымгæрон. 
Æмæ мæ бон цы нал уыдзæнис мардæй, 
Уый удæгасæй бакæнон - кæуон! 
Нæ баззайдзæни хъарæгцух мæ сау мард, 
Фæлæ зæрдæйæ чи кæудзæн? - Ыстæм... 
Фæлывд митæ, мæнгрыстытæ - парахат, 
Нæ царды сæ мæ хъуыры онг ысдæн! 
Мæ цæстыты раз ахæм сау ныв хъазы, 
Цыма æз мард дæн, ингæнмæ цæуын. 
Лæууы мæ къам мæнг мæрдадзы мæ разы, - 
Мæ сомы мардыл рагацау кæуын! 
1990 
%<ь 

ГÆНДОНЫ ЗАРÆГ 
Рагон уæрдæттæ 
Тулын райдыдтой... 
Кусæг, раст адæм 
Се сæфт базыдтой... 
Зæронд фæндæгтæ - 
Гом фæйнæрдыгæй... 
Махæн не 'лдæрттæ 
Сбырынц уæрмытæй... 
Уалдзæг нал цæуы, - 
Хъæрмттæ дард ысты... 
Мах нæ ног бодзтæ 
Стонгæй мардзысты. 
Ницыуал кæрды 
Ихсыд карды ком... 
Райста мидызнаг 
Демократы ном. 
Къæдзæх донивылд 
Хуымтæм фездæхта... 
Мæнгард Президент 
Бæстæфесæфта!.. 
Фесты сындзы бын 
Зайæн хъугæмттæ... 
«Рацарæзты» дуг - 
Тугæй хъулæттæ. 
Уайынц бирæгътæ 
Фосы дарæнтæм... 
У фыдыбæстæ 
Уæй фæсарæнтæн! 

Зæххыты хуыздæр 
Схæмпæл 'нæкондæй... 
Цæй, кæдмæ цæрæм 
Искæй фæлхортæй?!. 
Уалдзæг 'рыввахси - 
Нæй хуымон галтæ... 
Давын марынæн 
Ныр - æргом бартæ!.. 
Зондыл бафтыдис - 
Нахуыр хингæнæг... 
Цæдис амарди, 
Нæй йыл иу кæуæг!.. 
Рагæй нал тылди 
Хæхты галу æр дон... 
Советты бæстæ - 
Сæфты хъарæгдон!.. 
Арв нытарбыни, 
Нæй дзы рухсы фæд... 
Не стыр Паддзахад - 
Гадзрахатæй сæфт!... 
1992 
оф 

ТÆЛМÆЦТÆ 
ФЫЦЦАГ ФЕМБÆЛД 
(А. Делъвигæй) 
Æвддæс азы мыл кодта 'ххæст, 
Фæлæ мае хъуыдытæ - хæрз цыбыр. 
Æнхъæлдтон: дуне у æрмæст 
Нæ хъæд, нæ дон æмæ нæ быдыр. 
Нæ хъæумæ иу лæппу æрцыд... 
Кæцон уыд, чи уыдис - нæ зыдтон. 
Фæлæ мæ зæрдæмæ фæцыд, 
Æмæ йæ зонынмæ тырныдтон. 
Йæ къæбæлдзыг сæры хъуынтæ 
Сæхи кæрæдзийыл ыстыхтой, 
Мæ уды рæбынмæ хъуызгæ 
Æртахджын дидинау æрттывтой. 
Цы уыд йæ цæстыты цæхæр! - 
Æхсызгон сæнтты мæ ныппæрста. 
Ныхас нæма скодтам, уæддæр 
Кæрæдзи, зонгæтау, æмбæрстам... 
Зын у фæхицæн, уæдæ цы? 
Ныр ма кæд фембæлдзынæн ауыл? 
Нæ зонын... фæлæ мын хæцы 
Цыдæр æрхæндæгæй мæ армыл. 
«Цы хъæуы дæу? Цæмæн дæ тыхст?» 
Фæрсын æй къахæгау æз афтæ. 
Уæд мыл уый тынг зыдæй ныттыхст, 
Ысдзырдта: «Ды мæнæн зынаргъ дæ! 
Мæн дæр ыл атыхсын фæндыд, 
Фæлæ ныххæцыдтæн мæхиуыл. 

# 
^Е\ 
Ныссырх дæн, ризæг мыл æфтыд, 
Ныссалд мæ цæстæнгас йæ риуыл. 
Мæ бон цы зæгьын уыд мæнæн? 
Мæт бахызт ме 'рыгон зæрдæмæ. 
Цæмæн ныууагъта мæн, цæмæн? 
Кæд ма æрыздæхдзæн фæстæмæ?! 
%б 
153 

ФÆСТАГ ТОХ 
(А. Колъцовæй) 
Уад зылди мæ сæрмæ, карз уыд, 
Арвы нæрдæй зæхх рызти. 
Тас мæ лæмæгъ зондæй хъазыд, 
Уазал ме уæнгты хызти. 
Фæлæ не 'рхаудтæн... Мæ уды л 
Асаст хъизæмæртты кард, 
Æмæ нал тæрсын, нæ цудын, 
Тых - мæ уæнгты, риуы - арт! 
Амæлон, цæрон - нæ тыхсын, 
Ахæм сагъæстæй дæн цух. 
Æз бæрзонд Хуыцауы ныфсыл 
Раджы ауыгътон мæ къух... 
Хи хъаруйыл фаг æууæндын, 
Уымæй аразгæ - мæ цард. 
Бирæ хорз фæндтæ нывæндын, - 
Зæрдæ сабыр у, æнцад... 
Ма мæм кæн, хъысмæт, æртхъирæн, 
Ма сид тохмæ ды æгæр! - 
Тохæй дзуапп дæттын дæ сидтæн, 
Нæу дæ разы къул мæ сæр! 
Æз мæ иунæг тыхæй зиу дæн, 
У нывыл мæ туджы хъазт. 
Ам къæйдуры бын - мæ ингæн, 
Дуры уæле та - мæ уарзт. 
1838 
<%б 

*• -х- -к 
(М.Лермонтовæй) 
1 
Рацæуын æз хъæугæрон фæндагмæ, - 
Чи айтынги урс мигъвæлмы бын. 
Сабыр æхсæв. Бы дыр хъусы арвмæ, 
Дзуры стъалы стъалыимæ уым. 
2 
Арв бынмæ йæ цъæх мидбылты худы, 
Сабыр зæхх æрфынæй и бæстон. 
Ау, цы риссын кæнын æз мæ уды? 
Циу мæ хъыг, цæуыл кæнын фæсмон? 
3 
Нал кæсын æнхъæлмæ царды хорзмæ, 
Ивгъуыдыл дæр нал хъæуы ныр хъыг. 
Æз бæллын сæрибармæ, æнцоймæ, 
Мæн фæнды: ныффынæй уон, нындзыг. 
4 
Фæлæ афтæ нæ, куыд вæййынц мæрдтæ... 
Уадз æнусмæ афтæмæй хуыссон, 
Риуы ма куыд тæлфой цардæууæлтæ, 
Цъусгай ма улæфын уа мæ бон. 
5 
Уадз æмæ æхсæвæй-бонæй хъусон 
Уарзты зарæг - удæхцон мæнæн, 
Стæй мæ сæрмæ тулдзбæлас æнусон 
Иудадзыг кæна уынæр, тæлфæн. 
<м> 

МАДЫ ИНГÆНЫ ЦУР 
(И. Суриковæй) 
Ды кæныс, кæныс, ныййарæг, 
Дæлсыджыт фынæй. 
Æз дæ ингæнмæ æрцыдтæн 
Мастимæ тыхстæй. 
Æз дæумæ æрцыдтæн уымæн, 
Æмæ дын зæгъон, 
Ныр мæнæн кæй ис æндæр мад, 
Уадз, ды дæр æй зон! 
Уый дæр зон, мæн афтæ бирæ 
Чи уарзта ызнон, 
Фестадтæн æз уыцы фыдæн 
'Цæгæлон бынтон! 
Рохаг нæу мæнæн дæ ныхас, 
О, мæ уарзон мад: 
«Охх, æнæ мæн дын, мæ хъæбул, 
Мает уыдзæнис цард! 
Бирæ фендзынæ фыдбонтæ, 
О мæ бындар, ды. 
Арæх дардзæн дæу мæгуыр цард 
Тухæнты, зынты!» 
О, цы дзырдтай, уый æрцыдис, 
Алцыдæр æрцыд... 
Сыст-ма, рбакæс мæм, ныййарæг, 
Уый æз дæн - дæ фырт! 
Арв фæззыгон къæвда згъалы, 
Ихуазал - йæ хуын. 
Æз дæ донудæст уæлмæрды 
Дурдзавдæй лæууын. 

# 
/^\* 
У зæронд, лæзæрд мæ дарæс, 
Дзабыртæ - ихсыд. 
Фæлæ дæн кæддæрау фидар, 
Не 'ппарын цæссыг. 
Зонынц æй: хъысмæт æфхæрæг, 
Сау мает æмæ фыд - 
Царды никуыма ыскуыдта 
Уыдон раз дæ фырт. 
О, нырма мæ домбай уæнгты 
Туг кæны фыцгæ. 
Карз хъысмæты ныхмæ тохы 
Арын фаг тыхтæ. 
Фæлæ уыцы тыхтæ искуы 
Æз куы фæуон хæрд, 
Ам дæ хæдфарсмæ куы 'рцæуон 
Ингæны æвæрд, - 
Барæвдау-иу мæн, ныййарæг... 
Уымæл зæххы - арф 
'Нæмæтæй фынæй кæндзынæн 
Æз дæ цуры тарф. 
Калдзæн хъарм цæхæр мæ сæрмæ 
Арвæй хуры цалх, 
Стъалытæ-иу тар æхсæвæн 
Дардзысты цырагъ; 
Ам йæ зарджытæ кæндзæнис 
'Нæрæнцой дымгæ, 
Кафдзæн уæлингæн бæрзбæлас 
Дымгæйæн хъырнгæ; 
Тымыгъ зилдзæни мæ сæрты, 
Абухдзæн, кæудзæн... 
Фæлæ дзæгъæлы - уый марды 
Нал сыхъал кæндзæн! 
157 

ФЫЦЦАГ ГУТОНВÆД 
(С. Дрожжинæй) 
Рацыд 'нахъом лæппу хуыммæ, 
Даргъ - йæ хæдон, къæхтæ - гом. 
Бадзырдта дадамæ худгæ: 
«Гъе, дæ райсом хорз, Пахом! 
Ды кæй фæллайыс, бæрæг у, - 
Сахуыр кæн хуым кæнын мæн, - 
О, куыд амыдтой зымæгон 
Иугай дамгъæтæ мæнæн». 
Лæг зæгьы: «Фæнды дæ иугæр, 
Ис дæм тых, хæссыс дæ ныфс, 
Фенæм уæд - кæндзынæ куысты 
Ды дæ дадайæн æххуыс». 
Æмæ йæ ныххæцын кодта 
Дзывыры хъæдыл æцæг. 
Лæппу райгондæй фæраст и 
Мæры хахвæдыл сындæг. 
Бæх тырны, æнцайы размæ, 
Тыхыл 'н ауæрды æппын. 
Зæронды зæрдæ йæ риуы 
Скæны фырцинæй хъылдым. 
Дзуры хинымæр: «Куы фæуа 
Ацы дардыл тъæпæн конд, 
Байтаудзынæн дзы уымæлæй 
Цъойы тауинаг - сырхгонд, 
Ссæудзæнис гуыдын-æвзарæй 
Уалдзæджы - йæ цинæй худ, 
Ногæфтыд æфсир куы уадза 
Хурдыхæй йæ мидæг уд! 

Дидин-цæстытæи нæм худдзæн, 
Денджызау хæсдзæн уылæн. 
Ам ысхъæл цæвæг уæд иу бон 
Хурмæ скалдзæнис тæмæн... 
Самайдзыстæм бæхуæрдоны 
Бур куыристæ мах сæргай, 
Стæй сæ уæд нæ мусмæ - ласгæ, 
Æмæ уый фæстæ та - най!» 
Дардта лæппумæ йæ дада 
Уым дæрддзæф ранæй йæ хъус, 
Æмæ уыцы ног хуымвæдæй 
Кодта лæджы зæрдæ рухс. 
<%б 

СКИФ 
(К. Балъмонтæй) 
Барын зæхх æз иунæг барæнæй - 
Рогвад хъал бæхы къæхтæй... 
Мигъау сыстад рыг мæ тахтвæдæй, 
Знаг кæм дæ?! Æрцахс мæ, цæй! 
Быдыр - мæн, æмæ куы рамбæла 
Скифыл цæгæлон бæстаг, - 
Туг йæ риуæй хъуамæ акæла, 
Айса зæхх ингæны фаг! 
Не 'ппарын фыдæлты згъæрхæдон, 
Ме 'хсаргард - егъау, фæтæн. 
Даргъæрдынбос - ивæзт иугæндзон, 
Фатдон - йедзаг, быдыр - мæн! 
Маргъы æмæ калмы згъæр нывтæй 
У мæ бæхы ных æмбæрзт. 
Ме 'хсты хъæр æмæ зынгæрттывдæй 
Куырм кæны фыдгулы цæст! 
У мæ фæндаг дард Византимæ, - 
Кънйазы чызг - мæ мæт мæнæн... 
Балæбурдзынæн сæм кардимæ, - 
Саурæсугъд фæуыдзæн мæн! 
Маргъау ратæхдзыстæм хъал бæхтыл, 
Зæлдзæн алы хъæр æмдынг... 
Исчи кæд лæууы мæ развæдыл - 
Иуварс! Ма бацагай зынг!.. 
1914 

# 
# 
/^Ч* 
СЫЛГОЙМАГ 
(А. Блокæй) 
Æз федтон хъизæмæрттæ бирæ, - 
Хæзнайау агуырдтон мæлæт. 
Фæлæ, цæй, сие дæ къух дæхимæ!.. 
Цæрын... Мæ цæстыты - мæ мæт. 
Уыд уалдзæг. Уæлмæрды мæхицæн 
Зылдтæн... Охх, ног обау - чысыл... 
Уадз зонæд ацы 'нахуыр ингæн, 
Мæ цард кæй нæ уыдис нывыл!.. 
Æрхастон ингæнмæ фæсизæр 
Æрггивгæ дидинджыты бает. 
Уый циу? - Кæны дыууæрдæм чидæр 
Мæ фæстæты, мæнмæ - йæ каст. 
Нæлгоймаг... Хатын æз йæ фендыл, 
Цыма дзы бацыдис мæ мæт. 
Нæ, нæ, æз иунæг дæн дунетыл! 
Мæхи дзы аластон фæсвæд. 
Кæнæ тæригъæддаг - мæ бакаст, 
Кæнæ йæ зæрдæмæ цæуы 
Мæ хуыз, мæ сагъæссаг фæлладгаст, 
Кæнæ... Æмбал æй кæд хъæуы? 
Нæй, нæй! Цыфæнды уæд йæ зæрды... 
Бæргæ хорзконд лæг у уый тынг, 
Фæлæ нæ фæнды мæн, нæ фæнды ' 
Æз йемæ дих кæнон мæ хъыг. 
Лæг иуцъус алæууыд мæ фæстæ, 
Ныр мæм æрбахаста йæ ных... 
Æз агурын дæрзæг ныхæстæ, 
Фæлæууон æм, зæгъын, хъæддых. 

Фæлæ уый арф улæфт ныккæны, 
Йæ дзырдтæй равдыста йæ мæт: 
«О, ма тæрс! Ацы тар ингæны 
Мæ чысыл хъæбул ис ныгæд!» 
Æз лæгмæ нал кæсын фыдæхæй, 
Хатыртæ курын мæ фæнды... 
Уый систа дидинджытæ зæххæй, 
Сæргуыбырæй мæм сæ дæтты. 
«Нæ, уыдон æз дæттын дæу тыххæй 
Дæ мард хъæбулæн - диссаг нæу». 
Дзырд нал хауд исдугмæ йæ дзыхæй, 
Стæй загьта: «Тынгдæр хъæуынц дæу... 
О, æз фæрæдыдтæн, уый раст у... 
Фæлæ... Куыд æй ныббарон, цæй: 
Куы цыдтæн, - лæг мæ фæдыл касти 
Тæригъæдгæнæджы цæстæй!.. 
дф 

# 
*?^\ 
7?У 
ХЪÆБАТЫР 
(С. Есенинæй) 
Ам мæ хæдзары куыд бадон 
Тохы заманы æнцад? 
Маргъау атæхдзынæн абон 
Æз мæ саулохагыл тагьд. 
Мадæлтæ! Уæхи цы хæрут? 
Нæй цæссыгæн ам гæнæн. 
Балæвар кодта мæ рæсугд 
Мæнæ къухдарæн мæнæн... 
Самал кæндзынæн мæ цирхъæй 
Уымæн хъармдарæн æз дæр, 
Уадз æмæ æгæрон цинæй 
Фембæлдмæ тындза изæр. 
Судз уæдæ, мæ уды цард-зынг, 
Знаджы раз нæ вæййын фыс... 
Райдайдзæн мын пъатæ хъал чызг. 
Ууыл æз куы 'ркæнон хыз. 
Устытæ, цы кæнут тъизгæ? 
Ныр цæуыл тыхсут, нæ сых? 
Æви чи здухы мæцъистæ, 
Уыцы къухты нал и тых?! 
Æз уыдзынæн хъал, фæразон, 
Цалынмæ уына мæ цæст. 
Ахизын мæ кæн, мæ уарзон, 
Ма фæсай дæ дзырд æрмæст! 
1915 
163 

НÆ БÆХ 
(Б. Корнидовæй) 
Сонты бонтæ, цæй, куыннæ уæ мысон? 
Хорз бæргæ уыдыстут, фæлæ - гъа!.. 
Федтон дæу, нæ бур бæх, фыны дысон, 
Кодтон дын дæ фæлмæн былтæн пъа. 
Даудтон дын дæ рустæ армæй, даудтон, 
Кастæн дын дæ цæстытæм æмыр. 
Фæлæ дын цы загътаин - нæ ахстон, - 
Ног дуг у, æндæр рæстæг у ныр... 
Æз дæуæн нæ загътон, ныр нæ бæхтæ 
Сты æндæр - зынгдых æмæ æфсæн... 
Раздæр мæ æмбæрстай 'гæр дзæбæх дæр 
Фæлæ ныр нæ бамбæрстаис мæн... 
Зноныл дзурын мæм фæкасти растдæр, 
Æмæ дын уæд мысыныл фæдæн, 
Уыгæрдæнты, хуымты-иу куыд кастæн 
Æз мæ фыст æмдзæвгæтæ дæуæн. 
Уыдæттæн æнæмысгæ нæй абон, - 
Сонты бонтæм уарзонæй кæсын. 
Дардтон-иу дын алы райсом, дардтон, 
Æз мæ мады раттæггаг кæрдзын. 
Ды нæ бамбардзынæ, циу æфсæн бæх, - 
Заводы хуын - диссаг у тыхæй. 
Сфæлдахæн дзы ис хуымы æппæт зæхх, 
Фæлæ йемæ дзурæн нæй дзыхæй... 
Сонты бонтæ, цæй, куыннæ уæ мысон? 
Хорз бæргæ уыдыстут, фæлæ - гъа! 
Федтон дæу, нæ бур бæх, фыны дысон, 
Кодтон дын дæ фæлмæн былтæн пъа. 

ГРЕНАДÆ 
(М.Светловæй) 
Цыдыстæм зын тохы 
Мах - барджыты 'фсад. 
Нæ былалгъыл дардтам 
Нæ «Яблочко» - зард. 
О, хъусы ныр дæр ма 
Нæ зарын уæдау 
Нæ хæстон хæтæнты 
Быдырон цъæх тау. 
Мæ хæлар лæппу та 
Йæ саргъы сæрæй 
Æндæрбæстаг зарæг 
Нывæста хъæрæй. 
Уый зарыд, йæ уарзон 
Быдыртæм кæсгæ: 
«Гренадæ, Гренадæ, 
Гренадæ, мæн дæ!» 
Куыд рæсугьд æй зарыд, 
Цæй тынг æй зыдта! 
Куыд бахызт йæ риумæ 
Испайнаг хъыг та? 
Зæгъ-ма, Александровск, 
Йе Харьков зæгъæд: 
Кæд райдыдтат зарын 
Испайнагау, кæд? 
Зæгъ-ма, Украинæ, 
Дæ цъойы уыгæс 
Тарасы худимæ 
Цæмæн у æнгæс? 
Кæцæй гуыры, ме 'рдхорд, 
Дæ зарæг - нæргæ: 
«Гренадæ, Гренадæ, 
Гренадæ, мæн дæ?» 

Дзуапп радта уæззаугаи 
Украины фырт: 
- Гренадæйы тыххæй 
И с чиныджы фыст... 
Уый дард у - Испаны 
Гренадæйы ком. 
О, хъуыст у йæ кадгой, 
Рæсугъд у йæ ном! 
Фæцыдтæн фæдисы, 
Куы сцырын уым хæст, - 
Цæмæй дзы зæхкусæг 
Уа зæххæй æфсæст... 
Мæ хиуæттæн загьтон, 
Хæрзбон ут, зæгъгæ... 
«Гренадæ, Гренадæ 
Гренадæ, мæн дæ!» 
Цыдыстæм уæлбæхæй, 
Уыд махæн сæйраг: 
Куыд бамбарæм тагъддæр 
Хæстон царды уаг. 
Ыстылдис-иу хурдзалх - 
Нымбæхст-иу фæсзæхх. 
Быдырон хæтæнты 
Цы фæрæзта бæх! 
Уым «Яблочко» зарыд 
Уæддæр эскадрон 
Зын рæстæг æмбæхсын 
Нæу фæндыры бон... 
Цы фæцис, мæ хæлар, 
Дæзарæгуæдæ: 
«Гренадæ, Гренадæ, 
Гренадæ, мæн дæ!» 
Фæцæф ис æнæнхъæл 
Мæ хæлар - зынаргъ. 
Фыццаг хатт уæд аззад 
Афтидæй йæ саргъ. 
Æз федтон: мæй арвыл 

# 
# 
Нырхæндæг мæнау... 
Мæрдæнгæс былтæй ма 
Ысхаудис: «Грена...» 
Кæцæй нал и здæхæн, 
Кæм нал хъусынц хъæр, 
Гъе уырдæм фæхаста 
Мæ хæлар йæ сæр! 
Уæдæй нырмæ байсыст 
Йæ хъæлæс - нæргæ: 
«Гренадæ, Гренадæ, 
Гренадæ, мæн дæ!» 
Нæ фæхатыд æфсад 
Æмбалы фæмард, - 
Нæрыдис кæронмæ 
Хæствæдисы зард. 
Æрмæст уæд æрвгæрон 
Фæтугсырх и тынг, 
Ыстæй йыл фæтагъди 
Къæвдайы цæссыг... 
Ныр зарджытæ ногæй 
Æрымысыд цард. 
Нæ хъæуы, мæ хуртæ, 
Ивгъуыдыл æнкъард. 
Нæ хъæуы, хæлæрттæ, 
Нæ хъæуы, уæдæ!.. 
Гренадæ, Гренадæ, 
Гренадæ, мæн дæ! 
%б 
167 

# 
# 
ÆГЪÆДЗАР САЛДАТ 
(М. Исаковскийæ) 
Салдатæн басыгътой йæ хæдзар 
Фыдгултæ, бинонтæ дæр - мард... 
Кæдæм цæуа ныр лæг - æнæ цар? 
Йæ хъаст кæмæ хæсса салдат?! 
Хъысмæт æй сау маеты нывзылдта. 
Цæуы... Дыууæ фæндаджы 'хсæн 
Фæтæн лæгъз быдыры ысуыдта 
Обау - кæрдæгæмбæрзт ингæн... 
Лæууы салдат фырмæстæй дудгæ, 
Йæ зæрдæ ингæнау ныттар: 
«Кæм дæ, Праскови, рауай худгæ, 
Æрцыд дæ лæджы хай - хъайтар! 
Хъæуы фысымиуæг дæу абон, 
Фынг нын æрцæттæ кæн уæрæх: 
Зын тохæй ме 'рцыды сæраппонд 
Бæрæгбон саразæм дзæбæх!» 
Нæ разынд дзуаппдæттæг салдатæн, 
Нæдæр «æгас цæуай» зæгъæг. 
Æрмæст сæрдыгон дымгæ сатæг 
Æнкъусы ингæны кæрдæг. 
Салдат ныуулæфыд... Æмбæлы 
Иæ мардæн рухс кæнын лæгыл: 
Йæ хызын бакодта, - æвæры 
Сæны авг ингæны къæйыл. 
«Мæ зынаргъ, ма мæм æрхæсс азым... 
Æрцæуы алцыдæр зæххыл... 
Фæндыд мæн абон демæ нуазын 
Æз та дын «рухсаг у» зæгъын! 
168 

Нæй, нал ис фембæлæн ныр махæн, 
Дæ бынат уыцы ран - сыгъдæг!» 
Салдат æрыдзаг кæны нуазæн 
Æмæ дзы аназы æрдæг... 
Салдат - сæ роггæнæг нæ зынтæн - 
Нуазы... Дзуры та хъæрзгæ: 
«Æз дæм цыппар азы фæцыдтæн - 
Æртæ паддзахады сæтгæ...» 
Салдат æрфæлмæн - цæссыг мизы, 
Мæнæйма - ахæм сау фыдох!... 
Йæ риуыл конд хорзæх æвдисы, 
Будапешты сæрыл йæ тох. 
оф 

ГАГАРИНЫ ИНГÆН 
(В. Боковæй) 
Йæ ингæн уымæн нæу хуымæтæг, 
Ис хъæды, уидæгты æхсæн. 
Уый федтон 'рæджы æз мæхæдæг, 
Æз уымæн хорз æвдисæн дæн. 
Лæууыдтæн... Бафтыд мыл фыдæнкъард, 
Йæ мадау мæм æрцыд кæуын. 
Мæ хауд уæхсчытыл мын æрæнцад 
Тыхсаст фæззыгон хуры тын. 
Кæм æрхауд - сау суадон дзы разынд, 
Уый зæххæй сабузыд бæстон. 
Уыд афтæ: Юри ногæй райгуырд, 
Æрмæт нæу Юри, фæлæ - дон. 
Цæуынц æм урсдзыкку зæрæдтæ, 
Нуазынц ацы дон - хæрзад. 
Салдæттæ 'руадзынц ам сæ сæртæ 
Фæлæууынц худистæй æнцад. 
Ысси ам бæрзы къох йæ авдæн 
Æмæ йæ мæрдвынæйгæнæн. 
О, систы аууондартæ мардæн 
Бæрзы цъæх фæдджитæ - фæлмæн. 
Ды ссу æнкъард хъæдмæ дæхæдæг, 
Уым ног у цалынмæ йæ фæд. 
Ды фен, ды бафæлвар æнæмæнг 
Гагарины донæн йæ гъæд. 
оф 

# 
МАРШАЛ ЖУКОВЫ ЗАРÆГ 
(Е. Долматовскийæ) 
Уыдис нын фронты иууыл хистæр 
Калугæйаг маршал - хъæууон. 
Уый худгæ ничи федта иу дæр, - 
Мах кодта стыр тохтæм уæндон. 
Уыдис æппæт хистæртæй карздæр, 
Рызти йæ койæ дæр ызнаг. 
Сæттын ыл: тарстыстæм дзы мах дæр, 
Уый нæу ныр сусæггаг, дзырддаг. 
Фæзынд-иу, бахъуыды заманы 
Куы домдтам уымæй мах æххуыс... 
Зындæр ныббырстыты, фыдраны 
Уый - махæн, мах та уымæн - ныфс. 
О, мах цы ныффæрæзтам, уымæй 
Фыддæр нæ уыдзæни зындон! 
Каст маршал картæмæ æрхуымæй, 
Нæй, никуы бахудти бынтон. 
Фæлæ нын уыцы стыр тызмæг лæг 
Уыдис æцæг хæлар, æмзонд. 
Нæ уыд æндонарæзт, - хуымæтæг 
Уырыссаг туг 'мае стæгæй конд. 
Куы 'рцыд фыдызнагæн йæ адзал, 
Берлин куы уагьта сау фæздæг, - 
Æрлæууыд уым нæ разы маршал, 
Фыццаг хатт бахудти сындæг... 
171 

СÆРГÆНДТÆ 
Цагъар дæн 5 
Ирæн куы бæззон 6 
Æнæбоны бæллиц 7 
Мæ юбилейы 8 
Зæрдæриссæнтæ 9 
Фæдзæхст 10 
Рынчындоны 11 
Сидын Хуыцаумæ 12 
Дыууæдзырды 13 
Авдхаты 14 
Хъайтары хъысмæт 15 
Рустауаг инæлар 16 
Мæлæты къæсæрыл 18 
Бæлццоны хицау 20 
Чызг æмæ арахъ 21 
Рустауаг рухстауæг 22 
Бала 23 
Ир æмæ Шекспир 24 
Æвзаг æмæ адæм 25 
Мидсæфты нысан 26 
Иуытыххæй 27 
Кæдæм лидзон 28 
Фыдвæстаг 29 
Базырджын мæлдзыг 30 
Нæ хæс - бæрæг 31 
Нæзонын 32 
Мæ уарзты арæнтæ 33 
Тæхуды 34 
Мæ уды дзæнæт 35 
Дыууæхуры 36 
Удæгасхур 37 
Мæтас 38 
Ардауæнтæ 39 
Хæлын æйчытæ 40 
Нæлбындз 41 
Æвидигæ катай 42 

Тæхуды 43 
Нæ сæртæ йемæ - сафинаг 44 
Хæрзбон 45 
Куырм чызг - мæ уарзон 46 
Бахуд мæм 47 
Дыууæ хуры 'хсæн 48 
Бонтыхуыздæр 49 
Амондагур 50 
Чызджытæ 51 
«Цирк» уæлмæрды 52 
Уайдзæф 54 
Идæдзус 56 
Æнæхатæг усгур 57 
Нæй зондæвдисæг айдæн 58 
Цардхалæг 59 
Аргъаугонд 60 
Денджызаг зарæг 61 
Дыууæ хойы 62 
Усгуры зарæг 63 
Мойгæнæджы зарæг 64 
Æфсармы сæрты 65 
Хифауæнтæ 66 
Ницы кæны сусæг 67 
Гæппæлтæ зарæг 68 
Царды фыдрынтæ 69 
Æмбисæндтæ 70 
Цалынмæ 71 
Цоппайгæнæг 72 
Æнæзæгъинаг 74 
Дыууæкæрцон 75 
Ныууадз мæ 76 
Бибо 77 
Галуанты Таймураз 78 
Уалыты Виталик 79 
Джиоты Эльбрус 80 
Къæбулты Ацæмæз 81 
Пухаты Стасик 82 

Зæдлæг 84 
Цыкæнæм? 85 
Дывæр марой 86 
Сфæлдисæджы рæдыд 87 
Хæсты бардуагмæ 88 
«Уæлбикъон» адæм 89 
Фæрæтмæцæуæг 90 
Сау къæдзæхы бын 91 
Цъыфкалд æмæ хæст 92 
Фыны дæр 93 
Хæлдуынг 94 
Фыдæлтæ - рухсаг 95 
Сæныкк 96 
Æфсьшæрон ингæнтæ 97 
Зарыхъæды 98 
Торез æмæ гуырдзы 99 
Калмдарæг 102 
Тугæвдылд ног аз 103 
Фыстæг президентмæ 105 
Иннæтыразæй 107 
Политикой базар 110 
Нымбæхсти хур 111 
Ирон - æвдудон 112 
Стыр фæсдзæуин (поэмæ) 113 
Хоскæнинаг 130 
Иры сойхортæ бадзурынц 131 
Тыхстуды бæллиц 133 
Фыдбоны цардивæн 134 
Чъыребамæ рацæуæд 135 
Зынаргьуцард 136 
Фыдвæд æви æвæд 137 
Тæрхонгæнæг 138 
Æртæкувæджы 139 
Цардхæлды фæстæ 140 
Хъыгагу 141 
Фæстаг бæллиц 142 
Ирбодзы зарæг 143 
Зонын 144 

Дывæр мает 145 
Дурзæрдæ 146 
Хæрæг 147 
Куыдзыцард 148 
Æнахуыр мæрдадз 149 
Гæндоны зарæг 150 
ТÆЛМÆЦТÆ 
Фыццаг фембæлд (А. Дельвигæй) 152 
Фæстаг тох (А.Кольцовæй) 154 
Рацæуын (М. Лермонтовæй) 155 
Мады ингæны цур (И. Суриковæй) 156 
Фыццаг гутонвæд (С. Дрожжинæй) 158 
Скиф (К. Бальмонтæй) 160 
Сылгоймаг (А. Блокæй) 161 
Хъæбатыр (С. Есенинæй) 163 
Нæ бæх (Б. Корниловæй) 164 
Гренадæ (М. Светловæй) 165 
Æгъæдзар салдат (М. Исаковскийæ) 168 
Гагарины ингæн (В. Боковæй) 170 
Маршал Жуковы зарæг (Е. Долматовскийæ) 171 

Плиты Феликс Ясоны фырт 
«Царды хъулæтгæ» 
Æмдзæвгæтæ 
Феликс Ясонович Плиев 
«Пестрая жизнь» 
Стихи на осетинском языке 
Редактор К.И. Маргиев 
Корректор М.П. Чибирова 
Техн. редактор Н.Н. Цховребова 
Компьютерный дизайн Л .Р. Джуссоева 
Сдано в набор 16.05. 2007. Подписано в печать 
03.09.2007. Уч.-изд.л. 5>3- Усл.-печ.л. и. Формат 
бумаги 84/108 Уз2. Тираж 500 экз. Заказ № 192. 
Издательство «Ирыстон», г. Цхинвал, ул. Ленина, 3 
Юго-Осетинское производственное полиграфическое 
объединение РЮО, г. Цхинвал, ул. Московская, 5- 

