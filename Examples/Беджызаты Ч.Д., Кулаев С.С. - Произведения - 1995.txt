БЕДЖЫЗАТЫ 
ЧЕРМЕН 
ХЪУЫЛАТЫ 
СОЗЫРЫХЪО 

ИРОН 
ЛИТЕРАТУРÆЙЫ 
БИБЛИОТЕКА 
Отсканировано 
27 октября 2010 года 
и 30 мая 2013 года 
специально для эл. библиотеки 
паблика «Бæрзæфцæг» 
(«Крестовый перевал»). 
Скангонд æрцыд 
2010 азы 27 октябры 
æмæ 2013 азы 30 майы 
сæрмагондæй паблик «Бæрзæфцæг»-ы 
чиныгдонæн. 
http://vk.com/barzafcag 

ИРОН 
ЛИТЕРАТУРÆЙЫ 
БИБЛИОТЕКÆ 

БЕДЖЫЗАТЫ ЧЕРМЕН 
ХЪУЫЛАТЫ СОЗЫРЫХЪО 
УАЦМЫСТÆ 
Чиныг сарæзта, разныхас æмæ йын 
фиппаинæгтæныффыста Булкъаты Михал 
ДЗÆУДЖЫХЪÆУ «ИР», 1995 

84 Осет 
Б 83 
Редколлеги: Бзарты Руслан, Бицъоты Грис, Джыккайты 
Шамил — бæрнон редактор, Хъодзаты Æхсар, Малиты Васо, 
Ходы Камал, Хуыгаты Сергей. 
Чиныг сарæзта, разныхас æмæ йын фиппаинæгтæ ныффы- 
ста Булкъаты Михал. 
Беджызаты Ч., Хъуылаты С. 
Б-83 Уацмыстæ.— Дзæуджыхъæу: Ир, 1995 — 408 с— (Ирон 
литературæйы библиотекæ). 
Бегизов Ч. Д., Кулаев С. С. 
Произведения. 
15ВЫ 5-7534-0663-7 
В книгу вошли наиболее известные произведения классиков осе- 
тинской литературы Ч. Бегизова и С. Кулаева. 
4702500201-65 
Б 87-95 84 Осет. 
М131@3)-95 
Литературно-художественное издание 
БЕГИЗОВ Чермен Давыдов.ич 
КУЛАЕВ Созырыко Садуллаевич 
Произведения 
Редактор С. 3. X у г а е в. Художник Р. А. Ф и д а р о в. Технический редак- 
тор 3. С. Мисикова. Художественный редактор Г. 3. Чеджемты. 
Корректор Э. Дз. Баликоева. 
ИБ № 2344 
Сдано в набор 03.05.94. Подписано к печати 05.04.95. Формат бумагн 60Х84'/)б. Бум. офс. № 2. 
Гарн. шрифта литературная. Печать офсетная. Усл. п. л. 23,71+0,46 вкл. Усл. кр.-отт. 23,92. Учетно- 
изд. листов 24,19+0,40 вкл. Тираж 1000 экз. Заказ № 0109. С 65. 
Издательство «Ир» Государственного комитета РСО-Алания по делам издательств, полиграфии и 
книжной торговли, 362040, г. Владикавказ, проспект Мира, 25. 
Республиканское издательско-полиграфическое объединение «Адыгея» Министерства национальной 
лолитики. печати и внешннх связсй Республики Адыгея, 352700, г. Майкоп, ул. Пионерская. 268. 
15ВЫ 5-7534-0663-7 © Составление, предисловие, комментарии, 1995 

НÆ ЛÆГДЗЫРÆГЪТЫ СЫГЪД ФÆНДАГ 
Ссæдзæм æнусы кæройнаг азтæ нын нæ кæлæддзаг форма- 
цийы сындзæхгæд дуар фегом кодтой æмæ нын йæ сусæгдзи- 
нæдтæ разындысты. Уыцы сусæгдзинæдтæй æппæты фыццаг 
цæстыл аныдзæвЫу кæйдæрты зондæй сæрмагонд æфхæрæн ор- 
гæнтæ курдиат æмæ интеллектыл кæй цуан кодтой æмæ афтæмæй 
коммунистон импери саразынмæ кæй хъавыдысты, уый. Æмæ 
уыцы адæймаджы бартæ цъистгæнæн импери рæзгæ дæр скодта, 
фæлæ йæ а фæстаг заманты дунейы прогрессивон .тыхтæ къулмæ 
афтæ бахастой, æмæ йын æнæ ныккæлгæ нæ уыд. Æнæаххос 
адæймæгты цы тугамæхст къухтæй хурх кодта, уыдонæй йæхи 
политикон сурæт фыссын райдыдта æмæ нын æргом равдыста 
йæ мидисы сау хуызтæ. Амондджын цард имитацийы сæрап- 
понд йæ сау хуызтæ йæ идеологийы сырх-сырхид пæлæзы 
бын æмбæхстæй фæдардта. Алы амæлттæй фæцархайдта, цæ- 
мæй йын адæм йæ фыдракæндтæ ма фæфиппайдтаиккой. Аф- 
тæмæй уый фыдæй хæрзиуæг фыдракæнды цагъар ссис. Кур- 
диатджын лæгтæн сæ иутæ æвæдæй фесæфтысты, иннæтæ та 
талынг хъоргъыты мидæг джиудтой. Малиты Геуæрги, Хъуылаты 
Созырыхъо, Илас Æрнигон, Фæрнион Къоста æмæ Беджызаты 
Чермены сфæлдыстадон сгуыхтдзинæдтыл цы авд дуары рахгæд- 
та, Валико Джугъели æмæ Хъазиты Къостайы геноциды митыл 
дæр рахгæдта уыдон. Хæраймаг нæ уыд. Иугæр фыдракæнды 
митæ кодта, афтæмæй нациты æфсымæрдзинадыл зарыд, уæд 
ын пайда нæ уыд рагон хъæдгæмттæ схъауын, пайда йын нæ уыд, 
Гуырдзыстоны шовинистон хицауады амындæй ирон адæмы 
—5~ 

уæйгæнæг Хъазиты Къоста Хуссар Ирыстон цъыбыртты сыгъд 
кæй кодта, ууыл хъæрæй дзурын. Афтæ йын пайда нæ уыд, уыцы 
заманты трагикон цаутæ цæсгомджынæй ни банымадтаид æмæ 
сын сомбоны фæлтæртæн сæ раст анализ ни ныууагътаид, ахæм 
æрвонг хъуыды дæр. Уымæн нын бафтыдта йæ маузерджын 
марджыты нæ лæгдзырæгътыл. 
Беджызаты Чермен кæд гыццыл сабийау æнæхин уыд æмæ 
йæ кæсæнцæстыты æвгты мидæг йе 'нтъыснæггомау арф цæстыты 
дисы æнкъарæны йеддæмæ ницы зынд, уæддæр ын ахæм закъ& 
ны фыдракæндтæ йæ хъуыды ма фæсаджил кодтаиккой, фый зып 
бауырнæн у. Æртынæм азты æбуалгъы репресситы заманьС 
«Мæсгуытæ дзурынц» цы хъуыдыйæ ратагъд, уымæн коньюкту- 
рон схонзён нæй. Æгæр дардуынæг у Чермен æмæ, йе сфæлдыста- 
дон дунейы ахæм ныхмæдзыд хъуыдытæ кæй сызмæлыдаид, уый 
гуырысхойаг нæу. 1935 азы журнал «Фидиуæджы» 5—6 номыры 
цы рапорт ныммыхуььр кодта, уым зæгъы: «Ныртæккæ кусын 
«Дæластæрдон боныг»-ыл. Кæцы боныджы кой кæны? Ссæдзæм 
азы Рунъы кæй фыста, уый баххæст кæнынмæ хъавыд? Кæд æй 
баххæст кодта, уæд цы фæцис? Науæд йæ позици суанг кæронмæ 
иугъуызонæй баззад, æви йын æй фæивтой ливор æмæ маузеры 
тыхæй арæзт колхозты хъизæмæрттæ? Хуссар Ирыстоны траги- 
кон цауты заманы йæ цы уырныдта, уый йын суанг кæронмæ 
æмбæлццон басгуыхт æмæ. коммунистон идейæты иузæрдыг за^ 
рæггæнæгæй баззад, æви йæ фæивтой реалон царды тугæр- 
хæмттæ? Бирæ тобæгонд хабæрттæ ракалдтой хурмæ Никита 
Хрущевы волунтарон «тæфст» дуг æмæ Михаил Горбаневы цæст- 
фæлдахæн демократизаци. Уыдонæй иу у Беджызаты Чермен 
æмæ Хъуылаты Созырыхъойы царды трагеди. Ирон адæм абон 
кæсынц не стыр фыссæг Беджызаты Чермены биографийы ту- 
гамæхст рæнхъытæ. Сæ дæндæгтæ кæрæдзимæ нылхъивынц, 
афтæмæй йын хъусынц, формаци йын ссæдз азы дæргъы æфсæн 
нырыны ахстæй кæй фæдардта, уыцы ихедеврты удуæлдаи хъæ- 
рахстмæ. Кæсынц æмæ дис кæнынц: цæмæн разылд не стыр 
фыссæгæн йæ хъысмæты цалх зыгъуыммæ? Цæмæн ыл рахæтыд, 
æхсæрдæсаздзыдæй йæ хъысмæт кæимæ сбаста, уыцы ног 
цард? 
Беджызаты Дауыты фырт Чермен райгуырд 1898 азы 23 де- 
кабры Хуссар Ирыстоны Едысы хъæуы, зæхкусджыты хæдзары. 
Йæ фыд Дауыт, дæсы хистæр уæвгæйæ, 1905 азы револю- 
цийы заманы фæллойгæнджыты æвварс кæй фæцис, уый тыххæй 
йæ æрцахстой æмæ йæ дыууæ азы фæдардтой ахæстоны. Чермен 
дыууæ азы ацахуыр кодта Рунъы хъæууон скъолайы æмæ 1908 азы 
бацыд Гуры дины ахуыргæнæндонмæ. 1914 азы йæ каст фæцис, 
æмæ бацыд Каланы дины семинармæ. Уый уыд революцион 
—6— 

хъуыдыйы змæлды дуг æмæ йæм фæсивæдæй чи йæ социалон 
зондахасты амындæй цыд, чи та искæй фæзмгæйæ, кæнæ мо- 
дæйы æндæвдæй. 
Черменæн йе сфæлдыстадон хъуыды йæхицæн фæндаг агурын 
раджы райдыдта (йæ фыццаг æмдзæвгæтæ ныффыста 1916 азы) 
æмæ куыддæр марксистон литературæйæ фæхайджын ис, афтæ 
йæхи сбаста семинары социал-демократон зондахасты студент- 
тимæ. 1918 азы йæм æрсидтысты æфсадмæ æмæ йæ баппæрстой 
Гуры сахары ирон полкы рæнхъытæм, фæлæ уыцы полк больше- 
викон дунембарынады бын кæй фæцис, уыйтыххæй йæ ныхæлдтой 
æмæ Чермен аздæхт Едысмæ. Гъе, афтæмæй, кæддæр Евро- 
пæйы сæрмæ цы «коммунизмы æндæрг» хæтыд, уый ссæдзаздзыд 
ирон лæппуимæ ссыд Урстуалтæм... Чермен йæхæдæг 1918 азы 
большевикты партийы рæнхъытæм бацыд æмæ дæластæрдон 
куыст иттæг кæй райтынг кодта, уый тыххæй æвзæрст æрцыд 
Ручъы дæластæрдон партийы райкомы уæнгæи. 1920 аз уыд 
Ручъы партион организацийы сæрдар, йе 'мбисы (8-æм июны) 
хайад райста Хуссар Ирыстоны ревдлюцион растады æмæ йæ 
фæззæджы та меньшевикон Гуырдзыстоны æгъатыр геноцидæй 
лидзæг адæмимæ ацыд Цæгат Ирыстонмæ. Уым куыста Хъæдгæ- 
роны районы партион организацийы сæрдарæй, фæлæ 1921 азы 
«æфсæйнаг адæмон комиссар» Серго Орджоникидзе Гуырдзысто- 
ны советон хицауад куы расидт, уæд фæстæмæ æрыздæхт Хуссар 
Ирыстонмæ. Ныр ын æрнымайæм йæ биографийы къæпхæнтæ, 
комментаритæ сын ма скæнæм, афтæмæй: 
1921 азы куыста Цхинвалы ревкомы сæрдары хæдивæг æмæ 
æфсæддон ревкомы секретарæй. 
1922 азы — ф.æллойадон адæмон комиссарады. 
1923—1925 азты — Хуссар Ирыстоны ЦК-ы президиумы сек- 
ретарæй. 
1924—1926 азты — газет «Хурзæрины» редакторæй. 
1926—1928 азты ахуыр кодта Мæскуыйы поддзахадон жур- 
налистикон институты. Ахуыр кæнгæйæ уыд институты профкомы 
сæрдар æмæ парторганизацийы бюройы уæнг. 
1928—1931 азты ногæй куыста газет «Хурзæрин»-ы редакто- 
рæй. 
1932 азы — Хуссар Ирыстоны паддзахадон рауагъдады ди- 
ректорæй. 
1932—1935 азты — Хуссар Ирыстоны зонад-иртасæг инсти- 
туты директоры хæдивæгæй. 
1935—1937 азты Хуссар Ирыстоны фысджыты цæдисы сæрдар 
æмæ журнал «Фидиуæг»-ы редакторæй. 
1937 азы уалдзæджы йæ МАК-ы (мидхъуыддæгты адæмон ко- 
—7— 

миссарад) кусджытæ йæ хæдзарæй акодтой æмæ йæ уый фæстæ 
ничиуал федта. Кæмдæр æй сæ талынг казематы фехстой, тæрхон 
ын не скодтой, афтæмæй æмæ ныллыг кодтой ирон аивадон 
хъуыдыйады тæгтæн сæ тæккæ хъомысджындæртæй иу. 
1917 азы фæфæлдæхты фæстæ марын æмæ æргæвдыны дæсны- 
тæ сæ монон лидеры амындæй æппæты тынгдæр æмæ æгъатыр- 
дæр цуан кодтой сфæлдыстадон хъуыдыйыл. Беджызаты Чермен 
уыцы æрдонджы митæ æнæфæфиппайгæ нæ фæуыдаид, фæлæ 
сæ æвæццæгæн нымадта Ленины «гуманистон» идейæты ныхмæ 
цæуæг политикон рæдыдтытыл. Революцийы æппæтадæймагон 
идейæты пропагандæйы хъуыддаджы йе 'рттиваг курдиатыл цъутта 
никуы бакодта. Чырæласæн бæхау æй не скъæрдта, фæлæ йæ йе 
щамондæн йæ зонд æмæ йæ хъуыдыйы алы чырæгæй дæр уырныд- 
та, цы арæзта æмæ цæуыл фыста, уый. Уæдæ ма кæм фæхицæн 
ис йæ позици «æппæт адæймагады рухс фидæныл тохгæнæг» 
идеологийы амындæй? Цæй тыххæй йæ баурæдтой топпы дзыхмæ? 
Цæмæн ын бамыр кодтой йе стыр курдиат йæ дидинæфтауæны 
тæккæ тæмæны? Дзуаппытæ МАК æмæ ПÆК-ы (паддзахадон 
æдасдзинады комитет) æфсæн чырынты мидæг баззадысты æм- 
бæхстæй, фæлæ мах уæддæр фиппайæм: бердзенаг мифты иу 
сюжет сфæлхатт и ссæдзæм æнусы райдианы реалон царды æмæ 
йæ амæттаг фæцис Беджызаты Чермен. 
Бердзенаг миф зæгъы: Денджызы паддзах Посейдон йæ гал- 
тæй иу баминæвар кодта Криты паддзах Миносы бинойнаг Парси- 
файмæ. Парсифай галы бауарзта æмæ йын дзы райгуырд, 
адæймаджы уæнгтæ æмæ галы сæр кæмæн уыд, ахæм удгоймаг- 
кæфхъуындар. Йæ ном — Минотавр. Таурæгъмæ гæсгæ Мино- 
тавр царди, нывгæнæг æмæ аразæг Дедал сæрмагондæй уымæн 
кæй сарæзта, ахæм лабиринты æмæ йын æрвылаз хæрынæн 
æрвыстой авд чызг æмæ авд лæппуйы. Кæфхъуындар уыдонæй 
не 'фсæст æмæ ма хордта, кæуыл-иу баныдзæвд, уыдон иууылдæр. 
Йæ æрдз афтæ домдта, æнæмæнг хъуамæ бахордтаид адæймаджы 
фыд. Цот ын куы райгуырдаид, уæд уыдоныл дæр нæ бацауæрстаид. 
Уалынмæ йæ йе знаг амардта. 
Ахæм лæгхор кæфхъундар равзæрд ссæдзæм æнусы райдианы 
реалон царды æмæ йын бантыст, йæ мифон фыдæлы къухы цы нæ 
бафтыд, уый. Кæй нæ уырны, уый ахъуыды кæнæд мæнæ ахæм 
параллелы мидисыл: Ленинизмы зæрдæмæ фæцыд Марксизм. 
Сæ уарзты политикон арвистонæй равзæрд Минотавры хуызæн 
фыдбылызы гуырд æмæ йыл йæ ныййарджытæ сæвæрдтой ном — 
«Революци». «Революци» йæ монон фыдæлæй хæйрæгдæр æмæ 
зондджындæр разынд. Къухтæ æмæ йыл къæхты бæсты разад, 
Францы стыр революцийы заманты Максимилиан Робеспьер йе 
—8— 

знæгты сæртæ кæмæй къуырдта æмæ йын фæстагмæ йæхи бæр- 
зæйыл кæй æруагътой, ахæм гильотинæтæ. Йæ дæндагуæттæй 
цыргъ кæрдтæ сдардтой сæ бырынчъытæ, йæ буарыл хъисæн 
хæцæнгарз разад, йæ хъæлæсæй хуыссæгæфтауæг марг уагъта. 
Йе знæгтæн сæ сæртæ къуырдта, гæрах сæ кодта æмæ сæ хордта 
æд хъуын-хъис. Йæ иузæрдыг хæстонтыл йæ комы тæфæй хуыссæг 
æфтыдта, сæ цæст æмæ сæ хъус сын къуымых кодта æмæ-иу ын 
йæ Минотавры митыл чи фæгуырысхо ис, уый-иу ахордта, фæлæ 
йæ лабиринты хуылфмæ баппарыны хъуыды никæмæ æрцыд. 
Никæмæ æрцыд, уымæн æмæ рухс фидæн саразыны лозунгтæ 
парахатæй пырх кодта, мæгуыр адæмæн рæстдзинад æрфидар 
кæныны ныфсытæ лæвæрдта æмæ йыл баууæндыдысты Беджыза- 
ты Чермены хуызæн æнæхин адæймæгтæ. Стæй йыл хуымæтæджы 
нæ баууæндыдысты, фæлæ. систы йæ хъæбултæ, æнæ «Революци» 
сæ бон цæрын нал ссис, сæ зонд, сæ хъуыды, сæ физикон тыхтæ 
йын снывонд кодтой æмæ иæ дæлбазыр балæууыдысты. Йæ рæ- 
сугъд фыст идейæтæ . сæ удты мидæг афтæ арф ахъардтой, сæ 
хъуыды афтæ ныггуымыдза ис, æмæ фæстагмæ нал фиппайдтой, 
сæ монон ныййарæджы æрдзы сфинксы миниуджытæ кæй сæнди- 
дзыдтой, йе знæгты хæрд куы фæцис, уæд йæхи хъæбулты хæрын- 
мæ кæй бавнæлдта. 
Беджызаты Черменæн йæ трагеди у, «Революцийы» цытджын 
ном райсæг политикон фæфæлдæхты авантюрон цæлхъытæ йæ 
суанг кæронмæ кæй бауырныдтой, йæ цард, йе сфæлдыстады сыл 
æппындæр гуырысхо кæй нæ кодта, уый. Уый сбæлвырд вæййы, 
«Ссыгъди цард»-æн йæ цæхгæр кълассон позици йæ авторы цар- 
ды трагикон кæронмæ куы æрдарæм, уæд. Фыссæгæн йæ кълассон 
идейæты мидис йе сфæлдыстадон концепцийы мидæг афтæ арф 
куы нæ ахъара æм& йæ сæ дыууæйы иудзинадæй конд тенден- 
циты рæстдзинад суанг кæронмæ куы нæ бауырна, уæд йæ къухы нæ 
бафтдзæн, «Ссыгъди цард»-ау, сыгъдæг идеологийы бынду- 
рыл амад бæрзонд аивадон уацмыс сфæлдисын. Табу иунæг Хуы- 
цауæн! Черменæн йæ амонд у, йе *рттиваг курдиат æнæхъæнæй 
большевикон идеологийы дæлбар кæи нæ бакодта æмæ «Мæсгуытæ 
дзурынц»-ы æвæджиауы таурæгъон хуызтæ сфæлдисын йæ 
къухы кæй бафтыд, уый. Уыцы дыууæ уацмысы аивадон анализæй 
рабæрæг вæййы, нæ классикæн йе сфæлдыстадон дуне иттæг 
вазыгджын кæй у, йе сконды мидæг революционеры къласон 
уындтытæ æмæ стыр курдиаты тæмæн кæрæдзи кæй баххæст 
кæнынц. Кълассон идеологийыл фидар хæц, афтæмæй де стыр 
зæрдæйы хъармæй æмхуызон тав,— иуæрдыгæй рагон мæсгуыты 
таурæгъон дуне æмæ патриархалон Бурсæгаты Баймæты, иннæр- 
дыгæй та Хуссар Ирыстоны революцион змæлды фæтæг Дзатти- 
аты Алыксандр æмæ «Мæсгуытæ дзурынц»-ы цыппар æв^онг 
—9— 

адæймаджы сæ ультранырыккон цæстæнгасимæ! Уый æнцон нæу. 
Уымæн хъæуы стыр уд, æгæрон быхсынад æмæ æнæрынцой кур- 
диаты тæмæн. Ахæм миниуджытæ уыди Беджызаты Черменмæ. 
Уымæн йæ курдиаты æрттиваг тæлммæ кæсгæйæ адæймаг нæ 
зæгъдзæн, метеорау атахт, зæгъгæ. Уый хуызæттæ æрцæуынц, сæ 
адæмы монон дуне бахуым кæнынц æмæ сæ фæд æнустæм ныууа- 
дзынц, афтæмæй афардæг вæййынц. 
«Ссыгъди цард»-æн йæ сæргонды бын ис ахæм хуымæ- 
тæджы бафыст: «1920 азы фыст боныгæй ист скъуыддзаг». Уыцы 
бафыстмæ гæсгæ Чермен йæ боныг ныффыста дыууындыууæ- 
аздзыдæй, фæлæ йæ куыд ныффыста? Куыд уыны йæ адæмы 
хъизæмайраг царды трагикон нывтæ? Цæй бæрзæндмæ ссис йæ 
политикон дунембарынад æмæ куыд анализ кæны кълассон тохы 
тугамæхст ферттывдтытæ? Æппæты фыццаг зæгъын хъæуы уый, æмæ 
«Ссъыгъди цард» документалон уацмыс куыд у, аивадон уацмыс 
дæр афтæ кæй у, æмæ йæ уыцы дыууæ æмбарынады иудзинад эпо- 
пейæйæ бæрзæндмæ кæй систа, уый. Йæ автор нæ разы æрба- 
лæууы, революцион тохы цаутæ дырысæй ни нымайы, æппæт 
дæр раздзоджы цæстæй чи уыны æмæ сын бынат чц ссары, ахæм 
документалисты хуызы. Фæлæ уацмысы скондмæ арф куы бав- 
налæм æмæ йæ персонажтæ нæ разы æд характер, æд психоло- 
ги куы сыстынц, уæд нæ бауырны, уыдæттæ иууылдæр нывгæ- 
нæджы цæстæй кæй уындæуы. «Æдзи, о, Æдзи, цæмæн лæдæр- 
сынц дæ зæронд æнцъылд рустыл дæ цæстысыгтæ? Цæуыл мын 
кæуыс, цæуыл хъынцым кæны дæ зæрдæ? Акæс-ма, дзæбæх куы 
дæн, æнæниз». Уым нæ æппæты фыццаг ныббæттынц Æдзийы 
сурæты штрихтæ, тексты æнтъыснæг хъæлæсы уаг æмæ йæ аивадон 
абарстыты ферттывдтытæ. Автор сыгъдæг официалон кæм у, 
уыцы бынæттæ дæр ын къанторы биноныг хынцæджы сур æвза- 
гæй фыст не сты. «Тынгдæр цæмæй тарстæн уый баййæфтон. 
Æдзæттæйæ, бар-æнæбары, æрлæууыдыстæм знаджы ныхмæ. 
Æрлæудзыстæм, зæгъгæ, уый раст нæу! Мах, большевикты, 
Ручъы абырджытимæ ницы хъуыддаг ис»... Куыд кæсæм, афтæ- 
мæй уым дæр ис, аивадон прозæйæн характерон чи у, ахæм 
хъуыдыйы змæлд æмæ ныл йæ хуылфæй ныдзæвы эмоцийы уд- 
дзæф. Текст бонгай кæй схицæнтæ и, уый йын æцæг дæр дæтты. 
боныджы æнгас, публицисты дырыс зонæнтыл амад уацмысы 
æнгас, фæлæ йæ динамикæ, йæ персонажты характерты афыст æмæ 
йе 'наскъуыйгæ фабулæйы хаххимæ нæ размæ сысты аивадон уацмыс 
фыссыны сæрмагонд амалыхуызы. Хицæн бонты цаутæ иппæрдæй 
нæ аззайынц, фæлæ кæрæдзийы баххæст кæнынц æмæ сæндидзын 
кæнынц уацмысæн йæ идейæ æмæ йæ концепцийы хахх. Афтæ- 
мæй куыдфæстагмæ райтынг вæййы йæ динамизм æмæ бæлвыр- 
дæй разынынц персонажты сурæттæ. Автор мысгæ ницы кæны. 
—10— 

Æрмæст аразы революцийы æрцæуинаг цауты прогнозтæ æмæ 
йæ прогнозтæ куы сцæг вæййынц, уæд сæ афыссы, йæ фыссæджы 
цæстæй сæ куыд фены, афтæмæй. Тынг цымыдисаг у йæ фæл- 
гæнцты афысты амал. Адæймагмæ уыцы иу уырдыг нæ бавæййы 
æмæ йын йæ ахаст, йе1 ддагон бакаст иу сулæфтæн не'рфыссы, 
фæлæ йын йæ адæймагон миниуджытæ ацахсы æппæты характе- 
рондæр заманы. Гуырдзыстоны æфсæдты ныхмæ иунæгæй куы 
аззайой æмæ трагикон уавæры куы февзæрой, ууыл сагъæс кæн- 
гæйæ фыссы: «Æнкъардгомау бадæм штабы. Хынджылæг кæ- 
нын дæр никæмæ цæуы. Æщццæгæн, катайы мидæг, сты ме 
*мбæлттæ. Æмдзаст æлхынцъ Чврфыгæй кæсы фæрссагæй Алык- 
сандр». Йæ фæтæгмæ йæ цæстæнгас æнæхъæнæй цы сарæзта, 
уыййеддæмæ ницы æрцыд ам, фæлæ й&м мах дæр фæкæсын 
кодта æмæкнæ хъуыдыйы бæрæгæй аззад, куыд лæууыд, уый. 
16-æм майы\сæм æртындæсаздзыд къусджытаг лæппуйы æрба- 
кодтой. Лæшгуйы «фæракъах-бакъах кодтой, фæлæ йæ дзыхæй 
хъыпп нæ хаудта». Ай, æвæццæгæн, сгарынмæ æрбацыд, зæгъгæ, 
æмæ: «— Акæнут æмæ йæ топпытæм æрывæрут, ацы куыдзы 
хъæвдыны,— йæ цæст мæм фæныкъуылдта Алыксандр». Уым ав- 
тор Алыксандрæн ныхæлдта йе статикон уавæр æмæ нын рав- 
дыста йæ психологийы иу ферттывд. Стæй та чысыл фæстæдæр: 
«Нæй, хорз нæу ацы уавæр. Исты æрымысын хъæуы. Цымæ 
цæуыл хъуыды кæны Алыксандр?» Автор бирæ нæ дзуры. Йæ 
эпитеттæ сты кадавар æмæ ирд. Йæ хъуыдыйæн ары формæйы 
æппæты хуыздæр вариант. Фæлæ иугæр йæ цæсты рухс Дзат- 
тиаты Алыксандрмæ сарæзта, уæд дзы мах дæр нал хицæн кæнæм. 
8 июны нæ уыцы рухс ныккæсын кодта ноджы лыстæгдæр: «Æф- 
сæддонты рæнхъытæ æндонæй уагъдау.Адæм фæхъус сты. Рахызт 
размæ Алыксандр: — Хуссар Ирыстоны фæллойгæнæг адæмы 
номæй, сыхаг цæрæг гуырдзиаг кусæг адæмы номæй сидын Онæй 
Душетмæ Советон Хицауад!» Ам, знæт денджызау фæйлауæг 
адæмы сæрмæ, Алыксандры уæйыджы фигурæ разынд, цыма йæ 
автор бындзæфхадыл слæууын кодта, уыйау. 
«Ссыгъди цард» -æн йе 'взаг æмæ йæ архайды боныгъæд сты, 
кардæй лыгау, бæлвырд æмæ тызмæг, фæлæ дзы нæй æгъа- 
тырдзинад. Кæй зæгъын æй хъæуы, йæ национ колоритыл конд 
боныгъæдæй фæхицæн вæййы, уæлдæр цы лæппуйы эпизод æр- 
хастам, уый. Ахæм экстремалон уавæрты æгъатырдзинад хъæуы, 
фæлæ æртындæсаздзыд лæппуйы (знаджы дзырдхæссæг куы 
уыдаид, уæддæр!) топпытæм куы æрæвæрай, уæд фыртасæй йæ уд 
кæй нæ систаид, уый бæрæг нæу. Æз нæ зæгъын, ахæм хабар не 
'рцыдаид, зæгъгæ. Мæн зæгъын фæнды, уыцы вандалон эпизод 
—11— 

Чермен йæ уацмысы революцийы æгъатырдзинад равдисыны 
сæраппонд кæй æрхаста, уый. 
Беджызаты Чермен йæ адæмы раз æцæг стыр нывгæнæджы 
хуызы æрбалæууыд «Мæсгуытæ дзурынц»-ы. Уый у, Къостайы 
«Особа»~йы фæстæ ирон адæмæн йæ этнологи, йæ национ хъæп- 
пæрис, йе 'гъдау, йæ лæгдзинад æмæ йæ дунембарынад афтæ 
ирдæй кæм разындысты, ахæм эпикон уацмыс. Литературæзонына- 
ды ис цæугæ термин «первичный». «Мæсгуытæ дзурынц» «пер- 
вичный» у, куыд йæ формæйæ, афтæ йæ мидис, йæ сюжет, йæ 
композицион сконд, йе «'взаг, йæ философи, йæ концепци æмæ 
йæ нывкæнынады амæлттæй. Йæхиуыл куыннæ зыны искæй 
комулæфт, афтæ искæмæн дæр нæ бантысдзæн йæ бафæзмын. 
Махмæ бирæтæ хъавыдысты апологетты хуызы йæ таурæгъон 
хъæлæсыуаджы фæдыл цæуынмæ, фæлæ фæкъуыхцы сты, уымæн 
æмæ генион хуымæтæгдзинадæн сфæлхатгæнæн нæй. «Мæсгуытæ 
дзурынц» йæхæдæг у «Нарты кадджыты» монон цот, фæлæ йæхицæн 
нæма ис ахæм цот. Мах дзурæм, Беджызаты Чермен революцийы 
зарæггæнæг у, зæгъгæ. Ау, æрмæст революцийыл зарыд, йе }ртти- 
ваг курдиат уымæй фалдæр нæ анхъæвзыдта? Адæймагыл, адæ- 
мыл, зæххыл, йæ нацийы монон хъæздыгадыл нæ зарыд? «Револю- 
цийы зарæггæнæг» йæ универсалон бæрæггæнæг у? Уымæй йыл дæ- 
лæмæ нæ хæцæм? Уæлдайдæр та нæ «революцийы» мидисы де- 
вальвацийы дуджы? Иугæр афтæ у, уæд мæн фæнды Чермены 
нывкæнынады дыууæ сæйраг концептуалон хаххыл æрдзурын. 
Уыдон сты «Ссыгъди цард» æмæ «Мæсгуытæ дзурынц»-ы сю- 
жетон хæххытæ. Куыд «Ссыгъди цард»-ы, афтæ «Мæсгуытæ 
дзурынц»-ы фиппайæм конфликты æндæр æмæ æндæргъузон 
формæ ивгъуыйæг зæронд æмæ æндидзæг ног-ы æхсæн. «Ссыгъди 
цард»-æн йæ сюжетон хахх судзы æмæ йæ мидæг сæфынц 
æнæаххос адæймæгтæ, уымæн æмæ революцион процессæн 
æвгъæдгæсты хуызы йæ иу фарс большевиктæ лæууынц, йе 'ннæ 
фарс та гуырдзиаг меньшевиктæ. Сæ дыууæйы дæр фæнды, 
цæмæй саби авд мæймæ райгуыра æмæ йын фарастмæйдзыдæй 
йæ къухмæ радтой маузер. «Мæсгуытæ дзурынц»-ы сюжеты 
«демокрацион» хаххæн йæ иу фарс лæууынц, Мæсгуыты сгарын- 
мæ чи æрбацыд, уыцы ультранырыккон Асиат, Дзыллæ, Андо 
æмæ Тугъан, сæ бæрзонд интеллект æмæ сæ дунембарынадимæ. 
Йæ иннæ фарс та лæууынц рагон Мæсгуытæ æмæ сæ аууоны 
бадгæйæ сæ хуызæн чи ссис, уыцы Бурсæгаты Баймæт, сæ 
«ивгъуыйæг» дунембарынадимæ. Уым дæр «зæронд» æмæ «ног» 
аззадысты ныхæй-ныхмæ. Марксизм-Ленинизмы теоримæ гæсгæ 
Баймæты патриархат æмæ цыппар æвзонг адæймаджы размæ- 
цыд дунембарынады æхсæн хъуамæ æрцыдаид быцæу, фæлæ сын 
сæ «демакрацион хаххыл» хъаугъайы бæсты уынæм гармони, 
—12— 

уымæн æмæ сæ цуры нæ фесты æвгъæдгæстæ. Цæмæн афтæ рауад? 
Дыууæ уацмысы дæр ивгъуыйаг æмæ æрцæуинаг царды æхсæна- 
дон-политикон формæты конфликттæ куы ис, уæд сын автор 
æндæр æмæ æндæргъуызон мидистæ цæмæн скодта? «Ссыгъди 
цард» фыст æрцыд дыууынæм азы æмæ рацыди журнал «Фи- 
диуæджы» 1930 азы, 5, 8—9 номырты æмæ 1931 азы 5 номыры — 
МАК-ы маузерджын кусджытæ коллективизацийы процесс йæ 
тыхы куы бацæуын кодтой, уæд. «Мæсгуытæ дзурынц» та фыст у 
1934 азы, мыхуыр уыд «Фидиуæджы» 1935 азы 1 æмæ 2 номыр- 
ты,— коллективизацийы процесс йæ хъæддаг мидис куы рав- 
дыста, уæд. МАК-ы æххуырст «рецензенттæ» Черменæн уыдæттæ 
нз$ бадардтаиккой йæ цæстмæ. Ахæм митæм сæ не* вдæлд, стæй 
сæ куы равдæлдаид, уæддæр нымудзджытæ æмæ марджытæм 
литературон уацмысы анализы фаг хъуыды нæ равзæрдаид. 
Фæлæ, ни зоны, Чермен йæхæдæг аивта йæ позици æмæ йæ ду- 
нембарынад? Кæм ис йæ боныджы дыккаг хай? Уый куы разынид, 
уæд Чермены цыбыр царды сусæг къуымтæм рухс бакæлид. Нæ 
зонын, æртынæм азты куы аирвæзтаид, уæд Маяковский æмæ 
Фадеевау йæ къæмисæныл ливоры дзЪм йæхæдæг сæвæрдтаид, 
æви нæ? Чермены хуызæн адæймæгтæ сæхицæн иу мисхалы бæрц 
рæдыд дæр нæ барынц. \ 
Цæст кæуыл не 'ххæссы, ахæм стыр ауне, бæрзонд арв, æн- 
дæр æмæ æндæргъуызон психологиты æнæхъæн системæ, тыз- 
мæг æмæ раст закъæттæ, сæрыстыр æнкъарæнтæ, хъуытазы 
зæлланггæнаг æвзаг... «Мæсгуытæ дзурынц»-æн йæ барæнты 
æрнымайын зын у, фæлæ йæ вазыгджын дунейы таурæгъты 
дыдзы рухсмæ тынг ахадынц патриархалон моралы закъæттæ 
æмæ сæ бæрц. Баймæт фараст таурæгъы кæй радзырдта, уый дæр 
Мæсгуыты дунейы уырнындзинады закъоны бæрцад у. Æртæ, 
авд, фараст, дыууадæс — уыдон магион цифрæтæ сты. Уыцы 
магийы фæдыл «революцийы зарæггæнæг» коммунист кæй цæуы, 
уый рох кæнын нæ хъæуы. «Мæсгуытæ дзурынц»-ы Чермен 
«Ссыгъди цард»-ы хъауджыдæр бынтон æндæр дуне кæй сфæл- 
дыста, уый алчи дæр уыны. Иу ран архайын кæны революцийы 
тугпырхыты закъæттæ, иннæ ран та рагон патриархалон æгъдæут- 
тæ æмæ маги, ирон æфсарм æмæ лæгдзинады маги. «Мæсгуыты» 
магион у æппæт дæр, фæлæ уыцы маги цæмæй конд у, уый зын 
зæгъæн у. Бæлвырд у, æппæт дæр ирон стыр фарны бæрзæндмæ 
сисынмæ кæй хъавы, уый. «Кодзыртæ», зæгъгæ, уыцы таурæгъы 
Гйглойты сылваз Парса фæндагыл æнæнхъæлæджы ныпъа кодта 
Кодзырты хъæбатыр Тохтæйы «æнамонды рæсугъд» ус Ру- 
байонæн. Ныхæлдысты мораль, ирон æфсарм æмæ этикæйы ба- 
рæнтæ. Стæй иу пъайы тыххæй Гаглойтæ æмæ Кодзырты æхсæн 
спæртт кодта тугкалæн хæст. Æхсæнад раест тæрхон скодта: 
—13— 

Кодзыртæ ныммардтой се 'фхæрæджы, фæлæ уæддæр æнæмæнг 
хъуамæ æрцыдаид пъайы сценæ, уымæн æмæ уацмысы магийы 
æмхуызон хъуыдысты уагхæлд Парсайы ми æмæ уагджын Ру- 
байоны фæдис. Сæ иуы æппæрццаг миниуæджы фæрцы раргом 
вæййы иннæйы бæрзонд мораль. Ахæм кæлæны тых иу æмæ 
дыууæ хатты не смидæг вæййы Мæсгуыты дзыллæйы æхсæн. 
Иратаманы чи нæма æрцыд, ахæм хабæрттæ расайы, фæлæ сыл 
дис ничи фæкæны. «Æлбегаты Батай æмæ Барсæгты чындз»-ы 
Æлбегон лæг Сæлдженыхъы араббаг бæхы тыххæй дыууæ мыг- 
гаджы æхсæн хъаугъа рауад. Барсæгатæ Æлбегаты фæцагътой. 
Чи ма дзы аирвæзт, уыдоныл та цавæрдæр рын сыстади æмæ 
сæ цæгъдынтæ райдыдта. Æгас мыггагæй ма иунæг Батай баззад, 
фæлæ уый та удæгасæй йæхиуыл бафæлдæхта, йæ мь&гаджы 
зæппадзы къæй. Батай æддæмæ нал куымдта, фæлæ йæ фæстаг- 
мæ басастой ирон хъарæг æмæ уарзты тых. Сидзæргæс зæронд 
ус Къæлæон зоны, Батай йæ тудджынты чындз Цæрæхоны кæй 
уарзта, æмæ ма йæ ныр дæр кæй уарзы. Хъæубæстæ спайда код- 
той иратаманы æппæты стырдæр моралон хотых — хъарæгæй: 
сылгоймæгты æрæмбырд кодтой æмæ сæ хъарæггæнгæ зæппадзы 
дуармæ барвыстой, сæ разæй Цæрæхон дзыназгæ бацыд, афтæ- 
мæй. Батай йæ уарзоны хъарæг куы фехъуыста, уæд «зæппадзы 
дуар уыцы иу тынд ракодта, рахызт æмæ Цæрæхоны цур зæххыл 
дæлгоммæ ныффæлдæхт богъбогъгæнгæ». Уый фæстæ Мæсгуыты 
æрцыд, сæ хъуына систæ кæй нæма федтой, ахæм хабар: Барсæ- 
гатæ сæхæдæг сифтонг кодтой сæ чындз Цæрæхоны, чындзæх- 
сæв дæр сæхæдæг ныззылдтой æмæ сæ тудджын мыггаджы фæ- 
стаг минæварæн радтой, кæй уарзта, уый. Уым дæр та скуыста 
Чермены маги, скуыста ирон æфсарм, бæрзонд мораль æмæ 
уарзты закъонæй. Дыууæ мыггаджы æхсæн маги скусын кодта 
рагон тугфиттæны æгъдау. Æрмæст Барсæгатæ Æлбегатæн сæ 
хæс сау зæххыл калд тугæй нæ бафыстой. Уыдон сын сæ хæс 
бафыстой, сæ'кады чындз Цæрæхоны уæнгтæ чи цавта æмæ сын 
се сæфт мыггаджы чи хъуамæ сæндидзын кодтаид, уыцы стыр 
уарзтæй. Уыцы маги рæстæг сцыбыр кæны. Цауты алы къуыммæ 
рухс бауадзы. Патриархалон æгъдæуттæ адæймаджы пайдайæн 
скусын кæны. Уацмысы боныгъæд афтæ ныйирд кæны, æмæ йын 
фæлгонцтæ йæ мидæг равдисы æмгъуыдæй раздæр. Уыцы маги 
йæ куыст кæны дзырды мидæг хъару бауадзыны заманы, 
хъуыдыйады фылдæр мыртæ суадзыны хъуыддаджы, йæ ныв- 
кæнынад æмæ йæ эмоцийы боныгъæдмæ уагдæттыны фарс- 
ты. 
«Нарты кадджыты» ис, йæ уæлæ æрдуйæн хъуытаз кæмæн 
зæлланг кæны, ахæм алæмæты саг. Гъе уыцы саджы хуызæн 
нæм фæкæсы «Мæсгуытæ дзурынц» йе «'взаг æмæ йæ нывкæни- 
—14— 

надимæ. Йæ мидæг ын никуы фæфиппайæм адæймагæн йæ су- 
рæт, кæнæ йæ характер афыссыны сæрмагонд фæндон. Уацмысæн 
йæхи мидæг абухы цахæмдæр æнæорганизацигонд тых. Уый 
цæуы æнусты саудалынг æрфытæй. Йæ уазал уддзæф мыггæгты 
кæрæдзийыл сардауы, адæймагæн сæ хорз миниуджььтимæ се 
'ппæрццаг миниуджытæ дæр ссудзы. Мæсгуыты дзыллæ сæмтъеры 
кæны, фæлæ та маги, йæ рухсы талм йæ фæдыл уадзгæ æр- 
хауы се 'хсæн æмæ æппæт йæ раны авæры. Йæ хæццæ змæлд ын 
æрбæстон кæны æмæ йын йæ цæрджыты сурæттæ равдисы, къа- 
мисæны доны мидæг æвæрд негативы нывтæ куыд бæлвырд разы- 
нынц, афтæ. Чермены маги æрдзмæ тых нæ хæссы. Йæхи адыл 
æй ныууадзы æмæ йын адæймæгты равдисын кæны, куыд равзæр- 
дысты, афтæмæй. Хатт нæм афтæ дæр фæкæсы, цыма йæхæдæг 
дæр уацмысмæ бацæуы æмæ йын уацмыс йæ персонажтимæ 
сныв кæны йæхи дæр. Уый.у «Мæсгуытæн» сæ хиад, сæ кæлæн, 
сæ 'взаджы тых, сæ нывкæнынады ферттывд, сæ авторы курдиаты 
ферттывд. 
Диссаг у, уыцы функцитæ, уыцы ферттывд йе 'мдзæвгæты 
афтæ хъомысджынæй кæи нæ рабæрæг сты æмæ йæ поэзи царды 
фæндагыл рæнхъон бæлццоны цыд кæй кæны, уый. Æмдзæв- 
гæты ис проблемæтæ, фæлæ сæ лыг кæныны амæлттæ поэзийы 
дунейы зынынц рæнхъон фæзынды хуызы æмæ сыл нæ зыны Чер- 
мены прозæйы маги. Кзгд сæ ритмикæ, сæ афыссыны техникæ, 
сæ абарстытæ æмæ сæ музыкæ сæ раны сты, уæддæр ниныгкæ- 
сæгæн нæ бавзарын кæнынц бынтон ног дуне байгом кæныны эф- 
фект. Нæ йын дзурдзыстæм йæ поэзийыл сæрмагондæй. Фæлтау 
та ныхæмных аззайдзыстæм йæ цæхæркал прозæимæ, «Мæсгуытæ 
дзурынц» куы бакæсæм, уæд алæмæты хуызы февзæрæм аивадон 
литературæйы бынтон æнæвнæлд дунейы æмæ уæд базонæм, 
æцæг ирон таурæгъ цы у, уый. «Мæсгуытæ дзурынц» кæсгæйæ 
ныл комкоммæ ныдзæвы ирон цардуаджы комулæфт, рæстæг 
æмæ æхсæнадон-политикон формаци æппындæр кæмæн нæ тых 
кæнынц, ахæм цардуаджы комулæфт. Барæвдауы нæ, æнгæс 
кæмæн нæй, ахæм ирон æвзаджы зæлланг. Æппæты стырдæр 
диссаг та у, уыцы зæлланггæнæг æвзаг нæм литературон æр- 
мадзы конд кæй нæ фæкæсы, фæлæ йæ Бурсæгаты Баймæты 
хъуыдыты экспромтон формæ кæй фенхъæлæм, уый. 
Уæвгæ, Беджызаты Чермен йæ радзырд «Æртæ фæкасты» 
Налхъуытæйы фæлгонц ахæм буц нюанстæй кæй нывæнды, уый 
у аив дзырды стыр дæсныйы миниуæг. Æртæ фембæлды, æртæ 
фæкасты, æмæ эволюцийы хæрдвæндагыл цæуæг сылгоймаджы 
сурæт нæ разы слæууыд цардæгасæй. Фыццаг фæкаст ферттывта 
куыройы хъарæггæнгæйæ, дыккаг — революцийы бонты цæф адæй- 
магимæ архайгæйæ, æртыккаг та — революци куы фæуæлахиз æмæ 
—15— 

Налхъуытæ фермæйы хицау куы ссис, уæд. Иу фæкастæй иннæмæ 
Налхъуытæйы социалон уавæр куыд бæрзонд кодта, йæ дунемба- 
рынад дæр афтæ бæрзонд кодта æмæ «царды цалхы саст дæнда- 
гæй» сырæзт æмæ сбæрзонд и æхсæнады зынгæ бынаты онг. 
Кæй зæгъын æй хъæуы, ныры барæнтæй баргæйæ, абсурд у, 
ахæм прогрессивон хуызивд революцийы æндæвдæй кæй рауад, 
уый. Фæлæ радзырдæн йæ сæйраг миниуджытæ уæддæр сты йæ 
аив дзырды феномен, йæ нывкæнынады амæлттæ æмæ йæ фæл- 
гонцты афыссыны фæрæзтæ. «Уаты чидæр базмæлыди. Фæлмæн 
исгæ къæхты сыффытт сабыр хъуысы талынджы». Кæнæ: «Цы- 
рагъы рухс уаты къултæй æриста талынджы кæрдæнты, аууæр- 
стытæ сæ кодта æмæ сæ тыхтытæй сынтæджы æмæ чысыл фынджы 
бын атъыста». Уыцы рæнхъытæ ахæм æвзагæй фыст сты, сæ 
хуызтæ ахæм æрттывд кæнынц, сæ чысыл уынæр дæр афтæ нæры 
æмæ æппæт дæр нæ.цæсты раз февзæры цардæгасæй. 
Хуыцау ма зæгъæд, æмæ Чермен йæ уацау «Бирæгътæ" -йы 
æрмæст социалистон æхсæнад, колхозы арзгзтады идейæты амо- 
нæг уа. Куыд уым, афтæ йе 'ннæ прозаикон уацмысты дæр йæ 
тых сæвдисы йæ аив дзырды феномен, йæ персонажты нывкæны- 
нады дæсныйады бындурыл æмæ дзы тых бауадзы, æппæтæн дæр 
ирон национ барæнтæ кæй ссары, уый. Хъæуы дзыллæ ныхасы 
бадгæйæ уынаффæ кæнынц колхозы хъысмæтыл. Характерон у, 
персонажтæй алчи йæ алы дзырдимæ йæ хуылфæй йæ уды сконды 
миниуæг кæй суадзы, уый. «—Науæд сын мæ фæсзæнг хуым 
фæхуын кæндзынæн,— мæстыгæрæй рачъиртт кодта Хъæрæсе 
æмæ тыхтонæгау, цыма йæ дæндаг фелвæста, райста тамакойы 
æууылд йæ дзыхæй æмæ йæ йæ худы счъилы нывæрдта». Уайтагъд 
бæлвырдæй ауынæм Хъæрæсейæн йæ алы фезмæлд, йæ къæрис 
цæсгомы равæрд æмæ йæ архайды темп. Кæнæ та мæнæ ахæм 
афьæт: « — Æмæ махмæ уæлдæйттæ ис, цы? Мæ армытъæпæн 
зæхгкуы фестид, уæд ыл дзыбыр ауадзин. Мæ уадул угæрдæн, 
уæд ууыл та — цæвæг». Адæймагæн йæ характер æмæ йæ срциалон 
уавæр афыссынæн ма уымæй фылдæр исты хъæуы? «Раст цыма, 
цахæмдæр уæйыг Лæгъз цъитийы рæбын домбай мæцъис бацавта 
æмæ йæ сфæлдæхта, æмæ йæ быны райдзаст быдыр разынд, 
афтæ у ног цард». Уым сæйраг, цæуыл фыста, кæнæ йе 'намондæн 
цахæм идейæты апологет уыд, уый нæу. Уым сæйраг у, йæ 
идейæтæн цахæм формæтæ ссардта æмæ сын сæ мидисмæ куыд 
æввахс бацыд, уый. 
Мах бæлвырд кæнæм, Беджызаты Чермен революцийы за- 
рæггæнæг уыд æмæ йын йæ идейæтæ алырдыгæй æрттивгæйæ 
равдыста, зæгъгæ. Фæлæ афтæ у? Лæмбынæг ма ныккæсæм 
«Уад асаста гæды бæлас»-ы æрфытæм, кæддæра дзы цытæ фе- 
—16— 

никкам. Мæнмæ гæсгæ уыцы чысыл эскизы Чермен йæхи дæр 
æмæ йæ идейæтæ дæр сæвæрдта сомбоны фæлтæрты тæрхоны 
раз кайæн ран. «Фæз — кæддæр зæронд уæлмæрдтæ. Ныр та 
уынг. Марды дуртæ иу кæрон æнæ сæрфатæй, цъæлтæй кæ- 
рæдзийыл калд. Дурты цæнд — никæй хъæуы ацы цæнд». Куыд 
бамбарын хъæуы уый? Чермен йæхи афтæ æнæауæрдонæй искуы 
равдыста? Цыма тæрхон кæны, ныры онг табу цы революцийæн 
кодта, ууыл. Революци уæлмæрд скъахта, хурмæ йæ ракалдта, 
æмæ йын цыртыты дуртæ цæндтæ фестын кодта, йæ тæккæ ас- 
тæумæ цы аргъуан уыд, уый хæлддзæгтæ та — тракторты лæууæн. 
Кæм æрцыдысты ахæм дывыдойнаг митæ? Кæцы вандалтæ 
скалдтой мæрдты стджытæ ингæнтæй? Социалистон револю- 
цийы бæстæйы æви Тамерлан йæ дæрæнгæнæг æфсадимæ 
кæуылты ацыд, уым? Ай-гъай, уайтагъд нæ зæрдыл æрбалæууы, 
Ленин иунæг Мæскуыйы 450 аргъуан кæй ныхалын кодта, 
уый. Радзырд фыст у 1936 азы æмæ,чи здны, Чермен фæсномыг 
амæлттæй йæ масты пырх йæхиуыл калдта! Дарддæр йæ хъуыды 
кодта тынгдæр æмæ базыдтам, Революци фæзуат цы уæлмæрд 
фестын кодта, уымæн йæ тæккæ астæу аргъуан кæй уыд, фæлæ 
йæ адæм Ленины партийы амындæй кæй ныхæлдтой. Зæронд 
ус æм къуыбылойау кæй батулы æмæ йæ пырхæнты раз лæугæйæ, 
йæ Хуыцаумæ кæй скувы, цырæгътæ кæй ссудзы æмæ сæ къусны 
мидæг кæй бавæры. Революцийы символ — УАД асаста, аргъуаны 
цур цы гæоыбæлас уыд, уый æмæ «хынджылæг скъæры зæронд 
усæй». Стæй цахæм диссаджы мырон формæ ссардта уыцы æп- 
пæткуынæггæнæг революцийæн! «Хъызт, ногбоны хъызт.— В-в- 
у-р-р-р,— домбай уыррытт бакæны уад. С-с-с-с-с бамæсты йæм 
вæййынц гæдыбæласы бæгънæг къалиутæ». Адæймагæн суанг йе 
стджыты онг ахъарынц уЫцы «в-в-у-р-р-р» æмæ «с-с-с-с», фæ- 
лæ фæскомцæдисы хъомыл сабитæ уафсдзоныгътыл се 'мцыд 
кæнынц. Аргъуаны хæлддзаджы цурмæ бабырынц æмæ сæры- 
стырæй худынц, зæронд ус Хуыцаумæ куыд кувы, ууыл. Æдылы йæ 
хонынц æмæ зæгъынц: «Цом æмæ йын зæгъæм, ацы хæдзары 
Хуыцау нæй. Трактортæ дзы ис æрмæст». Ацы радзырд цал хатты 
бакæсын, уал хатты мæ зæрдæйы тугтæ ныттæдзынц: цал уый 
хуызæн гæдыбæласы асаста революцийы уад? Цал уый хуызæн 
аргъуан ныхæлдта æмæ цал адæймаджы фестын кодта къуыбы- 
лой? Науæд цытæ кодта большевикон идеологи Чермены хуызæн 
генитæн! Куыд сын хынджылæг кодта се 'рттиваг курдиатæй! 
Нæ-æ-æ, Беджызаты Чермен революцийы зарæггæнæг нæу. Ре- 
^Ащи^щ^^ (д^фщдаз самыдта, уыдон сты йе 'мбæстагон 
Шяж&т\т&тъштЩ$ы^баззайдзысты дамгъæтау. Æнæхъæнæй 
—/7— 

та у нæ удæн йæ лæууæн, нæ сæрыстырдзинад æмæ йæм хъуамæ 
кувæм, цалынмæ ирон зæххыл ирон дзырд зæла, уалынмæ. 
* * * 
Æмхуызон рауад сæ цардвæндаг Беджызаты Чермен æмæ 
Хъуылаты Созырыхъойæн* Чермен Созырыхъойæ — Сикъо йæ 
цыбыр ном — дьи азы хистæр уыд. Реёолюцион змæлдмæ æрба- 
цыдысты иумæ. С<х, адæмы хъыстмæтыл хъуыды кодтой æмху- 
ызон. Æгæрыстæмæй политикон фæфæлдæхтытæм дæр кастысты 
æмхуызон цæстæй, сæ фæндæгтæ дæр фæлыг сты æмхуызон. 
Фæлæ сæ айвадон хъуыдыйæдты æппындæр никуы ныдзæвынц 
кæрæдзийыл. Дзырдæн ^æрдзæ-æрдзæ хуызы ис, фæлæ уыцы 
æрдзæ хуызæй ЧёрМен кæй сæрттивын кæны, уыдонæй иу мисха- 
лы бæрц фæлхатгонд нæ цæуы Созырыхъойы сфæлдыстады. 
Конкретон хъуыдыйады Хъуылаты Созырыхъомæ цы мидмыртæ 
æмæ фæлгъуызтæ ис, уыдон никуы ссардзынæ Беджызаты Чер- 
менмæ. Иу цыбыр дзырдæй дыууæ бынтон æндæр æмæ æндæргъу- 
ызон дунейы ис нæ разы. Æмхуызон сты, эшафотмæ иу æрдуйы 
хидыл кæй бацыдысты, æрмæст уымæй. Чермен иудадзыг дра- 
матикон мыртæ зæлын кæны. Сикъо та хатт мæрдадзы дæр 
суадзы юморы тæлтæг зæлтæ. 
Ирон адæммæ ис æнæрцæугæ бæллицы иу, æппæты зы- 
наргъдæр барæн: адæймаг истæмæ куы бабæллы æмæ йын йе сса- 
рыны амал куы нæ фæары, уæд фæзæгъы: мæ рахиз цонгæй дæр мæ 
уый куы уаид, зæгъгæ. Ахæм бæллиц адæймаджы меркантилон 
тырнæнтæ не 'вдисы æмæ йын зыд лæджы психологиимæ 
иумæйаг ницы ис. Уый у зæрдæхæлар адæймаджы рухс бæллицты 
апофеоз æмæ йын иуæрдыгæи равдисы йе 'взæр уавæр, иннæрды- 
гæй та йе 'нæхин психологи. Уыцы æмбисондау ма уа: мæ рахиз 
цонг æмæ мæ цæрæнбонтæй дæр мæ Хъуылаты Созырыхъойы 
æртæ радзырды — романтикон «Фыййауы катай», энерги æмæ 
æвзонгады фердæхтæй йе 'мыдзæг «Номылус» æмæ трагикоми- 
кон «Дзуттаг Ошуахъ» куы уаиккой! Уыцы æртæ радзырды дзыр- 
дæн æрнымадтон, æндæра йæ кæцы фæнды уацмыс дæр нæ литерату- 
рæйы судзы фæндагамонæг цырагъау. Радзырды жанры иумæй- 
агæй сисгæйæ Созырыхъойы нуарджын, зондджын, колоритон 
æмæ ирд прозæ къуыхцытæ нæ зоны. Фæлæ уыцы æртæ радзырды 
сты, Коцойты Арсены æрттиваг новеллæты фарсмæ сæрибарæй 
сæвæрæн кæмæн ис, ахæм налхъуыттæ. Арсен æмæ Созырыхъо 
ма ноджы иу миниуæгæй сты æмхуызон: Уыдон Беджызаты Чер- 
менау сæ курдиæтты тæмæны амындмæ стихион æгъдауæй нæ 
цæуынц, фæлæ сæхи бæрзонд сисынц æмæ уырдыгæй хъахъхъæ- 
—18— 

нынц сæ уацмыстæн сæ боныгъæд, сæ персонажты ахаст, сæ 
идейæтæ æмæ сæ концепциты æмахастытæ. Ахæм бæстонгæнæг 
тыхæн Чермен бацæуы йæ хуылфмæ æмæ йæ уырдыгæй амоны 
йе 'вæджиауы курдиаты тыхæй. Арсен æмæ Созырыхъо та тыр~ 
нынц, цæмæй йæ уæлейæ фæуой æмæ йæм бынмæ кæсой. Уый 
иуæй хорз у, иннæмæй та, чи зоны, къуындæг кæны персонажты 
хæдбарад, Революцийы фæтæгтæ Уæрæсейæ Кавказмæ цы гума- 
нон идейæты рæсугъд фыст хуызæгтæ æрбахастой æмæ адæмы 
æхсæн лозунгты хуызы кæй пырх кодтой, уыдонимæ æмцыд код- 
той Созырыхъойæн йæхи царды идеалтæ. Йæ адæм æмæ йæ райгуы- 
рæн бæстæн уыдонæй хуыздæр сомбоны модель нæ агуырдта æмæ 
сæ тырысайы бын уымæн бЦ/ьæууыд æнæ гуырысхойæ. Созыры- 
хъо дæр æмæ, уыйау йæ сыгъдæг социалон-политикон хъуыдыаха- 
сты амæттаг чи фæцис, уыдон дæр политиктæ нæ уыдысты, аива- 
дон хъуыдыйы адзрймæгтæ уыдысты. Политикон боныгъæды алы 
фæивдæн сæ лозунгтæ, сæ архайды нывæзтытæ нæ ивтой æмæ-иу 
сæ сусæг гæххæЪтытæй тыппыр пъартфельтæ сæ дæлæрмтты не 
сцавтой, афтæмæй-иу эмиграцийы нæ афардæг сты. Хъуылаты 
Созырыхъойы трагикон хъысмæты хал чи ахордта, уыдон фидар 
баст уыдысты сæ адæм, сæ фыдызæххимæ æмæ сын уыцы 
æппæты бæрзонддæр æмбарынæдтæ куыд амыдтой, афтæ 
архайдтой. Хъуылаты Созырыхъо æмæ Беджызты Чермен не- 
заманы бердзенты эпикон поэмæ «Иллиадæйы» дыууæ æрдхорд 
Аяксы Трояайы ныхмæ иумæ куыд фæтох кодтой, афтæ уæхски- 
уæхск фæтох кодтой сæ адæмы цард фæхуыздæр кæныныл æмæ 
сæ дыууæ дæр «37»-ы бабын сты, кæй тырысайы бын лæууыдысты, 
уый къухæй. 
Хъуылаты Садуллæйы фырт Созырыхъо райгуырд 1900 азы 
тъæнджы мæйы хæххон хъæу Згъуыбиры. Йæ ныййарджытæ 
уыдысты зæхкусджытæ, фæлæ сæ зæххы гæппæл сæ дарæг кæй 
нæ уыд, уый тыххæй-иу Садуллæ йæ бинонтæн къæбæры æхца 
ссарыны сæраппонд Леуахийы хъæдуадзыны куыст дæр кодта. 
Æнæхъæн бинонты дарæг Садуллæ цæрдхъуагæй амард 1909 азы 
æмæ цыппар æнахъом сабийы баззадысты иунæг мады æважид. 
Сидзæргæсæн йæ хъысмæт фæрог кодта йæ тиу Алыксандр. Уый 
царди Цхинвалы сахары æмæ йе 'фсымæры бинонты æркодта 
йæхимæ. Алыксандр йæхи хъæбултау уарзта йе *фсымæры зæ- 
нæджы. 1909 азы Алыксандр Созырыхъойы радта Гуры гимназ- 
мæ. Мад къухджын сылгоймаг уыд æмæ йæ хуыйæджы дæсный- 
адæй дардта йæ сабиты, фæлæ Алыксандры æххуыс куы нæ 
уыдаид, уæд Созырыхъо Цхинвалæй Гурмæ ахуыр кæнынмæ нæ 
Щыдыдаид. Лæппу хæрз чысылæй фæгæрз и чиныг кæсынмæ, 
адæмы цардыл хъуыды кæнынмæ, сæрмагонд цардвæндаг агурын- 
^/9— 

мæ æмæ бирæ цыдæртæ базыдта литературæйы классикты 
уацмыстæ кæсыны фæрцы. Æппæты фыццаг базыдта, цард 
тох кæй у æмæ адæймагæн æнæ уый йæ къухы кæй ницы бафт- 
дзæн. 
1918 азы Ной Жорданиайы хицауад йæ национал-шовини- 
стон цæсгом куы раргом кодта æмæ ирон адæмы, йæ национ хæд- 
барад бахъахъхъæныны сæраппонд йæ къухмæ хæцæнгарз сисын 
куы бахъуыд, уæд Созырыхъо гимназы ахуыр кæнгæйæ бархийæ 
бацыд, Гуры цы ирон æфсæддон полк уыд, уымæ. Æстдæсаздзыд 
лæппу уый нымадта йæ хъуыдытæ сæххæст кæныны æппæты ра- 
ционалондæр мадзалыл, фæлæ ирон полк большевикты æндæвда- 
ды бын кæй фæцис, уый тыххæй йæ Гуырдзыстоны национал- 
шовинистон хицауад фехæлдта æмæ Созырыхъойæн æндæр фа- 
дат нал баззад — йæ хæцæнгарз нæ радта афтæмæй меньшевик- 
ты гвардийы сæрты ахызти æмæ Ирыстонмæ æрбацыди. Уырды- 
гæй райдыдта Созырыхъойы сусæг куыст, йе «'хсæнадон-полити- 
кон архайд. 1919 азы бацыд большевикон партийы рæнхъытæм. 
Йæ разамындæй сырæзт цалдæр хъæууон фæскомцæдисон, чы- 
ры.Фæсивæды æхсæн парахат кодта политикон литературæ. 
Уый тыххæй йæ Гуырдзыстоны меньшевикон хицауад дыууæ 
хатты æрцахста æмæ йын стæрхон кодта Хуссар Ирыстонæй 
фæсурын. Фæлæ уалынмæ райдыдтой 1920 азы тугамæхст цау- 
тæ — ирон адæмы геноцид, Ирыстоны хъæутæ судзыны æвирхъа- 
уы процесс. Дзаттиаты Алыксандр 8-æм июны Онæй Душетмæ 
цы Советон хицауад расидт, уый цалдæр боны йеддæмæ нæ 
ахаста. Гуырдзыстоны национал-шовинисттæ Ирыстоны ныцъист 
кодтой æмæ адæм, сæ удтæ фервæзыны сæраппонд, се 'ргæмттæ 
Цæгат Ирмæ куы сарæзтой, уæд Созырыхъо дæр ацыд семæ. 
Цæг/ат Кавказы куыста сырх æфсады эскадроны политикон 
къухдариуæггæнæгæй. Тох кодта Бургъустаны æмæ 1921 Гуыр- 
дзыстоны меньшевикон хицауад дæлæмæ куы æрхауд, уæд Бæрз- 
æфцæджы сæрты ахызт Хуссар Ирыстонмæ, йæ сыгъд къонамæ. 
Уæдæй фæстæмæ 1923 азы онг куыста фæскомцæдисы æмæ 
профцæдисы куыстыты. Хайад райста фæскомцæдисы æппæт- 
цæдисон V съезды æмæ йæ уыцы аз большевикон партийы уынаф- 
фæмæ гæсгæ арвыстой Мæскуымæ ахуыр кæнынмæ. Тимиря- 
зевы.номыл хъæууонхæдзарадон академийы экономикон факуль- 
тет каст фæцис 1928 азы æмæ сыздæхт Ирыстонмæ. 
1931 азмæ Хъуылаты Созырыхъо куыста партион-æхсæнадон 
бынæтты æмæ журнал «Фидиуæджы» редакторæй. Пропагандæ 
кодта коллективизацийы политикæ æмæ арæзта мæгуырты ко- 
митеттæ. Уый фæстæ ацыд Гуырдзыстоны КП(б) ЦК хъæууон- 
хæдзарадон хайады инструкторæй æмæ уыимæ суанг 1934 азма 
—20— 

уыд фæскавказы Пролетарон фысджыты Ассоциацийы прези- 
диумы сæрдары хæдивæг. 1935 азы Созырыхъойы снысан код- 
той Хуссар Ирыстоны Адæмон рухсады коммисарæй. Уыцы 
бынаты фæкуыста 1937 азмæ, цалынмæ йæ МАК-ы агенттæ 
нæ акодтой æмæ йæ кæмдæр сæ хъоргъы нæ фехстой, уалын- 
мæ. 
Афтæ зыны, цыма сын Беджызты Черменимæ се сфæлдисаг 
сæ хъысмæты нывтæ барæй скарста æмхуызон. Дыууæ Аяксы по- 
литикон цаутæн аргъ кæнынц æмхуызон, се сфæлдыстабон куысты 
тематикæ дæр у иу: сæ дыууæмæ дæр ис Социалистон револю- 
цийы идейæты сæрыл тохы рæстдзинад æмæ коллективизацийы 
ныффидар кæныны пропагандæ. Æгæрстæмæй Беджызаты Черме- 
ны «Ссыгъди цард» æмæ Хъуылаты Созырыхъойы «Тугæй æлхæд» 
куы бакæсæм, уæд афтæ фенхъæлæм, цыма дыууæ фыссæджы иу 
фæлгæсæнæй фæлгæсыдысты. Гуырысхойаг нæу: сæ цардвæндæг- 
тæ кæрæдзийыл баныдзæвыдысты Гуры ирон æфсæддон полкы 
Чъребайы, Дзаттиаты Алыксандр Онæй Душетмæ советон хи- 
циуад куы сидтис, уæд, Хуссар Ирыстонæй Цæгат Ирыстонмæ 
партизанты къордимæ цæугæйæ, Бургъустаны хæцгæйæ. Фæлæ 
диссаг у, сæ уацмысты кæрæдзийы кой кæй нæ кæнынц, уый. 
«Ссыгъди цард» æмæ «Тугæй æлхæд»-ы политикон цауты æнгæс- 
дзинад дзуры, уыцы дыууæ уацмысæн сæ цаутæ реалон кæй сты 
æмæ дыууæ фыссæджы сфæлдыстадон фантазийы уæлæндæв- 
дæй деформаци кæи нæ баййæфтой, ууыл. Ахæм реалон цауты 
сæрмагонд аивадон варианттæн æрымысæн нæй. 
«Аэроплан цы бон æрбатахт нæ сæрты, уый дыккаг бон, хур 
йæ был нал сдардта, афтæмæй сыстад уад комкоммæ их уарæ- 
гау, стыр уад; йæ их та уыд тæвд нæмыг. Къуыззитт кæнынц Чъре- 
байы сæрты дзæгъæл нæмгуытæ, къухтыл ныдзæвынц фæрсаджы 
æвгты цъæлтæ, зæлланг кæнынц. Донæн йæ дыууæ фарсы æрбав- 
вахс сты æваст бирæ æфсæдтæ, бур нымæт-цинелджынтæ. Ка- 
лачы министртæ сæ тых иууылдæр радтой махырдæм. Мах та 
фæллад, бызгъуыртæ, хæстон æрмæгæй — цух, æгасæй — армыдзаг. 
Æнæ искæй æххуыс. Тынгдæр сысты æхстытæ Гуры фарс — Згъудеры 
}рдыгæй... Бум-ррых... бум-ррых». Чи зæгъдзæн, Созырыхъо 
абоны трагикон цауты нывтæ æхсай иу азы размæ («Тугæй 
æлхæд» фыст у 1930 азы) нæ ныффыста, зæгъгæ? Чи зæгъдзæн, 
нæ классик нын нæ абоны политикон æмæ национ уавæртæ йæ 
куырыхон зондæй уыцы заманты нæ рахатыд æмæ нын йе 'рцæу- 
инаг фыдбылызы нывтæ зонд бацамонынæн, фæдзæхсынæн, 
Фыстæй нæ ныууагъта? «Фосы уаст, адæмы оффытæ, уæрдоны 
æнæкæрон хъинцъ, устыты, сывæллæтты æрдиаг хъуыстис кæмт- 
тæй, иу кодтой сармадзаны æмæ топпыты гæрæхтæ. Цæнд кодтой 
адæм хидтыл, уынгæг ацæуæнтыл». Кæд æрцыдысты æппæт ирон 
—21— 

адæмы уыцы национ трагедийы цаутæ? 1920 азы æви 1989— 
1991 азты, гуырдзиаг. лæгбирæгътæ ирон адæмы сæ цæрæнуæт- 
тæй куы сырдтой æмæ сæ стæй фæндæгтыл куы стыгътой, уæд? 
Уæвгæ, Хъуылаты Созырыхъойы ном æрмæст уый тыххæй дæр 
хъуамæ цæра æнустæм. Сæ хуыз аивтой.дугтæ, фæлæ сæ ивд- 
дзинæдтæ фыдгæнджыты удтæм кæи нæ бахъардтой, уый тых- 
хæй фыдракæнд, стигъын, хъæддаг митæ, адæймагæй хынджы- 
лæг скъæрын æмæ хъизæмар кæныны амæлттæ баззадысты, 
ссæдзæм азты цы уыдысты, уымæй. Созырыхъо «Тугæй æлхæд»-ы 
равдыста ахæм цау: ссæдзæм азы гуырдзиаг гвардионтæ дæн- 
даджы дохтыр Хъуылымбегты Падойы амардтой, йæ дарæс ын 
раластой æмæ йæ зыбыты бæгънæгæй иннæ мæрдтимæ кæмдæр 
иумæйаг ингæны баппæрстой. Стæй йын йæ бинонтæ йæ мард ссард- 
тощхицæн ингæны йæ баныгæдтой, фæлæ йæ гуырдзы ууыл нæ ныу- 
уагътой — скъахтой æмæ йæ дыккаг хатт бастыгътой. «Диссаг уый 
уыд, æмæ та йæ дарæс ласт разындысты» — дис кæны фыссæг. Ахæм 
мæрдты-бирæгъты митæ абон куы фенæм, уæд нæ бауырны, уыцы 
мæрдты-бирæгътæ Гуырдзыстоны сæрибарадыл нæ, фæлæ фыл- 
дæр бастигъын æмæ фылдæр байсыны сæраппонд кæй систой сæ 
къухмæ хæцæнгарз. 
Созырыхъо цаутæ фыссы, рæстдзинадыл хæрамæй никуы 
цæуы, афтæмæй. Тызмæг рæстдзинады тыххæй æмхуызон цæвы 
хионы æмæ æддагоны. «Тугæй æлхæд»-ы ис ахæм эпизод: 
Лигъдæттæ цæуынц цæгатырдæм. Адæм кæуынц æмæ иумæйаг 
додойæ фæхицæн ис, «сæрæй бынмæ сау дарæсы» чи уыд; уыцы 
усы тардзæгъдæн. Ус йæхи ныццæвынмæ хъавы партизанты 
раздзог Ауызбийыл, «Иннæтæй дæр бирæтæ сæ маст ныккалынмæ 
хъавыдысты Ауызбийыл, уæрдоны хихтыл хæцынц, сæ цæсты- 
тæй цæхæртæ калынц: — Сымах стут не сафæг, нæ тæригъæдæй 
мæрдтæм фæндаг ма ссарут!» Саударæсджын усы тардзæгъдæн- 
мæ хъусгæйæ адæм уыцы ныхæстæ зæгъынц, сæ бахъахъхъæны- 
ны сæраппонд йæхи чи рауæлдай кодта, ахæм лæппутæн. Æвæц- 
цæгæн æбуздзинад царды закъон у. Ахæм æбузн адæймæгтæй 
абон дæр цух не сты нæ адæм. 
«Тугæй æлхæд»-ы хицæн фæлгонцтæ уыйбæрц нæй, тызмæг 
рæстдзинад, æхсидгæ мастæй ифтыгъд сценæтæ дзы цас ис. Фыс- 
сæг сæ фыссы цыбырæй, æгъатыр хъæлæсыуагæй: «Чъребайы 
иу ус та хуынд Гагуылен Натъа-саударæг». Саударæг Натъа йæ 
мад кæй уыд æмæ «бурнымæтджынтæ» мæгуыр усы йæ хойы 
лæппу Сланты Арчилы хъахъхъæнгæйæ кæй амардтой, уый нæ 
зæгъы. «Тугæй æлхæд»-ы хъуыдыты концентраци уынæм, цыма 
Созырыхъойы радзырдтæ — «Æртындæсæй иумæ», «Иудзонгон» 
æмæ «Мæрдтыбирæгъ» — уыцы трагикон цауты бындурыл конд 
эпопейæмæ бацæуæнтæ уыдысты. «Ракæнынц Чъребайы уынгты 
—22— 

цалдæр ахæстоны»... Уыцы рæнхъытæ куы бакæсæм, уæд нæ 
зæрдыл æрбалæууы æфсæн хъæлæсыуаг: «Афтæмæй цæуынц, 
сæ развæндагмæ нæ кæсынц, фæлæ цудгæ нæ кæнынц: сæ 
къахцæф у фидар, раст». «Æртындæсæй иумæ» асæй къаннæг у, 
фæлæ йæ миоæг ис сурæтты æнæхъæн къорд. Дзырд цæуы, æр- 
тындæс ирон лæппу знаджы къæпхæны иумæ куыд бахаудтой 
æмæ сæ Джугъелийы æфсæддонтæ Згъудеры къуылдымыл куыд 
фехстой, уыцы хъуыддагыл. Авторæн йæ къухы ис хæрз цыбыр 
рæстæг,— Чъребайæ Згъудеры къуылдыммæ ссæуынæн цас 
хъæуы, уый бæрц. Фæлæ уыцы цыбыр рæстæджы дæргъы лæп- 
путæн банымадта хицæнтæй сæ алы къахцæф, сæ алы фæкаст, 
сæ алы сулæфт, сæ алы хъуыды, афтæмæй сæ æвдисы иумæ — 
монолитон хуызы, фæлæ раззаг планмæ рахæцы, йæ уды рудз- 
гуытæ кæмæн байгом кæны æмæ иннæты миддунетæм дæр кæ- 
цæй бакæсын кæны, уыцы Джиоты Андрийыл. «Сæ бакаст, цыма 
дурЪгй амад у, æмæ сæ ныхыл фыст ис — мæлæт». Радзырд у иу 
хъуырдухæнгæнаг буар. Конд у, уæлдæр цы цалдæр дзырды 
æрхастон, уыдоны хуызæн хæрзамад фæзгъæртæй. Куы йæ ныц- 
цæвай, уæд хæлгæ нæ фæкæндзæн, фæлæ йæ хуылфæй ссæудзæн, 
цал фæзгъæрæй конд у, уал хъæбæр мыры. «Зонынц æй ныр, кæдæм 
сæ кæнынц... Уырдыгæй фæстæмæ раздæхæн нал ис...». Адæймаг 
бар-æнæбары кæрæдзийыл абары Тугъанты Махарбеджы стыр 
хуызфыст «Æртындæс коммунары» æмæ Хъуылаты Созырыхъойы 
нысыл радзырд «Æртындæсæй иумæ». Кæцы сæ кæцыйæ рацыд? 
Кæцы сæ бæрзонддæр систа адæмы æнæмæлгæ уд, кæнæ гой- 
маджы номон дунейы тых? Зын зæгъæн у! Æрмæст иу хъуыд- 
дагыл гуырысхогæнæн нæй: Хъуылаты Созырыхъо йе 'ртындæс 
^ ирон лæппуйы удтæй ахæм фидар монолит. скодта, æмæ сын сæ 
* мæлæтæй басæттын кодта,.ингæны былыл сæ чи фехста, уыдоны. 
Созырыхъо йæ хъуыдыйы цы революцион змæлды идеал 
скодта, уымæн, майданау, ис иннæ фарс дæр. Уый йын æвдисы 
* йæ алы фезмæлд æмæ йæ хъуыды асæлы, уыцы иннæ фарс 
адæймаджы æмбæхст миниуджытæ куыд раргом кæны, ууыл. 
Ахæм раргом кæныны процессæн хъæуы сæрмагонд цау æмæ 
йæ фыссæг ссары реалон дзолгъо-молгъойы... Куы йæ ссары, уæд 
æй сисы, ныссæрфы йæ, йæ лæгъз, йе 'рттиваг къултимæ йæ 
дирижаблы хуызæн скæны. Хæрз чысыл сау тæпп дæр йæ уæлæ 
разыны тынг бæрæгæй. Созырыхъойы мæрдтыбирæгъы (радзырд 
«Мæрдтыбирæгъ») æлгъаг фæлгонц хъæуы сау тæппы бынаты 
баныхасынæн, цæмæй йын йæ контрастон хуызты дзыдзы тæпп- 
тæппы мидæг Знауыры сурæт хуыздæр равдиса. Знауырæн 
мæлæты ф&лладæй йæ хъуыды нал кусы, фæлæ ахæм контрасттæ 
йæ цæст æмæ йæ хъус ацахсынц уайтагъд. Дыууæ æфсæддоны 
кæйдæр бызгъуыртыл кæрæдзи ратон-батонгæнгæ куы ауыдта, 
—23— 

уæд сыл йæ къух ауыгъта. Ома, революцион хæсты фæндæгтыл 
æндæр цы фендзæн лæг. Чысыл фалдæр цы æвирхъауы ныв фед- 
та, уый йæ хъуыдыйы бацыд: дзæгъæл хæдзары скуыси ис, йæ 
цæстытæ талынджы гæккуырийы цæстытау кæмæн æрттывтой, 
ахæм æлгъаг адæймаг. Знауыр ын уайтагъд ссардта æнгæс 
«Иу сырды мыггаг ис, мæрдтыбирæгъ æй хонынц нæ бæсты. 
Сырдтæй уымæй æнæуагдæр нæй, йæ уындæй зæрдæ ныккæрзы. 
Уæлмæрдтæм æрцæуы уый æхсæв æмæ ног мæрдтæ къахы». 
Сурæт конд у. Ныр ма хъæуы цалдæр характерон миниуæджы 
æмæ фæлгонц уыдзæн цæттæ. Кæмдæр хæдзары къуымы зæронд 
ус дойныйæ мæлы. Чи зоны, цæф у 'æмæ йæ бон сыстын нæу! 
Мæрдтыбирæгъ ын йæ «Чырын скалдта, архайы тагъд-тагъд, 
æвзары бызгъуыртæ, хъуымацы гæппæлтæ æмæ сæ хордзенты 
æфснайы». Зæронд ус лæгъстæ кæны; «мæлын мæ бауадз», фæ- 
лæ мæрдтыбирæгъ уæддæр йæ куыст кæны. Знауыр æм дзуры: 
«ныууадз, джауыр, кæннод дæ марын ныртæккæ». Уый та «æвип- 
¦ пайды дамбаца агъудæй систа, бирæгъау фездæхт йæ бынаты» 
æмæ йæ фæлгонц баххæст. Знауыр куы фæтагъддæр æмæ йæ куы ба- 
гæрах кодта, уæд. Кæй зæгъын æй хъæуы, йæ хæцæнгарз ахаудаид 
æмæ- йе стигъæггæгтæ йæ дыууæ къухæй йæ риумæ нылхъывта- 
ид, афтæмæй ныммардаид. Æндæр хуызы йын фенæн нæй. 
Созырыхьо æппæты фыццаг уыд фыссæг æмæ стæй та фи- 
даруырнæг большевик. Уыцы дыууæ æмбарынады æхсæн хал 
аппарын нæ хъæуы, уымæн æмæ сæ иу хъысмæт у æмæ, адæй- 
маджы фæнды æви нæ, уæддæр йæ фæдыл бафты æмæ йæ мидæг 
бацæры. Иннæимæ та лæджы сиу кæнынц царды уавæртæ. Лени- 
ны социалистон идеологи йæ бауырныдта суанг кæронмæ, фæлæ 
йын йæ идейæтæ аивадмæ куырмæджы æрбахастаид, уый фадат 
ын нæ лæвæрдта йæ фыссæджы æрдз. Йе сфæлдыстадæн ын арф 
анализ скæнгæйæ адæймаг уыцы нюанс фæфиппайы, кæд йæ 
уацмыстæ коллективизаци æмæ социализмæй дарынц сæхи æмæ 
сæ мидæг æддейæ бакæсгæйæ ахæм фездæхæнтæ нæй, уæддæр. 
Уацау «Иудзонгон»-ы революцийы иузæрдыг хæстон Габе æмæ 
хъæздыг, хъал Хадзумары афицер æфсымæр Хъауырбег кълас- 
сон тохы судзгæ гæрæны фæйнæфарс æрмæст уый тыххæй нæ фев- 
зæрдысты, сæ иу мæгуыр кæй у æмæ иннæ та хъæздыг. Уыдон 
кæрæдзийы багæрах кодтой, уыцы иу фарстмæ фæйнæгъуызон 
цæстæй кæй кæсЫнц, уый тыххæй. Уымæй Созырыхъо иу цасдæр 
сирвæзт большевикон сахъатджын идеологийы амындæй, фæ- 
лæ йæм ахæм компенсаци фаг нæ фæкаст æмæ дыууæ кълассон 
знаджы конфликты скондмæ бахаста иудзонгон Габе æмæ Хадзу- 
мары хо' Сæниаты интим. Кълассон ныхмæдзыдтæн дæр сæ хыгъд 
скæны дыууæ уды уарзтæй æмæ Габе Хъауырбеджы куы амард- 
та, уæд æм Сæниат йæ чъылдым фездæхта, «туджджыны цæстæй 
—24- 

йæм бакаст». Æмахастытæ систы, социалон-политикон фарст 
æмæ интим йе сконды æмхуызон бартæй кæмæн пайда кæнынц, 
ахæм вазыгджын комплекс. Конфликт лыг кæнгæйæ Созырыхъо 
суанг кæронмæ баззад реалистæй, фæлæ йæ реализм рацыд, 
йæ кълассон идеологи йын райдианы цы концепци скæнын код- 
та, уый ныхмæ. Факттæ нæ къухы сты æмæ сæ æрнымайæм: 
Автор нын Габейы бауарзын кæнынмæ кæй хъавы, уый у уацмы- 
сæн йе 'ргом фарс, фæлæ ма йын ис дæлтексты мидæг æмбæхст 
фарс æмæ йын лæмбынæг психоанализ куы саразæм, уæд фыс- 
сæгæн йæ акцент, ахады иннæрдæм. Растдæр зæгъгæйæ йын 
сахады, куыд ын хъуамæ сахадыдтаид, афтæ, уымæн æмæ йæ 
иудзонгон рауад, революцийы сæрыл йæ ныййарджыты дæр чи 
æрхастаид, ахæм монстры хуызæн. Уæвгæ, ахæм моралон фы- 
дракæнд аразгæ дæр скодта Габе: Сæниат æм знаджы цæстæй 
кæй ракаст æмæ йыл йæхæдæг дæр æцæг революционерау йæ 
къух кæй ауыгъта, уый лæг амарынæй хъауджыдæр нæу. Созыры- 
хъо уым æппындæр ницы æрымысыд: Ленины революци йæ 
иузæрдыг хæстонтæй æиæгдæр домдта ахæм хъæбæрзæрдæ æмæ 
æнæнкъарæн адæймаджы миниуджытæ. Нæ разы революцийы 
æгъатыр закъоны тыхæй деградацигонд адæймæгтæ кæй ис 
æмæ æцæг монстры инстинктæй кæй архайынц, уый нæ бауырны, 
Габе æд фæздæгкал хæцæнгарз Хъауырбеджы марды уæлхъус 
куы слæууыд, афтæмæй йæ йе 'рдхорд Мæхæмæт куы баййæфта 
æмæ йын циникон хъæлæсæй афтæ куы загъта, «Гъе, гъе, æн- 
хъæлдæн, Габе, Сæниатæн йæ ирæд уæлдайджынтæй фидыны 
фæнд скодтай», уæд. Уыцы ныхæстæй раргом дыууæ револю- 
ционеры æгъатыр цинизм. Цыма цуанонтæ уыдысты æмæ сæ 
разы дзæбидыры мард уыд! Габе Сæниаты куыд уарзта, уый 
зонгæйæ йын ахæм ныхæстæ зæгъынмæ йæ ныфс чи бахастаид ци- 
ничы йеддæмæ? Науæд ын йæ сыгъдæг æнкъарæнтæй ахæм 
хынджылæг скъæрыны бар чи радтаид революцийы идейæтыл 
хъомыл дæсны гæрахгæнæджы йеддæмæ? Иннæрдыгæй та нæ 
разы ирдæй слæууы Сæниаты фарст: йе 'фсымæры фæмарды 
тыххæй Габемæ знаджы цæстæй кæй ракаст, уымæй Созырыхъо 
кълассон конфликтмæ фæхæццæ кодта адæймаджы генетикон 
райдианы тых. Ома сæгъ сæныкк куы ары æмæ фыс та — уæрыкк, 
уæд хъæздыг Хадзумар æмæ Хъауырбеджы буцхъомыл хо йæ 
гæвзыкк уарзоны сæраппонд йе }рвгъуыз тугыл йæ къух цæмæн 
хъуамæ систаид! Уым дæр, Созырыхъойæн йæхи афтæ фæндыд, 
æви йæм райдианы æндæргъуызон аивадон концепци уыд, фæ- 
лæ йæ цауты логикæ йæ фæдыл акодта, уый нæ зонæм. Бæлвырд 
æмæ бæрæг у, реализмы рæстылдзог закъон алцыдæр йæ раны кæй 
сæвæрдта, уый.уСæниат Габеимæ йæ интимы фарст алыг кодта, 
ахæм заманы хæххон сылгоймагæн йæ инстинкт æмæ йæ генети- 
—25— 

кæйы ифтыгъд куыд бацамонынц, афтæ. Йе 'фсымæры марды 
фæцæйхæсгæйæ Габемæ сусæгæй йæ мидбылты куы бахудтаид 
æмæ йын аивæй куы бамбарын кодтаид, мæ уды гага, æгайтмæ 
мын дæ революцийы сæрыл мæ мадызæнæджы уд æрхастай æмæ 
мын дæхи уд аирвæзт, зæгъгæ, уæд уый рауадаид, ирон сылгой- 
маг нæ, фæлæ астæуккаг æнусты Европæйы классикон романты 
стереотипон хъайтар. Уацауы сюжеты сконды ма ис, йæ иувæрсты 
ахизæн кæмæн нæй, иу ахæм психологон фарст. Уый у, Габемæ 
психологон сахъатдзинад чи февзæрын кæны, уыцы хауд цонг. 
Иудзонгон уæвгæйæ Габе йæ революцийæн бæлвырд кæны, цы- 
фæнды æнæниз нæлгоймагæй дæр мæгуыраудæр кæй нæ архайы 
хæцæнгарзæй æмæ афтæмæй амары Хъауырбеджы. Йæ револю- 
цион хъару кæй нæ фæцудыдта æмæ гæрах кæнын раздæрау йæ 
бон кæй у, уый равдыста, фæлæ цыма йæ цонг йæ уæлæ куы уы- 
даид, уæддæр амардтаид Хъауырбеджы? Гъа-да-гъа! Уæд æй 
революцийы раз йе 'нæфæцудгæ хъару равдисыны сæраппонд 
«онкотæ» æмбырд кæнын нæ бахъуыдаид æмæ йæ, чи зоны, нæ 
амардтаид. Уый у революцийы конд стереотипон адæймаджы 
психологи æмæ дзы фæхайджын и Габе дæр. Сæниат æм йæ фи- 
зикон сахъатдзинады тыххæй кæй нæ фездæхта йæ чъылдым, 
уый федтам. Уый йыл йæ къух систа, йæ физикон сахъатдзинад 
ын йæ уд дæр кæй фæсахъатджын кодта æмæ йын ахæм сахъат- 
дзинад йæ уарзон æфсымæры кæй амарын кодта, уый тыххæй. 
Иу цыбыр дзырдæй, реализмы закъон скуыста æмæ алкæй дæр 
сæвæрдта йæ раны: Созырыхъойы — йæ реалисты бынаты, Мæ- 
хæмæты — йæ циничы бынаты, Сæниаты — йæ ирон сылгой- 
маджы бынаты æмæ Габейы та — революцийы фæлвæрд марæ- 
джы бынаты. 
Æгайтма Созырыхъо йæ персонажты йæ социалон-полити- 
кон идейæйы «винтиктæ» нæ фестын кæны, фæлæ сын цахæмфæн- 
ды стыр идейæ дæр рацæуын кæны сæхи миддунейæ. Къаннæг 
радзырд «Фыййауы катай»-ы чысайнаг Хъæлци æмæ гудзарет- 
таг рæсугъд чызг Асинеты стъæлд уарзтыл сконды бæрзонд ро- 
мантизм кæй фæфиппайæм, дыууæ æвзонг социалон уавæрмæ 
лæмбынæгдæр ныккæсыны идейæ дæр нæм февзæры уый тыххæй, 
уымæн æмæ трагедийы райдиан у уый. Персонажты социалон 
уавæртыл лæмбынæг дзырд нæ цæуы, фæлæ сæ кæронхæххытæ 
дард æрвгæроныл ауынæм æмæ сын сæ мидис бæстон базонæм, 
Хъæлци иу бон Куыдзæджы фос «Бæрзонд Брытъаты райдзаст 
æфцæгыл» æнæнхъæлæджы куы фæуагъта, афтæмæй йе 'намонд 
уарзты фæдыл куы ацыд æмæ æнустæм куы айсæфт, уæд. Æрмæст 
Созырыхъойы хуызæн радзырды стыр дæсныйæн бафты йæ къу- 
хы, йæ сисы иу æрсæрфтæй фæлгонц сфæлдисын æмæ йын чы- 
ныгкæсæджы хъуыдыйы бынат ссарын. Аивадон литературæйы 
—26— 

сæйраг хæс у нацийы характерон миниуджытæн æцæг аивадон 
формæ ссарын, сæ мидис æмæ сæ цæстуынгæ хуызтæ сын иу мисхалы 
бæрц дæр ма фæива, афтæмæй. Асинет сæ кæрты суг сæтты. 
Хъæлци йæм бацыд æмæ йын хъазгæмхасæнтæй загъта: «Æри- 
ма, дæ бæсты æз æрсæттон, рæсугъд нызг!» Чызг æм фæрæт нæ 
радта æмæ йын лæппу йæ зæрдæйы фæндиаг йæ цонг нылхыскъ 
кодта. «Асинет дæр мæлинаг нызг кæм нæ уыдищырагъы фарк 
дард фæхаста, æмæ Хъæлцийы синтæн — дзæхст». Лæппу та йын 
Ьсудгæ дзуры, дæ цæф мын куы фæрыстаид, уæд та мын цы уы- 
даид, зæгъгæ, æмæ уæд Асинеты къæйных характер бынтон фер- 
гом: « — Ацу, нысайнаг, æндæра дæ, карны цъиуау, мæ быны куы 
æркæнон, уæд дæ мæцъистæй дæр нал скъахдзысты!» Искæцы 
адæммæ ма ис дыууæ æвзонг адæймаджы æхсæн уарзт раргом 
кæныны ахæм фæсномыг формæ? Науæд кæцы уарзты серена- 
дæйæ къаддæр ахадынц уыцы цыбыр диалогы æлвæст хъуыдытæ? 
Хъуылаты Созырыхъойæн ис персонажты сурæттæ æмæ ха- 
рактертæ фыссыны æнахуыр метод. Фæлгонц райдианы равдисы 
эскизы хуызы, фæлæ йæм уый фæстæ цадæггай бафтауы хицæн 
характерон деталтæ æмæ йæ фыст фæвæййы, уацмысы кæрон- 
мæ куы ахæццæ вæййы, уæд. «Номылус» нæм афтæ фæкæсы, 
цыма радзырды сæрæй кæронмæ Зæлийы фæлгонц фыссыны 
йеддæмæ ницы рæзы. Цыма йæ хицæн деталгай фыссы бæлвыр- 
дæй, колоритонæй, ирдæй, йе 'взонг рæсугъддзинадæй тæмæн 
калгæйæ, йæ къæйных миниуджытæ ферттив-ферттивгæнгæйæ 
æмæ йæ куы баххæст кæны, уæд йæ зæгъинаджы мидис дæр кæ- 
ронмæ бахæццæ вæййы. Зæлийы æрттиваг фæлгонцы тæмæнкал 
ахорæнтыл сæрмагондæй дзурын нæ хъæуы. Фаг у, «Йæ мидбыл 
фæхуды цыма, хъама хурмæ ферттивы, уыйау», уый. Уыцы ги- 
перболæ йæ тыхджын абарстимæ у уникалон, фæлæ ууыл нæ 
дзурдзыстæм. Мидбылхудт адæймагæн йæ уды боныхъæд, йæ 
уды сконды стенограммæ у. Уыцы сконд æндонау фидар куы уа 
æмæ хуры зæрин тынау куы,тава адæймаджы, уæд ын йæ 'дзаг- 
гарзы адæймагон миниуджытæ сгарын нал хъæуы. Зæли æцæгдæр 
хурау кæй æндæвта, уый рабæрæг и йæ бинонтæ æмæ йæ хъæубæ- 
стимæ йе 'махастыты. Йæ уды фидар хъæппæрис та равдыста,, 
хъæздыг Хъауырбег хъæубæстæм куы бартхъирæн кодта, Зæ- 
лийы мын номылусæн раттут, кæннод уæ фесафдзынæн, зæгъгæ, 
æмæ нызг куы сразы ис, уæд. Йæ характер фысгæйæ йын Созы- 
рыхъо равзары йе 'ппæты оптималондæр уавæр æмæ йын йе 
скондæй уæд фелвасы бирæ цæуылдæрты дзурæг деталь. Хъа- 
уырбег йæ ных æнæфсармæй бахаста Убатæм. Фынджы уæлхъус 
бады Зæлийы фыд Музуны фарсмæ æмæ сын нызг лæггад кæны: 
«Къаннæг цъæх дурынæй Зæли арахъ кæны: йæ синыл æй авæры, 
—27— 

сыкъа айдзаг кæны æмæ сæм æй радгай дæтты». Зæлийы рæ- 
сугъд уæнгты бæлвырд уавæрæн йæ иу деталь: Зæли «къаннæг 
цъæх дурын» йæ синыл кæй авæры, уымæй раргом вæййынц йæ 
къæйных психологи, йæ сыгъдæг зæрдæйы миниуджытæ, йæ чысыл 
карæн æмæ искæй раз барæй рæсугъд позæ кæй нæ хъахъхъæны, 
уый. Уыцы миниуджытæн. æппæты хуыздæр комментарийæ 
басгуыхы Зæлийы дæлгоммæ ныхас, Хъауырбег сæ Хæдзармæ 
куы цыд æмæ йын нызг йæ бæх куы ракодта, уæд: «— Цы хорз 
бæх у, кæй дын у, кæ?» — афарста йæ уый. Зæлийæн æхсызгон 
нæ уыд Хъауырбеджы æрбацыды аххосаг æмæ йын ссардта йæ 
дæлазæг кæныны æппæты ахадæндæр дзырдтæ, сæ мидæг сын 
дæлгоммæ сарказмы цæхæр бавæрдта, афтæмæй. Созырыхъо 
«Номылус»-æн йе 'взаг ранæй-рæтты скодта телеграфы стилы 
хуызæн, йæ эмоцийы ахадæн æппындæр нæ фæныллæг вæййы, 
афтæмæй. «Хъауырбег йæ сау уæлдзарм худ арфдæр æркодта 
йæ ныхыл, æмæ æхсæнмæ-'хсæнты æнахуыр каст бакæны нызгмæ. 
Нæ цæуы Зæлийы зæрдæмæ ахæм цæстæнгас». Дыууæ хъуыды- 
йады æхсæн цы цæхгæр ивæн ис, уый сахады телеграфы стилау, 
йæ аивадон бæрæггæнæнтæ йемæ баззайыни. афтæмæй. Науæд ма 
æркæсæм, кæддæра цахæм гармони ис Зæлийы цардæвзарæнты 
цæхгæр ивæнты формæты æхсæн: «Зæли ацыди фæсхъæумæ, къуыл- 
дымы зæронд мæсыгæн йæ тæккæ бын сбадт. Комы сæрмæ сау 
мигътæ æрбацæуынц. Æнæ скъæвда йын нæй. Бæрзондæй кæсы 
Зæли,— комы дон далæ,— фынккалгæ, згъоры...» Хъуыдытæн 
сæ мидис æмæ сæ формæтæ ивынц цырд, фæлæ нæ хæлы сæ 
иумæйаг гармони. 
Фæлмæн, рæвдауæг юмор Созырыхъойæн алы ран дæр у йе 
«'мбæлццон, фæлæ «Дыууæ къæрныхы» уыцы жанр систа тынг 
бæрзонд. Стæй йæ юмор йæ цæхæркал радзырды скондмæ æрба- 
цыд йе 'рдзон хуызы, адæм дзы куыд пайда кæнынц æмæ йын йæ 
эпитеттæ куыд дзурынц, афтæмæй. Фыссæджы «бакуыстгонд» 
юмор ницæй тыххæй сфидыдтаид дыууæ къæрныхыл, къаннæг, 
хин Парса æмæ дæргъæццон, кæфой Палайыл. Пала æмæ Парса 
ахæм хуызтæй фыст сты, ахæм аив æвзагыл дзурынц æмæ сыл 
царды куы фембæликкам, кæнæ сын сæ хынджылæджы ныхæ- 
стæ искуыцæй куы фехъусиккам, уæд сæ æнæмæнг базониккам. 
Пала æмæ Парса сты, ирон аивадон литературæйы æмбал кæ- 
мæн нæй, ахæм уникалон фæлгонцтæ. Лæг давынмæ ацæуа, 
искæй хъуг радава æмæ йæм мæсты мани суа, фæлæ йын адæм 
йæ митыл хæларзæрдæйæ худой æмæ йын тæригъæд кæной, уый 
æцæгдæр диссаг у. Пала æмæ Парса хуыснæджы фæндагыл 
пайдайы сæраппонд нæ цæуынц. Нæ, уыдон «æрымысыдысты, 
мæгуыр, сæ фыдæлты хабæрттæ, «Особайы» диссæгтæ» æмæ 
сæхицæн загътой: «— Гъе-мардзæ, кæд мах дæр исты хъару, 
—28— 

лæджыхъæд равдисиккам!» Парса æмæ Палайы сæ мæгуыр 
цард афтæ ныссæста, сæ психологи сын ахæм джиппы ауагъта, 
æмæ сæ адæймагон æрдзы мидæг æнæхъæн ницыуал баззад, 
æнæхин зæрдæтæ æмæ адæмон юморы курдиаты йеддæмæ. Нæ 
зонынц, радио цы у, уый. Нæ зонынц, хуыснæджы фæндаг 
сгуыхтдзинадмæ цæуæг кæй нæу. Стырфæзы хъæу сæм Терк- 
Турчы бæстæ кæсы æмæ йæ фæндаг та лæджыхъæды фæндаг. 
Гъе, уый тыххæй сæм мæсты нæ кæнæм, фæлæ нын сæ примити- 
визм, се *нæхин ахастытæ нæ зæрдæтæ бакъуырынц. Сæ авторти- 
мæ худынц Раблейы Гаргантюайы худтæй æмæ мах дæр худæгæй 
марынц. Пала æмæ Парса давынмæ кæй цæуынц, уый тыххæй 
сын Созырыхъо сæхи нæ аххосджын кæны. Уыцы дыууæ мæгуыр 
лæджы хъуыдыйы афæлгæсæнтæ æхсæнады райтынггонд цивилиза- 
цийы райдианы къæпхæныл кæй баззадысты, уый тыххæй Созы- 
рыхъо аххосджын кæны, ахæм деградацийы фæндагыл сæ цы 
æхсæнадон-политикон формацийы тыхтæ бафтыдтой, уыдон. 
Созырыхъо кæд ам. худы æмæ мах дæр худын кæны, уæддæр 
дзуры зылынгæнæджы æвзагæй. Гъе æмæ уымæн æрхаста йæ 
уацмысы райдианы Виктор Гюгойы ныхæстæ: «Фехалут æнахуыр- 
дзинады къæдзæх, цæмæй тагъддæр фесæфа фыдгæнджыты 
ахстон». Цæй фыдгæнджытæ сты Пала æмæ Парса! Фыдгæнджы- 
тæ нæ, фæлæ фыдмийы амæттæгтæ сты æмæ сæм уымæн нæ фæ- 
фыдæх вæййæм. Адæймæгтæй та фæскомцæдисонты раздзог Ге- 
гетайæ къаддæр адæймæгтæ не сты æмæ уый тынг бирæ кæд нæу, 
уæддз$р тынг цъус дæр нæу. Пала æмæ Парсайы ирд фæлгонцтæй 
рацыд, радзырдæн йæ композицион сконды аивадон згъуыдтæ 
кæй нæй æмæ дыууæ комикон архайæгæн сæ колоритон фигурæтæ 
афтæ бæрæгæй кæй разындысты, уый. 
Фыссæг зæххы куысты романтизмыл фысгæйæ хъæууон 
хæдзарад рæнхъон агрономы бæрц уæддæр хъуамæ зона. Медици- 
нæ, педагогикæ, археологи, кæнæ дипломатийы дунемæ бацæ- 
угæйæ йæ хъуыды ифтыгъд хъуамæ уа уыцы дæсныйæдты ми- 
нимумæй. Æфсæддон царды фарст прапорщикы пъагæттимæ не 
сфæраздзæн. Уым инæлар, кæнæ маршалы сæр хъæуы. Дины 
дунейы дæр рæнхъон кувæджы сау пæлæзимæ хæтæн нæй. Уым 
дæр хъæуынц бæрзонд бынæттæ æмæ универсалон зонæнтæ. 
Кæм-иу лæууыд Созырыхъо дзуттаг Ошуахъы колоритон фæлгонц 
фысгæйæ? Рæнхъон кувæджы ныллæг бынаты, æви раввины 
бæрзонд кувæныл? Науæд йæ фантази уынджы фехъусгæ зо- 
нæнтæй хаста, æви дзуттæгтимæ синагогæмæ цыди кувынмæ? 
«Тора» цы Мойсейы фондз чиныджы хонынц, уыдон куы нæ ба- 
кастаид, дзуттаг дины тызмæг закъæттæ куы нæ сахуыр кодтаид, 
уæд юдейаг дины спецификæйыл фысгæйæ йæ дилетанизм 
—29— 

уайтагъд нæ раргом уыдаид æмæ йын Ошуахъ годзыкътхтыл 
лæугæйæ нæ аззадаид? Фæлæ большевик-фыссæг Хъуылаты 
Созырыхъо Тора кастис æмæ юдейаг дины закъæттæ сахуыр 
кæныны сæраппонд дзуттæгтæн се 'мбырдтæ æмæ сæ кувæндæт- 
тæм цыдис. 
Хъуылаты Созырыхъойы æрттиваг сфæлдыстад коммунистон 
идеологийы байзæддаг кæй хонæм, уый раст нæу. Йæ прозæ 
æппæты фыццаг у адæймаджы сурæт, йæ психологи, йæ характе- 
ры дæсны афыст. Уый у нывæвтыд æмæ нуарджын, æмæ йæ рухс 
бынат уыдзæн ирон адæмы монон хæзнадоны. 
Чермен æмæ Созырыхъойæн сæ фæндаг ссыгъди, сæ лæджы 
кармæ куы рацыдысты, уæд. Ныр рæстæг аивта. Уæд, 37 азы, 
Чермен æмæ Сикъойыл адæмы знæгты ярлыктæ чи бакодта, 
уыдон сæхæдæг кæй уыдысты адæмы знæгтæ, уый сбæрæг и, 
уыдоны нæмттæ æлгъыстагæн баззадысты нæ лæгдзырæгъты рухс 
та никуы байсысдзæн нæ дзыллæйы. 

БЕДЖЫЗАТЫ ЧЕРМЕН 
ССЫГЬДИ ЦАРД 
1920 азы фыст бонæгæй ист 
скъуыддзаг 
4 апрель 
— Æдзи, о, Æдзи, цæмæн лæдæрсынц дæ зæронд æнцъылд 
уадултыл сусæгæй дæ цæстысыгтæ? Цæуыл мын кæуыс, цæуыл 
хъынцъым кæны дæ зæрдæ? Акæс-ма, дзæбæх куы дæн, 
æнæниз. 
— Дзæбæх цы уай, уый дын фестæд Æдзийы зæронд сæр. 
Куы ницæуыл, мæ зæрдæйы уидаг! Цæуыл кæуон? Фæлæ, мæ 
буц хъæбул... æртæ мæйы дæргъы, зымæджы хъызты кæйдæр 
фæскъулты æмбæхсгæ, ныгъуылдтытæгæнгæ, æнæрынцой хæ- 
сты. Акæс-мæ, дæ мидæггæгтæ дыл бамбыдысты, дæ уд удыл нал 
хæцы. Цæмæн, цæй тыххæй, цы домыс, кæй тыххæй схæтæнхуаг 
дæ, туг куы никæмæй дарæм. Чи дын саргъ кæндзæн дæ сонт 
уды тухæнтæн, хъизæмарæн? 
Æмæ та Æдзийы æнæтасæг æнгуылдзтæ згъорынц мæ хæдо- 
ны æмбыд бызгъуыртыл, таутæгай сæ кæнынц. 
— Æдзи, æмæ мæ мыййаг фыдгæнæгæй зоныс, науæд дын 
æхсæвдзутæй дæн? Мæгуыр æфхæрд адæмы мæстæй мæстджын 
дæн, сæ рисæй риссы мæ зæрдæ. Хицауад сæ хъуырмæ скодта. 
Цæуыл бабын кодтой фарон Солтаны хæдзар Гæбийы фырты 
стражниктæ, науæд цæмæн æрбадтысты цыппурсы экзекуцийæ 
Гуырдзыстоны æфсæдтæ нæ хæдзарыл, цы гæнæг стæм? 
— Адæм цæмæй цæрой, мæ хур, уымæй цæрдзыстæм, хицауад 
зæххон хуыцау у, йемæ хæцынæй нæу. Науæд хæрзгæнæг хорз 
кæд ардта? — Уæззау сабырдæрæй сдзырдта Æдзи æмæ та быз- 
гъуыртимæ архайыныл фæци. 
— Ды куы нæ схæтæнхуаг уыдаис æмæ дæ дыууæ æфсымæ- 
ры,^уæд уын хицауад дæр ницы хъомыл уыдаид. Æниу цы кæныс, 
уый кæн,— кæстæртæ стут, уæ рæстæг у. Мах дæр нæ рæстæджы 
хæцыдыстæм уырысы паддзахы æфсæдтимæ æмæ гуырдзыйы 
æлдæрттимæ, æниу нæхиуыл нæ ауæрстам,— хъуыдыгæнгæ дзу- 
Ры дада. 
—31— 

— Чи зоны, мах бон бауа, дада, æфхæрд адæмы тых æнæкæ- 
рон у,— æмæ уаты 'рдæм рацыдтæн. 
Æцæг зæгъы Æдзи. Ныр æртæ мæйы дæргъы зилынц мæ 
фæдыл меньшевикты хицауады арæнты хъахъхъæнджытæ æмæ 
дыууæ æхсæвы фæд-фæдыл иу хъæуы, иу хæдзары никуы сбон 
кодтон мæхиуыл. Æртæ мæйы размæ куыд уыдтæн, æд кæрц, æд 
маузер, æд англисаг дæсæхстон, æд гилз агъудтæ афтæ зылдтæн, 
нымæхсгæ куыстон агъуыстыты æмæ Урстуалты хъæуты æхсæвы- 
гон, бон та-иу арсау æд гæрзтæ фынæй кодтон: мусты, цъынаты 
кæнæ лæгæтты. 
Абон фыццаг хатт æруæндыдтæн нæ хæдзармæ, мит тайы, 
уалдзæг æрцыд æмæ знæгтæ уый бæрц æргомæй нал уæндынц нæ 
фæстæ зилын. Буар сæнар сывæрдта, мидæггаг пысултæ йыл бам- 
быдысты æмæ мæ зæронд фыды мад æмæ фыды фыды хъынцъым 
ныртæккæ ууыл уыд. Мæгуыртæг! Уый не 'мбарынц, нæ куыстæй 
бастайæн кæй нæй, нæ тохæй — бафæллайæн. Большевик зындзи- 
нæдтæн гуырд у... 
9 апрель 
Сергийы ацыдыл мæйæ фылдæр цæуы. Айразмæ мæм дирек- 
тивтимæ куы 'рцыд, уæд сусæгæй арвыстам Кимийы Калакмæ 
Крайкоммæ нæ хабæрттæ фехъусын кæныны тыххæй. Нæ фæнды 
уыд Ручъы зылды парторганизацийы дæр иннæтау Цæгат Иры- 
стонмæ акæнын. Уым сæ хотыхджын скодтаиккам... Стыр зын- 
тæй, фыдудтæй ныйирвæзт Кими Калакмæ, ноджы зындæртæй æр- 
баирвæзт нæхимæ. Крайком цæхгæр ныллæууыд ууыл, цæмæй Ручъы 
организаци баззайа бынаты æмæ æфцджытæ уой йæ къухы. Цы гæ- 
нæн ис. Баззадтæн та X. Ирыстоны, парткомитет мæ бæрны бакод- 
та амы хъуыддаг æмæ уæлдай дзурæн нæй. Кусын хъæуы... 
Ныртæккæ организаци фидар у. Æрмæст Урстуалты ис 147 
партионы, уымæ æввахс ис Æгъуызаты дæр. Фæлæ гæрзтæ нæй! 
Урстуалты организацимæ ис æрмæст 56 фондзæхстоны æмæ 
1.721 гилзы, иннæтæ сты цуанон топпытæ. Æгъуызаты организа- 
цийы уый дæр нæй: æгасæй сæм ис 48 фондзæхстоны æмæ 1.235 
гилзы. Гилзытæ фылдæр куы уаид, уæд ма ницы кæны—104 
фондзæхстоны хъаруджын фæсивæды къухты фыццаг сахатæн 
хорз фаг сты, фæлæ нæй гилзытæ. Цы нæм ис, уыдон дæр чындз- 
æхсæвты æмæ куывдты зыгъгъуыдтытæ кæнынц. Иу хорз, æмæ 
сæ ныр нал уадзæм дзæгъæлы хардз кæнын гилзытæ, æндæра 
нæм цы ис, уый дæр нал уыдаид. 
Нæ, хъахъхъæндзыстæм уæддæр æфцджытæ — нæ сæ ратдзы- 
стæм знагæн! 
—32— 

13 апрелъ 
Хъыпп-сыпп никуыцæй хъуысы. X. Ирыстоны комитетæй нал 
директивæтæ æрвитынц, нал æндæр. Цымæ цы æнхъæлынц не 
'мбæлттæ? Æнцад-æнцой бадынæй дарддæр дзы ницыуал 
хъæуы? Уæд æз дæр ныццæуин Дзæуджыхъæумæ æ.мæ зæрдæйы 
дзæбæхæн тезгъо кæнин уынгты. 
Тыхæй уромын партионты: фалæмæ ацæуынмæ смондаг сты, 
иу дыууæ дзы бархийæ, æнæ мæ бафæрсгæ дæр азыд. Знон уый 
тыххæй Мидæггаг хъæуы сарæзтон æмбырд комитетæн. Уый дæр 
мын æмзонд нал у. Сæ иуты фæнды фалæмæ ахизын. Æрмæст 
ма Исмел æмæ Бабе ныллæууыдысты мæ фарс. Тыхæй-фыдæй 
сæ сразы кодтон ныллæууыныл. Уасдже фарст цæхгæр æры- 
вæрдта: 
— Ам нæ бадт мур пайда нæу, меньшевикты арæнтæ хъахъ- 
хъæнджытæ Уанелæй мидæмæ сæ къах дæр нал æвæрынц. 
Чъребайæ дæр æрбацæуинаг не сты. Ацæуæм фалæмæ æмæ ба- 
цæуæм X. Ирыстоны бригады. 
— Крайком нæ домы, цæмæй бынатæй ма фезмæлæм; Хус- 
сар Ирыстрны Комитеты дæр фæнды афтæ. Хъуамæ зæрдæйы 
фæндыл мг ацæуæм, фæлæ нын нæ хистæр органтæ цы зæгъынц, 
уый бакæнæм. Ручъы знагæн раттинаг не стæм! Уæд Хуссар 
Ирыстон лыг æрцæудзæн Советон Цæгат Кавказæй æмæ дзы 
нæ партийы куыст ахуысдзæн. Нæй бынатæй фезмæлæн! Цæугæ 
уæд нæ алчи дæр йæ комбæстæм æмæ бафæдзæхсæд фæсивæды: 
ме 'вастæй куыд ничи никуыдæм цæуа, кæннод партийæ цухгонд 
æрц&удзæн. 
Уасдже ацы ныхасыл уæлдай ницыуал загъта. Ууыл фæци 
не 'мбырд. 
Фæлæ уæддæр куыд байгомыг сты ме 'мбæлттæ? Куыд ницы 
хабар мæм кæнынц? Иунæгæй, зыбыты иунæгæй мæ фæуагътой. 
19 апрелъ 
Тызмæг къуыбылæйттæй тулы размæ цард, сæх-сæх кæнынц 
йæ фæйлауæнтæ карзæй-карздæй дзыллæйы мондæгты, уады бын, 
дзыллæты домæнты, уады æхсидтæй. Цæмæ цæуы нæ фидæн — 
• нæ партийы фидæн, ирон æфхæрд адæмы фидæн? Нæ фыдæлтæ- 
иу акодтой: «Адзалæн мадзал»,— мæнг ныхас у? Адзал у кусæг 
дзыллæты классон хиæмбарындзинадыл арæзт змæлды тымыгъ, 
кæнæ кусæг дзыллæтæн сæхицæн, кæнæ сæ классон знагæн капи- 
талон ацы тымыгъы азары чи басудза, чи фæбынæй уа, уымæн. 
Кæд нæ классон тохы аоырсæм Гуырдзыстоны меньшевикты, 
уæд сæ басыгъта кусæг дзыллæты змæлды тымыгъы азар, уæд 
у сæ адзал. Кæд састы охыл баззайæм, уæд у нæ адзал. 
Фæлæ ацы тохы чи ифтонгдæр уа, чи уа цæттæдæр, уый у 
3 Уацмыстæ —33-г- 

адзалыл хицау. Дзыллæты скæнгæ у адзал æнæмæнг æмæ йын 
мадзал дæр уымæн ис — хуыздæр ифтонг, хуыздæр организаци- 
гонд, уый — дæ мадзал. 
Фæйлауы цард. 
Абон Бытъи æрбахæццæ Дзауæй. Сæрфадæй ницы базыдта, 
фæлæ меньшевикты æфсæдтæ, куыд фехъуыста, афтæмæй æрба- 
цыдысты, æви æрбацæуинаг сты Дзаумæ. Æцæг у, нæу бæрæг, 
фæлæ æцæгдзинад уый у, æмæ меньшевиктæ фæнд кæй кодтой 
алыг кæнын X. Ирыстоны Цæгат Кавказæй. Æмæ диссаг дæр 
уыдзæн, куы нæ æрцахсой æфцджыты меньшевикон дзæнæтмæ 
дуæртты æмæ сæ фидар куы нæ рагуыпп кæной Советон Уæрæсейы 
раз... 
Ифтонг хотыхæй, хæстон бацæттæйæ, æфсæдтæй. Уыдон 
сты дуне сæхи бакæнинаг. Уæззау цырыхъхъæй æрлæудзысты 
X. Ирыстоны мæгуыр адæмы хурхыл, куы сын бантыса æрцахсын 
æфцджытæ, уæд, стæй Гуырдзыстоны кусæг адæмы хурхыл дæр. 
Цæмæй ма тæрсдзысты, куы самайой бру Кавказы рагъыл Сове- 
тон Уæрæсейы æмæ Фæскавказы 'хсæн, уæд? Бантысдзæн мень- 
шевиктæн ма суадзын скæсын Октябры хур фæсрагъæй, æви нæ, 
ныртæккæ зын зæгъæн у, бантысдзæн сын, æви нæ Октябры цæ- 
хæры стъæлфæнтæ ирон æмæ гуырдзиаг кусæг адæмы зæрдæты 
ахуыссын кæнын — бæрæг нæма у. 
Тæхуды ныр уый зон, цы цæстæй кæсы Крайком меньшевикты 
змæлдмæ, Дзауы 'рдæм, цы фæндтæ йæм ис? Афæлварон ма 
арвитын Кимийы ацы хатт, цы уа, уый уæд... 
Ныр та уал цæугæ, мæнæуи, Кобеты хъæумæ. Хъуамæ комитет 
ахицæн кæна 1-аг Майы бæрæгбон саразыны хъуыддаг. Мах дæр 
архайдзыстæм, цæмæй адзал нæ къухтæй ма аирвæза. 
20 апрелъ 
1-аг Майы бæрæгбон сараздзыстæм. Сараздзысты йæ Æгъуыза- 
тæ дæр, фендзыстæм, сбардзыстæм нæ тыхтæ. Нæ æфхæрд адæм нæ 
партийы фарс кæй сты, уый гуырысхойаг нæу. 1-аг Майы фендзы- 
стæм, цæй бæрц сты удуæлдай сæ хъуыддагыл... 
Уæвджийæ та цы бакодтаин иунæгæй, куы нæ уыдаиккой 
зымæджы дæргъы мемæ мæ хъаруджын æмбæлттæ, уæд? Сонт 
тыхты, сонт-æвæлтæрд зонды хицау, куыд сфидар кодтаин æгас 
зылды организаци? 
Уæвджийæ, Исмел, Кими, Бабе — хъаруджын, фидар кусджы- 
тæ, æмбæлттæ сты. Уæлдай дæр Бабе, зæронд, 50-аздзыд лæг, 
йæ хъæддыхдзинад фæзминаг у нæ хуыздæртæн. Æппын.йæ- 
хиуыл ницæмæй ауæрды. Бабе организацийы кæй ис, уый дæр 
æгъгъæд, цæмæй адæм уой (уæлдайдæр зæрæдтæ) немæ æм- 
зæрдæ. 
—34— 

25 апрель 
Тынгдæр цæмæй тарстæн, уый баййæфтон. Æдзæттæйæ, бар- 
æнæбары, æрлæууыдыстæм знаджы ныхмæ. Æрлæудзыстæм, 
зæгъгæ, уый раст нæу! Мах, большевикты, Ручъы абырджыти- 
мæ ницы хъуыддаг ис! Цы сæ фæнды, уый кæнæт... Цæй, хъуыддаг 
куыд уыд, ууыл иу дыууæ ныхасы. 
Знон бадтæн Ныхасы. Адæм мæ фарстой хабæрттæй, хицауад- 
мæ нæ ахастæй, нæ организацийæ. Æнæмæнг у, адæм знæтæй- 
знæтдæр кæй кæнынц, Гуырдзыстоны меньшевикты хицауадæн 
ком радтой, уый сæ фæсонæрхæджы дæр нæй. Иуæй,— мах агита- 
ци кæнын кæны адæмы 'хсæн, иннæмæй,— меньшевикты бынæт- 
тон хицауады сæрхъæн, хаттæй-хатт та æбуалгъ митæ мæсты 
кæнынц адæмы. Кæй зæгъын æй хъæуы, мыггагон фыдæхдзина- 
дæн дæр бынат ис. Куыд? Гуырдзыйы дæлбазыр бацæуæм, гуыр- 
дзы ныл æлдариуæг кæной, æмæ уæд нæ мæлæт хуыздæр! Ху- 
динаджы бæсты мæлæт! Ахæм ныхæстæ арæх цæуы адæмы 'хсæн. 
Кодтой ахæм ныхæстæ Ныхасы дæр. 
Сабыр сын æмбарын кодтон нæ партийы тактикæйы бынду- 
рæвæрд, нæ тохы интернационалдзинады уавæр, классон тохы 
принциптæ. 
— Тæхгæ бæхыл чидæр Цæхдтæй æрбахызт,— сдзырдта 
кæстæртæй чидæр. 
— Иунæг у? 
— О, иунæг у! 
«Цæй, уымæй тас нæу»,— загътон мæхицæн. Адæм счъис- 
хъус сты. 
Уалынмæ ныхасмæ æрбахæццæ барæг, Къола разынди æмæ 
мын комкоммæ мæ къухты цæйдæр фыстæг фæсагъта. Кæсын: 
«Александритæ æрхызтызты фалийæ æмæ дæм сидынц, адæмы 
дæр ракæн райсом, расидтыстæм Советон хицауад. Де 'фсымæр 
«Никъа». 
Сагъд дурау аззадтæн. Цы у ай, цы хъуыддаг ис Никъайы со- 
ветон хицауадмæ? Цæмæннæ мын фехъусын кодта Александр йе 
'рцыды хабар рагагъоммæ? Хъуыдытæ сæры мигъы сыгтау абад- 
тысты. Уадидæгæн зæрдæ фæсæххæтт кодта: «ай цыдæр фыдбы- 
лызы провокаци у!» Лæппуйы дæр нал афарстон. 
— Хорз! — загътон ын. Ды цæугæ. Райсом æз Ручъы уыдзы- 
нæн, афтæ-иу зæгъ Никъайæн. 
Адæм мæ алыварс атыгуыр сты: 
— Циу, цы хабар у? — рафæрс-бафæрс мæ кæнынц. Цы сын 
загътаин? 
— Кæд хъуыддаг раст æмбарын, уæд Ручъы фæсивæд цы- 
Дæр фыдбылыз сарæзтой. Изæрмæ йæ базондзыстæм,— загътон 
ма æз дæр адæмæн. 
. з* 
—35— 

Уадидæгæн арвыстон Урстуалты хъæутæм лæппуты ныстуани- 
мæ: райсом иууылдæр куыд фæзынат Рукъмæ, зæгъгæ. Арвыстон 
Сыбамæ дæр. 
Изæры хъуыддаг нæхиуæтты фæрцы базыдтон бæстон. Нæ- 
дæр Алыксандр, нæдæр æндæр. Ручъы фæсивæдæй иуæй-иутæ, 
хуыснæджы хъуыддагæй сыгъдæг чи нæ уыд, ахæмтæ куы фехъуы- 
стой гуырдзыйы æфсæдты змæлд Дзаумæ, уæд сæхицæн фæтарсты- 
сты æмæ Цæбийы-фырты æд фæсдзæуинтæ ацахстой æмæ расидты- 
сты Советон хицауад. Цы фыдбылызтæ æрбахастой Цæбийы- 
фырты дæр, ныр иу мæйы бæрц Уанелæй мидæмæ йæ къах куы нæ 
æрбавæрдта, уæд? 
^«Хъуыддаг банымæг хъуыди æнæмæнгæй, -цæмæй гæнæн 
уа, уымæй,— уыцы хъуыдыимæ ацыдтæн абон Рукъмæ. Æппæт 
зылды цæрджытæ уыдысты уым. Адæмы знæт кодтой Цæбийы 
фырты ахсджытæ. Цæхгæр тас уыд, куы сæ аздахой сердæм. Ба- 
хъуыдис фидар фæлæууын дæр, кæннод тас уыди организаци 
дæр куы ферра уа æмæ коммæ дæр куынæуал бакæсой. 
Цалынмæ адæм ныхас кодтой, уалынмæ æз аиувахс кодтон 
комитеты æмæ иннæ дзырддзæугæты. Бауынаффæ хъуыди, цы 
цæстæй акæсæм хабармæ, ууыл. Цæхгæр загътон, ацы хъуыддаг 
авантюрæ кæй у, кæй нæй организацийæн йæхи бархийæ хи- 
цауадæн хæст расидын Крайкомы, Обкомы æвастæй, кæй хъæуы 
сцух кæнын советон лозунгтæй змæнтджыты, нæ коммæ куы нæ 
бакæсой, уæд. 10 минутмæ æмзондæй ахицæн кодтам хъуыддаг. 
Бахæсджын кодтон Уасджеиты, куыд дзурой организаций.ы но- 
мæй. 
Бацыдыстæм æмбырдмæ. Адæм æрсабыр сты. Уасдже бамба- 
рын кодта комитеты фæндтæ, цæстæнгас хъуыддагмæ æмæ коми- 
теты номæй æрцагуырдта куыд ауадзой Цæбийы-фырты æд 
хъузонтæ. Гъæйда-мардзæ! Бæстæ схъомпал. Адæмы фылдæр 
афтæ æнхъæлдта сæ фæндыл ныллæудзæн комитет; ныр иугæр 
комитет хæсты ныхмæ у, уæд зæххыл нал лæууыдысты. Бæстæ 
хъæр-ахст сси. Бынтон нал лæууыдысты зæххыл Ручъы зæрæдтæ. 
Пъетре йæ лæдзæг мæ цæсгоммæ æрбахаста, масты зылди: 
— Ай иууылдæр дæ аххос у, куыдзы фырт! Уæй нæ кæныс 
гуырдзыйæн! Фæлæ йæ мады фæччийы бын бабырæд, дæ коммæ 
чи бакæса, дзидзидай цыдæр! Мах нæ кæнон нал ныууадз- 
дзыстæм! 
Бирæтæ бартхъирæн кодтой мæ фыдмæ дæр: «Куыдзы мард 
акæндзыстæм дæ фырты, æнцад куы нæ бада,.уæд». Цы ма акод- 
таин, уымæн ницыуал зыдтон. Бæстæ кæй сæфти, уый æргомæй 
уыдтон; сгуырысхойаг сты партионтæ дæр. Цыдæр диссаджы 
хъуыды фæрæхуыста сæры магъз. Фæсидтæн комитеты уæнг- 
тæм,— алчи уæ йæ* комы партчырты акæнæд,— сын расидтæн. 
—36— 

Мæхæдæг мæ бæхыл багæпп кодтон æмæ уæлбæхæй фæхъæр 
кодтон: 
— Урстуалты организаци, бæхтыл бадгæ æмæ мæ фæстæ! — 
зæрдæ йæхи къултыл бахоста,— куынæуал бакæсой коммæ. 
Фæстæмæ фæкастæн. Урстуалты организаци цæсты фæныкъуылд- 
мæ абадтысты бæхтыл æмæ æфсæддон цыдæй мæ фæдыл рараст 
сты. Зæрдæ фыр цинæй ныррызт. Урстуалты организаци мæ нæ 
фæсайдта. Равдыста та абон дæр, кæй у фидар хъомыл, æндонау 
æмзæрдыг, бæлвырд коммунистон организаци. 
Никъа мæ фæстийæ расырдта: 
— Цы ма кæнæм? — туджы зылдысты йæ цæстытæ, мæстæй, 
æви тæсæй, уый зын рахатæн уыд. Æниу, æвæдза, Никъа, чи 
фæтæрса, ахæм нæу. 
— Куыд загъта комитет, афтæ бæкæнут. Ауадзут Цæбийы 
фырты. Махæн хæцæн нæй нæ хистæрты æвастæй. Зæгъ Ручъы 
фæсивæдæн, дæ коммæ бакæсдзысты. Æз тæккæ райсом хабар 
фехъусын кæндзынæн Обкомæн. 
— Уымæй ницыуал, фæлæ, дæ хорзæхæй, хабар фехъусын 
кæн Обкоммæ, чи зоны, цы зондыл ныххæцой,— загъта æмæ 
фæстæмæ фездæхт. Бамбæрстон æй. Уый æнхъæлы, Обком хæс- 
тыл ныллæудзæн, Крайкомимæ ныхас баиукæнгæйæ. ,Наей, Никъа, 
дæ фын дæ фæсайдзæн. Нæ парти æдзæттæйæ сæрхъæн митæ нæ 
кæны. 
Донæй куы рахызтæн, уæд ма иу каст фæкодтон фæстæмæ, 
Сыбайы фæсивæд дæр рацыдысты, иннæ адæм дæр райхæлдысты. 
Аззад ма Ручъы фæсивæдæй иу 30 бæрц. 
Фидар у организаци, адæм дæр махимæ сты,— бацин кодтон 
мæхинымæр. 
Урстуалты фæсивæд иууыл сау нымæтты æмæ урс басыл- 
лыхъты, рæсугъд æфсæддон цыдæй æртыгæйттæй заргæ цыдысты 
мæ фæстæ сæ бæхтыл. 
— Фидар кæй разындзысты, сæ тых кæй равзæрстой, уый 
сæ хъæлдзæг кæны,— æрбадзырдта мæм Бабе. 
30 апрелъ 
29-ы арвыстон Дауты Обкоммæ Дзæуджыхъæумæ æд фы- 
стæг, Ручъы цыдæриддæр æрцыд, уый тыххæй. Фыстæджы фехъу- 
сын кодтон, цы зондыл ныллæууыд комитет, уый æмæ Обкомæй 
æркуырдтон директивæтæ. Фæлæ ницыма хабар ис Дзæуджы- 
хъæуæй. Диссаг у, цы мигæнæг сты? Æнæхъæн Ручъы зылд, 
æмæ, чи зоны, æгас X. Ирыстон дæр топпы хосы уæрмы раз ныл- 
лæууыд, уыдон та фынæй баисты... 
Цæбийы-фырты ахсджытæ 35-æй æрыхгæдтой ком æмæ хæсты 
фæндагыл ныллæууыдысты. Уыдон сты, Рукъ æмæ Дзомагъы 
фæсивæдæй йæ зæрдæ йæхимæ кæмæ æхсайдта, æрмæст уыдон. 
—37— 

Æгас адæм та сты нæхимæ æмæ нæм æнхъæлмæ кæсынц, цы 
фæндагыл ныллæудзыстæм боныфæстагмæ. Гуырдзыйы æфсæд- 
тæ дæр æнæлæбургæ æнцад бадынц Цхинвалы, Дзауы. Цымæ 
цæмæ кæсынц? 
Æбуалгъы рох мæ кодта Обком. Ницы Сергийæ хъуысы, ницы 
Алыксандрæй... Знон мæм Сачино тæргæ бæхыл æрбамидæг,— 
фалæмæ цæуын, загъта, æмæ мын, дæ хорзæхæй, фæндаджы 
гæххæтт радт; стæй, Алыксандрмæ исты фыссинаг дæ, мыййаг, 
уæд афысс, фæхæццæ йæ кæндзынæн. 
Диссаг у адæмы хъуыддаг. Цыма сын æз камиссар дæн, 
уыйау мæ фæндаджы гæххæттытæ домынц. Æвæццæгæн, сæ уый 
рæдийын кæны, партионтæ мæ 'вастæй,.^енæ мæ гæххæт кæй нæ 
цæуынц фалæмæ. Арвыстон гæххæтт Обкоммæ. Организацийы 
уавæрæн исты сæрфат скæнын хъæуы. Ручъы зылды 30 хуыснæджы 
сты хицаугæнæг. Сарæзтой фронт меньшевикты ныхмæ. Адон 
ма организацийыл цъыфкалынæн цы хуыздæр æфсон хъæуы? 
Фысдзысты та: 
«Ручъы абырджытæ, коммунисттæ сæхи чи хоны, змæнтынц, 
халынц адæмы цард. Бындзарæй стонын хъæуы ацы абырджыты 
ахстон». Афтæмæй ацы æфсонæн æрбабырсдзысты, бафхæрдзы- 
сты адæмы, ныддымдзысты организацийы, афтæмæй фехæлдзæн 
Крайкомы план дæр. Уыдæттæ ныффыстон Обкоммæ. Цæхгæр 
дзы æркуырдтон: «Кæд 10 маймæ ницы фæндыл ныллæууат, 
уæд æз æппæт зылды организациимæ ахиздзынæн фалæмæ! 
Хъуамæ организацийы ном ма фæхæццæ уа хуыснæджыты номи- 
мæ æмæ уый тыххæй ма бабын уа хъуыддаг. 
Æвæццæгæн, фронты лæуджытæ дæр хорзау нал сты. Уæдæ 
мæ цæмæ тахт Сачино? Æнæмæнг се скаст мах стæм. Хъуамæ 
та сфæлварон сæ басабыр кæныныл, æмæ Цæбййы-фырты суæгъд 
кæныныл, уæд хъуыддаг бамынæг уыдзæн æмæ меньшевиктæн 
ницыуал æфсон уыдзæн адæмы бафхæрынæн. Фенон... 
4 май 
Æниу цы æнæфенгæ, цы уадиссаг хъуыддаг æрцыд, æвæдза. 
Цалдæр лæппуйы, сæхицæн тæрсгæйæ, æрцахстой полицæйаджы. 
Суæгъд æй кæндзысты, сæхи исчердæм айсдзысты æмæ хъуыд- 
даг ууыл фæуыдзæн. 
Фæлæ мæм мæ зæрдæ дзуры æндæр. Цыдæр мæ тыхсын^ кæны, 
уынгæг кæны зæрдæйы... Нæй, ацы хъуыддаг афтæ æнцойты нæ 
фæуыдзæн. Ацы чысыл хъуыддагæй меньшевикты хицауад стыр 
хъуыддаг кæй ныддымдзæн. Уый æнæмæнг у. Нæ адæм дæр уæд 
кæм фæлæудзысты. Уæлдайдæр сæ фæсчъылдым Советон Цæгат 
Ирыстон, Советон Уæрæсе куы уынынц, уæд. Тæрсын — ныл- 
лæууыд нæ историкон заман. Цæттæгондæй йæ байдыдтой нæ 
—38— 

мæгуыр адæм? Зын зæгъæн у уый. Æнæмæнг у, кæй уайы дугъы 
Хуссар Ирыстон йæ хъысмæтмæ... Гъе йæ сæфтмæ, æви йæ фер- 
вæзтмæ — уæлахиз революцимæ? Нæй, нæй, сабырдæр! Нæма 
стæм цæттæ нæ историкон дугмæ! 
Куы сыстæм, куы райдайæм нæ революци, чи нын баххуыс 
кæндзæн? Советон Уæрæсе мидконтрреволюциимæ хъуырду- 
хæны у. Хæцы Врангел. Бырсы буржуазон Польша. Иуты абырсы 
Уæрæсейы уæиг куеæг класс, иннæтæ февзæрынц уыдон бынаты... 
Зын у ныфс бавæрын Советон Уæрæсейæ ацы заманы. Гуырдзыс- 
тоны кусæг дзыллæ? Уый хорз ныфс у бæргæ, фæлæ та сæ 1919 
азау фыдæнхъæл куы фæуæм, науæд уал уыдон байдайæнт, уæд 
мах дæр мæнæ стæм!.. Сабырдæр, нæ дуг нæм æрзылд!.. 
5 май 
Цинæй йе 'мыдзаг у мæ зæрдæ, æрцыд Алыксандр/ æрцы- 
дысты Цицкаитæ, Кими... Абон сарæзтам æмбырд Сыбагомы 
фæзы. Алыксандр мын комкоммæ загъта: «Иттæг раст æмæ фидар 
фæндаг сывзæрстай ацы хъуыддаджы, æмæ дæ Обком бузныг у». 
Кæрæдзийыл бацин кодтам. Стæй райдыдтам тæрхон кæнын. 
Алыксандр Обкомы номæй загъта: «Нæй ныртæккæ хæцæн мень- 
шевикты хицауадимæ; Советон Уæрæсе тыхст у знæгтимæ хæс- 
тæй, æмæ мах куы схæцæм, уæд æй ноджы тыхсын цы скæнæм, 
уыййеддæмæ йын пайда не 'рхæсдзыстæм. Махæй домынц, куыд 
басабыр кæнæм хъуыддаг, æмæ йæ хъуамæ басабыр кæнæм. 
Слест скæнæм хъуыддæгтыл, суæгъд кæнæм Цæбийы-фырты 
æмæ йæ чи 'рцахста, уыдонæй иу дыууæ-æртæйы радтын хъæудзæн 
хицауады къухтæм, арвитæм дæлæмæ, ныффысдзыстæм Гуыр- 
дзыстоны меньшевикты хицауадмæ, ацы хъуыддаг мах кæй нæ 
расайдтам,— мах аххосæй дзы ницы ис. Базонын сын кæндзыс- 
тæм, организаци куы нæ уыдаид, уæд хъуыддаг кæй сытынг 
уыдаид. Зæгъдзыстæм сын, организаци кæй исы йæхимæ дзуапп 
зылды сабырдзинадыл. Афтæмæй кæд меньшевикты хицауад не 
'рбарвитид йе 'фсæдтæ. Мах та нæхи сусæгæй цадæггай цæт- 
тæ кæндзыстæм сомбонмæ». 
Уыцы зондыл ныххæцыдыстæм æппæт комитет, сарæзтам 
хъуыддагыл суагъæ. Стæй алчи йæ хæдзармæ афардæг. 
Хъуыддаг фæци... Хæсты тæссаг уал та æргъæвд æрцыд 
фæстæдæрмæ... 
«Инцидент исчерпан!» 
6 май 
Знон изæры 'рдæм Рукъмæ ныццæуон, зæгъгæ, мæ бæхыл 
куыд фæцæйбадтæн, афтæ мæм æрхæццæ Лади,— Тагъд, Алык- 
—39— 

сандр дæм дзуры, зæгъгæ, зæгъта,— Калакæй дыууæ æмбалы 
æрбацыд. 
Мæ зæрдæ фæсæххæтт кодта. Цы та 'рцыди? 
— Цы хабаримæ æрбацыдысты калакæгтæ, Лади? 
— Ницы сын базыдтон, дысон æхсæвæй æрбахæццæ сты 
æмæ Алыксандримæ абон ныхас кодтой, уый мæ дæумæ рарвыс- 
та,— ныртæккæ, дам, куыд æрхæццæ уа. Райсом раджы уыдзæн 
комитеты æмбырд æмæ хъуамæ æмбæлттыл азилон. 
— Цæугæ уæдæ! Æз ныртæккæ раст кæнын Рукъмæ. 
Æрцыдтæн; æцæг æрбацыд дыууæ æмбалы. Сæ иу Шарло 
Чхарели * (йæ фæсномыг), базонгæ стæм. Алыксандр мæм 
уадидæгæн хибарæй асидт. 
— Цы ма бакæнæм, Чермен, Крайком домы, цæмæй расидæм 
Советон хицауад æмæ райдайæм революцион хæст! 
—' Нæй гæнæн, Алыксандр, дæхæдæг æй куы зоныс! 
— Бæргæ йæ зонын, фæлæ ма цы бакæнæн ис! Цæй, райсом 
комитет цы зæгъдзæн, уымæ бакæсæм. 
-Дур зæрдæимæ адæргъ дæн канцылары фыссæн фынгыл. 
7 май 
Уæдæ хæцæм. Æндæр гæнæн дзы нал ис. Комитет сразы 
Крайкомы фæндыл. Хъуыддаг уыди афтæ. 
Абон комитет байхъуыста Шарлойы раныхасмæ. Æнæ- 
мæнгæй Крайком домы, райдайын революцион тох. Гуыр- 
дзыстоны кусджытæ цæттæ сты тохмæ, куыддæр Ирыстоны 
кусджытæ райдайой хæцын, афтæ ныггуыпп кæндзысты алы 
рæтты Гуырдзыстоны фæлойгæнджытæ дæр. Цæгат Кавказ дæр 
баххуыс кæндзæн. Арвитын хъæуы минæвæрттæ уырдæм ныр- 
тæккæ. 
Афтæтæ дзырдта Шарло. Райдианы катайгæнæг æмбæлттæ 
цадæггай разы байдыдтой Шарлойы домæныл. Фæтæррæтт 
кодта Цицка. 
— Æз ацы фондзæхстонæй меньшевикты æфсæдтæй сæдæйы 
ныхмæ куы нæ фæлæууон, уæд мæ райгуырын нæ хъуыд! — нал 
фæлæууыд зæронд кусæг. 
Алыксандр исдугмæ ницы дзырдта. Алчи йæ ныхас куы загъта, 
уæд уый дæр райдыдта: 
— Цы уа, уый уæд, райдайæм хæцын. Крайкомы фæндоны 
сæрты хизæн нæй. Советон Уæрæсе дæр нын кæд баххуыс 
кæнид.— Дзырдта уымæ гæсгæ дарддæр. 
Мæ зæрдæ туджы зылди. 
* Йе цæг ном Гайоз Девдариани. 
—40— 

— Алыксандр, фæрæдидзыстæм! Где гарантия, что в этой 
борьбе не погибнет трудовая масса Юго-Осетии? — Бадзырд- 
тон ма йæм æз. 
— Гарантия — Крайком, трудящиеся Грузии. Не правда^ 
ли, Шарло? 
— Да! 
Хъæлæсмæ æрывæрдта фарст Алыксандр. 13 æмбалæй 
кæсын æмæ радгай сдардтой сæ къухтæ: иу... дыккаг, æртык- 
каг... иуæндæс! 
— Ныхмæ чи у? 
— Ничи. 
Мæн æмæ Кимийæн цыма нæ цæнгтæ бахус сты. 
— Чермен! Тæрсгæ ма кæ! Кæд нæ баззаиккам иунæгæй — 
ныхæй-ныхмæ знæгтимæ! 
— Комитеты тæрхон мæнæн закон у, Алыксандр. Цы уа, 
уый уæд! 
Райсом æгас зылды цæрджытæн æмбырд. Сразы уыдзысты 
партиимæ знаджы ныхмæ ныллæууын, æви нæ? 
8 май 
Уалдзыгон диссаджы бон, хæххон уалдзыгон бон, æмбал 
кæмæн нæй! Хур худы цъæхцæст арвæй... Стыр сырх тырыса, 
даргъ хæцæныл уæззау фæйлауы президиумы фынджы сæрмæ 
сабыр дымгæйæ... Фынджы раз бадæм: Алыксандр, æз, Шарло, 
Цицка... 
Ныхас кæнæм. 
— Ахсæв ныффысдзыстæм деклараци Советон Хицауады 
расидтыл. Арвитдзыстæм æй Дзæуджыхъæумæ, Мæскуымæ,— 
зæгъы Алыксандр. 
— С особым воззванием обратиться к грузинским трудящим- 
ся массам,— зæгъы Шарло. Разы дæн æз дæр. 
Адæм æмвæтæнæгæй æрцахстой «Дзуарыбын» фæз. Цæугæ 
дæр дзы нал кæнынц. Уый бæрц адæм цæры Ручъы зылды, уый 
æнхъæл нæ уыдтæн. Суанг сабитæ дæр æрцыдысты. Хъæуты, 
æвæццæгæн, иу удгоймаг нал баззад. 
Диссаг,— сылгоймæгтæ дæр æрцыдысты. Адæмы 'рдæг 
уыдон сты. Акæс, фæзы æрдæг хай ахсынд, абадтысты иуырды- 
гæй, хицæнæй... 
«Райхъал хæххон цагъаргонд сылгоймаг. Ног царды ныфс 
бацыд йæ зæрдæйы»,— згъорынц хъуыдытæ мæ сæры. 
— Начнем! — бакодта Шарло. Æркастæн сахатмæ. Ауыд- 
тон раст 2 сахат æмæ 45 минут. Дзырдта Алыксандр, дзырд- 
та Шарло, Цицка, æз. Адæм хъуыстой æгуыппæгæй. Алкæй 
—41— 

цæсгомæй хуртæ скаст. Бæрæг уыд, адæм æмзонд кæй сты нæ 
партиимæ... 
— Уæдæ уæлахиз уæд Советон Ручъы зылд! — фæхъæр 
кодта фæстаджы 'рдæм Алыксандр. Æркастæн та сахатмæ. Ауыд- 
тон 5 сахаты 3,1/г минуты цухæй, мæскуыйаг рæстæгæй. 
Диссаг уыд уыцы сахат адæммæ бакæсын. Зæххыл нал 
хæцыдысты фыр цинæй, хъæр-ахст, худтæ тахтысты хæрдмæ. 
Мæнæ диссаг; сылгоймæгтæ, чызгæй, чьшдзæй, усæй фелвæс- 
той кæлмæрзæнтæ æмæ сæ тилынц бæрзонд. 
— Уæлахиз уæд Советон Хицауад! — цæуы сæ цъæхснаг 
хъæлæсы хъæр. 
Афтæ райдыдта нæ историон заман... 
Ссыгъди цард. Чи дзы басудздзæн? Кæд знаг,— уæд уымæй 
æртхутæг дæр нал баззайдзæн. Кæд мах — уæд нæуæгæй 
райгуырдзыстæм царды цæхæры *... 
8 май 
«...Хорз адæм,— дзырдта йæ фæлтæрд агитаторы хъæ- 
лæсæй абон адæмы æмбырды раз Алыксандр,— Гуырдзысто- 
ны меньшевиктæ фæлывдæй рацыдысты революцийыл. Уыдон 
æмдзæдисæй — æмбал бакодтой æлдæрттимæ æмæ буржуазиимæ 
æмæ тырнынц царды цалх фæстæмæ раздахын. Уыдон нæуæгæй 
æвæрынц хъадамантæ кусæг адæмыл. Уыдон æрбадтысты нæ 
бæрзæйыл æмæ нæ хицæн кæнынц Уæрæсейы революцийæ, Уæрæ- 
сейы адæмæй, не 'фсымæртæй — Цæгат Ирыстонæй. Агурынц 
æфсадæн нæ фæсивæды, домынц нæ стыр хъалон, сбастой нын 
нæ къухтæ, сцух нæ кодтой нæ бартæй. 
Ма бауадзæм нæ бæрзæйыл сбадын нæуæг æлдæртты. Сиу 
кæнæм нæ тыхтæ Уæрæсейы кусæг адæмимæ. Стонæм меньшевик- 
ты хъæлæсæй нæ сæрибардзинад, нæ бартæ». 
Дардыл дзырдта Алыксандр, кæдæмыты ахæццæ, чи сæ 
æрымысдзæн? Адæмы цæстыты раз æнæкæрон нывæй згъордта, 
рагæй-æрæгмæ сæ фыдцард, сæ æнæбардзинад, Октябры револю- 
цийы цæхæр, сæрибары цард, фидæны рухс фæндаг... 
Дуры цæндтау æгуыппæгæй хъуыстой адæм. Фæлæ кæд 
дзыхæй сыпп нæ цыди, уæд уый хыгъд дзырдтой цæстытæ, 
æрфгуытæ, уадултæ. Æфхæрд царды коймæ цæстытæ тар сыгъд 
кодтой, æрфгуытæ — дыууæ хæцæг калмы æлхынцъытæ, уадул- 
тæ — нæуæг уард митау фæлурс. Дардыл дзырдта Алыксандр... 
* * Ацы скъуыддзаг комкоммæ ист у авторы бонæгæй, уым куыд фыст у, 
афтæмæй. Автор уыцы дуджы уыд Ручъы зылды парторганизацийы дæластæрд 
комитеты сæрдар æмæ организатор. 
—42— 

— Нæ цард нæхи бæрны хъуамæ уа! Нæ туг ыл ныккалд- 
там! — нал фæлæууыд иу ацæргæ, ихсыд, бызгъуыр цухъхъайы 
мидæг, мæгуыр лæг æмæ уырдыг фæлдæхт æрфгуыты бынæй 
куыддæр æмбаргæ удуæлдай æрттывд фæкодтой уæрæх гом, 
тарцъæхбын цæстытæ. 
Бирæ æмбаргæ, рæсугъд ныхæстæ ма фæкодтой Алыксандры 
фæстæ иннæ æмбæлттæ. Æндоны зæллангау нæрыд адæмæй 
дзурджыты карз ныхас. Дзырдтон мæхæдæг дæр. Фæлæ зæрдæйы 
арфы, туджы пуртийау, сыгъдысты æрмæст ацы ныхæстæ: 
— Нæ цард нæхи бæрны хъуамæ уа! Нæ туг ыл ныккалдтам! 
Æмæ æмбæрстон æз: адæм зæрдæйæ здæхтысты тохы 'рдæм, 
сæ зонд фыцы революцион хæсты мондагæй, ныртæккæ цины 
хъæр — тохы хъæр срæмудздзæн сæдæты риутæй. Уый тынгдæр 
расайдтой ацы ныхæстæ: 
— Нæ цард нæхи бæрны бакæнæм! Нæ туг ыл ныккалдтам. 
Нæ фенкъуысын кæны æндон хохы нæ тæрк уад, нæ сонт къæвда. 
Фæлæ чысыл миты къуыбар, хиталæджы сæрæй æрхаугæ, базмæ- 
лын кæны уæрæх фæтæнтæй зæй æмæ бындзармæ нырризын 
кæны бæрзонд хохы. Гъе, уыцы къуыбарау ацы ныхæстæ: 
— Нæ цард нæхи бæрны хъуамæ уа! Нæ туг ыл ныккалдтам! 
Æмæ сгуылф кодта адæмы зæй ацы ныхæстæм. Никæуыл 
фæзындысты Хъонцаты Пъетрейы ныхæстæ дæр: «хæцæм, цæуыл 
сафæм нæхи?» Дзыллæ æмдзыхæй загътой: 
— Нæ цард нæхи бæрны хъуамæ уа! Нæ туг ыл ныккалдтам! 
Стæй чысыл фæстæдæр æмбырд равзæрста хæстон-револю- 
цион комитет Ручъы зылдæн. ХРК-мæ æвзæрст æрцыдысты 
фондз æмбалы: Алыксандр, Цицка, Бабе æмæ æнд., кандидатæй 
æз дæр. Куыстон уый фæстæ ХРК-йы нымæрдарæй. 
Баизæр, адæм фæйнæрдæм фæцыдысты — алчи йæ хъæу- 
мæ, йæ хæдзармæ. Бафысым кодтам Сырхауты Никъолозмæ. 
Ахсæв æртæрхон кæндзыстæм нæ дарддæры куыстыл. Райсом та 
фæстæмæ штабмæ — Дзуары бынмæ кусынмæ... 
9 май 
Абон Шарло æмæ Моцъонелидзе ацыдысты фалæмæ. Семæ 
сын арвыстам Уасдже æмæ Ладийы. Дысон бонмæ фæфыстам 
декларацитæ Мæскуымæ, Дзæуджыхъæумæ, Калакмæ, Гуыр- 
дзыйы фæллойгæнæг адæммæ. Шарлоитæ сæ хъуамæ фервитой, 
кæдæм æмбæлы, уырдæм. 
«Ручъы æмæ Уанелы зылдты фæллойгæнæг æфхæрд адæм, 
революцийыл фæлывдæй разилæг Гуырдзыстоны меныневикты 
хицауады æфхæрдæй нал фæразгæйæ, сыстадысты, куыд иу 
адæймаг, æмæ Уæрæсейы кусæг дзыллæйы хъæбатыр баххуысы 
ныфсæй расидтысты Советон хицауад»,— фыстам декларациты 
—43— 

уæззау, официалон æвзагæй. Фæлæ сæ нæ бæллиц æргом у: 
хъæуы хотыхтæ, хъæуы нæм лæгдыхæй — æфсæдтæй фæкæсын! 
Нæ ныфс Уæрæсейы кусæг адæм, Гуырдзыстоны æфхæрд адæм, 
кæннод... кæннод... чи зоны, куыд уыдзæн нæ хъуыддаг... 
— Мшвидобит, амханагебо, маграт ихъавит,— сдзырдта 
Моцъонелидзе æмæ фæраст. 
— До свидания в красном Тифлисе,— цингæнгæ фæхъæр 
кодта Шарло. Хæрзбон, æмбæлттæ!... Серги æмæ Серо кæд 
фенкъуысиккой Дзæуджыхъæуæй. Хицæн фыстæгтæ сæм арвыс- 
там. Куы 'рцæуиккой, æцæг. Æмдыхæй хæссиккам, нæ хъуыд- 
даджы цинæй æмæ мастæй цы уа, уый иумæ. 
Знон Æрхыбылмæ куы рараст стæм, уæд Дзуары бын,-. стыр 
тæрсытæй сæ иуыл карды бырынкъæй скъахтон «1920 азьг8-æм 
май», бынæй та мæ ном. Лæудзæн ацы фыст æнæ фесæфгæ, 
цалынмæ бæлас йæхæдæг лæууа, уæдмæ. Цæмæн фыстон ацы 
аз æмæ бон? Нæ фæуæлахизы райдиан мысынæн æви... Нæ 
зонын... 
11 май 
Æрыхгæдтам .комы æрбацæуæнтæ Уанелæй чысыл ми- 
дæгдæр, Томайты Мæхæмæты къæдзæхмæ 'ввахс. 
Томайты Мæхæмæт... 90 азы размæ ирон æфхæрд адæм 
Урстуалтæй, Æгъуызатæй, Дзомагъæй удуæлдай тох самадтой 
Уæрæсейы паддзахы æфсæдтимæ æмæ Гуырдзыстоны æлдæрт- 
тимæ. Нæ сæ бафæндыд æркъул кæнын Гуырдзыстоны æлдæрт- 
ты æфсондзы бын, паддзах та сæ ацы æфсондзы ифтыгъта. 
Хæцæг адæмы разæйдзог уыди Томайты Мæхæмæт. Бонджын- 
кадджын мыггаг уыдысты Томайтæ. Чи зоны Мæхæмæты сусæг 
фæндæттæ, фæлæ кæд сæрибарыл тохгæнæг уыд, уæддæр, 
æвæццæгæн, уый бæрц адæмы тыххæй нæ,— йæхи тыххæй цас уыд. 
Куы фæныфсджын, уæд паддзахы хицауадæй æмæ Гуырдзыс- 
тоны æлдæрттæй æрцагуырдта æлдардзинад æмæ Чъехæй 
мидæмæ адæмы йæхицæн æркуырдта. Афтæ у бонджыны фæндаг 
кæддæрйддæр. Фæлæ адæмы хъуыдыйы баззад сæрибарыл хæ- 
цæгæй, номджынæй. Йæ ном ын арынц ныр дæр хæсты бонтæй, 
«Мæхæмæты хæцæн»... 
Æндæр. заманы, æндæр хъуыддаджы тыххæй æрбадт ныр 
нæ х&цæг фæсивæд 200-йæ ацы ран. Æндæр у йæ разæйдзог 
дæр — большевикты парти. Æндæр у нæ сæр, æндæр у нæ идея. 
Социализм — коммунизмы идея у. 
Ручъы ХРК Дзуары бын. Æрвыл бон, æрвыл сахат мæгуыр 
адæм — фронты чи нæй — сæхæдæг тæрынц фронтæгтæн штаб- 
мæ, хæссынц сæ кæрдзыны къæбæртæ. Сæхи къухæй æргæвдынь 
сæ фысты, фыцынц хæринаг фронтæгтæн. Штабы чысыл хатæн- 
—44— 

тæм бацæуæн нал ис хойрагæй. Адæм сæ хæдзæртты ауæрдынц 
иу комдзаг кæрдзыныл: 
— Фронты хъæуы, фæсивæды хъæуы! 
Æнæфенгæ, æнæ 'рцæугæ диссагæн хæссинаг. 0æхиуыл, 
йæ фæллойыл ауæрды — иууыл фронтæн, иууыл хæсты хъуæгтæн. 
Зын басæттæн у знагæн ахæм æмхуызон зæрдиаг адæмон змæлд. 
Æмзæрдиаг, загътон, уый гуырысхойаг у. Адæмæй иуæй- 
иуты хæдзæрттæй нæдæр фронты ис, нæдæр сæ фæллойæ исты 
дæттæг сты хæсты хъуыддагæн. Æнцад-æнцой бадынц, цыма ни- 
цы 'рцыд, цыма ницы фехъуыстой. Чи зоны, æнцад дæр нæ ба- 
дынц, чи зоны, дзурынц фæскъулты, фæсфæдты хæсты ныхмæ, 
нæ хъуыддаджы ныхмæ. Базондзыстæм уый дæр. Фæлæ уал нырма 
арсау бадынц сæ лæгæтты: — Мæ хъуыддаг нæу, æз æнцад ба- 
дын, меньшевиктимæ мæ ницы хæцинаг ис, ницы уаринаг. Алчи 
цы кæны, уый кæнæд, ахæм сæ хъуыдытæ æнæмæнгæй. 
Уыдон цæрæгдæртæ сты — бонджынтæ. Уыдонæн нæ рай- 
гуырæн бæстæ ис, нæ адæмы æфхæрды рис. Сæ дзыпп — сæ 
райгуырæн бæстæ, сæ ис — адæмы æфхæрды рис. Ауæй кæник- 
кой сау капеккыл нæ тохы хъуыддаг меныпевиктæн. Алхъивын 
сæ хъæуы... 
14 май 
Ницы хабар хъуысы фронтæй, иу топпы гæрах дæр нæма 
фæцыд дыууæрдыгæй. Меньшевикты æфсæдтæ Дзауæй мидæмæ 
сæ къах дæр нæма æрбавæрдтой. Махонтæ дæр æнцад-æнцой 
бадынц сæ бынаты. Фронт æрфидар кодтой нæ фæсивæд, кæм 
бæлæстæ акалдтой, кæм фæндаг сыхгæдтой. Мидæмæ хъырдтыз- 
мæлæг нæ уадзæм. Кæд æрбауадзæм, уæддæр фронт æмæ фæ- 
сивæды куыннæ фена, афтæ, стæй йын фæстæмæ аздæхæн куын- 
нæ уа. Нæй ацæуæн дæлæмæ дæр, фæлваргæ дæр ничи кæны. 
Афтæмæй æвзаг ахæссынæй мур тас дæр нæу. 
Иу аипп нæм уый ис, æмæ нæ хынцæм, ныхмæ чи лæууы нæ 
хъуыддагæн, уыдон; нæдæр сæ хъахъхъæнæм. Афтæмæй фа- 
лæмæ фæндаг гом ныууагътам æмæ тас у ууылты æвзаг хæс- 
сынæй меньшевиктæм. Дыккаг уый, æмæ хæцæг фæсивæды хæл- 
цæн сæрфат арæзт нæй. Хæлцæн сын дæттæм, адæм сæхи хъæп- 
пæрисæй цы хæссынц, уый. Афтæ куы уа, уæд тас у, иу бон æнæ 
хæлц аззайынæй. Мæгуыр адæм фæстиат не сты сæ фæллой 
рауæлдайыл, фæлæ чи фырхаст кæны, чи та гæзæмæ йеддæмæ 
нæ. Уый хорз нæу, хæлцæн хъуамæ исты сæрфат, исты план 
сарæзтæуа. 
Штаб хынцы хæцæнгæрзтæ ацы фæстаг бонты. Цух стæм, 
иттæг цух хотыхтæй. Фондзæхстонтæ фаг нæй, гилдзытæй та 
—45— 

бынтон дæр цух стæм. Алыксандритæ куы ' рцыдысты, уæд æр- 
хастой иу нæмыгзгъалæн, иу цалдæр фондзæхстоны æмæ чысыл 
гилдзытæ, фæлæ уыдон — галы комы хосы хал. Хорз хъуыддаг 
нæу ацы хотыхтæй цухдзинад. Фалейæ нæм куы нæ фæкæсой, 
уæд нæ хъуыддаг рæстмæ нæ уыдзæн. 
Цæй, фендзыстæм — банхъæлмæ кæсæм. Знаг нæ рог-роджы 
нæма систа. Ацы «сабыр» заманы кæд исты самал кæниккам... 
16 май 
— Уæд æгас Захъхъагом, стырæй, чысылæй сæ бæттæнтæ 
атонинаг куы уыдысты хæстмæ, уæд кæм сты ныр? Цæмæн уæ 
бахъуыдысты намæ уæ фондзæхстонтæ, цæмæннæ сæ уадзут 
махæн рæстæгмæ? Цух стæм, уый куы зонут! 
— Æмæ, Алыксандр, махæрдыгæй дæр тас у. Зикъарайыл, 
науæд Мамысоныл, гъе Тырсыйы 'рдыгæй куы рахизой гуыр- 
дзыйы 'фсæдтæ æмæ нæ куы ныддымой, стæй сымах чъылдымыр- 
дыгæй куы ныццæвой, уæд та? Уæхицæн хуыздæр у, фæстийæ 
уæ хъахъхъæндзыстæм,— дзырдта фæлывд æвзагæй захъхъайаг. 
Цалдæрæй æрцыдысты æмæ æркуырдтой, ацырдæм цæугæйæ 
сæ Алыксандритæ цы фондзæхстонтæ рахастой, уыдон. 
— Мæнгардæй фæцæут, æндæр уын цы загъдæуа, гуырдзыйы 
æфсæдтæ Дзауæй æмæ Къобæй мидæмæ сæ къах дæр нæма 
æрбавæрдтой, афтæмæй, сымах та нæ фæсчъылдыммæ тæрсут,— 
бакодтон мæстыйæ æз дæр. 
— Æмæ не 'рбавæрдзысты нырæй фæстæмæ, уый зонæг чи у? 
Уæдæ ма цæуыл хæцынц? Радтут нын нæ гæрзтæ. Уæхицæн 
хуыздæр у. 
— Радтут сын сæ æмæ нæ ныууадзæнт. Хъабахъхъытæ æх- 
сæг сæ фæуæнт! — спырхытæ калдта Бабе. 
• — Ахæссут сæ, ахæссут, æхсæвдзуты уæ бахъæудзысты, 
хорз большевиктæ,— хынджылæг кодта захъхъайаг, Федыр, 
нæ хуыздæр хæцæг Захъхъайæ, не 'хсæн æрмæст уый уыди дыу- 
уæ 'мбалимæ,— ахæссут сæ, фæныкæй къусбарджытæ. 
Захъхъайæгтæ афардæг сты. Никуыцæй нын ис æххуыс- 
гæнæг. Тырсы-Къобы фæсивæдæй дæр немæ ничи ис Дйуыт 
æмæ иу дыууæ лæппуйæ дарддæр. Ничи Дзауыкомы фæсивæдæй 
дæр. Уæддæр нын Уанелы фæсивæд хорз æххуысгæнæг сты. 
Тъотъоитæ нæ хуыздæр æфсæддонтæ сты — зæронд салдат- 
тæгтæ. 
Ницы хъуысы нæ Дзæуджыхъæуæй, нæ Калакæй. Афтæмæй 
афон у. Шарлоитæ хъуамæ афонмæ Дзæуджыхъæуы нæ, Калачы 
дæр бамбарын кодтой нæ хъуыддаг. Фæлæ хъыпп-сыпп никæцæй 
хъуысы. 
—46— 

— Зыбыты иунæгæй куы аззайæм знаджы ныхмæ? Цы ба- 
кæнинаг стæм уæд? — Уæззау сау мигъау гуырысхойы хъуыды- 
тæ зилахар кæнынц сæры къуымты. Меньшевикты æфсæдты 
не 'вдæлы махмæ Азербайджаны хæстæй. Æвæццæгæн, ныронг 
уымæн нæ лæбурынц махмæ. Фæлæ, мыййаг, цы нæ ис, куы ба- 
фидауой æмæ æппæт тыхтæ куы саразой нæ ныхмæ уыцы джауыртæ? 
Цы бакæнинаг стæм уæд?.. 
Æнкъардгомау бадæм штабы. Хынджылæг кæнын дæр ни- 
кæмæ цæуы. Æвæццæгæн, катайы мидæг сты ме 'мбæлттæ дæр. 
Æмдзаст, æлхынцъ æрфыгæй кæсы фæрссагæй Алыксандр. 
Бабе, «хозчаст» йæ цæстытæ уæззау зилы хæлцыл. Цицка федде. 
Федыр цыдæр хъуыдыты ацыд æмæ æнæмбаргæ, тъæпæн къу- 
хæй дауы-рæвдауы йæ фондзæхстоны хæтæл, æвæццæгæн, йæ 
цæстытыл уайынц хæсты фронт, нæмыгзгъалæны къæр-къæр, 
сармадзанты богъ-богъ æмæ фондзæхстоны фесхуыст уæхсчы, 
хъазахы фæстæ, знæт æфсæддонау... 
— Æвзагхæсджыты 'рцахстам,— æрбасæррæт кодта дуарæй 
Филим — дзуттæгты, меньшевикты æфсæдтæ уæрццытау нынны- 
гъуылдысты Дзауы. Чъребайы хæрз чысыл йеддæмæ æфсад 
нæй! 
— Кæм сты,— фæзылд æм Алыксандр. 
— Фронты цур. Æхсæв сыл кæны, куыд ницы фæфиппайой, 
ахсæв сæ æрбакæндзысты. 
— О, сæгъысæртæ, сымах та сын сæ цæстытæ бабастаиккат 
æмæ сæ ныртæккæ æрбакодтаиккат, уæд та сæм цы æхсызгон 
ныхас ис. 
— Цы загътон, уымæй дарддæр сæм ницы ис, Алыксандр. 
— Гæххæтт, æндæр сæм ницы разынд? Баджигул сæм 
кодтат? 
— Ахæмтæй æппындæр ницы. Лыстæг дзауматæ сæм ис 
рифтæгты; къæбæл æндæхтæ, судзинтæ, сапæттæ... Базар- 
гæнджытæ, дам, стæм. 
— Кæмæ, кæдæм цыдысты? Цы зæгъынц? 
— Дзомагъмæ, дам, цæуæм,— зæгъынц, Григолмæ. 
— Цæй, хорз. Сæ хъæлæсæй сын скъахдзыстæм се 'цæгдзи- 
над. Къæбæр ахæр. Аулæф, Бабе, исты ахæрæм мах дæр. Хуып- 
пагæй дæм ницыуал ис? 
— Хъуыр ахуылыдзы фаг ма разындзæн. 
Афтæ уал æрвиты штаб йæ бонтæ. 
19 май 
Æгæр-æгæр кæнынц æвзагхæсджытæ. Ацы фæстаг бонты 
сæ нал фæразæм. Дзуттæгтæй нæуæгæй ницы ракъахтам, ницы 
—47— 

базыдтам, Филим цы загъта, уымæй дарддæр. Барвыстам сæ 
Дзомагъмæ, куыд никуыдæм сæ ауадзой. 
Знон та фронтæгтæ æрбакодтой иу 13-аздзыд, ирон, къусджы- 
таг лæппуйы. Дысон нын нæ туг нæ хъæлæсæй акалдта йемæ 
тухæнæй. Фæракъах-бакъах æй кодтам, кæм хорзæй, кæм тызмæ- 
гæй, фæлæ йæ дзыхæй хъыпп дæр нæ хаудта. Гъе, уыцы иудадзыг 
йæ дзыхы бафтыд: 
— Нæ галтæ фесæфтысты æмæ мæ мæ фыд рарвыста сæ 
агурынмæ. 
Æмæ сæ тæккæ æфсæдты 'хсæн агуырдтай? — фæстагмæ 
мæсты хъæр фæкодта Алыксандр. 
— Алы ран дæр сæ агуырдтон. 
— Акæнут æмæ йæ топпытæм æрывæрут, ацы куыдзы 
хъæвдыны,— йæ цæст мæм фæныкъуылдта Алыксандр. 
Бакодтон æй цалдæр æфсæддонимæ, æрдиаггæнгæ, казармайы 
сисмæ æмæ йæ уым æрурæдтам. Æфсæддонты 10 санчъехы 
дарддæр алæууын кодтон æмæ сын сусæгæй бамбарын кодтон,' 
йæ сæрты мæнг æхст куыд фæкæной, куы зæгъон, уæд. 
— Зæгъ, куыдзы фырт, чи дæ рарвыста æмæ цæй тыххæй?.. 
Æхсын дæ! Карз хæкъуырцц... æрдиаг... Æдæр ницы. 
— Фехсут æй! 
Къæр-р, къæр-р къæр-р, мæйдар,— æхсæвы тары топпыты 
æхст. 
«Чидæр æй комкоммæ фехста», уыцы хъуыдыимæ багæпп 
кодтон лæппумæ. Уый зæххыл уадзыгæй афæлдæхт. Чысыл 
фæстæдæр æй куы 'рчъицын. кодтам, уæд фæсонтау: «Мæ бон 
бакалд, гыцци!» ма хъæрзыдта. 
Ныууагътам æй, уæдæ цы уыдаид... 
Дысон æхсæвыгон чидæртæ ахызт фронтыл дæлæмæ. Зæр- 
дæхсаинаг сты æвзагхæссæгæй. Ацы лæппу дæр æвзагхæссæг у, 
нæу, цы йын базындæуа. Иннæ ахæм дзуттæгтæ... Чи зоны, иу 
дæр сæ нæу æвзагхæссæг. Фæлæ кæд у, уæд та?.. Кæд, мыййаг, 
знаджы æфсæдтæ æрбабырсынмæ хъавынц æмæ нын рагацау 
сгарынц нæ тыхтæ, нæ бадæн бынæттæ, адæмы зæрдæхаст 
хæстмæ?..Адæм дæр куыддæр фæхъус сты, æрсабырау сты. Рай- 
дианы куыд сыгъдысты знæгтæй, афтæ нал сты. Не 'фсæддонтæ 
дæр афтæ. Æвæццæгæн, знаг афтæ сабыр кæй у, иу с*æст дæр 
кæй нæма уыди, уый зæрдæ сæ сайы æмæ æнцад рæстæджы 
зæрдæйы ахаст бацыди сæ хуылфы адæмæн дæр æмæ не 'фсæд- 
донтæн дæр. 
Стыр тæссаг у ахæм зæрдæйы ахаст. Æрсабыр вæййы хъару, 
фæмæллæг вæййы дисциплинæ, æвзыгъд,— æмæ алы сахаты 
цæттæдзинад фæмынæг вæййы. Ахæм дуджы знаг куы 'рбабырса 
æвиппайды, уæд хъуыддаг куыд рауайдзæн, уый катайаг у. 
—48— 

Æнæархайд, æдасау дуг фæзынд Ручъы 'ХРК-ы штабыл дæр. 
Карз хъусдард нал ис фронтмæ, знагмæ, хæццæгæнджытæм, 
хæлцмæ... Нæй, хорз нæу ацы уавæр. Исты æрымысын хъæуы. 
Цымæ цæуыл хъуыды кæны Алыксандр? Нæ уыны ацы хабæрттæ? 
Ацы хъуыдытимæ тезгъо кæнын казармайы раз, фæзы. Æм- 
бисæхсæвæй аивгъуыдта, фæлæ мæ хуыссæг нæ ахсы. Диссаджы 
мæйдар æхсæв... Мæй нæма скаст, фæлæ стъалытæ æнæмигъ 
арвæй тыгуыр цæхæры кæритæ уадзынц. Судзынц-æрттивынц 
райдзаст зынджытæй. 
Сабыр, хъус æй гæзæмæ ахсы, фынæймæ хъавæг дзидзидай 
сабийы хъуыр-хъуыр кæны комы дон. Кæмттæй уддзæф никуыцæй 
цæуы, цыма æрдз дæр бафынæй æнæмæт фынæй адæймагау. 
Хæхтæй, ч.и кæрдæджджын, чм хъæдæй æмбæрзт,— сау уæйсуыты 
æндарау, цыма сау нымæтты банымæхстой сæхи... Фынæй сты 
уыдон дæр. 
Фынæй у алцы мæ алыварс. Æрмæст хаттæй-хатт тар наз- 
хъæдæй æрбайхъуысы — фыдфынтæ уынæг, фынæйæ, хъæрзæ- 
джы ниуд — уыджы уаст... 
Ех, æгъгъæд у катайæн, æгъгъæд у æрдзмæ хъусынæн... 
Бафынæй уон,— Бон цæуы æмæ фарн йемæ хæссы. 
21 май 
Абон нæхимæ ссыдтæн. Хъæлласæны 'фцæджы сæр Урстуалты 
фæсивæдæй иу 20 бæрц бады позйцы, Къобы знаджы æфсæдтæй 
чи ис, уыдон ныхмæ. Рукъмæ нæм ныхъхъуысти, зæгъгæ, ацы 
фæсйвæд змæнтынц, кæрæдзиимæ фæхылтæ сты, æхстытæ дæр 
дзы æрцыд. 
Фæсидтæн сæ хистар Кимимæ. Хабар мæнг разынди. Фæсивæд 
æнæхъуыддаг сты æмæ рæстæг æрвитынæн кæрæдзийæ хынджы- 
лæг æнтъæрынц, дзæгъæл фæдистæй, мæнг æхстытæй кæрæдзи 
хъæбатырдзинад æвзаргæйæ. Басабыр сæ кодтон æмæ æрдомдтон, 
цæмæй фронты дисциплинæ ма халой. 
Æгуыст адæм бадынц ныхасы, æмæ хынцфарст кæнынц, 
куыд у хъуыддаг, цы ми кæнынц знаджы æфсæдтæ, цæмæннæ 
ис хæст, чи нын фæуыдзæн æххуысгæнæг, уыдæттæй-йедтæй. 
— Кæрæдзи ныхмæ, дыууæ нæуæндаг куыдзы хуызæн, 
кæдмæ баддзыстæм,— хынджылæг кæны Исмел. 
— Цалынмæ мит æруара, уæдмæ, стæй гуырдзыйы 
æрдонгтæ сæхимæ ацæудзысты, мах — нæхимæ,— хъазы Тасо 
дæр. 
— Чъребайы сомихы хъазæн ныхас диссагæн хæссинаг фæ- 
ии. Иу бон Гнугъы куы уыдтæн, уæд Чъребайы иу гнугъаг 
^рбацыд æмæадæмы худæгæй атъæпп кодта. Чъребайы сомих, 
Дам, афтæ .дзурынц: «Далие хутæ къох-къох кæнинц, уæлие 
4 Уацмыстæ 
—49— 

сахта мехъ-мехъ кæнинц, чи та цаудзан, куд та удзан? Мах та 
сам касга кандзистам»,— худы, кæл-кæл кæны Дзига. 
— Æрдхæрæн сты сомих, дзырдарæхст, уæдæ цы 'нхъæлыс,— 
дзурынц фæйнæрдыгæй. 
— Куы сæм ныййирвæзиккам, уæд сын сæ хытъынтæ æрца- 
маиккам хъаматæй, нæ туг нын уыдон бахордтой, гуырдзыйы 
æлдæрттæ фыддæр сты,— хистæрты ныхасмæ дзырдæппæрæн 
бакодта Хадæ-лæппу лæг. 
— Æмæ нæ цы хъыгдарæг сты уыдон,— сомих? — стай- 
тай йыл кодта Дзига; базар ма та чемæ кæниккам? Къæбæда- 
тæ, цы дзурут, уый уал-иу раздæр æууилгæ акæнут! 
— Кæд афæдзы дæргъы цыхтæй цы æрымбырд кæнæм, 
уымæ нын иу дыууæ адлийы джыппæйфыст авæрынц, уæд сын 
цыртытæ хъуамæ самайон! Æниу, æвæдза, цы цыртытæ сын 
амайын хъæуы, уый базондзыстæм... Фæгæдзæ кæнæнт! 
Æвиппайды кæцæйдæр топпы гæрах фæцыди. 
— Уый та дын нæ хорз æфсæддонты хъуыддаг: фæйнæ 
гилдзы сæм уыд æмæ сæ дзæгъæлы цъыгъгъуыттытæй фесты. 
Ам мæ цурæй æртхъирæн ма кæнут,— фæкомкоммæ Хадомæ 
Дзига, хъуыр-хъуыргæнгæ,— дæлæ, дæлæ, уыцы æхсарджын 
уæ чи у, уый лæджы сæр бахъуыд фронты, мæ цурæй æртхъирæн 
пайда нæу. Æвзæр куыдз дæр ма йæ къæсæрыл хъыхъхъаг 
вæййы сымахау. 
«Ис не 'хсæн — адæмы 'хсæн, нæ хъуыддагмæ зулцæстæй 
кæсджытæ,— хъуыдытæ кодтон, изæры штабмæ фæцæйцæугæйæ,— 
мæгуыр лæг уæвгæйæ, Дзига уыдон дзыхæй дзурæг у. Нæй 
бонджын æмæ мæгуырæн иу цармы бацæуæн. Раджы уа, æрæджы, 
кæрæдзи ныхмæ æрлæудзысты ацы кæмтты — хъæуты. Уæд нал 
уыдзæн сау лæг æмæ «комыаргъ лæг»... Нал уыдзæн!» — æмæ 
штабы дуарæй фæмидæгæй дæн. 
— Рауай-ма тагъд, мæнæ цы фыссы Харитъон! — фæрс- 
саджы цур, фынджы раз бадгæйæ, мæм фæсидтис Алыксандр 
æмæ батылдта йæ къухы фыст гæххæтты сыф. 
Æмбæлттæ иууылдæр тыгуырæй бадтысты фынджы алыварс. 
Æрбадтæн æз дæр. 
— Бакæс-ма, дæ хорзæхæй, цы фыссы меньшевикты хъузон! 
— Фыстæг у комкоммæ лæгæй-лæгмæ мæнмæ. Цæй, дæ- 
хæдæг æй бакæс, мах æй ныртæккæ кастыстæм,— æмæ мæм 
авæрдта Алыксандр гæххæтт. 
Цæстытæ уадидæгæн азгъордтой аив уырыссаг фыст фыстæ- 
гыл, рæнхъæй-рæнхъ ивын кодтой, куыд дæлæмæ згъорынц. 
«Дæуæй къаддæр нæ уарзын æз мæ райгуырæн бæстæ,— 
Ирыстоны. Ме 'рвылбоны катай, мæ мæт — цæмæй æнцад- 
æнцойæ цæра, размæ цæуа стыр социал-демократийы къухты 
—50— 

нæ мæгуыр бæстæ. Нæй басæттæн демократийæн. Европа йе 
'вварс у. Уæрæсе йемæ фидауы. Ныууадз, курын дæ! Нæ райгуыр- 
æн бæсты номæй, абырджытимæ æмдзæхдон. Суæгъд кæн фронт, 
ауадз фæсивæды сæ хæдзæрттæм, кæннод мæ аххос ма уæд, 
фæсмойнаг куы фæуай, уæд; адæм, цæст кæй нæма федта, ахæм 
æфхæрд баййафдзысты, хъæутæй дур-дурыл дæр нал баззайдзæн, 
дæхи та дын ауындзгæ æркæндзысты. Ма фесаф Ирыстоны»,— 
фыста арæхсджынæи йæ фыстæджы кæрон Харитъон. 
— Гъе, цы зæгъдзынæ? 
— Цы зæгъон, дзæбæх арæзт прокламаци у, раст зæгъын 
хъæуы.— Æмбæлттæ бахудтысты. 
— Æз дæр æрдæбонсарæй ууыл хъуыды кæнын, ахæм 
дæсны куы нæ у Хадо уырыссагау фыссынмæ, уæд куыд ныф- 
фыста ацы стыр аив фыстæг? Æвæццæгæн ын гуырдзыйы 
æфсады штабы æвастæй фыст нæу. Æнæмæнг, уыдонимæ иумæ 
фыст ын у, кæд къух уый къух у, уæддæр. Цæй, дзуапп ын 
дæттæм, æви нæ? Æмæ йын кæд дæттæм, уæд цы дзуапп? — 
дзырдта Алыксандр. 
Бирæ фæрадзур-бадзур кодтам, куыд æгъдауæй дзуапп 
радтæм Дзауы меньшевикты комиссарæн. Боны фæстагмæ 
ууыл банцадыстæм, цæмæй йæм Алыксандр ныффысса лæгæй- 
лæгмæ, бафæдзæхстам ын куыд æм ныффысса, нæ хæсты сæр 
цæуыл у, цы домæм меньшевиктæй, кæй нæ тæрсæм Уæрæсейы 
революци æмæ Гуырдзыстоны фæллойгæнджыты ныфсæй æмæ 
нæхи тыхты хъаруйы ныфсæй, нæ буц демократийæ. 
Ууыл ахицæн хъуыддаг. 
Уæддæр мæм ацы фыстæджы æрбарвыст куыддæргомау 
кæсы, фæдфæливæн æви зæрдийæ у? «Уæрæсеимæ фидауæм»,— 
цыма æцæг у? Каед нын фалейæ æххуыс кæнынмæ фезмæлыдысты. 
На уæд Гуырдзыстоны фæллойгæнджытæ сыстадысты меньше- 
викты хицауады ныхмæ æмæ уыдæтты тæсæй фыст у ацы фыс- 
тæг... Чи йæ сбæлвырд кæндзæн?.. Цæй, кæд адыууæ боны 
бæрæг кæнид хъуыддаг... 
23 май 
Хастау у штаб. Нæ куыст ис, нæ — хъуыддаг æмæ штабы 
уæнгтæ, кусджытæ цы бакæной, уымæн ницы зонынц. Чи дзы 
йæ хæдзармæ ацыдис, чи хъæуи-хъæу рацу-бацу кæны. Куы 
аерымбырд вæййæм, уæд куы æфсæддон тæрхон фæкæнæм, куы 
хæлцы хъуыддаг хицæн кæнæм, куы гæрзтыл райдайæм сагъæс 
кæнын. Стæй та чи фронтмæ ацæуы чи — хъæутæм, адæмимæ 
баныхасмæ, хæлцмæ... 
Абон уыдыстæм Алыксандримæ фронты. Нæ æфсæддонтæ 
Дæр æгуыстæй сæ хъустæ æруагътой. Хъыг кæнынц æмæ цæмæй 
4* -5/- 

сæ зæрдæ истæуыл фæлæууа, уый тыххæй мысынц алы хъæзтытæ. 
Æрыййæфтам сæ маневртæ аразгæ. Уый фæстæ фæкъордгæйттæ 
сты æмæ чи заргæ кодта, чи та ма гуыппытæй хъазыд, чи та зæх- 
хыл адæрг>. æмæ, хæйрæг базонæд, цæуыл хъуыды кодта, 
цъæхбын арвы арфы йæ цæстæнгас аныгъуылгæйæ, кæнæ 
мигътимæ тезгъогæнгæйæ... Æнкъард у нæ фронты цард. 
Иу дзæвгар абадтыстæм, аныхæстæ кодтам, ныфсытае 
æвæрдтам æфсæддонтæн, зæгъгæ, рæхджы ныл сымбæлдзæн 
æххуыс Советон Уæрæсейæ æмæ райдайдзыстæм размæ бырсын, 
стæй а ныр рараст уæм афтæ нæм Ручъы 'рдыгæй иу Урстуал: 
лаг лæппу тæргæ бæхыл рахæццæ. Уый нæм а&рхаста дзавгарæй 
калакаг газеттæ. Фæсивæд зыдтой, куыд зæрдиагæй-иу фæца- 
гурæм исты газеттæ æмæ ныр чидæр Къобы 'рдыгæй æрхаста 
æнæхъæн гуцъула. Нæхи сыл ныццавтам, уæдæ цы уыдаид. 
Æрбадтыстæм... Алчидæр нæ, фæдисау, газетты рафæлдах- 
бафæлдах кæны. Цы агуырдтам, уый æмбæрста злы æфсæддбн 
дæр. Æвиппайды мæ сæрыхъуын барцау абадт, цæстытæ фæ- 
тарытæ сты, хъустæ æнахуыр æхситт скодтой. 
«Майы 7-æм, 8-æмы * хсæн 12 сах. æмæ 20 минуты, Гуырдзыстоны . 
республикы минæвар Гуырдзыстоньг республикы Учредителни 
æмбырды уæнг Григор Илларионы фырт Уратадзе Мæскуйы, 
Кремлы æрфыста фидыды гæххæтт Уæрæсеима?» — Уæззау, 
æртыккаг, фæндзæм, дæсæм хатт цæстытæ хылдысты хъæрнывæй 
хъæрнывмæ «Барьбайы» цъарыл. Стæй цæстытыл куы бау- 
уæндыдтæн, уæд сæры магъз ныццавта дзæбугау: «Фесæф- 
тыстæм!» 
,Мæхи фæфидар кодтон, цыма ницы æрцыд — аныхъуырд- 
тон мæсты хъæр,— хъуырæй уæлæмæ йæ над суагътон, фидыды 
кой цы номерты уыд, уыдон мæ дзыппы фæцавтон. Стæй ма иу 
цалдæр хабары газеттæй æфсæддонтæн акодта Александр æмæ 
фæраст стæм Ручъы 'рдæм. 
— Сæфæм, Алыксандр, зыбыты иунæгæй аззадыстæм зна- 
джы ныхмæ. 7 майы нæ æмбырды цæмæй тарстæн, хъуыды 
ма йæ кæныс, уый ныл сæмбæлди. Гъа, бакæс,— æмæ йæм газет- 
тæ авæрдтон армыдзагæй. 
Уæззау хуыррытт кодтой бæхтæ фæндаджы фæуырдыг- 
гæнæнты, стæй та-иу сæхи барæвдз кодтой фæхæрдгæнæнты 
æмбисы уонг. Æмбисæй уæлæмæ-иу хылдысты гаккæй хæрды 
сæрмæ æмæ-иу куы схæццæ сты, уæд-иу арф сулæфыдысты. 
Ивылд дон галиуырдыгæй сæр-сæр кодта æмæ иугай хъæдтæ 
ласта. Æнтæфы бындзытæ хъуырмæ кодтой бæхты æмæ иудадзыг 
цыди сæ къæдзилты цъыллынджыты æхситт. 
Фæцæйхæццæ кодтам Дзуарыбынмæ. Ницы дзырдта Алык- 
сандр, сæргуыбырæй, æнкъард, æгомыгау уыдтæн æз дæр. 
—52— 

— Сæфæм, рæзæм,— хъуыддагæн бауромæн нал ис. Нæ 
дæр меньшевиктæ сразы уыдзысты бафидауыныл. Иу фæ- 
рæз ма нын уый ис, æмæ исты амалæй ракæнын хъæуы ирон 
полкы Дзæуджыхъæуæй, стæй цы уа, уый уæд. 
— Нæ йæ рауадздзысты, Алыксандр! Крайком дæр ныг- 
гуыппæг, хъыпп-сыпп дзы нал хъуысы. Гуырдзыстоны кусæг 
адæм сыстой, уымæй дæр нæхи рæвдауинаг не стæм... Фидауын 
æппæт мадзалæй дæр... 
— Фенæм, цы зæгъдзысты ХРК та,— æмæ штабы дуарæй 
бахызтыстæм. 
ХРК загъта йæ фæндон,— хъуамæ полк рахиза хæцынмæ 
меньшевикты ныхмæ. 
25 май 
1852 азы, Уæрæсейы паддзах Никъалай 1-аг, стыр «хорзæх» 
ракодта X. Ирыстоны мæгуыр адæмæн, æрдæг сæдæ азь*>сын 
сæ туг куы фæкалдтой, быныскъуыдмæ сæ куы 'ртардтой пад- 
дзахы æфсæдтæ, уæд,— сæ бæрзæйыл сын æрывæрдта гуырдзиаг 
æлдæртты, уæззау, хурхгæнæг пъæззæйау. Уæдæй фæстæмæ сæ 
масты, сæ æфхæрды мæцынц нæ мæгуыр адæм. 
Октябры революцийæ сæрибары ныфс бацыд нæ зæрд&йы, 
сбастам нæ адзал Уæрæсейы кусæг дзыллæимæ, риссæм йæ 
рисæй, цæрæм йæ цинæй ауал азы. Домбайы лæбурд кæны уый 
мидконтрреволюци, æддагон империализмы ныхмæ. Кæд ын нæ 
бон баххуыс нæу, уæддæр, нæ зонд, нæ зæрдæ йемæ ис. Сæрибары 
рухс дардмæ ауынæг — нæ мæгуыр адæмы ницы тых алыг 
кæндзæн Уæрæсейы кусæг адæмæй, нæй сæрæй алыг кæнын 
бæрзæй. 
Фæлæ чысыл империалисттæ — шовинисттæ — меньшевик- 
тæ амайынц бру не 'хсæн æмæ Уæрæсейы революцийы 'хсæн, 
аныхъуырынмæ нæ хъавынц. 
Дзæгъæлы нæ дзырдта меньшевикты разагъта лæг Цъеретели 
Фæскавказы Сеймы, 13 апрелы 1918 азы большевиктæй: 
— Мах тох кодтам Уæрæсейы паддзахады æмæ нацийы 
марджытимæ; афтæ удуæлдай ам дæр тох кæндзыстæм нацийы 
марджытимæ.— Кæй зæгъын хъæуы, ныр сын уыцы «нацийы 
марджытæ» стæм мах æмæ ныл кæм сауæрддзысты. Цъеретели- 
тæн Октябры революци скъуырдта сæ дæлдымæг æмæ сæ 
фæтардта. Ныр сæ масты пырх акалдзысты махыл. Советон 
Азербайджан сæ кæй нæмы, уый маст дæр исдзысты махæй. 
Дзæгъæлы нæ дзырдта зæронд рувас, революци уæйгæнæг 
Жорданиа Учредителни Æмбырды, азмæджы, 14 январы, 
Францы æмæ иннæ империалистты минæварты раз: 
—53— 

— Æз цæхгæрæй зæгъын Хурныгуылæны империалисттæ 
нын æхсььгондæр кæй сты Хурскæсæны фанатиктæй! 
Нæй, æвыд нæ нæ ныууадздзысты ацы джауыртæ! Куы ныл 
фæуæлахиз уой, уæд нæ хъырттызмæлæг нал ауадздзысты. 
Кæд æ дæр хос нал ис, уæд удуæлдай тох! Кæд æппын æмæ сæ 
хорз куы анæмæм, уæд æнцойты бафидыдыл сразы уаиккой... 
Нæй æндæр фæрæз, æндæр фæндаг... 
Диссаг уый у, æмæ нæ парти Гуырдзыстоны легалон куы 
сси, Уæрæсеимæ меньшевикты бафидыды фæстæ, уæд ньщ цæмæн- 
нæ зæгъы æппын нæ, фæлæ афтæ уæддæр: «банцайут» кæнæ 
«хæцут», мах дæр уын мæнæ стæм». Науæд кæд легалон у, 
уæддæр æнæлегалон куыст ма кæна, уый кæй бауырндзæн? 
Цæмæннæ нæм исты хабар кæны сусæгæй «о»-йæ «æ»-йæ? 
Ма зона Крайком нæ хъуыддаг, æмæ уый куыд стæй? Шар- 
лоитæ уæддæр хъусын кодтаиккой нырыонг хабар. Æви... æви 
уыдон дæр гуырысхойаг сты... 
Мæскуы нын кæй нæ баххуыс кæндзæн, уæлдайдæр та æргом, 
уый бæрæг у; сусæгæй нын баххуыс кæндзæн, уый дæр зын зæ- 
гъæн у. Уымæй дæр ныртæккæ Польшаимæ хъуырдухæны мидæг 
ис. Фæлæ цæуыл нæ æндавы Крайкомы, цæмæй нæ хъуыддагæн 
исты кæронгонд æрцæуа? Науæд, комкоммæ, æвæдза, йæ бон у, 
нæ сæрыл сдзурын меныиевикты хицауадимæ. Æви уым дæр нæ 
зонынц нæ хъуыддаг? Арæби, уæдæ гæххæттытæ, декларацитæ 
куы фервыстам, уæд цы фесты? Ацы хъуыддаг дйссаг у... 
Куы ницы бауа нæ бон хотыхджын — æфсадджын знагæн... 
Куы нæ ныссæнда... Чи зоны, нæ хуыздæр хæс уыдзæн бадзурын 
Мæскуымæ, цалынмæ ма рæстæг амоны, уалынмæ, цæмæй нæ 
бафидауын кæна меньшевикты хицауадимæ... Æрдзурын хъæуы 
Алыксандримæ... Куыд ныхъхъус сты Серо æмæ Серги дæр... 
— Чермен! Чъребайæ æрбацыдысты ирон минæвæрттæ; 
Дзомагъы баздæхæны сæ æрурæдтой фæсивæд. Цом, ауайæм 
сæм,— атыдта мæ мæ хъуыдытæй Алыксандр. 
Фестадтæн дæргъæлвæст ставд хъæдæй. Цæстытæ ахастон 
фæзыл, рæгътыл... 
— Цом! —Æмæ æз дæр бæхыл бабадтæн. 
Дзомагъы баздæхæны, фæзы фæсивæды 'хсæн æнцад лæу- 
уыдысты Дзауы адæмы æмбырды минæвартæ: К-ты К. æмæ 
æндæртæ иу цалдæрæй. Фæцæй сæм хæццæ кодтон. 
— Адон бæрæггæнæг æрбацыдысты, уастырджистæн. Цæй, 
Чермен, нæхи- мæхъæлонтæ фестын кæнæм иу цыппарæй. Уадз 
æмæ æнхъæлой, алы адæм нæм кæй ис. 
Алыксандр йæ мидбылты бахудт. Цæстыфæныкъуылдмæ 
бæхтæй æргæпп кодтой, райдыдтой чидæртæ минæвæртты 
цæстмæ æнахуыр хъæртæ кæнын «мæхъæлон æвзагыл», топ- 
—54— 

пытæй хъазын, хъаматыл кафын. Мæхъæлонтæ, цыбыр цухъхъа- 
тæ, даргъ хил уæлдзарм худтæ, топпытæ, хъаматæ, æнахуыр 
баст басыллыхъхъытæ, гилдзы хъатаратæ суанг зæнгтыл дæр 
зæнгбæттæнты бæсты. Минæвæрттæ тынг не старстысты. 
— Гъы, цы зæгъынц нæ эсертæ, цы сæ æрбахаста? — афарста 
Федыр Алыксандры, минæвæрттæ куы аздæхтысты фæстæмæ, 
уæд. 
— Фарстой, цæмæй хотыхджын стæм, цæмæй ныфсджын, 
чи ис немæ, ис немæ уырыссаг æфсæдтæ, æви нæ,— æнæбары 
хъазгæйæ бакодта Алыксандр,—'æз дæр сын, цин дын фенон, 
фаг фæлæхурдтон, уæдæ цы. 
Раздæхтыстæм уыцы хуызæнæй штабмæ. 
27 май 
Цы æгæр-æгæр нæ систой меньшевиктæ æмæ эсертæ,— 
уымæн бæрæг нæй, чи сæ лæгъстæ-æртхъирæны гæххæттытæ 
æрвиты, чи — минæвæрттæ. Айразмæ нæм Национ уынаффæдоны 
минæвæрттæ дæр уыдысты: Хъ-ты Б-на раздæр, йæ фæстæ та 
У-ты 3-р — Национ Уынаффæдоны сæрдар æмæ Т-ты А. Зæндтæ 
нын амыдтой, зæгъгæ, уæ кæд ныфс нæй Уæрæсейæ, уæд басабыр 
кæнут... А нæ меньшевиктæ нын цы аудæн кæнынц, уый сæхи 
сæрыл æрцæуæд! Фæлæ эсерты та цы уынгæг кæны? Æвæццæ- 
гæн, «тæрсынц» Ирыстонæн байсæфынæй, не 'ууæндынц нæ 
тыхтыл. Æнæтуг революци домдтой уыдон. Национ хæдмæл 
Уынаффæдоны фæрцы куырдтой худаистæй автономи политикон 
куырмытæ! Бирæгъы дзыхæй комдзаг æрхауынмæ æнхъæлмæ 
кæсджытæ. Уый нæ зонынц, æмæ цагъар йæ рæхыстæ, йæ туджы 
аргъæй сæтты. Науæд басудзæд революцийы цæхæры Ирыстон! 
Цы сафы? Æрмæст йæ рæхыстæ! Райгуырдзæн æндонау сæрстæй 
ног цардæн... 
Акалд уал фыццаг туг. Знон Дзауы бадæг знаджы æфсæд- 
тæ 'рбацыдысты æд музикæ атахъхъы æмæ ныхæй-ныхмæ 
фесты нæ раззаг æфсæддон къордимæ Елбачийы бын. Хъæбæр 
схæсты фæстæ фæстæмæ алыгъдысты, сæ цæфтæ æмæ мæрдтæ 
семæ аскъæфгæйæ. Махонтæй фæцæф æрмæст иу — Елбачиты Н., 
знаджы нæмыг ацыд йæ уæраджы. Сыгъдæг æй бабаста Алык- 
сандр штабы... 
Цæй, хорз! Фыццаг фæныхылд уал аслам не слæууыд знагæн. 
Нал ацыдысты фæстæмæ Дзаумæ музикæ цæгъдгæ, Дзауæй 
мидæмæ куыд цыдысты, афтæ. Кæд аздæхтысты музикæ 
цæгъдгæ, уæддæр фыдохы цагъдимæ... 
—55— 

30 май 
Фронты сæрты нæм æрбахаудтой меньшевикты прокламацитæ 
уырыссаг æмæ гуырдзиаг æвзагыл. Прокламацитæ сидынц 
«æмбаргæ» ирон адæммæ, зæгъгæ, цæрут, æнцойæ, ма хъусут 
хæццæгæджытæм, фæсурут уе 'хсæнæй æвзæргæнджыты, демо- 
кратийы дæлбазыр, æфсымæры цардæй цæрут гуырдзыйы 
адæмимæ æмæ æндæр ахæм сæнттæ. * 
«Уе 'фсымæртæй иуæй-иутæ ахизынц фалæмæ, уым сгæрз- 
тæджын вæййынц, рахизынц^ фæстæмæ æмæ тох райдайынц 
Гуырдзыстоны демократон республикæйы тыхтимæ, сымах дæр 
змæнтынц, афтæмæй. Ма хъусут уыцы змæнтджытæм, ахсут æмæ 
сæ дæттут хицауадмæ»,— дзырдта прокламаци «Не 'фсымæр- 
тæм — ирон адæммæ». Кæй зæгъын хъæуы, карз æртхъирæнтæ 
дæр уыд прокламацийы. 
Мæ зæрдыл æрбалæууыд цы 'взагæй-иу дзырдтой Уырысы 
паддзахы инæлæрттæ хæххон адæмтæм,— ирон адæммæ сæ 
гæххæттыты. Дыууæтæй мур хьауджыдæр нæ уыди. 
— Радтут уæ .æвзæргæнджыты, ома большевикты, ома 
æгасæй уæхи — сæрхъæн сабийы ныхæстæ. 
«Не 'фсымæртæм — ирон адæммæ»... æфсымæртæ! Нæ туг 
нын нуазынмæ куы ссариккой, уæд æй дойныйæн къахеттаг 
сæнау баназиккой... 
— Цом, Алыксандр, не 'фсымæртæм, бащш ныл кæной,— 
худти Б., прокламаци тилгæйæ, штабы. 
— Цу, мæ хур, бацин дыл кæндзысты тæвд нæмыгæй. 
— Ау, худинаг дæм нæ кæсы, куыд æнæууæнк кæныс меньше- 
виктыл? Цæй, радтæм дæ. 
— Æз сæм мæхи къахæй дæр ацæудзынæн... Иу чысыл 
фæлæууæнт. 
— Чындзæхсæвмæ ма исчи нæ цæуы, и? Цы зæгъдзынæ? 
— Хорз чындзæхсæв дын скæндзысты меньшевиктæ, ма тагъд 
кæн, Б-ц? 
Уыцы хуызæнæй айстой прокламаци фæсивæд. 
Æвæццæгæн, Азербайджаны арæнты сæ хуыддаг рæстмæ 
нал у меньшевиктæн. Æдасы нæ уыдысты Гуырдзыстоны больше- 
виктæй дæр. 1-аг Майы демонстрацитæ сын се онджы мигъ 
æнæмæнг бауагътой, кæд «Борьбайы» æмæ «Ертобайы» сæхицæй 
æппæлынц, уæддæр. 3-аг майы сын сæ сæрдарады æрцахсынмæ 
бирæ нал хъуыд большевиктæн, кæд хъуыддаг фæмæнг, уæд- 
дæр. Дзæвгар тасы хос сты ацы хъуыддæгтæ. Чи зоны фидауыныл 
«нæ» нæ зæгъиккой... Цæмæннæ сфæлварæм цымæ? Фæлæ... 
раивылгæ фурд зын кулгæнæн у... 
Куыд ницы хъуысы нæ полчы рацæуынæй? Кæд æй истæй 
тыххæй Крайком уромы? Уый директивтæм гæсгæйæ, уый æх- 
—56— 

хуысæй у арæзт... Фæлæ кæд Крайкомы нæ фæнды нæ тох, цы 
ныхъхъус ис!.. 
Цæй, банхъæлмæ уал кæсæм... Уæддæр зыбыты иунæгæй 
кæй стæм хæцæг меньшевиктимæ, уый мæ гуырыехойаг кæны 
полчы тыхтыл дæр... Нæ зонын, нæ зонын... 
3 июнъ 
Абон не штабыл сымбæлд æхсызгон хабар: Дзæуджыхъæуæй 
рараст ирон полк революцион Хуссар Ирыстонæн баххуыс 
кæнынмæ. Полк æрхæццæ уыдзæн Рукъмæ дыууæ-æртæ боны 
фæстæ. Полчы ис Хуссар Ирыстоны алы кæмттæй, алы къуымтæй. 
Афтæмæй æгас X. Ирыстоны фæллойгæнджытæ бæлвырдæй тох 
кæнынд* сæ сæрибардзинадыл — Октябры революцийы сæрыл... 
Æвæццæгæн, Крайком, боны фæстагмæ, фехъуыста нæ хъуыд- 
даг, фезмæлын кодта,— рарвыста сусæгæй, кæнæ æргомæй полчы. 
Кæд афтæ у хъуыддаг æнæмæнгæй, уæд Гуырдзыстоны кусæг 
дзыллæйы æмæ партийы куы сыстын кæна, уымæй фæллойаг у... 
Гъæй-джиди, афтæ дæр куы уаид æцæгæй! Бацамониккам 
уæд меньшевиктæн мæгуыры æхсары, æфхæрды хъаруйы азар. 
Уæд уæлахиз æнæмæнгæй Советон X. Ирыстон, Советон Гуыр- 
дзыстон!.. '* 
Дж-ты Ксекя, Вара æнд. чызджытæ æрбацыдысты штабмæ. 
Хуыйынц, ныв кæнынц, аразынц тырысатæ, стыр, сырх-сырхид 
тугвæлдæхт тырысатæ. Революцийы сæрыл йæ туг-рондз калæг 
æфхæрд кусæджы тырысæтæ. 
6 июнь 
Ныртæккæ æрхæццæ стæм Захъхъайæ... 
Знон фехъуыстам, зæгъгæ, ирон полк ссæуы Захъхъамæ. 
Алыксандр, Федыр, æз æмæ чидæртæ бадтыстæм штабы. Хабар 
ныл куы сымбæлд, уæд фырцинæй хæрдмæ фæхаудтам. Федыр 
æмæ Филим уадидæгæн сæ къæхты фындзтæ зæххы фæцавтой 
æмæ ныззылдысты кафты. Чидæр фырцинæй фелвæста йæ пара- 
беллум æмæ дæнг-дæнг — астæй сæ иуылдæр анымадта уаты 
уæласдæрды.' 
Чысыл фæстæдæр А., Ф., В., æз æмæ ма иу дыууæ æмбалы 
фæраст стæм фистæгæй мидæг Ручъы 'рдæм, цыдыстæм Захъхъа- 
мæ, полчы размæ. Кæуылты амидæг стæм æмбисæхсæв Хъесаты 
хъæуы, уымæн дæр ницы базыдтам. Райсом сæумæцъæхæй 
(абон) рацыдыстæм Пуриатæм æфсæддонтæм. Кæм ма уыд нæ 
Динæн кæрон? Рамбæлдыстæм уым дзæвгарæй æмбæлттыл. 
Никъала дæр — нæ диссаджы хъазаг Никъала дæр уым... Ра- 
—57— 

фæрс-бафæрстæн, хынджылæг ныхасæн, кæрæдзийæ хъазынæн 
йæ къæдзил дæр нал скъуыд... 
Рараст стæм Магъы æфцæгыл æмæ æрдæбон изæры 'рдæм 
æрхæццæ стæм Дзуары бынмæ. Рæдауæй сымбæлдыстæм не 
ххуысгæнджытыл: сарæзтой сын фæсивæд се 'рцыдмæ халагъуд- 
тæ, хорз минас. Хъуыдытæ фæйлыдтой, зæрдæтæ сыгъдысты 
цины цæхæры. Ныр мæймæ æввахс йæ риуæй чи хъахъхъæдта 
знакæй Ручъы æрбацæуæнтæ, уыдон æфсæддон кад кодтой, æгас 
Ирыстон йæ риуæй хъахъхъæнынмæ чи 'рцыд, уыдонæн. 
Немæ æрцыд æрмæст иу рота. Иннæтæ афонмæ ахызтысты 
Зикъарайыл æмæ ахсæв, бон куы цъæх кæна, афтæ ныццæвдзысты 
Дзауы нæ фронтæгтимæ. Хæстон план афтæ у: ахсæв ниццæвын 
Дзауы дыууæрдыгæй... Зæронд хæцæг нæ сырх «булкон» — 
ахсæв æвзардзæн йæ хъару, йæ хæстон дæсныйад... Ахсæв, 
фæскæркуасæн йе нæ хъуыддаг бабын уыдзæн, йе не знаг... 
Иу æхсæв... 
Абон та уал нæм ис нæ полк — 965 æфсæддоны, нæ фронтæг- 
тæ — 200. 1165 æфсæддонæн. 1165 фондзæхстоны! Уыимæ нæ фæ- 
сивæды хъару, нæ фæсивæды мондаг абырсын знаджы! Дзæвгар 
тых у! Æмæ кæд полк рацагайдта Дзæуджыхъæуæй хицæутты 
æвастæй, Крайкомы æвастæй, кæд рацыд сусæгау цыдæй, кæд 
нын æххуысгæнæг æндæр искуыцæй ничи у, уæддæр 1165 хъæ- 
батыры фаг тых сты... 
Ахсæв Дзауы сымбæлдзысты «демократийы» æмæ пролетарон 
революцийы тыхтæ кæрæдзийыл... уый ахсæв... 
Райсом сæумæцъæхæй нæ ХРК цæуы Дзаумæ æнæхъæнæй, 
кæд ма «хозчаст» азайа ам, уыййеддæмæ. Райсом хæсты бы- 
дырмæ!.. 
7 июнъ 
Дзау... Абон сæумæцъæхæй, карз æхсæвты фæстæ, Матейы 
отряд (æфсæддон бал) систа Дзауы. Ручъы 'рдыгæй.цы æфсæд- 
дон бал рацыд дысон, уый хæст æййафгæ дæр нал ракодта. 
Æфсæддон салам ма радта хæсты быдыры уæлахизгонд æмбæлт- 
тæн... 
Нæ къухты бахауд меньшевикты æфсæдтæй 480-ы бæрц, 
дзæвгар хотыхтæ æмæ хойраг. Ныр та Чъребамæ-Чъребамæ! 
Ахсæв та Чъребайы рад у!.. 
Стыр хъуыддаг уыд дысоны фæуæлахиз. Знагæй ма чи аир- 
вæзт, уый дæр хæрз пырхæй, ныссастæй. Уый хыгъд нæ хæххон 
цæргæстæ æндон зæрдæйæ лæбурынц размæ. Цы тых сæ бауромдзæн! 
Хуыцъейы бацыдыстæм скъоламæ, ахст меньшевикты 
æфсæдтæм, сæ абæрæг кæнынмæ. Æлгъитынц меньшевикты 
—58— 

хицауады, бæллынц советон хицауадмæ. Ирон адæмы хонынц 
сæ ирвæзынгæнджытæ... Сæ фылдæр цымæ æцæг дзурынц, чи 
зоны фæлывд дæр у. 
Цæй, хорз... Райсом Чъребамæ!.. 
8 июнь 
Абон сæумæцъæхæй не 'фсæдтæ систой знаджы фидар — 
Чъреба. Знаджы æфсæдтæй ма чи аирвæзт, уыдон хæрз пырхæй 
фæлыгъдысты. Гурæй уæлæмæ сыгъдæг у знагæй, чи зоны, Гуры 
дæр нал фæлæууыд. Къуары былмæ знаг нал ис... 
Чъребайы хæсты не 'фсæддонтæ æрцахстой 48 æфсæддоны 
знагæй. Æдыппæт Дзау æмæ Чъребайы хæсты нæ къухты бафтыд: 
знаджы æфсæддонтæй 554, уыдонæй 8 афицертæ, 2 хосгæнджы- 
тæ, иу — хо — хосгæнæг. Бафтыд нæ къухты 600 топпы, 15 нæ- 
мыгзгъалы, 220 мин гилдзы, дзæвгар сармадзаны хъилдзыхтæ, 
хойраг æмæ æнд. Нæ армы дзаг æфсæдтæ цы цæф ныккодтой 
знагæн, ахæм цæф уый никуыма баййæфта, меньшевикты 
хицауад куы сывзæрд, уæдæй фæстæмæ. 
Уæлахиз! Уæлахиз!.. 
Фæсæмбисбон... Сæрдыгон хур тавы æнауæрдонæй, йæ тых 
ма йын чысыл сæтты чысыл уддзæф æмæ Леуахийы уазалдзæф 
улæфт, æндæра бынтон сулæфæн нæ уаид. Райдзаст сæндæтты, 
цæхæрадæтты, бæлæсты сыфтæртæ худынц, æрттивынц хурмæ. 
Хæрзирд у арв, ирд сты Чъребайы алыварс къуылдымтæ. 
Хур судзы... Фæлæ адæм дзугтæ-дзугтæй æмбырд кæнынц 
Тикъуыны хæдзары раз стыр хъæууынгмæ. Дзуттæгтæ сæ даргъ 
боцъотимæ ныттыгуыр сты хъæууынгæн йæ иу кæрон. Сомих, 
гуырдзы, ир æмвæтæнæй æрцахстой хъæууынг,— кæрæдзиимæ 
схæццæ сты. Кæй нæ фендзынæ ам? Хытъынджын базаргæнджы- 
тæ сæ къухтæ сывæрдтой дзуарсайæ сæ гуыбынтыл, ницы дзуры 
цæсгом,— фæлывд цæсгом. Мæгуыр гуырдзиаг хъæууонтæ! 
Сæ бызгъуыр цинелты лæууынц æнхъæлмæгæсæгау. Базаргæн- 
джытæ æнæввæрсон цæстæй бакæсынц хъæууонтæм, не'фсæд- 
донтæм. Сылгоймæгтæ къордтæ кæнынц нæлгоймæгты цур,— 
хорз фæлыст сæ чи у, æвæццæгæн, базаргæнджыты устытæ 
æмæ чызджытæ. 
Фестæм хæдзары мидæг нæ уынаффæтæ æмæ рахызтыстæм 
къæсæрмæ асины сæрмæ. Оратор райдыдта дзурын. Æрымысыд 
1918 азы хæст, иры æмæ гуырдзиаг æфхæрд хъæууонтæ æмдзæ- 
Аисæй куы тох кодтой меньшевиктимæ. Дзырдта советон хицау- 
адыл æмæ фæллойгæнæг адæмты иудзинадыл. Ранымадта, куыд 
кафынц меньшевиктæ хъæууонты бæрзæйыл. 
Йæ фæстæ ралæууыд нæ кæнгæ уырыссаг «Крамаренко» — 
—59— 

Никъала. Дзырдта Советон Уæрæсейы кусæг дзыллæйы номæй, 
Сырх Æфсады номæй. Дзурджытæ уыд уый фæстæ махæй, æфсæд- 
донтæй* æр. Алы дзурæг-иу йæ ныхас фæци цины хъæрæй: — 
Уæлахиз уæд Советон Уæрæее! Уæлахиз уæд Октябры революци! 
Фесты дзурджытæ... Тырысатыл хæцджытæ бæрзонддæр 
сдардтой тырысатæ. Æфсæддонты рæнхъытæ æндонæй уагъдау. 
Адæм фæхъус сты. Рахызт размæ Ал-др: 
— Хуссар Ирыстоны фæллойгæнæг адæмы номæй, сыхаг 
цæрæг гуырдзиаг кусæг адæмы номæй сидын Онæй Душетмæ 
Советон Хицауад! 
Уæлахиз уæд пролетарон революци! 
Хуссар Ирыстоны фæллойгæнджытæ сæ тугæй балхæдтой 
сæ сæрибар. Хуссар Ирыстон у Советон. 8-æм июнь изæры 
6 сахаты бацæудзæн кады рæнхъæй революцийы историйьц. 
Басыгъд цард 
9 июнь 
Иу бон, иу æхсæв æмæ ноджы иу бон уал цæры советон Хус- 
сар Ирыстон. Дыууæ боны æмæ иу æхсæвы дæргъы уал фæйлауы 
советон хицауады тырыса Едысæй Чъребамæ, Онæй Душетмæ. 
Дыууæ боны æмæ иу æхсæв советон хицауад цæры... кусы... 
аразы. 
Уым, Къуыдары, Чеселты, Ручъы, Урстуалты талынг уынгæг 
кæмтты æфхæрд, гæвзыкк адæм зæрдæ-тыррыккæй æнхъæлмæ 
кæсынц, цы бауыдзысты фæсивæд, знаджы къухтæй стондзысты 
сæрибардзинад æви нæ? Уым, Хъорнисы, Цъунары, Дзауы кæмт- 
ты æндзаст хъахъхъæнынц Чъребамæ, саст у знаг æви нæ? 
Фервæздзысты æви нæ æлдары æфхæрдæй, æлдары цъуттатæй?.. 
Уый уым!.. 
Ам та — Чъребайы быдырты — сæ туджы рагъæй абырстой 
знаджы, 'рынцадысты 'рбацæуæнты, сæ риуæй хъахъхъæнынц 
ирон Октябры тохæнтыстытæ нæ фæсивæд. 
Дыууæ боны... иу æхсæв. Айтынг уыдзысты ацы бонтæ, 
сæдæ бауыдзысты, æви тагъд аныгуылдзысты? Цы бæрæг ис? 
Чысыл, æгæр чысыл сты бæрцæй не 'фсæддонтæ, 1918 азы 
фылдæр уыдысты. Уæд хæцыдысты нæ мæгуыр адæм Фæскавказы, 
цæхгæрæй та Гуырдзыстоны бурджуазийы æмæ æлдæртты 
хицауады ныхмæ Октябры лозунгты бын. Зæхх уыд сæ ахъаз- 
загдæр домæн. Хæцыдысты буц соцдемократийы ныхмæ, йæ 
дæлбазыр чи бакодта буржуазийы дæр æмæ æлдæртты дæр. 
—60— 

. Уæд ирон æмæ гуырдзиаг мæгуыр адæм хæцыдысты фæрсæй- 
фæрстæм знаджы ныхмæ. Фылдæр уыдысты уæд. Знаг та æдых 
уыд, Йæ тыхтæ чысыл — æнæифтонг, æмæ йæ бон дæр ницы баци 
мæгуыр хъæууонты змæлды ныхмæ; стæй дæр æмризæджы ризыд 
фронтаг æфсæдты тæсæй, Турчы фронтæй чи адзæхт Уæрæсемæ 
Октябры революцийæн баххуыс кæнынмæ. 
Иунæг нæ уыдыстæм уæд знаджы ныхмæ. 
Ныр та?.. Иунæг, зыбыты иунæг знаджы ныхмæ. Æгасæй 
нæм кæд разына, бирæ-бирæ иу минмæ 'ввахс æфсæддоны. 
Адонæй 80—90% сты нæ парторганизацийæ, æнæуи адæмæй 
, нæм уый бæрц бирæ æфсæддонтæ нæй. Нæй æххуысгæнæг Чы- 
санæй. Нæй æххуысгæнæг Гуырдзыстоны хъæууон адæмæй — 
¦ 3 азы дæргъы меньшевикты национ-шовинистон марг сæм 
дзæвгар бахъардта, стæй дæр æдзæттæ сты змæлдмæ. 1918 азы 
сын Душеты сыстады меньшевиктæ цы ссæст ныккодтой, уымæй 
сæ къахыл нæма слæууыдысты. Нæй æххуыс Фæскавкрайком 
æмæ Гуырдзыстоны парторганизацийæ. Æнæнхъæлджы сын 
разынд не змæлд — нæ абоны хæст. 
Иунæг стæм, цас фæнды хынцон нæ тыхты дæлæмæ дæр 
æмæ уæлæмæ дæр — Дзау, Рукъ, Ортъеу, Хъорнис. Фæлæ... 
фæлæ уаддæр кусын хъæуы... кусын, аразын, хæцын. 
Знон арæзт æрцыд Советон Хуссар Ирыстоны Æфсæддон 
Ревком: А-ты Л., А-ты Ц., Д-ни Г., æз, Г-ты Л. скондæй. Иннæ 
æмбæлттæй чи штабы кусдзæн, чи фалæмæ цæуинаг у. Дзæвгар 
кусинæгтæ, фæлæ куысты гъæдæн ницы хатын — уæлдайдæр 
къанцылары куыстæн. 
Фæлæ гæнæн нæй: революци уыдæттæ нæ хынцы. Æниу, 
æвæдза, ме 'мбæлттæй кæцы лæууыд хицауады сæргъы? Фæлæ 
: ныр сæр бахъуыд æмæ æрлæууыдысты нæ революцийы- сæргъы. 
Габ-ты Исмел Ерманы хæхты фыййау хæтыд, ныр та горæты 
крменданты хæдивæг у... 
Абондæргъы военревком куыста горæты сæрфатыл. Сæрфат 
та цы? Куы нæ йын разылдтой не 'фсæдтæ йæ бындур, фæлæ 
хъуыди, цæмæй базар байгом уа, хъуыди хицæутты снысан кæ- 
ныны сæр-хæстон л:вæры, фæтк æрывæрыны сæр, не 'фсæд- 
донтæн бынæттæ ал^мтæ-йедтæ самоныны сæр æмæ æндæртæ. 
Æнцад у, сабыр у горæт, Цæрджытæй алчи йæ хъуыддаг 
кæны, цыма æппындæр ницы уыди. Хъæстгæнæг ничи ис. Не 
'фсæдтæ бæлвырд сæхи равдыстой большевикон æфсæдтæй. 
Бархи митæ, тыхмитæ койæн дæр нæй се^хсæн. Æртæ азы 
дæргъы нæ фæсивæд схъомыл сты сæхицæн стыр аргъгæнæг 
* фидар сырхæфсæддонтæй... 
Фæлæ ныр хæрзаг знаджы газеттæ кæрæй-кæронмæ адлийы 
йас дамгъæтæй хъæр кæнынц: «Иры абырджытæ Чъребайы дур- 
—61— 

дурыл нал ныууагътой, цæрджыты фæцагътой сывæллоны онг. 
«Тас у демократийæн. Абырсæм тугдзых бирæгъты, кæн- 
нод демократийы хурхмæ кард ныддардтой». Уадз æмæ сæнттæ 
цæгъдой. Гуырдзыстоны пролетартæ сын ныры онгау зынæй 
акомдзысты сайын, фæллойгæнæг хъæууонтæн та афон у базо- 
нын, нæ хæсты сæр цæуыл у, уый. Стæй нæ парти легалбн у æмæ 
кусæг классæн радзурдзæн нæ хъуддаг раст. Гъе, æцæг, кæд æй 
дзурын бауадзой меньшевикты хицæуттæ, уæд... 
Архайæм нæхæдæг дæр. Æвдисæм нæ ахастæй хъæууон 
фæллойгæджытæн, цæуыл хæцæг стæм, уый. Фыссæм æмæ фæй- 
нæрдæм, суанг Мæскуымæ, æрвитæм нæ декларацитæ, нæ ныс- 
туантæ, нæ расидтæ. Ау, нæ сæрыл дзурæг куынничи фæуыдзæн? 
Иу тæссаг рæдыд нæм ис: Чъребайæ дарддæр нæ бæттæм 
нæхи гуырдзиаг хъæууонтимæ, нæ сæм сидæм не 'вварс рахæцын- 
мæ. Цыфæнды ныстуантæй дæр иу зæрдиаг баныхас адонимæ 
бирæ хуыздæр уаид. Уый нæ кæнæм, уый нæ къухты не 'фты æмæ 
мæ зæрдыл æрбалæууыд раджы Коммунæйы ахъаззагдæр рæдыд: 
уый нæ бабаста йæхи Францы фæллойгæнæг адæмтимæ. Фæир- 
тæст сæ, æмæ йæ байсæфт та тынгдæр уый сæраппондæн уыд. 
Ма ныл æркæна, мыййаг, Парижы Коммунæйы бон? 
Иу рæдыд ма та нæм уый ис, æмæ кæд æрывæрдтам хæстон 
фæтк, уæддæр нæм ацы фæткæй нырма ницы ис. Горæтмæ æмæ 
горæтæй æддæмæ уадзæм, кæй куыд æмæ кæд фæнды, афтæ. 
Тас у æвзагахастæй, сусæг асгæрстытæй знаджы 'рдыгæй. 
Ай-гъай æрывæрдтам хъахъхъæнджытæ зынгæдæр æрбацæуæнты. 
Фæлæ Чъребайы фæсвæдты æмæ цæхæрадæтты ацæуæн- 
æрбацæуæнтæн кæрон дæр нæй. Зонгæ дæр сæ нæ кæнæм, уый 
бæрц сты. Знагæн æнцон у сбæрæг кæнын æдасæй нæ тыхтæ, нæ 
æдых бынæттæ. Чи зоны æмæ йын Чъребайæн йæхи мидæг уа 
сусæг хъузонтæ ивд дарæсты, йæ афицертæй, скъоладзаутæй, 
интеллигенттæй, базаргæнджытæй... 
Нæй! Фæкарз хъæуы хæстон уавæр, цъиутæхæг дæр куыннæ- 
уал уа горæтæй! Знаг куы базона нæ армыдзаджы йас тыхтæ, 
нæ карз хъуаг хæцæнгæрзтæй æмæ хæлцæй, уæд нæ æвæстиат 
ныццæвдзæн... 
10 июнь 
— Размæ, размæ! Цы скæнæм, уый размæ бырстæй. Цæвын 
хъæуы знаджы, цалынмæ йын нæ фыццаг ныццæфы хъæдгæмт- 
тæ нæ байгас сты, уалынмæ. Куы слæууа йæ къахыл, уæд нын 
йемæ зындæр архайæн уыдзæн. Ныссæбæкк нæ кæндзæн! 
— Омæ гормон, Н-ла, размæ-размæ куы кæныс, уæд цæмæй? 
Кæм сты дæ тыхтæ? Гуры быдыры куы азмæлæм, уæд дзы мæл- 
—62— 

дзыгуыты балæй хъауджыдæр куы нæ фæзындзыстæм. Æмæ 
бирæ нæ, фæлæ,æммыст, мыййаг, цы нæ ис... Гуры быдыры цæрæг 
гуырдзы куы ралæууой нæ фæсчъылдым, уæд уыдон фаг дæр 
не суыдзыстæм.,. Æрфидар нæ фронт, цы хахх ахсы, ууыл: Еред, 
Диц, Никоз, Цъунар. Мæнмæ афтæ кæсы, æниу æфсæддон 
дæсны, мыййаг, мæхи нæ хонын, фæлæ,— æлхынцъæрфыгæй 
фæци А-р. 
— Нæ тыхтæ чысыл кæй сты, уый раст у. Фæлæ, гъе, размæ 
бырсын дæр нæ уымæн хъæуы. Ныртæккæ нæ фронт 10 верстыл 
атъанг, не 'фсад ыл не 'ххæссы, цæстгай йæ цы ахсынц, уыййед- 
дæмæ. Знагæн хæрз æнцон у иу æхсæв сусæгæй интервалты æрба- 
хизын нæ æфсæдты фæсчъылдыммæ æмæ сæ дыууæрдыгæй ныц- 
цæвын. Цыма нæ бон бауыдзæн уæд? Мур дæр ницы! Абырсын 
хъæуы размæ. Сисæм Гур æмæ фæхалæм хид; сисæм Карел æмæ 
фехалæм боран, Агара дæр афтæ. Уæд Къуары ардыккаг был мах 
баудзæн æмæ уæд гуырдзиаг хъæууонтæ дæр нæ фарс ралæу- 
уиккой. Науæд Калак æмæ Хашуры кусджытæ кæд сыстиккой 
меньшевикты ныхмæ.— Гуымгуымгæнгæ, тыххæй фæци йæ ныхас 
мадзура М-те. 
Иудзæвгарæй ацы фæндимæ разы кæнынц æмбæлттæ. 
— Æцæг,— зæгъы М-те, цалынмæ æфсæйнаг тæвд у, уæдмæ 
йæ хойын хъæуы. Цъæл у знаг æмæ йæ бынтон ныббырсæм. 
ККК-т дæр сыстын кæндзæн Калачы кусджыты,— æцæг тæвд 
æфсæйнагæй тæвддæр кæны Ц-а. 
— Цымæ фæстæмæ, Чъехы къæдзæхтæм æмæ Уанаты уын- 
гæгмæ нæ сынæг куы бахæссиккам æмæ уым ахъаззаг куы 'рфи- 
дар кæниккам нæхи, уæд та куыд уаид? Хъуамæ афтæ хуыздæр 
уыдзæн. Иуæй не 'фсæдтæ æмтыгуырæй уаиккой дыууæ фидар 
раны, иннæмæй хæлцæй цух не 'ййафиккой— хъæутæ сын хæс- 
сиккой. Уыцы фидæртты та нын знаг тых не ссардзæн æмæ æппын 
нæ, уæддæр хæрæгсастæй баззаиккам,— дæсны хæстон страте- 
гæй агæпп ластон æз дæр. 
Чидæртæ сразы ацы фæндонимæ æмæ диссаг, разы кæны М-те 
дæр, не 'фсæдты хистæр: 
— Уый раст у, кæнæ фæстæмæ — Чъех æмæ Уанаты къæ- 
дзæхтæм. Дыууæ фæндæй сæ иуы райсын хъæуы. Æрмæст 
ныртæккæ цы фронт ахсæм, уым ныллæууæн нæй! 
Тох карздар кæны, кæцы фæндыл ныххæцæм фылдæрæй, 
уый бæрæг нæй. Алы фæндæн дæр ис фарсхæцджытæ, ис ныхмæ- 
лæуджытæ. Иуæй-иуты нæ фыццаг ныццæфы уæлахизы цин æрра 
кæны. Карз арахъхъау сын зилын кæны сæ сæртæ, тарытæ сын 
кæны сæ цæстытæ. Уыдон сæ базыртæ ныттынг кодтой суанг 
Калакмæ тæхынмæ. Чи дзы фыр хъæбатырæй афтæ у, кæмæ та 
—63— 

растдæр кæсы æцæг размæ бырсын,чи та, чи зоны, хъазуат схъæл 
ныхасæй æмбæхсы йæ тарст. 
Ныртæккæ цы позицитæ ахсæм, уый сæрыл дæр дзæвгар 
дзурджытæ ис. Дзæвгар сты Чъехы æмæ Уанаты позицы сæрыл 
дзурджытæ дæр. Цы бачындæуа, куыд хуыздæр уыдзæн, чи нын 
бацамондзæн? А М-е æмæ иннæ æфсæддон хистæртæ иу зондыл 
хæст куы уаиккой, уæд уыдон фæндыл ныллæууиккам, фæлæ- 
кæм, фæйнæрдæм хæцынц уыдон дæр. Æнæмæнг хуыздæр у хи 
сфидар кæнын Чъехы æмæ Уанаты нарджыты. Фæлæ уæд Цъуна- 
ры æмæ Хъорнисы знаджы бын фæуыдзысты æмæ уый тæссæй 
уырдыгон æмбæлттæ нæ разы кæнынц... 
Нæй, ницы фæндонмæ 'рцыд военревком æмæ штабы уынаф- 
фæ. Уый дысон. Æгас бон-изæрмæ фронт кæм æрывæрæм, уый 
радзур-бадзуртыл бахъуыд. Абон? Абон та А-др æмæ иу цалдæр 
æмбалы сæумæцъæхæй Дзаумæ сбæлццон сты. Уырдыгæй та 
уацайрæгтимæ — Дзæуджыхъæумæ. Раст нæ бакодтой ацы 
æмбæлттæ: тæккæ тыхсты заманы ацæуын нæ хъуыд Чъребайæ, 
уæлдайдæр дзырддзæугæдæр æмгæртты... Сæ фæнд у * уацай- 
рæгты равдисын æмæ æххуыс æрдомын. Дзæгъæлы фæнд, рагæй 
куы лæпьстæ кæнæм æххуысыл Мæскуыйæн, Калакæн, Дзæу- 
джыхъæуæй! Цы рауад? Ницы. Æмæ дзы цы рауайа, фидыды 
бадзырдæй баст куы у Советон Уæрæсе, уæд? 
Ацы бадзырды сæрты ахизынæн исты æфсон хъæуы, æфсрн 
нæй æмæ стæй фæсарæны капиталист паддзахæдтæ дæр хъарм 
зæрдæйæ кæм акæсдзысты Гуырдзыстонмæ советон Уæрæсейы 
æрбабырсты хъуыддагмæ. Уый сæ дзыхæй сæ комдзаг атонæгау 
у ККК дæр баххуыс кæна, æдзæм хъуыддагæн ын куы у нæ хæст, 
стæй кæм у цæттæ дæр?.. Нæй, нæ хъуьщи ацæуын ацы æмбæлтты... 
Рæдийынц не *фсæддон хистæртæ дæр; штабы зондæй бар- 
рардæй уадзынц цыбыр æмгъуыдмæ æфсæддонты иугай æмæ 
къордгай сæ хæдзæрттæм баулæфынмæ æмæ хойраг æрхæссын- 
мæ. Афтæмæй дзæвгар ацыд фæсивæдæй æмæ фронт бæгънæг- 
кæны. Ахæм æбуалгъ рæдыд сабийыл дæр ма 'рцæуæд, фæлæ 
ма цы гæнæн ис? 
Уæлахизы цинæй срасыджы рæстæг нын нæй, уый цæмæннæ 
зонынц? Æви знагæй æппын ницыуал æнхъæл сты?.. Ныртæк- 
кæйæ æрвонгдæр хъуамæ макуы уой нæ зонд, нæ куыст, нæ митæ, 
нæ архайд... 
11 июнь 
Кусы военревком, кусы штаб, фæлæ цы хъаруйæ! А-иты ацыд 
æрнымæг кодта, астæумагъз састау фæкодта нæ архайд... 
Хуыссæгхъæлдзæджы æндзыг сонт митау — нæ куыст, раст, 
—64— 

цыма нæ адзал æрсырдта æмæ йын ницыуал мадзал ис, уыйау 
нæ ахаст, нæ тыхты ахаст... Ницы ссæрфат кодтам фронты бына- 
ты равзарынæн æмæ баззад тæккæ æвзæрдæр ран. Æфсæддонтæ 
фæйнæрдæм фæцыдысты, чи ма дзы ис позицы, уыдон йæ 10 
верстон дæргъы бæрæг дæр не сты, бадынц хицæн дзыгуыртæй 
• æмæ кæрæдзимæ баст сты æрмæст фистæг бæрæггæнджытæ. 
Ницы сæрфат æрцыд горæтæй æддæмæ ма уадзыны хъуыддагæн 
дæр. Æниу хъахъхъæнджытæ иу дыууæ æмбисæхсæвæджы 
•æрцахстой, горæтæй æддæмæ чи хъуызыд, ахæмты... Никæцæй 
ис æххуысгæнæг дæр æмæ ныфс сæтты. Знаг цы фæци, уый бæрæг 
нæй, кæд нæ уæлхъус бады, уæддæр ын ничи ницы зоны... 
Кусы Реввоенком, фæлæ онгуагъдæй, цъындæгæй-мындæгæй. 
Æнхъæлмæ ма кæсынц уæддæр: военкомæй, штабæй, æфсадæй, 
фæлæ цæмæн? ККК æгомыгау йæ дзыхыл ныххæцыд, амонæг 
дæр нæм нал æрбарвыста... 
Ахæм фыдбылызы дуджы нæ тыхтæ хъуамæ æмбырд уаиккой 
иу тымбыл къухы æнгуылдзтау. Хъуамæ æмдыхæй, æмзондæй 
фыциккам нæ хъуыддаг æмæ дзы куы ницы цæуа, уæд бафида- 
уыны хъуыддагыл архаиккам. Фæлæ кæм? Хæст ныннымæг кодта 
партион куысты — дисциплинæйы. Парторганицазийы сæрмагонд 
куыст фронты фæлæмæгъ. Цы стæм, уымæй та раздзæуджыты 
рæстæмбис Дзæуджыхъæумæ фаефардæг. Нæй! Æбуалгъы рæ- 
дыд уыд ацы ацыды хъуыддаг. Афтæ æнахъинон фæуагъд нæ 
революцийы хъуыддаджы, уый карз рæдыд у. 
«Изæры» 
Знаг змæлын райдыдтд. Военревкоммæ нæ æфсæддон 
бæрæггæнджытæ фæхабар кодтой, Тхъуыйауы цур кæй федтой 
дардмæ знаджы æфсæдты. Дыууæ гуырдзиаг хъæууоны дæр 
æрбахастой уыцы хабар. Бæрæг у, кæй равдæлдысты знаджы 
æфсæдтæ Азербайджаны фронтæй æмæ сæ меньшевикты хицау- 
ад нæ ныхмæ кæй æрбатардта. Ныр цалдæр боны Гуырдзыстон 
æмæ советон Азербайджан дзырдтой бафидауыныл,— æвæц- 
цæгæн бафидыдтой. Чысыл империалисттæ лæбурынц дыу- 
уæрдæм, Азербайджанмæ, Хуссар Ирыстонмæ. Азербайджаны 
сын ницы бантыст, хъуамæ сын бантыса X. Ирыстоны. Азербай- 
джаны маст махæй исдзысты... 
Тæссаг у нæ хъуыддаг... Цы ма нын ис фронты? 500—600 æф- 
сæддоны 10 версты фронтæн, 600 æфсæддоны!.. Æлгъыстаг фæ- 
ут, нæ æфсæдты хистæртæ, ацы æбуалгъ рæдыд чи 'руагъта нæ 
хъуыддаджы! Хæсты цæхæрæй ауадз де 'фсæдты 'рдæг сæ 
хæдзæрттæм баулæфынмæ,— ахæм сæрхъæн рæдыд æфсæдты 
хистæр нæ, фæлæ сабийыл дæр не 'рцæудзæн... 
5 Уацмыста? 
-65— 

Æртæ дзыгуырæй сты фронты не 'фсæдтæ. Иу — галиу фронт, 
Уанаты дæлейæ Мереты ныхмæ, Леуахийы былмæ. Æртыккаг — 
рахиз фронт, Цъунары разæй. Дзыгуырæй-дзыгуыры 'хсæн — 
4—5 версты! Цас зын æрбацæуæн у знагæн ацы интервалты 
æнæ иу гæрахæй? 
Науæд æм уыцы хъуыды не 'рцæуы (кæн нын нæ тыхтæ æмæ нæ 
.фронты æвæрд нæ зоны, уæд, æниу уый гуырысхойаг у, фæлæ, ныхæй 
ныхмæ куы цæва, уæддæр нæ куы абырса, уымæй фæллойаг у, цъус, 
хæрз цъус стæм... Чи йæ зоны, цас æфсад æрбакалдта^яæ ныхмæ 
знаг. Чысыл ын, мыййаг, куы не сты. Бирæ кæй æрбакалдта, уый 
та гуырысхойаг дæр нæу, равдæлд Азербайджаны фронтæй. 
Стæй йе 'фсад дæр, 1918 азы цы уыдысты, уый нал сты. Æртæ 
азы дæргъы Душеты, Ахалцихы, Сачхереты, Лечхумы, Азербай- 
. джаны, Сомихстоны, кусæг дзыллæты тугкалгæйæ, сфæлтæрдтой 
хæстон дæсныйадыл, кæд æхсарæй æмæ хъæбатырдзинадæй ни- 
цы уадиссаг сты, уæддæр хæстыл фæлтæрд сты, хотыхджын сты, 
къахæй къубалмæ... 
Æрбатахт знаджы хæстон хæдтæхæг. Фæзылди нæ фронты 
сæрты æмæ Чъребайы уæлийæ, Хеуиты 'рдыгæй бомбæтæ æрып- 
пæрста. Изæры 6 сахатыл фæстæмæ атахт. Не 'фсæддонтæ йæ 
æхстой, фæлæ нæ фæцæф, æрдæг бæрзæндты тахт. «Æммыст 
дæу æрыппар!» — сæ дæндæгты къæс-къæс цыди штабы цур 
фæсивæдæн, фæлæ сæ зæрдиаг ныхъхъавдтæй ницы рауад... Знаг 
базмæлыд. Ахсæв, нæ райсом райдайдзæн бырсын нæ ныхмæ... 
Бады военревком. Кусы. Хынцы цъындыйæн акæнинаг Чъре- 
байаг буржуйты. Æфсæддон магазинты равдæлоны куыст ифтонг 
кæны... Бафидауыны кой никæмæ ис. Куыддæр баныфсджындæр 
сты æмбæлттæ дæр знаджы ныхмæ фæлæууынмæ. Горæт æмбары, 
хъуыддаг йæ тæмæны кæй бацыд. Дуканитæ — æхгæд, уынгты 
гæзæмæты йеддæмæ, змæлæг нал ис. Æниу изæрдалынгтæ кæны, 
уыййеддæмæ æхсæв дард у... Резервон ротæ сæумæцъæхæй хъуамæ 
ацæуа центрмæ, йæхи цæттæ кæны. Ротæ, зæгъгæ, армы дзаг 
фæсивæд! 
Ахсæв, райсом, æви иннæбон нæ революцийы адзал ахицæн 
уыдзæн. Фæуæлахиз уыдзыстæм, уæд Гуырдзыстоны кусæг дзыл- 
лæ нæ къухæй айсдзысты, бæрзонд сдардзысты Октябры тырыса. 
Кæнæ... кæнæ фæбынæй уыдзыстæм æмæ уæд... Нæй! Бынтон 
сыскъуыдæй дæр хъуамæ фæуæлахиз уæм. Кæннод... цы бауы- 
дзæн нæ æфхæрд æмæ гæвзыкк фæллойгæнæг дзыллæ! Цы адзал 
ын скæндзæн знаг... сæры хъуын барцау бады æрмæст йæ ахъуы- 
дыйæ дæр... 
—66— 

13 июнъ 
Сау бонтæ... Туджы зæйты бонтæ... 
Сау мæрæй саудæр арв... хъæуты сыгъдон фæздæгæй... 
Сырх сæуæхсидæй сырхдæр зæхх... сабиты, сылгоймæгты, 
зæрæдты тугæй... 
Уый Гуырдзыстоны тугдзых демократи скодта нæ мæгуыр- 
гæвзыкк адæмыл йæ фæуæлахизы стыр бæрæгбоны куывд. Уый 
судзынц хæдзæрттæ; судзынц хъæутæ, сыгъд цæуынц æфхæрд 
адæмы чъиухиды фæллæйтты муртæ. Уый хæцы уæлахизгонд 
«цытджын» демократи йе 'мыстæг хытъынджын буржуазийы- 
æлдæртты сæрыл нæ зæрæдтимæ, сылгоймæгтимæ, сабитимæ. 
Цæгъды сæ, судзы сæ, нывондæн сæ хæссы йæ хуыцау капитал- 
æлдарадæн... 
Стыр куывд. Сау куывд. Адæймагæй-сывæллæтты фæлмæн 
буарæй физонджытæ, мæгуырты хæдзæртты аххæрджытæй 
уæхстытæ, зæрæдты, сылгоймæгты хъарм тугæй арахъ-хъары, 
зæрдиа^æй кувы демократи йæ хуыцауæн. Стыр куывд... сау 
куывд.;. Кæд бирæ дзæнгæдатæ фæцагътай, уæ соц-демократи, 
социалистон дзæнæтыл, кæд æрвнæрæгау нæрыдтæ капиталы 
ныхмæ, уæд, абон рæстуырнæгæй кувыс дæ хуыцау-капиталæн 
хуыздæр-хуыздæр арахъхъæй-тугæй, хуыздæр кусæрттаджы 
физонæгæй-сабиты фыдызгъæлæй... Рæстуырнæгæй. 
Æбуалгъ мæнгард ныхæстæй сайд Гуырдзыстоны хъæу- 
уонтæй бирæтæ ахъаззаг ныххуыпп кодтой шовинизмы маргæй, 
'- меньшевиктæ, æлдæрттæ, буржуазон интеллигенци сын рæдауæй 
авæрдтой къуыстилты сæ разы, æмæ фæлхæрст бирæгъы цагъ- 
дæй — зæрæдты, сылты, сабиты. Хæцынц уыдонимæ, хæцынхъом 
фæсивæдæй сæ ныхмæ ничи ис. Цъаммар у адæймаджы фыдæх, 
фæлæ дзы тæссоны фыдæхы цъаммардзинадæн æмбал нæй. Иу 
фæуæлахиз сты «хъæбатыр» демократтæ æмæ сæ «æхсарджын» 
гварди, уæд равдыстой парахатæй сæ тæссон бирæгъы мон- 
дæгтæ. 
Судзынц хъæутæ. Судзынц кæмттæ. Пиллон калы Сатихъар, 
Сарабукъ, æгас Ортъеугом. Æмгуыппæгæй судзы Цъунаргом, 
арвмæ цæуы Прис, Тъбет, Додот-быдыры X. Ирыстоны пиллон... 
Райсом ссудздзæн æгас Дзауыком, иннæбон сыгъдон сау фæздæ- 
джы мигъы хъуырдухæн кæндзысты Пацъагом, Чеселгом, Къуы- 
дар, Цъоны хъæутæ, Уанелгом, Ручъы кæмттæ, Урст>алтæ. 
Ссудздзысты уымæн, æмæ сæм фæцæуы куывддон уазæг — «буц 
демократи». Ссудздзысты уымæн, æмæ сæм знаг — æлдæртты, 
базаргæнджыты æрдонг бырсы нæ кæмттæм... 
Фидæны фæлтæрты, социалон революцийы историйы рæнхъы- 
тæ сырх хъулон уыдзысты Октябры тырысайы бын сæрибар 
Цард, сæрибар куысты сæрыл хæцæг нæ гæвзыкк дзыллæйы 
5* —67— 

тугæй. Ацы тугхъулон рæнхъытæ æвзаргæйæ, фендзæн цъаммар 
цæсгом ног вандалтæн фидæны фæлтæр. Ацы тугхъулон рæнхъы- 
тæ æвзаргæйæ, фидæны историон кусæг æвирхъау-иу фестъæлф- 
дзæн, бариздзæн-иу йæ цонг, æрхаудзæн-иу йæ къухтæй йæ 
фыссæн куыд абон мæнæн, уæ æнæфенгæ æбуалгъ мит.æ æвзар- 
гæйæ, уæ, социал-бирæгътæ!.. 
Судзы цард, судзы гæвзыкк Хуссар Ирыстон. Судзынц... 
Уадз судзæд!.. Басыгъд паддзахы Уæрæсе, фæлæ дзы райгуырд 
фæринкау цæхæркалæг ног Уæрæсе — Октябры Уæрæсе. Ба- 
судзæд æлдарады X. Ирыстон, райгуырдзæн дзы ног Ирыстон — 
социализм-коммунизм аразæг Ирыстон! Æмæ кæд сæр фæрчы- 
тæй хауы фæйнæрдæм, кæд талынг, æрра кæны фырмæстæй 
æмæ мæ тæры, худ цæстытыл æппæрстæй, знаджы æрцыты бы- 
рынкъыл ссарын мæлæт, уæддæр æнцад дæн. Мах у фидæн, уымæн 
æмæ фидæн Октябры у! Кæм сты хъал, сæрыстыр паддзахы 
æлдæрттæ, Деникин, Колчак, Юденич? Кæм сты сæ æнæнымæц- 
æфсæндзых æфсæдтæ, афицерты полктæ? Ныддымдта сæ 
Октябры тымыгъ, ныддымдта сæ ног Уæрæсейы кусæг дзыллæ. 
Æмæ дæуæн дæр дæ адзал конд у, Гуырдзыстоны соцдемократи! 
Абон ма судз, æргæвд, цæгъд сабиты, сылты æмæ сæ нывондæн 
хæсс дæ хуыцау — къапиталæн. Райсом дæ хуыцау империа- 
лизмимæ фæуыдзынæ æфхæрд — ирон æмæ гуырдзиаджы амæт- 
таг. Уый уыдзæн æнæмæнг, куыд уыдысты, сты æмæ уыдзысты 
царды фæлтæртæ. Æмæ ды, Гуырдзыстоны мæнгард, фæлвыд, 
дидтой демократи! Цъæл æрцæудзынæ Октябры цæхæркалæг 
цалхы бын æмæ дын ницыуал баххуыс кæндзæн дæ хуыцау капи- 
тализм дæр, уымæн æмæ дæ адзал у уый адзал дæр... 
Уый уыдзæн, уый зонын! 
Сæумæцъæх. Раджы фехъал алчи. Никæуыл бахæцыд хуыс- 
сæг æндæрæхсæв военревкомы. Гъе 'мæ знон сæумæцъæхæй 
рабадт уый æххæстæй йæ тæрхоны. Скъуыддзаг кодта æнæхæс- 
тæй ахæссын фронт Чъех æмæ Уанаты нарджытæм. Уым ахъаз- 
заг сфидар кæнын позицитæ. Ауæлдай кодта Цъунары, Хъорнисы, 
цæмæй ма бабын уа æгас хъуыддаг, нæ революцийы хъуыддаг... 
— Цæугæ, М-те, æфсæдтæм! Расид сын тæрхон æмæ сæ 
кæнгæ ног позицитæм. Горæт уадзæм æнæхæстæй. Алкæуыл цы 
хæс æвæрд ис, уый æххæсткæнынмæ цæуæд. Резервы рота пози- 
цимæ мауал ацæуæд. Лæууæд горæты, змæст исты, мыййаг, ма 
'руадзæд, цалынмæ горæт æвдæлон кæнæм, уалынмæ. Изæрыр- 
дæм военревкомы фæстæ ацæудзæн Чъехы позицимæ,— æнкъар- 
дæй, цъæррæмыгътытæй, фæлæ фидарæй фæци йæ дзырд 
А-ты Л.— военревкомы сæрдар. 
Сыстад алчи йæ бынатæй. Хур йæ был сдардта рагъæй. 
6 сахаты. Æвиппайды фæцыди иу сармадзаны гуыпп. Уалынмæ 
—68— 

суасыдысты дзæвгар сармадзантæ. Топпы къæбар-къыбур згъордта. 
Уайгæ, М-те, резервы ротаимæ фронтмæ. Райдыдтой бырсын 
джауыртæ! — фæхъæр кодта Л-и. 
— Гъæтт, цы рæдыд ныл æрцыд, цы! Цыппар боны размæ 
цы тæрхон хæссын хъуыд, уый абон рахастам. Цæмæй хæцон 
ныр ацы тыгъд быдыры, армыдзаджыйас куы нæ сты мæ фæси- 
вæд,— æмæ уыцы иу гæпп акодта агъуыстæй М-те. 
Хæст сытынг. Сармадзанты богъ-богъ цыд æнæ 'рынцай- 
гæйæ. Нæмыгзгъалты æмæ фондзæхстонты къæр-къæр афтæ 
сарæх, æмæ æхст æхстæй æвзæрста хъус. Сармадзанты гуыпп 
цыди æввахс, хъуысти дæрддзæфæй дæр, бæрæг уыди, знаг 
æмцæф кæй ныккодта нæ центр æмæ галиу флангы... 7 сахаты... 
8 сахаты. Æнæхъæн æнус! Иуæй-иутæ нæ йæ бæттæнтæ тоны, 
цæмæй хæсты цæхæры скуысси уа. Фæлæ ивадæг хъæуы воен- 
ревкомы, асыгъдæг хъæуы горæты, æмæ алчи йæ хæс хъуамæ 
сæххæст кæна. Фырмæстæй цæуы дæндæгты къæс-къæс, хуылфы 
арты пиллон фæйлауы, фæлæ цæсгæмттæ æрфыгæлхынцъ, фæ- 
лурс. Мæнæ камендант араст кодта фæллой, мæнæ цъындыйæг- 
ты, иу 7-æй, фæкæнынц дыууæ æфсæддоны. Сбæлццон ис воен- 
ревком, штаб... 
— У, джауыртæ! Судзынц хъæуты, хъæутыл арт бафтыд- 
той! — цъæхаст кодта. чидæр уынгæг хъæлæсæй. 
Хуссар-хурскæсæны 'рдыгæй арвы къул саубын мигъæй 
сыхгæдта. Мигъ бырсы арвмæ зæххæй сау тъыфылтæ-тъыфыл- 
тæй æмæ улæнтæй. Уый хъæуты фæздæг у — ирон гæвзыкк 
хъæуты сыгъдон фæздæг. «Цæуæм, æмбæлттæ», æмæ Л-и фæраст 
Чъехы 'рдæм. 
Тамаресæй фæстæмæ фездæхтæн. Л-йы мад горæты аззад. 
Уынгтæ — афтид... Хæдзары фæмидæг дæн. 
— Цæугæ! 
— Кæм ис Л-и? Æнæ уый мæ къах дæр нæ авæрдзынæн,— 
скуыдта зæронд ус æмæ адæргæйæ цъылыныл, ведратыл йæхи 
ныццавта; уытæппæт дзауматæй æфснайынæн хуыздæр ницы 
ссардта. Раскъæфтон æй æд ведра йæ къухы, горæты кæрон æй 
иу æфсæддоны фæцарц баппæрстон æмæ афардæг сты. Фæкас- 
тæн ЗгъудерьГрдæм: нæ фæсивæд фæстæмæ æхсгæйæ лыгъдыс- 
ты дыгæйттæй, фылдæргæйттæй Хеуиты 'рдæм. Меньшевикты 
æфсæдтæ сæ фæстæ цыдысты-бырыдысты калмау æмвæтæнæг 
рæхысауæй гурæй-гурмæ. Иу стыр бал дзы горæты 'рдæм 
фæуырдыг кодта. 600-л авæрдтон хъавæн. Иу абоймы, дыккаг, 
æртыккаг... Дзæгъæлы... 
Араст дæн. Дыргвисæй Чъехы 'хсæн тыгъд быдыры иууыл 
змæлæг сси. Цæуынц мидæмæ хйцæн æфсæддонтæ, сылгоймæг- 
тæ æд сабитæ сæ хъæбысты, хъæууонтæ, уæрдæттæ, фос; æрды- 
—69— 

йаг, богъ-богъ. Хæсты зилгæ уад сæ фелвæста сæ цæрæнуæттæй 
æмæ сæ кæдæмдæр æвзиды. Кæдæм, уый сæхæдæг дæр нæ зонынц. 
Дарддæр... дарддæр... Мæнæ Куртайы Т-ё иу цалдæр æфсæд- 
донимæ уынджы астæу хъæдыл бады æлхынцъæрфыгæй; йæ 
цæстытæ з.æххы ацавта. . 
— Цы фæци военревком? 
— Афонмæ Дзауы ис,— сæр-хаудæй, æмырæй сдзырдта Т-е. 
— Ам ницы, фæлæ Чъехы къæдзæхты æрфидар уæм. 
Исдугмæ уынæры цъыртт не схауд йæ дзыхæй. Стæй уæззау 
сыстад, йæ цæстытæ зæххæй æнæатонгæйæ; гуырысхогæнæгау 
фезмæлыдысты гæзæмæ йæ уæхсгытæ... 
— Цомут, лæппутæ, Чъехы къæдзæхты нæхицæн ингæн 
скъахæм! — схъæрзыдта, йæ уæнгтæ схъил кодта, сæр уыдонæй 
фæдæлдæр, æмæ араст... 
Чъехы М-е иу 25 æмбалимæ схызт хъæды дымæгмæ. Иу 9 æм- 
балимæ ахызтыстæм хидыл æмæ Чемерты дæллаг фарс къæдзæ- 
хы 'рбадтыстæм... Хур акъул. Æнхъæлмæ кæсæм уæддæр. Уалын- 
мæ Хеуиты 'рдыгæй зад хуымты æрбалæгæрды знаджы æфсæд- 
тæй дзæвгар стыр бал. 
— Гъеныр мæ мæлæт адонимæ скæндзынæн,— бакодта 
Урстуаллаг Дз-ты Т-е æмæ фондзæхстон йе уæхскмæ авæрдта. 
Мидæгдæр... мидæгдæр... цæуы знаг... 
— Лæппутæ, хæрзæввахс сæ æрбауадзæм! Иу нæмыг дæр 
нын дзæгъæлы куыннæ фæуа,— лæгъстæ кæнын æмбæлттæн. 
Æввахсдæр...æввахсдæр кæны знаг. Уалынмæ Чемерты 
рагъæй чидæртæ фехста. Знаг махырдæм æрбакалд доны 
былмæ. 
— Цæвут сæ! 
Ралæууыдыстæм знагыл. Фæлæ бирæ ныхмæ нæ фæлæууыд, 
афтæмæй доны къæдз-мæдзы былтыл, Чъребайы 'рдæм фæууон. 
— Цæй, æвыдæй нæ ацыдысты — иу цалдæр дзы фæдæргъ,— 
ферттывтой йæ цæстытæ Т-æн. 
— Мæнæ кæм ис, æз та ма йæ фæндагыл агуырдтон. Уæ 
æхсты хъæрæй уæ ссардтон. Военревком дæм сиды Дзаумæ,— 
æмæ мæм фистæг бæх æрбатардта фæдисон. 
— Цом! 
— Мах ам баззайæм? — фæрсæгау мæм сдзырдта Т-е. 
— Цы уæ бон у, уымæй, æмбæлттæ!.. 
Абондæргъы хъуырмæ сси Военревком. Цæуынц æм Дзаумæ: 
Къуыдарæй, Залдайæ, Чъимасæй. Фæйнæрдыгæй тасы фæдис. 
Къуыдар æмæ Цъон домынц хæцæнгæрзтæй, лæгдыхæй æххуыс. 
—70— 

Тæрсынц Оны 'рдыгæй æрбабырстæй. Радта сын воейревком иу 
чысыл гилдзытæ æмæ фондзæхстонтæ. Арвыста дыууæ фæдисо- 
ны, бабæрæг кæной, цас у баххуыс. Æгасæй ма разындзæн, бирæ- 
бирæ, иу 40 æфсæддоны, æмæ сæ куыд арвитæм, Стæй дæр Чъехы 
фронт суæгъд кодтам, тыхтæ нæм нæй... 
Тæссаг у иттæг Чъимасы 'рдыгæй. Уым знаг бырсы Уанаты 
'рдыгæй Джермæ. Дувæццæгæн, фæнд кæны Джерыл æрбабырсын 
Чъимасгоммæ, цæмæй. 'фæндаг байса æмæ Дзауы цъысымы ба- 
хауæм. Чи зоны, Чъреба-Чъехы 'рдыгæй уымæн фæурæдта йæ 
бырст. Бауромын хъæуы Дзауы 'рдыгæй знаджы иу чысыл æп- 
пæт мадзалæй, далынмæ лидзæг адæм Хуыцъейæ бахизой, уалын- 
мæ: Сæумæцъæхæй арвыстам Джеры фронтмæ, цы ма нæм уыд 
хотыхтæй, хойрагæй, уый.' Кæд райсом æмбисбонмæ бауромæм 
уым знаджы, уæд нæ амонд, адæм Хуыцъейы мидæгæй фæуы- 
дзысты. Фæлæ цæмæй? Джеры 'рдыгæй нын 70 йеддæмæ куы 
нæ ис æфсад. Нæй хотыхтæ, нæй патронтæ. Æммыст æмæ иу 
нæмыгзгъал фаг патронтимæ, знаджы фæуромынæн уый дæр 
æгъгъæд... 
Сау мигъ сбадт арвыл хуссар 'рдыгæй. Уый судзынц нæ бы- 
дираг хъæутæ... Дысон бонмæ тæрккъæвда уыд, Леуахи схъы- 
зыд æмæ æнахуыр ивылдæй лæбуры дæлæмæ. Дзæгъæлы, зна- 
джы нæ бауромдзæн... 
Æхсæв •..': т^ 
Æрбацыди Военревком Уæллаг Хуыцъемæ. Йе 'хсæв схаста . 
иу мæгуыр лæджы хæдзармæ, дыууæ Хуыцъейы 4хсæн, къуылдым- 
мæ. Æдасдæр у ам. Цы нæ и$; мыййаг, знаг куы ратона Чъимас- 
гомæй, уæд, Дзауы баззайгæйæ; знаджы цæджы 'хсæн фæуыдаид. 
Дзау дæттæм æнæ хæстæй. Цы гæзæмæтæ ма аззад нæ 'фсæдтæй, 
уыдон М-ый бæрны лæвæрд æрцыдысты. Хæца, æви нæ хæца М-е 
знагимæ, уый йæхи бар бакодта Военревком. Райсом ацæудзæн 
Военревком Рукъмæ æмæ ма кæд исты гæнæн уа, уæд та хицауады. 
рохтæ райсдзæн йæхимæ... 
Арв æмæ хæхх кæрæдзийыл сæхи хойынц. Бынæй тæрк ивылд 
Леуахи богъ-богъ кæны. Æмбу йын кæнынц стуртæ, лыстæг фос, 
лидзæг адæм. Ивылд дон уайы, бырсы дæлæмæ, быдырмæ... 
Адæмы, фосы ивылд мæйдар æхсæвы куырмæй цæуы, быры ми- 
дæмæ хæхтæм... 
14 июнь 
Цы фæдæ, парти! 
Кæм дæ, æртæ азы дæргъы дæластæрды уынгæг уазал цæ- 
—7/— 

джы 'хсæн Октябры фæндагыл йæ риуы 'мбæрцæй размæ йæхи 
чи тыдта? Ленины ахуЪфадæй йæхй чи хотыхджын кодта алы 
скъæтты, мусты, æмбæхст банæтты уæззау пъæззы куысты фæстæ 
хидкалгæ фæлладæй? Йæ тæнæгæй гæрзытæ чи уагъта хæцæнгæрз- 
ты самалæн X. Ирыстоны Октябры фæуæлахизы хъуыддагæн; 
нæ гæвзыкк. дзыллæ йæхи кæй бæрны бакодта æгасæй,— кæм дæ, 
нæ парти?.. Хъуысы æмыр унæрæй дæлæ Чъребайы, Цъунары, 
Ортъеуы уæлвæзтæй къуыхтæ-карст фæсивæды буарæй: «Мæнæ»! 
О, æнæкæрон хъизæмары тугæй фæлдæхт фæндæгты бæл- 
ццон, нæ парти,— кæм ис дæ революци, кæм ис дæ советон X. Иры- 
стон?.. Кæм ис?.. Хъуысы хъæуты сыгъдоны фæздæгæй, хæдзæртты 
сыгъдон ахуыссæггæнæг тугæй, знаджы æрцытыл физонæг сабиты 
буарæй, тых&йхæст, къуыхтæ сылгоймæгты мæрдтæй: «Мæнæ!» 
Кæм ис нæ гæвзыкк мæгуыр дзыллæ, æнæскъуыйгæйæ дæ ад- 
залыл чи сбаста, дæ бæрны чи кæны? Кэем ис, зæгъ-ма йæ, кæм ис 
нæ парти? Хъуысы Леуахийы стыр комæй, Дзауæй Уанелы 'хсæн, 
Рукъмæ лидзæг хъæрзтытæй, донæй ласт сылгоймæгтæй, лæ- 
сæны бын мард сабитæй: «Мæнæ!». 
Кæм дæ, парти — Ленины парти? Зикъарайы урс сæры фарсыл 
сырх тырыса хурау ссыгъди, бæрзондæй йæ схæссы кусæджы 
уæиг цонджы æндар, хъуысы арвынæрæгау æндон риуæй: «Мæ- 
нæ! Уæлахизæй æз!» 
Йæ туджы лæсæны астæумæ лæгæрдгæйæ, фæцæуы, лæбырд- 
1 тæй тулгæйæ, хуыдымты хаугæйæ, нæ гæвзыкк мæгуыр дзыллæ дæ- 
умæ уырдæм, Октябры тырыса кæм тыбар-тыбур кæны дæ къухы, 
парти! 
Акæс-ма: 
Тæрккъæвдайæ фехæлдысты, æрлæбырдысты фæндæгтæ, азмæ- 
лæн нал ис. 
Лидзæг адæм æд уæргътæ, æд дзоныгътæ хъуырмæ ирвæзынц 
цъыфы. Тыххæй-фыдæй лæсынц лакъоны саргъы бæхтæ, сар- 
гъæфтыд къамбецтæ, галтæ, хъуццытæ. Сабиты æрдиагмæ зæр- 
дæ ризы æмæ тоны фæйнæрдæм мæстæй... Быры размæ-мидæ- 
мæ лидзæг адæмы ивылд... 
Мæнæ уæрдоны цалхы саст цъыфы асагъд, дыккаг саст цъы- 
фы аныгъуылд... Сæмæны æрдæг... Фæндаг байдзаг кусæнгæрзты, 
мигæнæнты цъæлтæй. Уæртæ фæндаггæрон кæйдæр чырыны саст, 
йæ сæр йæ фалийæ цъыфы хъен ныллæууыди. Арвмæ дары чы- 
рын йæ афтид хуылф, йæ разатæ — марды зыхъхъыр дæндæгтæ... 
Нал арæвдаудзæн ног чындз йæ чысылтæ домæг зæрдæйы чындз- 
дзон джиппæйфыст къаба, йæ мидбылты худгæйæ сывæлло- 
нæн, бæрæгбонты йæ уæлæ акæнынæн. 
Арв æмæ зæхх кæрæдзийыл хойынц сæхи... 
Уæртæ саст уæрдоны гуыффæйы æмдæргъ ныффæлдæхт иу 
—72— 

зæронд лæг. Сæр æрзæбул уæрдонæй. Урс зачъетæ цъыфстъæл- 
фæнтæй схъулон сты. Йæ уæлæ зæронд хъæццулы хæррæгъ рон- 
басты уонг æппæрст. Амард, æви ма æгас у? Цæсгом ницы зæ- 
гъы — ныффæйнæг. Ратардта йæ хæдзары гæвзыкк къуымтæй 
знаг, нæ йæ бауагъта йæ фæнычы размæ йæ цæстытæ æнусмæ 
бацъынд кæнын йæ Оинонты 'хсæн. Афонмæ хæдзар пиллонæй су- 
дзы. Афонмæ йæ фырт йæ бирæ сабитимæ, фондзæхстон йе 'ккой, 
муртæй ма цы раирвæзт, уыдон йæ бинойнаджы æккой, афтæ- 
мæй лæгæрды цъыфы Ручъы фæндагыл. Æмæ йæ зæрдæ ниу- 
гæйæ, ардæм æхсайы уæрдоны цъæлыл тæригъæддаг æнæныгæд 
мард зæронд фыдмæ. Ныхъхъæрзы, фестъæлфы фырмæстæй, æмæ 
тымбыл къухæй, сусæгæй асæрфы ставд цæстысыг... 
Арв æмæ зæхх кæрæдзийыл сæхи хойынц... 
Уæртæ дарддæр, бæласы бын, фæсвæндаг бады зæронд ус 
хæррæгъ дарæсы бызгъуырты. Къæвдайæ 'хсад хуылыдз сæры 
хил, урс фæсалкæрдæгау фæйнæрдæм фæйлауы. Цæнгтæ уæр- 
джытыл æрхаудтой хъæндæлы лыккæгтæй, ихсыд, æнцъылд уа- 
дултыл иугай-дыгай уæззау бырынц уырдыгмæ цæсты сыгтæ. 
Æнæуынæг цæстыты хъуыдыйы скъуыддзаг нал ис, æнæныкъул- 
гæйæ нымдзаст сты сасиры састмæ йæ разы. Æндæр ницы фендзы- 
нæ ацы ихсыд цæсгомыл, цыма дурæй карст у... Афтæмæй йæ 
иунæг Чъребайы быдыры йæ мадау æрбахъæбыс кодта йæ фон- 
дзæхстоны æмæ дæлгоммæ ныффæлдæхт нæмыгимæ йæ риуы. Аф- 
тæмæй йæ идæдз чындз йе' нахъом сабиимæ искуы Уанелы мидæ- 
гæй мæцы лæсæны бын æмæ ма мæлæты хæлбурцъ кæны дæумæ, 
зæронд ус. Дæ цуры бацъынд кæнид æнусмæ йæ цæстытæ, ууыл 
ма архайы йæ фæстаг хъуыдыйы. 
Арв æмæ зæхх кæрæдзийыл сæхи хойынц... 
Уæртæ цъыфæй схъил хæрз чысыл къух. Æнгуылдзтæ æлхъыв- 
дæй ныцъцъæх сты... Ницы фендзынæ æндæр ног гуырд сабийæ — 
лакъоны фæбынæй. Сыхаг ус ма йæ бæргæ раскъæфта судзгæ хæ- 
дзарæй, фæлæ æнæ мад нæ бафæрæзта саби. Идæдз мад та арцы 
цæфимæ уæлгоммæ ахауд кæрты астæу. Знаджы салдаттаг æй ар- 
цæй ныссасир кодта æгасæй, тыххæй хæцын ын кæй нæ ба- 
куымдта... 
Уæртæ рахау-бахаугæнгæ, йæ синтæ йæ фæдыл ласгæ, фæ- 
цаеуы хæд доны былтыл нырма æрдæг саби, иу-12 аздзыд чызг. Куы 
ныххуды, куы нынниуы æнахуыр хъæлæсæй. Сæры хъуынтæ ныс- 
суйтæ сты, йе тæрттæ гом, йæ къабайы раз фаст, скъуыдтæ; сæ бы- 
нæй фæзынынц алы къахдзæфæн тугæй хъулон уæрджытæ. Цæ- 
стытæ дзæгъæлтæ-дзæгъæлтæ кæнынц рæсугъд, фæлæ ныззылын- 
тæгонд цæсгомыл, фæсонт ис. Зыгуымдоны йæ æмбæхстæй 
ссардтой знаджы салдаттæгтæ æмæ йыл рад ракодтой... <*>æ- 
иæуы... Кæм сты йæ бинонтæ ацы тæригъæддагæн, куыд иунæ- 
—73— 

гæй йæ ныууагътой?... Æвиппайды фенцад йæ хæкъуырцц куыд, 
йæ сонт худт. Цæстытæ æмбаргæ фæкомкоммæ сты донмæ... Зæр- 
дæхалæн цъæхаст, доны цæллахъ... Дæлæ ивылд доны фæйлау- 
æнтæ, дуртыл хойгæ, фæхæссынц сонт чызджы... 
Арв æмæ зæхх кæрæдзийыл сæхи хойынц... 
Дарддæр, дарддæр... Æнæфенгæ ивылд ракодта Леуахи. Са- 
тæг-сауæй æмвæтæнæй гуылф-гуъьлф кæны уæрæх комы. Фæндаг, 
цыма, доны азарæй фæтарст, йæхи бæрзонд систа æмæ нарæ- 
гæй, лæбырдтæй хилы калмау рагъы фахсыл. Кæм ма фæзыны, 
кæм йæ ныв дæр нал æвдисы... Бынæй ивылд дон ласы хъæдтæ, 
æд уидаг бæлæстæ, уæрдæтты цъæлтæ, алы лыстæг хæдзарон 
дзаума. Дæлæ доны астæу сакъадах аззад æмæ дзы цыдæртæ 
змæлы. Æвиппайдæй сакъадахæй ссыд рæуæдты богъ-богъ, 
сæгъты, фысты уасын, адæймаджы цъæхахст, сакъадах йæ 'мы- 
дзаг у лыстæг фосæй, се 'хсæн хъуырдухæн кæны иу саби лæппу!.. 
— Гъе-уæууæй, гъе, сæфдзæн • уыцы саби!—Æвæццæгæн, 
дысон доны был æрынцад, йæ бинонтæй фæиппæрд. Абон дон ин- 
нæуылты дæр ракалд, æмæ уыцы тæригъæддаг æд фос сакъадахыл 
аззад.— Гъæтт, сæфдзæн, лæппутæ! — схъæрзыдта чидæр. 
Дон дыууæрдыгæй чысылгай хæры сакъадахы. Фос, богъбогъ- 
гæнгæ, тыгуырæй-тыгуырдæр кæнынц лæппуйы алфамблай. Дон 
æввахсæй-æввахсдæр кæны. Йæ сау фынк фæйлауæнтæ знæт би- 
рæгъау лæбурынц хæстæгæй-хæстæгдæр. Сакъадах чысылæй- 
чысылдæр кæны, тайы, æхсидгæ доны мидæг царвы къæрттау... 
Цæстытæ фæцъынд кодтой,— æнуд хъæрзыд ссыд кæйдæрты риу- 
тæй. 
— Æллæх бабын ис,фесæфтысты! — сæрдиаг кодта чидæр. 
Ивылд доны сау фæйлауæнтæ арæдывтой сакъадахæн йе * рдæг 
æмæ фосы фылдæр доны смидæг. Иу цæф ма ныккодтой 'хсидгæ 
фæйлауæнтæ сакъадахы, сæ быны йæ акодтой æмæ, хъуыр-хъуыр- 
гæнгæ, згъорынц стонг сырдау дарддæр... Сабийы къух ма иу 
хатт фæзынд фæйлауæнæй æмæ фæдæлдон, нал фæзынд, фе- 
сæфт... 
Арв æмæ зæхх кæрæдзийыл сæхи хойынц... 
Уанелы уынгтæ... Дæвдæг, лæгъз æхсад сæ ныккодта къæвда. 
Хъырдтызмæлæг дæр никæцæй. Хъæу-хастау... Дарддæр-дарддæр! 
Мидæмæ — Рукъмæ!..— Дарддæр — Советон Уырысмæ Октябры 
Цæгатмæ! 
16 июнь 
Нахъхъуыстой зæхмæ иууылдæр, йæ сæр уæлæмæ ничиуал 
исы... 
— Мæнæ хорз адæм,— ризы, скъуыдтæ кæны Б-йы хъæлæс,— 
—74— 

нæ тыхтæ цы сты, уымæй растæм знаджы ныхмæ. Ау, иу мæйы 
агъоммæ, æнæхъæн мæйы дæргъы Уанелы цъиу æрбатæхæг дæр 
куы нæ 'рбауагътат, уæд абон нæ фæсивæд уыцы фæсивæд нал сты, 
æви уыцы знаг нал у? Иу чысыл æй уæддæд бауромæм, цалынмæ 
адæм фалæмæ аирвæзой. Рауæлдай кæнут уæхи, фæсивæд!..— Фи- 
дарæй фæци йæ ныхас Б-е. 
Ныхъхъуыстой зæхмæ иууылдæр, йæ сæр уæлæмæ ничиуал исы 
зæрондæй, лæппуйæ. Сагъæсаг фыдохы ма афтæ бацæуынц хъын- 
цъымы карзы мæсæлæйгæнджытæ фыдохы хæдзары раз... Дзуары 
бын, фæзы, стыр бæлæсты бын, иу чысыл æмбырды, чи лæугæ кæ- 
ны, чи бадгæ,— кæрæдзимæ æввахс къордтæ-къордтæй. Зæрæдтæ 
бадынц саст астæуæй, фæсивæд цæуы æд хотыхтæ, онгхъилæй, 
хъыгтæгæнджыты рæнхъæй. Сæ рæзты лидзæг адæм цæуынц 
æнæкæрон, æнæаскъуыйгæ радæй: сылгоймагæй, нæлгоймагæй, 
бæгънæгæй, бæгъæввадæй æд топпытæ, æд муртæ се 4ккой; цæ- 
уынц, мидæмæ Рукъыл, Ручъы æфцæгыл фалæмæ. Бирæ дзы аи- 
вылд фалæмæ Зикъарайы цъититыл, Мамысоны фæтæнтыл. Цæ- 
уынц æнæкæрон амынадæй лидзæг адæм тыхтæй-уырыдæй, хъын- 
цъымæй удæст цæсгæмттимæ, цыма Цæгат Ирыстонмæ ирон- 
вæндаг кæнынц... 
Ныхъхъуыстой зæхмæ иууылдæр Дзуары быны, стыр бæлæ- 
сты бын, æмбырды адæм. Никæй зæрдæ тæры цæстынгас базилын 
тæригъæдтаг лидзæг адæммæ, æнæкæрон маст фыцы, кæлы зæр- 
дæйы былтæй. «Райсом æз дæр мæ гæвзыкк хæдзарæй мæ бинонты 
разæй лидздзынæн адонау» — судзы, кæрдæнтæ кæны ахæм хъуы- 
ды алкæи сæры магъзы... Асаст ныфс, асаст хъару. Æмæ дзæ- 
гъæлы æнхъæлмæ кæсы Б-е дзуаппмæ. Иу дæр нæ фезмæлыд 
йæ бынатæй, иуы риуæй дæр не ссыд тохы хъæр, æрмæст дæн: 
дæгтæ фидардæр алхъывтой кæрæдзи, цæсгæмттæ ноджы мæ-; 
рдфæлурсдæр ныййисты мæстæй... 
Нæ бантыст знагæн йæ сау фæндон, ацахсын Дзауы цъысымы 
не 'фсæдты, лидзæг адæмы, Военревкомы,— æниу архайгæ карз 
кодта. Хъæддыхæй лæбурдта Ортъеуы — Джеры — Чъимасгомы 
'рдæм, фæлæ нæ чысыл гæзæмæ тыхтæ йæ размæ фесты æмæ йæ 
фæурæдтой. Саболокъ, Джер, Чъимас, Гудис æнцонты нæ бафты- 
дысты къухы. Афтæмæй та нæ хæцæг фæсивæд ам уыдысты 40—50 
бæрц, уый дæр æнæ патронтæ. Знаг та йæ тыхты ахъаззаг, бæрæг 
уыд, скодта ацырдæм, цæмæй байстаид фæндаг Дзауы фæсчъы- 
лдым, Хуыцъейы. Æмæ барæджы кодта. Чъребайы 'рдыгæй быр- 
сæг бал Чъехы чысыл схæсты фæныхцæф, фæлæ уæддæр 14-æм 
июны бацыд Дзаумæ. Джеры 'рдыгæй лæбурæг тыхтæ та, куыд 
зæгъынц, афтæмæй æрмæст знон рацыдысты Дзауы фæндагмæ 
Чъимасгомыл. Æрбаирвæзтысты лидзæг адæм... Ныр нæ фронт 
ис Уанелы цур, раст иу мæйы размæ нæ Ручъы фронт кæм уыд. 
—75— 

Фæлæ тыхтæ нæй. Фронты ис æрмæст 30—40 хæцæджы! Гъе- 
мæ бады Военревком Дзуары бын, фæзы æрсидт Ручъы зылды 
адæммæ æмæ архайы,— фронтмæ ацæуой фæсивæд... Ничи уа- 
диссаг ис æмбырды, алкæй йæ бинонты мæт бацыд, æмæ сæ фалæ- 
мæ цæттæ кæны. Чй 'рцыд, уыдон дæр дызæрдыг: ацæуа фронт- 
мæ, æви лидзыныл сифтындза йæ бинонты... 
— Куыд у, М., хабар, исты ныфс ма дæ ис? 
— Ныфс мæ бæргæ уаид, иу 50 фидар зæрдæджын лæппуйы 
ма мьгн куы аххуыс кæнид Рукъæй, уæд, фæлæ кæм? Нæ сæ уыныс 
дæхæдæг? 
— Æмæ Урстуалты фæсивæд та? 
— Уыдонæй кæй зæгъыс, уый зæгъ. Уыдон хæстхъом, хъару- 
джын сты. Фæлæ Хъæлласæны æфцæг хъахъхъæнынц, къухы не 
сты. Мæнæ сæм Ч-н фæхабар кæнæд æмæ æрцæуой. Æниу, раст 
дын зæгъон, тæссаг у Уанелы фронт æрбатонынæй ахсæв, Рукъ 
нын куы нæ аххуыс кæной, уæд. Урстуалты фæсивæд та хæццæ нал 
æруыдзысты фронтмæ. 
— Гъæй, Ручъы фæсивæд! — фездæхти æмбырдмæ Л.— Иу 
лæуд ма фæкæнут знаджы ныхмæ, цалынмæ нæ бинонтæ аивы- 
лой фалæмæ, кæннод нын сæфынц. Цы зæгъут? — тыхстæй фæ- 
ци Л. 
— Иу дзы æз мæ мæлæт кæнын знаджимæ, иннæтæн нæ зо- 
нын. Ирон ныхæстимæ йæ фондзæхстон йæ уæхскмæ сыппæрста 
æмæ фæраст. Иу дæр йæ фæстæ нæ акаст. 
— Партионтæ, фронтмæ! Б-е, сæ разæй цæугæ! Хъандзалау 
фæзæлланг кодта М-йы хъæлæс. 
— Фæдис, æмбæлттæ! Иу хатт ма фæдис знаджы ныхмæ! — 
Фæхъæр кодта Б-е æмæ, уыцы 20 аздзыд лæппуйау, размæ агæпп 
кодта. 
Партион фæсивæд цы уыдысты, уымæй фæраст сты йæ фæстæ. 
Сæ фæстæ ныххæррæтт кодтой иннæ фæсивæд дæр. 45 æфсæд- 
доны араст фронтмæ. 
— Уæдæ уал æз цæуын фронтмæ, кæд ма исты бакæниккам. 
Сымах, Л., фалæмæ ахизут, ам Военревкомы лæуд ницыуал у. 
Штабы æз æмæ Ч-н баззайдзыстæм. 
— Хорз, изæры ахиздзыстæм фалæмæ. 
Адæм æмбырдæй фæйнæрдæм апырх сты, алчи йæ хæдзармæ. 
Военревком сын бар радта ахизын фалæмæ æд бинонтæ, æд фæл- 
лой, абонæй фæстæмæ, æмæ райсом фезмæлдзысты. Уый Æгъуы- 
затæ... Фæхабар хъæудзæн Урстуалтæм дæр. 
Цымæ фæлæудзысты, знаджы ныхмæ цы фæсивæд сымбырд, 
уыдон — 80—90 хæцæджы? Зынæй!.. Ныфссаст сты, стæй сæ ал- 
кæй зæрдæ йæ бинонтæм æхсайы, æндæра, чи зоны, фæлæууиккой. 
М. æмæ Т-о фидар фæлæудзысты, Дзауыкомы фæсивæдæй ма чи 
—76— 

ис фронты, уыцы 30—40 иумæ. Фæлæ Æгъуызаты фæсивæд — хи- 
вæнд фæсивæд,— ахсæв дæр куы раздæхой фæстæмæ сæ бинонты 
æфснайынмæ, уымæй фæллойаг у... 
17 июнь 
Штаб... Æмбисæхсæв... Фынгыл тасмачъи фæрстæ над лам- 
пæ дыдзырухс кæны мил авджы буарæй. Къуымтæ талынг, нæ 
равзардзынæ, кæцы къуымæй цæуы æфсæддон хуыррытт. Æддийæ 
штабы хъахъхъæнæг иннæ 'ртæ æфсæддоны ныхас мидæмæ хъуы- 
сы цъæррæмыгъдæй, æмæ зын равзарæн у, цæуыл дзурынц. 
Æвæццæгæн,— нæ хæсты тыххæй, нæ бабыны тыххæй... 
Нæ хæст... нæ тох... Æмбæдттæй бирæ зæгъдзæн ныр «Дзæ- 
гъæлы уыди нæ хæст, нæ уæ хъуыди хæцын, бабын кодтам адæмы». 
Цæмæй уыдзысты раст уый дзурджытæ? — Ницæмæй. Ай-гъай, 
схæцыдыстæм, сфæлвæрдтам Октябры тырыса æрсадзын X. Иры- 
стоны. Ай-гъай басастыстæм, ныддæрæхсæн кодта знаг нæ бæ- 
стæйы, дур дзы дурыл нал фæуагъта. Фæлæ æнæтугныккалд ре- 
волюци кæд æмæ кæм æрцыд? Кæд уыд нæ большевикон парти 
æнæтуг революцийы теорийы хъузон? Нæй революцион хæстыд 
бахъодыгæнæн, уæлдайдæр дæластæрдаг партийæн. Ууыл куы 
хъоды кæна, уæд хъоды кæны йæхиуыл, уæд хъуамæ ауадза йæ 
рæнхъытæ ахæм парти. Комкоммæ туджы хæст, хæст кусæг классы 
фæуæлахизы сæр>ыл организацигонд кусæг æмæ хъæууонты тых- 
тæй, хъуыддаг дард æмгъуыдтæм ма æргъæвгæйæ — уый у нæ 
практикæ... 
«Хæцын нæ нæ хъуыд» чи дзура æмбæлттæй, уыдон раст уаик- 
кой уæд, раст куы уыдаиккой æмæ уаиккой нæ эсер ахуыргондтæ 
æмæ меньшевиктæ. Куы райдыдтам кусын, уæд нæм сæрыстырæй 
кастысты, уырдыгмæ, худæгæй ныл тъæпп хаудысты, хынджылæг 
скъæрдтой. Се 'мбаргæдæртæ та-иу, стыр философтау, се 'рфгуытæ 
бæрзонд сисгæйæ æмæ сæ ныхты царм счъилтæгæнгæ, амыдтой 
сæ теори: «Уæ парти сыгъдæг пролетарты парти у, æмæ хъæууон 
адæмы 1хсæн йæ дзырд нæ акæрддзæн. Сыгъдæг хъæууон хæдза- 
рады бæстæйы — Хуссар Ирыстоны — сымах иу адæймаджы дæр 
нæ акæндзыстут уæ фæстæ, фæтæрдзысты уæ. X. Ирыстон эсерты 
бæстæ у, арсимæ кæрдо ма цæгъдут»... Фæлæ мах тохгæнæг парти 
стæм, тохы бын уадидæгæн аздæхтам нæ фарс X. Ирыстоны мæ- 
гуыр-æфхæрд дзыллæйы уымæн, æмæ йæ бæллиц æрмæст мах ты- 
рысайы бын æцæг кодта; уымæн, æмæ мах йæ туг, йе стæгæй 
стæм; уымæн, æмæ мах йе 'взагæй дзырдтам æмæ уыцы тохы фæн- 
Дон нæ сæрыстыр эсертæ æмæ меньшевиктæ аззадысты чысыл 
иунæг сакъадахæй нарæг, гуылф-гуылфгæнæг денджызы астæу. 
Стæй тых махырдыгæй куы фæци, уæд нæ эсертæ æмæ меньше- 
—77— 

виктæ фæдзæхстой революцион тохæй. «И-и, уæ хорзæхæй, ма 
схæцут, тугкалын уæ хъæуы, нæ бартæ, нæ сæрибардзинад ца- 
дæггай рамбулдзыстæм»,— дзырдтой уыдон æмæ национ Сове- 
тæй сæ цыппæртыл уадысты, меньшевикы хицауады раз къæ- 
бæрмæ æнхъæлмæгæсæг куыдзау. Куы та-иу хъæдын кæрдтæй 
райдыдтой æвзидын, цалынмæ сыл Калакæй фæхъæр кодтой, йæ 
дæндæгтæ фæзыхъхъыргæнæг куыдзыл куыд фæхъæр чындæуы, 
афтæ, уалынмæ... 
Хъардзысты ныр адæмы «тæригъæд, адæмы калд туг, хондзы- 
сты нæ сæртæм хохы дзуæртты цæхæр, нæ эсертæ æмæ меньше- 
виктæ — «адæмы фыййæуттæ»... Адæмы фыййæуттæ — нæ рево- 
люцион хæсты байдыдæй меньшевиктæ уадидæгæн сæхи раргом 
кодтой: чи дзы меньшевикты хицауады не знаджы дæлбазыр ацав- 
та, амбæхста йæ сæр æмæ уырдыгæй куыдзы хъуыр-хъуыр кодта 
чьфхыл, нæ мæгуыр адæмыл, X. Ирыстоныл; чи та знаджы разæй 
цæуы æмæ судзы, æргæвды адæмы, «фыййау» цы адæмæн хуыдта 
цæхи, уыцы адæмы. Хорз фыййæуттæй равдыстой абон сæхи, æр- 
гæвдынц, цæгъдынц мæгуырты, сылты, сабиты, зæрæдты сæ буц 
соц-демократон хицауады зæрдæ балхæнынæн. Иттæг «сахъдзи- 
над» равдыстой эсертæ балхæнынæн. Иттæг «сахъдзинад» равды- 
сггрй эсертæ дæр, сæ сæртæ бафснайдтой, чи сæ кæдæм фæфардæг, 
чи кæдæм нæ хæсты агъоммæ æмæ йæ байдианы X. Ирыстонæй. 
Куы нæ нын цыдысты, нæ партиау мæгуыр адæмы разæй мæлæт- 
цæ нæ революцион хæсты... Цæмæннæ дзырдтой ныр уыдон сæ- 
хццæй разыйæ бухъ зæрдæйæ: «Нæ бакастысты нæ коммæ къæ- 
бæдатæ æмæ бабын кодтой нæ мæгуыр X. Ирыстоны. Чи сæ хæцæг 
кодта, цы сæр сæ хъуыди? «Большевиктæ», дам, стæм... хи-хи-хи,— 
хъæддаг сырдтæ! Бабын кодтой нæ национ хъуыдддх»... Гъе 
уыцы 'взагæй чи дзура æмбæлттæй, раст нæу, уый махæй нæу, уый 
революцийæн нæ бæззы, уый дзыллæйы фæтæгæн нæ бæззы. Уый 
лæууы эсерты, меньшевикты фарс, национ-буржуазон идеологийы 
фарс. 
Цæмæн фæбынæй стæм нæ революцион хæсты, цæмæн ныл 
фæуæлахиз знаг? Уымæн, æмæ уыдыстæм æдзæттæ организацион 
æгъдауæй, хотыхтæй цух. Уымæн, æмæ X. Ирыстоны фæллойгæн- 
джыты се 'ппæт æмзонд, æмзæрдæйæ сыстын кæнын нæ бон нæ 
баци. Уымæн, æмæ аззадыстæм иунæгæй, æмæ нын лæгдыхæй 
æмæ хотыхтæй материалон æххуысгæнæг нæ фæци, нæ зæрдæ ба- 
вæрдæй (моралон æгъдауæй); уымæн, æмæ знаг уыди организа- 
цигонддæр; бантыст ын мæнг митæй иуæй-иу гуырдзиаг кусджы- 
ты 'хсæн равдисын хъæууонты контрреволюционертæй, фæсайын 
сæ уымæй, æмæ сæ сфыдзæрдæ кодтой хъæууонтаж, уæлдай та мах- 
мæ. Уымæн, æмæ... бирæ æфсонтæ ис, æпп^^ж. нымайыбч сæр 
хъæугæ дæр нæ кæны. 
—78— 

Басастыстæм, фæлæ нæ бакуымдтам сæттын. Басастыстæм, 
фæлæ нæ басасты ис нæ уæлахиздзинад. Фæбынæй нæ большеви- 
кон революци, фæлæ уæлахиз у Октябры революци. Фæбынæй сты 
X. Ирыстоны æфхæрд мæгуыр дзыллæтæ, фæлæ уæлахиз у Уæрæ- 
сейы кусæг класс. Басыгъд X. Ирыстон, басыгъд цард, фæлæ уы- 
дзæн ног X. Ирыстон, уыдзæн советон Ирыстон, райгуырдзæн 
сыгъд царды сыгъдонæй ног цард!.. Уый уыдзæн. Уæлахиз у 
X. Ирыстоны мæгуырты дзыллæ. 
— Лæппу, цы ми ма кæныс ам, цæмæннæ ацыдтæ фалæмæ? 
Цы фæци Военревкбм? Уæ, дæ хæдзармæ дæ рардæуа, уыцы иуда- 
дзыг куы фыссыс, уæд дын дзы цы мыд ныччынди? Æз дын зæгъон, 
меньшевикты дзы фæцæгъддзынæ дæ фыстæй,— æнкъард едзыр- 
дта М-е дуарæй æрбахизгæйæ, æмæ бандоныл йæхи уыцы мæсты 
цæф æркодта. 
— О, М-е дæ? Цы бадæ дæ фронтæй? Военревком фалæмæ. 
ахызт абон. Цы ми кæнинаг ма дæ? 
— Цы фыддæр мæ хæдзар, цы ма бакæнинаг дæн? Фрон- 
ты мын ничиуал аззад; алчи йæ бинонты æфснайынмæ ныййарц.' 
Мæнæ ма мемæ иу 25 лæппуйы аззад, æмæ цæуын мидæггаг Рукъ-~ 
мæ; цом немæ! Æфсад нал, хъуыддаг нал. Штаб дæр алыгъдыл 
банымайæм абонæй. Цы зæгъдзынæ? Мидæггаг Ручъы ма фæстаг 
хæст самайæм меньшевикты ныхмæ? 
— Штабæй раст зæгъыс, цæй штаб æмæ ма цæй цыдæр, фæлæ 
сырра дæ? Мидæггаг Ручъы цæй хæцæн ис быгъдæджы, уæрццау 
уæ ацæгъддзысты. 
— Уе 'хсæв хорз уа! Куыд у хæсты хъуыддаг? Уæ хорзæхæй, 
Æгъуызатæй иу хæдзар æфцæгæн ацы 'рдыгæй куынæуал аззад, 
уæд Урстуалтæм цæмæннæ фæхабар кодтат? Адæм афтæ æнхъæ- 
лынц, хæцгæ кæнут, сымах та лидзынмæ куы æруырдыг стут! — 
æрбамидæг штабмæ К-и — Хъæлласæны фронты хистæр. М-е йын 
адзырдта, хабар куыд у, уый. 
— Цом, Ч-н, афон у цæуынæн, бон рæхджы байдайдзæн цъæх 
кæнын. Æз дæр уыйонг æрра нæ дæн, æмæ Рукъæн йæхи хуылфы 
схæцон. Фæлæ æфцæджы иу дзæвгар суайдзыстæм, равзардзы- 
стæм дзы дзæбæх бадæн æмæ — нæ хъару æмæ нæхæдæг! — Фез- 
дæхти М-е ме 'рдæм. 
— Нæй, М-е, фарнимæ цу! Æз хъуамæ ссæуон Урстуалтæм, 
арвитон адæмы фалæмæ, стæй Урстуалты хуырты цы кæнинаг 
дæн знагимæ, уый бакæндзынæн... 
Иудзæвгар мæм æдзынæг каст М-е. Æндонзæрдæ, уæиг лæг! 
Нæ йæ фæтасын кодта хæсты тымыгъ, нæдæр нæ басасты худинаг, 
ныр куыддæр йæхи мидæг фæхæццæ, цæсгом фæфæлурсау... 
— Раст зæгъыс, Ч-ен,— фæрсырдæм дзургæйæ схаудта йæ 
риуæй,— Ч-н, дæ фæндагыл!.. Цæй, æз цæуын Ручъы æфцæгмæ... 
—79— 

Цы уа, уый уæд... Хæрзбон, æмбал! — æмæ дуары*рдаем фездæхт 
уæззау. 
— М-е! Партийы ма бахъæудзыстæм, зон!.. 
Цæстытæ уæззау систа.... 
— Партийы зæгъыс?.. О!.. Чи зоны... фенынмæ уал, Ч. советоп 
Цæгат Ирыстоны,—хъæддыхдæр сдзырдта М-е, цæхгæр къах- 
дзæф æрбакодта мердæм къух райсын æввонг, фæлæ стæй фæзылд, 
йæ къух аныхта æмæ дуарæн федтийæ. - 
— Гъеныр мах та Урстуалтæм, К-и, цæугæ Урстуалтæм! 

МÆСГУЫТÆ ДЗУРЫНЦ 
(новеллæтæ) 
Мæсгуыты бæстæ 
Урссæр уæйыг — Лæгъзцъити — йæ рахиз цонг райвæзта щл- 
гуылæны рдæм. Раджы кæддæр незаманы æрфæндыд, æвæццаё- 
гæн, зæронд уæйыджы ацахсын ныгуылæг хуры. Уазал у зæрондæн 
ихын кæрцы, куыннæ у æхсызгон хуры хъарм салд буарæн æмæ 
стджытæн? Фæлæ нæ бантыст тызмæг зæрондæн хур ацахсын 
æмæ фыр мæстæй алхъывта йæ армы дзыхъхъы иу чысыл хъæу, 
Мæсгуытæ, зæгъгæ, йæ ном. 
Баззад уæдæй фæстæмæ хуыскъивæзтæй зæронд хохы цонг, 
уæдæ цы; хъæу та ма абон дæр лæууы хохы армы дзыхъхъы, тæк- 
кæ хурдзæвæны 'рдæм скодта йæ риу, афтæмæй. Йæ быны, дæлиау, 
кæмдæр, æртæрдыгæй, калмау æртыхст Хъæлласæны дон. Сабыр, 
фæззæджы мæйрухс æхсæвты, ферттивы æрсабыр донæн йæ 
сæртæг буар хъандзал кардау. Фæлæ уалдзæджы куы райхъал 
вæййы, йæхи куы айвæзтытæ кæны æмæ куы адæнгæл вæййы,— 
куы раивылы йæ донвæды æмвæтæнæг æмæ дуртæ, къæдзæхтæ 
куы фæхæссы кæрæдзийыл хойгæ, уæд лæбурынтæ сисы хъæумæ. 
Дзæгъæлы! Цы хъомыл сты йæ сау æхсидгæ фæйлауæнтæ хъæуæн,' 
уæлæ мигъты бынмæ куы сфардæг, уæд? Куы нæ фæкæрддзысты 
мыййаг,Уæйыг хохы цонджы тымбыл къухы дур-стджытæ, фыдуаг 
доны дæндæгтæ, куы нæ сæ аууилдзысты. Æмæ уæд стонгæй, ма- 
сты 'рдиаг кæнгæ уайы фыдуаг дон дарддæр, дæлæмæ, кæмттæм, 
быдырмæ йæ хъаст хæсгæйæ. 
Хъæуæн йæ тæккæ ныхмæ, доны фаллаг фарс, фæлмас къуыл- 
дымтæ, суанг Гнугъы бæрзонд рагъæй, згъорæнтæ кæнынц кæрæ- 
дзи сæрты гудзидтæгæнгæ хъæумæ цымыдис сабитау. Сæ бæрз* 
джын, къæбырдтæгджьш, æхсæрджын, цъуйджын, мыртгæджын 
хилæй æмбæрзт сæртæ кæрæдзи цъуппытæй фæлгæсьшц хъæуы — 
æз раздæр фенон мондагæй. Скæсæн æмæ ныгуылæны 'рдыгæй та 
фынæйдзаст нæзы хъæд, хицæн къуылдымтыл сусæг æмыр сы- 
бар-сыбурæй аргъæуттæ фæкæны, цæуыл æмæ кæмæн — ацу 
æмæ йæ базон! 
6 Уацмыстæ 
—81— 

Хъæуы мидæг æмæ йæ алфæмблай хæхты сынæгтыл æмæ рын- 
дзтыл дæр иу иннæмæй уæлдæр, цыма Лæгъзцъитимæ æзфæраз- 
дæронæй дугъы уадысты æмæ сæ фæндаг-фæндаг фыр фæлладæй 
дзыхълæуд фæкодтой, кæй кæм æрæййæфта йæ фæллад, уым лæу- 
уынц æрдæг кæлдтытæй фыдæлтыккон мæсгуытæ. Уæйыджы ихсыд 
дæндæгтау фæлурс-цъæх хъæнтæй лæууынц уыдон, амцæф-уым- 
цæфæй. Сæ алыварс цъæх къæдзæхты цъуппытæй сæ цæст æвип- 
пайды зынтæй равзардзæн суанг хур боны дæр. Талынг мигъ боны 
та уыдон схизынц мигъмæ, сæхи дзы батухынц æмæ зына-нæзына 
уындæуы цъæхнымæтджын уæйгуыты æндартау æмæ уыцы хуы- 
зæнæй хъуынтъызæй кæсынц хъæумæ. 
Зæронд сты зæронд мæсгуытæ. Сæ буæрттæ сдзыхъхъытæ 
сты туджджынты нæмгуытæй, Уырысы паддзахы сармадзанты 
цæфæй, æмæ ма рагон æнæбайгас хъæдгæмтты æмбæрзы 'рмæст 
цъæх бурбын хил — зæронд хъуына. Бафынæй сты зæронд мæс- 
гуытæ. Замантæ згъорынц сæ дæлфæдты-бынты, цард ивæнтæй тулы 
сæдæгай азтæ сæ алфæмблай, æмæ ма кæй зæрдыл лæууы, цы цар- 
дæй цардысты зæронд мæсгуытæ? Чи ма зоны, куыд фыхтысты кæд- 
дæрты цæджджинагау сæ бур гуыбынтæ, куыд æрттывтой сæ сау 
цæстытæ — топпуадзæнтæ топпы хосы цæхæрæй, куыд хылдысты 
се 'нæсæттон фæрстыл залиаг калмау Уырысы паддзахы æфсæд- 
тæ, куыд бадтысты сæ хуылфы æвдгай азтæ, фыдудæй æхсад æмæ 
сæрст нæ фыдæлтæ, чи тыхгæнæгæй йæхæдæг, чи та тыхгæнæгæй 
йæ сæр æфснайгæйæ. 
Ивгъуыйынц замантæ, царды цалх тулы æнæуромгæйæ — ма- 
радз ма, бауром æй! Зæронд сты зæронд мæсгуытæ, чи ма хъуыды 
кæны сæ цард, кæй зæрдыл ма лæууы? 
Ныхасы нал фæбады, куывдтæм нал фæцæуы, адæмы рæнхъы 
нал фендзынæ Бурсæгаты Баймæты. Æнæнымæц азтæ уæззау 
пъæззыйау тасын кæнынц зæронд уæхсчыты зæхмæ. Нал уро- 
мынц домд лæдзджытæ-къæхтæ уыцы уæз, æртæстытæ кæнынц 
æмæ къухтæ нындæгъдысты æртыккаг къахыл — тæгæр къокъоци 
лæдзæгыл. Æмпылдæнцъылдтæ у цæсгом, къæдзæхы скъуыдтау, 
ацу æмæ базон, кæд фæзындысты — сырхбын сæ былты æмæ чъизи 
тарбын сæ арфы — ацы æнцъылдтæ зæронд Баймæты цæсгомыл: 
дæс азы размæ æви сæдæ азы размæ? 
Нал цæуы адæмы æмгæрон зæронд Баймæт, сæрхызт сæ у 
хъæуæй зæронд, йæ фыдæлты мæсыг куыд у, афтæ. Царды 
ивæнты раджы, чи йæ зоньцкæд фæци йæ рæстæг æмæ йæм æнæ- 
кæрон дард у ныры дуг, ныры царды фæлтæр. Райсомы 'рдыгæй 
йын йæ цæуæты цæуæтæй исчи йæ хус æндзалм къухты куы авæры 
хъæбæр кæрдзыны апп æмæ сылыйы къус, уæд æрæгмæ бан- 
цайынц зæронд æнæдæндаг æфсæртæ сæ уæззау змæлдæй. Стæй 
расты йæ фыды къæлæтджынæй зæронд Баймæт, йæхи бакæны 
—82— 

йæ лæдзæджы æвджид æмæ араст вæййы Царциаты къуылдыммæ. 
Уым бавæрд у йæ фыдæлты зæппадзы йæ фыд. Зæппадзы дæлийæ 
та æрдæг калдæй лæууы йæ фыдæлты мæсыг. Цæй æууæнк ма ис 
цæстытыл,— куы нал æвзарынц сæнæртты цагъд дурын бруйæ, 
раджы куы баталынг сты сæнары æмæ цъыхырыйы фæздæгæй 
йæ зæронд къонайы фарсмæ. 
Мæсыджы фарсмæ куы схæццæ кæны, уæд рабады уым цъæх 
нæудзармыл æмæ суанг изæрмæ нал сызмæлы йæ бынатæй зæронд 
Баймæт. Æмæ нал равзардзынæ уæд Баймæты йæ фыдæлты 
мæсыгæй. Æрлæбырд фысдзармæй зæронд худы фахс мæсыджы 
фахсау. Зæронд кæрцы скъуыдтæй æддæмæ рафæлдæхт æууад 
хъуын мæсыджы фæхстыл хъуынайау. Фæгуыбыр астæу, мæсыджы 
æнцойы 'рдæм, Уырысы паддзахы сармадзанты цæфтæй мæсыг 
куыд фæцудыдта размæ — цыма алидзынмæ хъавыд æмæ йын нал 
бантыст. Æмæ æрмæст иу æндæриуæг ис адæймаг мæсыгæй дур 
мæсыджы 'хсæн,— уый Баймæты зæронд æууад æфсæртæ, никуы 
банцадысты уыдон бонсауизæрмæ сæ уæззау æууилынæй. Зæронд 
галы 'фсæртау уыдон зивæггæнгæйæ æууилынц æмæ æууилынц 
сыф тамако æмæ лæмарынц морæ сæт фæздæгæй æмæ рæстæгæй 
сморæгъуыз зачъетыл. 
Адæймаг-мæсыг, дур-мæсыг. Сæ дыууæ дæр сæдæты та- 
лынг кæрдæны нымæхст рох ивгъуыд заманæн удæгас æмæ мард 
æвдисæнтæ. Фæлæ... æгомыг сты сæ дыууæ дæр. 
Мæсгуыты сгарджытæ 
Хуссар Ирыстоны Бæстæзонæн институтæй æрвыст цыппар 
студенты: дыууæ лæппуйы æмæ дыууæ чызджы,сæ уæлныхты сис- 
той канд Мæсгуыты хъæуы нæ, фæлæ ма æгас Мæсгуыты бæстæйы 
дæр. Кæмдæр, Мæскуыйы иу ахæм цыдæр стыр скъолайы ахуыр 
кæнынц; сæрды сæ рауагътой баулæфынмæ, фæлæ цæй улæфты- 
тæ æмæ цæй цыдæр? Чъребамæ куы 'рбахæццæ сты, уæд комкоммæ 
институты бамидæг сты — мæнæ уын, зæгъгæ, цæттæ кусджытæ 
бæстæ зонынады хъуыддаджы. Институты хицау дæр арабар-ба- 
бар кодта, цы гæнæн ын уыд, æмæ сæ ардæм, Мæгуыты бæстæм, 
рабæлццон кодта, уæдæ цы уыдаид. 
Кæм у æнцад-æнцой ныры фæсивæд, уад у рæстæг, уад — 
цард йæхæдæг, уад йæ аразджытæ дæр. Гъемæ, цынæ къуым ас- 
гæрстой, цы зæппадзы нæ багæппытæ кодтой, цы цъуппæй нæ ра- 
кастысты ацы цыппар æгæноны, ахæм ма сын цы баззад æгас 
Мæсгуыты бæстæйы? Сæ æндон хъандзал зæнгтæ сæ цы мæсыджы 
сæрмæ не сдавтой, цы зæронд хæдзары сæ нæ амидæг кодтой? 
Афæлдæхтой æмæ хурмæ райтыгътой сæрæй-бынмæ фыдæлтыккон 
6* 
—83— 

царды æвдисæнты се сгарæг цæстытæ. Дзæвгар зынаргъ æр- 
мæг цъырдтой сæ урс фæрстæм сæ фыссæн чингуытæ. Гъе фæлæ 
уæддæр æрынцой нæй сæ фæсонæрхæджы дæр, æмæ мæнæ абон 
дæр та хурæй сыгъд сæ тар морæ бæгънæг зæнгтæ æмæ цæнгтæ 
'рттивынц Царциаты къуыппæй, Баймæты фарсмæ зæронд 
сæгджын хæдзары æндзæлттæ æмæ аххæрджытау. 
Цас пыррыччытæ фæкодтой уæвджыйæ дæр, сæ кæлмæрзæнты 
кæрæтты былтæ 'мбæхстæй чындзытæ æмæ чызджытæ дыууæ чыз- . 
джы æнахуыр уæлæдарæсыл æмæ бæгънæг æгъдтыл. Цал хатты 
сæ æфсæрмдзæстыгæй. азылдта хъуызгæ-хъуызгæ йæ * цæстытæ 
хæххон лæппу-лæг рæгъты 'рдæм, цъититы 'рдæм. Ацæргæтæ та-иу » 
сæм феххæлдимæ дæр баздæхтысты комкоммæ, хистæры барæн: - 
худинаггæнджытæ, зæгъгæ, ирон æфсæрм дæр нал ис? Гъе афтæ 
цыппар адæймагæй дæр сæ алы ахасты ныхмæ, сæ æнæаипп хидар- 
ды æмæ уаджы ныхмæ ницы. уыд сæ бон зæгъын Мæсгуыты бæ- 
стæйы цæрджытæн, æмæ сæ ныууагътой сæ адыл, фæцайдагъ сты 
боны фæстагмæ æгъдауыл мард цæрджытæ ацы æнахуыр фæси- 
вæдыл. Æмæ ма акæс, сабитæ æнæдыс хæдæтты æмæ æнæкъах 
хæлæфты мидæг дугъæнтæ кæнынц хъæууынгты. Уазджыты 
фæзмджытæ фæзынди хъæуты, нырма уал сабиты 'хсæн. Цадæг- 
гай сыл куы 'рцахуыр сты, уæд сæм хъарм зæрдæ дæр ма оадард- 
тои Мæсгуыты бæстæйы цæрджытæ; æххуыс дæр сын хорз уыды- 
сты уазджытæ. Кæм-иу хостæй фæахъаз сты рынчынæн, кæм 
колхозонæн йæ куысты бонтæ анымайыны, кæм колхозæн хынцы- 
ды æмæ нывæст аразыны хъуыддаджы. Уæд-иу ссивыныл æмæ 
хос кæрдыныл дæр сивтыгътой сæхи куы колхозæн, куы хицæн 
цæрæгæн. Сæ фæлмастдзинадæн, сæ хæлардзинадæн та æмбал 
дæр нæма уыди. Æмæ мæнæ ныр иу цалдæр къуырийы дæргъы 
æвзæр никæмæн загътой, никæй хъыджы бацыдысты,никæй къухы 
бафтыд ахæм исты, цæмæй сæ рахъаст чындæуыданд. Хæринаг 
сæхимæ дæр уыд, кæд-иу исдугæй-исдугмæ исты алхæдтой цæрджы- 
тæй, уæд ын йæ аргъ уадидæгæн фыстой. Цардысты хицæн халагъуд- 
ты, чызджытæ иумæ,.лæппутæ дæр иумæ. Хьæумæ-иу куы бафты- 
дысты, уæд-иу хъæугæрон сæ халагъудтæ асагътой. Хъæуы фæси- 
вæд-иу бацин^кодтой се 'рбацыдыл æмæ сæм-иу уадысты абадын- 
мæ, ахъазынмæ, аныхæстæ кæнынмæ, чызджытæ чызджытæм, 
лæппутæ та лæппутæм. Абадынмæ сæм цыдысты ацæргæтæ дæр, 
ауынаффæ кæнынмæ. 
Тызмæг у Баймæт алы хаттау. Дыууæйы фæлыст пака рихи- 
тæ, иуы фæлыст зæронд æнцъылд даргъ фындзы бын, иннæйы 
фæлыст æнæныкъулгæ æрдæгцъынд цæстыты сæрмæ, цæстæн 
æнæ ацахсгæ фæтыгуыр ысты. Дзых æмбис æмбæхст у дæллаг 
рихитæй, цæстытæ уæллæгтæй — æрфгуытæй. Æфсæртæ кæрæдзи 
алхъывтой æмæ тæнæг цæсгомыл бæрæг къуыпп дарынц æфсæры 
—84— 

къæдзты сæртæ; къæмисæны стджытæ, уадулты бæндæнгонд хæ- 
цъæфтæ. Лæдзæг фæбыцæу фæтæн ныхмæ, кæннод сæр æрхау- 
дзæн. Цæстытæ ныккомкоммæ сты зæхмæ. Æвзаг — æгомыг уидыг 
комы арынджы. Æрмæст хъустæ змæлынц алырдæм зæронд галы 
хъустау. Хъусы тызмæг Баймæт, ныттынг ис йæ зæронд буар, суанг 
ма æфсæртæ дæр фæурæдтой се 'нусон æууилын... 
— Айдагъ бæгънæг националистон æнкъарæнтæ дар гобытъи 
дуры цæндтæм, уый ахуырадон анализ нæма хуыйны материализ- 
мы бындурыл,— тæвд кæны Асиат.— Ды сын куыд фæнды аргъ 
кæн, уый дæ бар у, фæлæ мæнмæ гæсгæйæ, æвзæр талынг лæгæт- 
тæ — хæдзæрттæ, гуырымыхъ амад гæнæхтæ æнæкарст дурæй, 
чъырæй æнæндæгъд къултимæ, ахæм цæрæнуæттæ сты троглодит- 
ты цæрæнуæттæ; уыдон сты троглодитты материалон культурæ, 
æндæр дарддæр ницы! — йæ къухтæ æнæввæрсонæй фæйнæрдæм 
фæхаста æмæ сæ стæй кæрæдзийыл атухгæйæ, аскъуыддзаг кодта 
быцæу ныхас чызг. 
— Уый дæ субъективон цæстæнгас у! Ды рæсугъддзинадæн 
æмæ аивадæн аргъгæнæгæн нæ бæззыс! Куырм дæ инттеллектуа- 
лон,. физикон æмæ психологон æгъдауæй дæр — саугуырм,— фес- 
хъиудта Асиаты ныхæстæм Дзыллæ.— Федтай мæнæ Баймæты 
хæдзары къæлæтджынтæ, сынтæджытæ, цæджындзтæ? Цы диссаг 
лыстæг ажурон у, цы гармонион æнкъарынад хъал кæны адæйма- 
джы хуылфы сæ орнамент! Украинæйы орнамент бирæ мæгуыр- 
дæр у нæ рагон орнаментæй, афтæмæй йыл æгас дуне дис кæнынц. 
Ды нæ бамбардзынæ, никуы бамбардзынæ мæсгуыты гуыры 
рæхснæг конд, йæ хæххыты грациоздзинад. Нæ бамбардзынæ, 
нæ бамбардзынæ! Банцай! — йæ къахæй ариуыгъта тæлтæг чызг, 
цыма Асиаты йæхицæй сырдта. Афтæ кæны Дзыллæ кæддæрид- 
дæр, æрдæг фæрсылæй куы фæхуыссы æмæ куы стæвд вæййы, уæд. 
— Нæ фыдæлты материалон культурæ рæзыди сæ социалон, 
политикон æмæ экономикон уавæрмæ гæсгæ. Бæрзонд кæй уыди, 
уый куырм дæр уыны. Фæлæ сымах дыууæ гæдыйау абондæргъы 
кæрæдзи ратон-батон кæнут, афтæмæй уæ дыууæ дæр фæдзæгъæл 
стут диалектикæйæ,— йæ гом зæнг даугæйæ дзуры Андо уæзбы- 
нæй, цыма æрмæст уымæ ис æнæгуырысхойаг раст цæстæнгас. 
— Хъæлындзы æнкъарæнты пъæр-пъæр марксистон анализы 
бæсты,— се 'ппæтæн дæр гуым-гуымгæнгæ аргъ кæны мадзура 
Тугъан, æмæ йæ æрфгуыты 'хсæн, цæуылдæр хъуыдыгæнгæйæ, 
фыссæнæй аныхы. 
Хъусы æнахуыр ныхасмæ зæронд Баймæт. Ирон дзыхæй дзу- 
рынц ацы цавæрдæр фæсивæд, фæлæ цæйдæр æнахуыр æвзаджи- 
мæ хæццæ у сæ ныхас æмæ йæ Баймæт не 'мбары. Æрмæст уый 
хаты, йæ заманы царды кой кæй кæнынц алы хаттау ацы фæсивæд, 
фæлæ цы базындæуа — хорзæй кæнынц йæ кой, æви æвзæрæй? 
—«5— 

Æрдæбонсарæй йæ куы афæрсынц истæмæй, уæд галы хъуыррыт- 
тау «нæ»-йæ «о»-йæ дарддæр ницы схауы йæ дзыхæй. Æмæ цæ- 
мæн исты зæгъа? Чи йæ бамбардзæн, науæд кæй хъæуы рагон за- 
маны цард, куынæуал аззад йæ тæфаг дæр ног царды гуылфы, 
уæд? Кæддæр ныхасы цыдæр таурæгъ кодта фыдæлтыккон цар- 
дæй, æмæ ма йæ адæмы фылдæр худæджы бын дæр фæкодтой йæхи 
дæр æмæ йæ фыдæлты дæр. Нæй! Арф ныгæд у йæ хуылфы фыдæл- 
тыккон цард, æвæры йæ йæ зæрдæйы гуылфы Баймæт. Уадз æмæ 
уым лæууа, æмæ йемæ амæла. Ничи йæ скъахдзæн уырдыгæй, 
æгомыг у зæронд дурмæсыгау Баймæт, æмбæхст у ивгъуыд заман 
æнцъылд буары хуылфы æмæ мæсгуыты хъуынайы бын. 
— Гъемæ цы социалон, политикон, экономикон уавæры царды- 
сты, Андо, фыдæлтæ? — Тугъанмæ зулдзаст бахсгæйæ бакодта 
Асиат.— Мах иртасæм, нæ фыдæлты цардыуаг куыд уыди, уый 
18-æм сæдæазы, 19-æм сæдæазы фыццаг æрдæджы. Уый нæ рох нæ 
хъæуы, цы цардæй цардысты уыцы дуджы фыдæлтæ. Хæццæ, æнæ- 
бæрæг исты системæ, нæ дон, нæ къуымæл кæй ачындæуы. Нæ 
'ххæст патриархалон, нæ 'ххæст феодалон, йæ базарадон бур- 
жуазон системæ. Алы системæ дæр хъацæнджын цард, фылдæр 
та мыггагон скондæй. Ахæм хæццæ системæ нæ ары бæрзонд куль- 
турæйы, уый нын дзуры адæймаджы истори дæр. Мыггагон царды 
сконд та у адæймаджы прогрессивон рæзынады историйы асинæн 
йæ бинаг къахæвæрæнтæй сæ иу. Æмæ æцæгдæр, акæсут-ма, хъæд- 
даг сырдты цард кодтой сæ лæгæтты — мæсгуыты фыдæлтæ. Рух- 
сы цъыртт сæм никуыцæй цыд. Канд кæмттæнæ, суанг ма мыггæг- 
тæ дæр кæрæдзийæ иппæрд! Дзыллæйадон царды бæсты кæрæдзи 
агуырдтой карды фындзæй æмæ топпы кæсæнæй. Сар уый сæр 
кодта, йæ мæсыджы æддийæ чи фæуыдаид, æддæмæ чи рауадаид. 
Цы культурæ хъуамæ сарæзтаид ахæм сырд, цы материалон 
æмæ уды культурæ дæр йæ уд ирвæзыныл æдзух катайгæнæг 
адæймаг? — фæлмæндæрæй, куыддæр фенкъардгондæй фæрсы 
чызг. 
Асиаты ныхæстæм Андо æмæ Дзыллæ сæ цæстытæ азылдтой 
мæсгуытыл æмæ йын исдугмæ дзуапп ничи радта. 
— Хæст уыди, иудадзыг хæст, сæры суангæй ирон адæмы цар- 
ды истори. Уымæй раст зæгъыс, Асиат. Æдзух знаджимæ абухыны 
уыдысты ирон адæм. Райдай суанг гунтæй, зæххы цъар чи бари- 
зын кодта сæ бæхы сæппæй, сæ кой ма ныр дæр кæмæн баззад нæ 
адæмы 'хсæн, «фыдгулы хай фæу» зæгъгæ; æмæ стæй манголтæ, 
алы хæтæг адæмтæ, стæй кæсæг, суанг уырыссаг монархийы 
империалистон æрбабырсты уонг, чи нæ сфæлвæрдта йæ кард 
æмæ йæ уарт иро.н адæмы кард æмæ уартыл? Стæй Кавказы 
хæхты цъасмæ куы 'рбаивæц кодтой, уæддæр ма тох кодтой æр- 
цæуæг знаджимæ, цæмæй мыггагскъуыд нæ фæуыдаиккой. Сæ 
—86— 

бæстæйы къуындæджы сæраппон сæ кæрæдзи дæр цагътой сы- 
джыты армы тъæпæныл. Кæй зæгъын хъæуы, хæстон уавæр иувæр- 
сон культурæ аразы, фæлæ куыннæ уыд бæрзонд ирон адæмæн 
уыцы иувæрсон культурæ? Акæсут-ма мæсгуытæм, гæнæхтæм, 
фидæрттæм, хæдзæрттæм, цы ма уа уыдонæй ифтонгдæр алы уыс- 
мы дæр тохмæ уыцы заманы. Акæсут-ма се 'вæрдмæ, сæ бынæт- 
тæм. Нырыккон иууыл дæсны хæстон специалисттæ, инженертæ 
дæр хуыздæр стратегион бынæттæ нæ равзариккой. Уæд сæ фи- 
дардзинад та? Уырысы æфсæдты сармадзанты нæмгуытæ пуртиау 
схъиудтой фæстæмæ мæсгуыты фæрстæй. Уыди ахæм куырдтæ 
Ирыстоны æмæ-иу цы згъæр хæдон сарæзта, уый æрмæст уыцы 
куырдæн йæхи арæзт карды йеддæмæ æндæр кард нæ фæкарстаид. 
Сæ гæрзарæхстдзинад та афтæ уыди, æмæ сын æмбал дæр нæ уыди 
уыцы хъуыддаджы. Сæ дарæс дæр ахæм æххæст ифтонг уыди 
хæстæн, æмæ ма хуыздæр æрымысæн нæ уыди. Нæ, æмбæлттæ, 
кæд иувæрсон уыди сæ материалон культурæ фыдæлтæн, уæд- 
дæр иттæг бæрзонд уыди. Уымæй та Дзыллæ раст зæгъы,— стæй 
æппæт адæмы культурæ уыди! — æнæдзырддаг æцæгдзинад цыма 
дзуры, уый хъæлæсæй ахицæн кодта Андо. 
— Ды йæ иувæрсон культурæ хоныс, айдагъ хæстон культу- 
рæ, Андо, фæлæ уый уæрæх культурæ уыди,— æрфидауын ахас- 
тæй дзуры Дзыллæ.— ДьГрох кæныс æппæт матёриалон культу- 
рæ — кусæнгæрзтæ, мигæнæнтæ, дзауматæ! Кæс-ма! — æмæ чызг 
фелвæста йæ бурмæскуыйы фарсылхызынæй йæ альбом алы 
дзауматы нывгæндтимæ æмæ йæ авæрдта Андойы хъæбысы. 
— Уымæй дæр сразы уыдзынæн демæ,— худæндзастæй куыд- 
дæр зæрдæбын фæлмæнæй бакаст Андо æмæ альбом æнæрхъуыды 
рафæлдах-бафæлдах кæнынц къухтæ.— Алыгъуызон бандæттæ, 
сретæ, фынгтæ, сынтæджытæ, фæхсбандæттæ, кусæнгæрзтæ, уыцы 
диссаджы орнаменттæ! Уыдон Кавказы адæмтæй иры йеддæмæ 
зонгæ дæр ничи кодта, даргæ нæ, фæлæ. Иууыл бæрзонд та уыди 
уды культурæ. Кæцы адæмы эпос æрлæудзæн Нарты каддджыты 
æмрæнхъ? Уый уымæн афтæ у, æмæ ирон адæм рахастой сæ рагон 
бæстæй — Иранæй, астæуккаг Азийæ стыр бæрзонд материалон 
æмæ уды культурæ, рахастой йæ адæймагады культурæйы авдæ- 
нæй æмæ йæ сæ хæстон царды сæрты бавæрдтой æмæ ноджы сбон- 
джын кодтой Кавказы хæхты цъасы. Ахъуыды ма кæнут,— сбуц 
Андо, ныхмæ дзурæг куы нæ уыди, уæд,— зæронд фидар гæнах. 
Изæры талынг. Арт æнæхъæн хъæдтæй пиллон уадзы къонайæ 
аххæрджытæм. Уæларты цæджджинаджы мидæг пæлхъ-пæлхъ 
гæнгæ фыцы æнæхъæн дзæбидыры мард. Зынджытыл цъыс-цъыс 
кæнынц бур физонджытæ. Сылтæ зилахæрттæ кæнынц хъæлдзæ- 
гæй, фæлæ æфсæрмдзæстæй, æхсæвæр цæттæ кæнынц. Бадынц 
фæхсбандоныл хæстифтонг богалтæ. Кæстæртæ лæууынц, сæ хъа- 
—87— 

маты сæртыл хæцгæйæ, цæстытæ æрттивынц, былтæ æмыр, æрф- 
гуытæ æлхынцъ хъазуат цыбæлæй. Уæлийæ бады зæронд фæндыр- 
дзæгъдæг æмæ дыууадæстæноныл цæгъды. Барджын хъæлæсæй 
хæссы кадæг рагон адæмон хъайтартыл... Рæсугъд!.. Æз разы дæн, 
уыцы дуджы куы цардаин, ууыл... 
— Æз дæр! — хъæлындзыйæ йын аскъæфта йæ ныхасы кæ- 
рон Дзыллæ. 
— Романтизм æмæ идеализмы арвистон, буржуазон идеоло- 
гийы æмбыд бындурыл,— багуым-гуым кодта Тугъан æнæ искæ- 
мæ комкоммæ дзургæйæ алыхаттау. 
— Уæу, мæнæ цæй æрра сæнттæ хъусын,— фæрсæгау бака- 
сти Тугъанмæ æмæ йæ къухтæ дисгæнгæ фæйнæрдæм фæхаста 
æмæ сæ стæй кæрæдзийыл абыдта Асиат.— Нæ диссаджы хъай- 
тарон дугæй лидзы астæуккаг сæдæзты цардмæ! Кæм? — примити- 
вон мыггагон цардмæ! Уый нырыдугон хъуыды нæу, советон 
бæстæйы схъомыл цæрæджы хъуыды. Уый æмбыд буржуазон 
хъуыды у, æндæр ницы. 
»— Къаты бонтæй æрхæнд у нæ дуг дæр, цъæх, иугъуызон, æнæа- 
хорæнджын бонтæй. Уæд та иудадзыг рæсугъд, тохы, æхсардзи- 
нады, уарзондзинады, фыдазары, хъасты, æгъдауы колоритон бон- 
тæ, колоритон царды,— нæма æрырвонг йæ бæллицæй æмæ цыбæ- 
лæй дзуры Дзыллæ. 
— Ахуыссыди классон химбарынад ацы сылгоймагмæ,— хъæд- 
дыхдæрæй сдзырдта Асиат,— æмæ æвæдза фидар фæскомцæдисо- 
'нæй... 
— Ома цы? — æрчъицыдта æмæ топпыхосау фæпæртт кодта 
Дзыллæ.— Уый мæнæй мыййаг зæгъыс, кусæг классы идеологийæ 
фæиртæст дæн, æви мыггагон сконд класстыл дихтæ кæнынмæ 
. хъавыс? 
Асиат фемдзаст и йе ' мбалы фæсырх цæсгоммæ æмæ æвиппайды 
ницыуал сарæхсти зæгъын. 
— Классон дихдзинад, классон тох цыфæнды сконды дæр уыди, 
уыди мыггагон сконды дæр,— йæ фæуыргъуыйы цы дзуры, ууыл 
æнæахъуыдыгæнгæ фидауыны хъæлæсæй бакодта боныфæстагмæ 
Асиат. 
— Нæ куыст кæронмæ фæхæццæгæнинаг у. Цы материалон 
æрмæг æмæэпосы æрмæг æрæмбырд кодтам, уыдон уæддæр ницы 
уыйас. давынц 18-æм сæдæазты цардыуаг сбæлвырд кæнынæн. 
Хъæуы нæ фольклоры æрмæг æмæ таурæгътæ уæды дугæй. Æз ам 
лæууын уыцы куыст бакæныны тыххæй, цы мæй ма мын баззадг уый 
дæргъы,— багуым-гуым кодта, йе 'мбæлтты быцæумæ æмгæрон 
дæр не 'рцæугæйæ, алыхаттау Тугъан. 
— Æз дæр лæууын мæ мæйы дæргъы,— бузныг цæстытæ ба- 
—88— 

зылдта Тугъанмæ æмæ æхсызгон хъæлæсæй сдзырдта Асиат 
уый цинæй, ныхасы фæндаг кæй фæзылди бырынцъаг ихæй. 
— Уæдæ æз дæр разы! 
— Æз, куыд нæ экспедицийы сæрдар,— фидар кæнын Тугъаны 
фæндон,— бынтондæр æнæразыйæ бакодта Андо, баззайыны 
хъæппæрис уый кæй нæ уыд, уый фæдыл. 
— Уæдæ хъуыддаг ууыл ахицæн уæд,— багуым-гуым та кодта 
Тугъан æмæ абондæргъы фыццаг хатт йæ цæстытæ систа йе 
'мбæлттæм.— Изæры нывæст сараздзыстæм æмæ райсомæй рдй- 
дайдзыстæм кусын. Æрмæст иу бадзырд. Алчи уæ йæ субиекти- 
вон равгтæ йæ хызыны сæвæрæд æмæ фыссæд, æрмæст афтæ, ка- 
дæггæнæг куыд æмæ цы дзура. Ды, Дзыллæ, ферох кæн дæ лыс- 
тæг буржуазон эстетон цæстæнгас æмæ идеализм, тфу, цымæ 
уымæй хъауджыдæр иронау дзурын нæ сахуыр уыдзынæн,— фæ- 
мæсты Тугъан, нæ уарзы иронау дзургæйæ æцæгæлон дзырдтæ 
æвзаджы хæццæ кæнын.— Нæ дуг къаты бонтæй нæу. Куысты 
æмæ тохы бонтæй у, æмæ идеологон дзæгъæлтæ ма кæн. Ды та, Ан- 
до, дæ буржуазон романтизм ныууадз. Уый дын революцион ро- 
мантизм куы уаид, уæддæр ма йыл хъæцыдæуид, фæлæ дын дæ 
буржуазон романтизм дæ классон мудæнтæ къуымых кæны, 
фæдзæгъæл дæ кæны раст.марксистон анализæй. Ды та, Асиат, де 
'нæныфсхастдзинад ныууадз, кæннод фыртæссæй цы сдзурыс, 
уымæн дæр ницыуал базоныс æмæ æдылы хъуыдытæй гæрæхтæ 
райдайыс. Тохæй ма тæрс, тохæй! Стæй æгæр иувæрсон цæстæнгас 
ма дар фыдæлтыккон цардмæ. Царды æппæт йæ алы 'гъдауæй 
иумæ барын хъæуы, кæннод ын раст саргъгæнæн нæй. Афтæ. Цæй, 
куыст ерысæй фæуæд,— фæзылдта йæ ныхас Тугъан, куы ауыдта 
йе 'мбæлтты фæтар цæсгæмттæ æмæ быцæу кæнын æввонг цæс- 
тæнгас, уæд.— Хуыздæргъæдон æмæ тагъддæр фæуыны куыстыл 
ерысæй сидын уе 'ппæтмæ. 
— Æз исын дæ сидт,— фæлмасæй бакаст Тугъанмæ Асиат. 
— Мах дæр æй исæм! Изæры йæ нывæсты кæрон бафысдзы- 
стæм,— йæхи æмæ Дзыллæйы бæсты дæр сразы Андо. 
Дзыллæ фæпыхцыл кæнынмæ хъавыд Андомæ, фæлæ йын 
йæ хæлар цæстæнгас куы ацахста, уæд йæ къахæй ариуыгъта æмæ 
Тугъанмæ фæзылди:—Хорз, нæ ортодокс, хорз, фæуæд афтæ! 
Асиат Тугъаны базмæлгæ куы ауыдта, уæд сыстад æмæ йæхи 
айвæзтытæ кодта. Йæ фæдыл сæ бынæттæй/ фæгæппытæ кодтой 
Дзыллæ æмæ Андо дæр. 
— Хинайынмæ кæй фæнды, уый мæ аййафæд! Асиат, раййаф- 
ма мæ,— фæхъæр кодта Дзыллæ æмæ уырдыджы доны 'рдæм атахти. 
—89— 

Мæсгуытæ сдзырдтой 
Фæззæг, хъулон-мулон хилджын фæззæг æрбалæууыд Мæсгуы- 
ты бæстæйы дуармæ, хæлары уазæгæй. Бур-бурид бурæй æртти- 
вынц кæрдинаг хуымтæ, фæмæкъуылджын сты угæрдæнтæ. Хъæд 
фæхъулонтæ ис алыгъуызон ахорæнтæй. Бæрзонд хæхтæ нал да- 
сынц сæ хил æмæ æруагътой сæ урс зачъетæ сæ уæрæх риутæм — 
бæрзонд фæтæнтæм. Зачъе-мит æрвыл бон даргъæй-даргъдæр 
кæны, стæй иу бон бамбæрздзæн æппæт Мæсгуыты бæстæйы буар. 
Йæ хуыз нæ ивы æрмæст тарбын кæрдæггъуыз нæзы хъæд. 
Царциаты къуыппыл нæзы хъæды къох фæлгæсæнтæ кæны фæй- 
нæрдæм бæрзонд цъуппæй æмæ хаттæй-хатт басусу-бусу кæны рог 
уддзæфимæ. Йæ хæд бын Бурсæгаты зæппадз, йæ дæлийæ та сæ 
мæсыг æмæ фидæртты хæлдтытæ; уыдон дæр нæ ивынц сæ фæнык- 
æнгæс хуыз, сæ алфæмблайы къулаив фæзтæ бæзджын гауызау 
мæцъæл сты сæууон æртæхæй, хур æххæст нæма систа æртæхы, 
æмæ йæ тынтæ хъазынц æртæхы, цæстыты диссаг æрттивæн- 
тæй. 
Баймæт бады йæ бынаты æмæ химидæг дис кæны: Куыд раджы 
ссыдысты абон йæ цурмæ йæ хæлар æнахуыр фæсивæд! Нæзы 
хъæды къох йæ иу гæбазæй æрбаххæст суанг мæсыджы æмбуар. 
Мæсыджы хæд фарсмæ хицæнæй, иннæ бæлæстæй иртæстæй, 
слæууыд æвæджиау стыр нæзы бæлас. Æвæджиау йæ бæрзондæй 
æмæ йæ ставдæй дæр. Йæ лæуды уаг афтæ. у, цыма кæддæр неза- 
маны æвзаргæ æфсады зæронд домбай фæтæг æд æфсад мæсыгмæ 
æрбалæбурдта, æмæ цыдæр хинæй йæхæдæг нæзы бæлас фестад, 
йе 'фсад та нæзы хъæд. Йæ домбай цæнгтæ ма бæргæ байвæзта 
стыр бæлас, фæлæ мæсыгмæ нæ баххæст. Бæласæн йæ сæр лыг у 
æмæ уый адыл æхсæвыгон бæласы фенхъæлдæуыдзæн дыккаг тъæ- 
пæнсæр мæсыг, æрмæст ноджы бирæ бæрзонддæр æмæ фæтæндæр 
мæсыг Бурсæгаты мæсыгæй. 
Баймæт бады алы хаттау æгомыг, æдзынæг. Хъусы змæлгæ 
хъустæй фæсивæды ныхасмæ, фæлæ диссаг, хъыг ын уый уыди, 
ацы фæсивæд кæй цыдысты ардæм Баймæты хибар бынатмæ, кæй 
йæ хъыг дардтой сæ сонт дыбал-дыбулæй. Ныр та йын цыма, 
æхсызгон у, йæ цуры кæй сты, уый, æмæ куыддæр йæ зæрдæ фæ- 
сæххæтт кодта сæ ныхасмæ. 
— Не 'мгъуыд фæуыныл у, æмбæлттæ, афон у Чъребамæ аз- 
дæхынæн, стæй нæ ахуыры азы райдиан дæр æрыввахс. Чъребайы 
чысыл аулæфдзыстæм æмæ Мæскуымæ сбæлццон уыдзыстæм 
фæстæмæ, æрымысыдтæн Мæскуыйы, цы йæ æмбæхсон. 
— Андо, æмæ ма иу-дыууæ боны куы афæстиаг уæм, уæд цы 
кæны. Акæс-ма, цы диссаджы рæсугъд у фæззæг Мæсгуыты бæ- 
стæйы. Æз ам цæрынæй нæ бафсæдин,— цыбæлæй дзуры Дзыллæ 
-90- 

æмæ стыр нæзы бæласы цонджы къалиуыл хъеллæуттæгæнгæ 
фæлгæсы фæйнæрдæм. 
— Нæ куыст фестæм æмæ цæуын хъæуы, Дзыллæ. Æниу, æвæ- 
дза, мæныл дæр цыма базыртæ базад ацы диссаг бæстæйы, афтæ 
æнкъарын мæхи. Ныртæккæ дæр фестин, мæ базыртæ айвазин 
æмæ атæхин цæргæсау,— акасти Андо Дзыллæмæ куыддæр 
æнахуыр фæлмæн цæст ферттывдимæ. Чызг ын йæ цæстæнгас 
ацахста, фемдзаст лæппуйы цæстытæм, стæй цæсгом фæсырхимæ 
йæ мидбылты бахудт, æмæ цæстæнгас атыдта лæппуйæ, æнæдзур- 
гæйæ. 
— Æмæ уæртæ фаллаг фарс куырм уыгау дæхи къæдзæхтыл 
сцæвис,— багуым-гуым кодта Тугъан æнæхудгæйæ, Андомæ Ба- 
кæсгæйæ. 
— Андо, схиз-ма, кæддæра нæ чи раздæр схæццæ уаид бæласы 
сæрмæ,— фæхъæр кодта Дзыллæ. 
— Андойы сыййафдзынæ ды, хъæлдзæг сæныкк! — фæгæпп 
кодта цингæнгæ лæппу æмæ уыцы-иу æхст скодта йæхи, чызг цы 
хус къалиуыл бадти, уымæ. Дыууæйы уæзæй хус къалиу æрсаст, 
рахаудтой æмæ кæл-кæлгæнгæ фæзы, уырдыджы атылдысты дæ- 
лæмæ. 
— Æнкъард мæм кæсыс, Тугъан, цыма разы нæ дæ цардæй 
Мæсгуыты бæстæйы. Ау, æппын дæ зæрдæ ницæмæй байради сæр- 
ды дæргъы? — фæрсæгау бакодта Асиат йæ цæстæнгас Андойы 
фæдыл хæсгæйæ. Уыдон кæрæдзи фесхойынц æмæ тулынц дæлæмæ, 
куы сæ иу, куы се 'ннæ фæразæй вæййы, афтæмæй. 
— Рагон царды цаутыл таурæгътæ фаг не 'рымбырд кодтам, 
кæд æнæуый фольклор æрымбырд кодтам, уæддæр. Æнæ уыдон та 
зын сбæлвырдгæнæн у, цы социалон, экономикон цард кодтой, цы 
классон тох уыди фыдæлтæм, уый. Дысон дæр æй куы загътон, нæ 
куыстытæ куы бахыгътам, уæд. Цæмæн ма мæ фæрсыс? — æмæ 
Тугъан мæстыгæрæй йæхи Лæгъзцъитимæ кæсæг скодта. 
— Уый куыстæй ма у разы, фæлæ æндæр ницæмæй дæ разы, 
ам цы рæстæг арвыстай, уый дæргъы? — æхсгæ каст бакодта лæп- 
пумæ чызг. 
— Æмæ мæ æндæр цы æндæвта Мæсгуыты бæстæйы? — джи- 
хæй афарста Тугъан æмæ йæ цæстытæ зæхмæ æруагъта, фыссæ- 
нæй йæ дыууæ 'рфыджы астæу ныхгæйæ. 
— Ницы! — хъæстгæнгæ фæзылланг кодта чызджы хъæлæс. 
Лæппу джихæй бакаст чызгмæ, хъуыдыгæнгæ азылд йæ цæсты- 
тыл, йæ фæлурс цæсгомыл. Стæй куыддæр химидæг тыхархайд 
акодта, цыма цыдæр уæззау уаргъ йе 'ккойæ аппæрста, афтæ 
суæгъд кодта йæхи йæ хъуыдытæй æмæ чызгмæ фæкомкоммæ йæ 
æнкъарæнтæй. Уадидæгæн ацахста чызджы æхсгæ цæстæнгасы 
—91— 

мидæг мастимæ цыдæр фæлмасы 'рттывд æмæ ноджы ныджджих- 
дæр. 
— Асиат! Æмæ æз...— хъуыры цыдæр къуыбылой фæсагъд 
æмæ дзырдты нæ уадзы уæлæмæ. Чызг куыддæр æнхъæлмæгæс- 
гæ ныттынг, фæгæмæл, цыма Тугъаны æд ныхæстæ аныхъуыр- 
дзæн... 
— Æндæр... ницæуыл хъуыды кодтон. Ды та? — схаудта 
фæстагмæ Тугъаны дзыхæй æмæ уадидæгæн фæмæсты йæхимæ 
йе 'нарæхст æмæ æнæуæндаджы тыххæй, бынтондæр уыцы ныхæ- 
стæ зæгъинаг нæ уыд чызгæн. 
— Æз? Æз та бирæ цæуылдæрты, фæлæ ды цы фендзынæ, цы 
банкъардзынæ? Куырм дæ! — уæззау ныуулæфтæй феуæгъд кодта 
йæ фæгæмæлæй йæхи æмæ фæхъæр кодта мæстыгæрæй чызг, 
стæй-фестад æмæ хъæды гæбазы фæмидæг. 
— «Куырм?» Цымæ цы зæгъынмæ хъавыди Асиат уымæй? Ау, 
цы нæ уынын, цы нæ æнкъарын?» — катæйттæ кæны Тугъан. «Æм- 
баргæ чызг у, æрвонг сæры магъзджын Асиат, фæлæ мæ цыдæр 
домы, цæмæдæр мæм æнхъæлцау у æмæ йæ куы нæ æмбарын. 
Æвæццæгæн æй фæнды мемæ æрдзы рæсугъддзинадыл дзурын, 
цин кæнын, æндæр цы? Æмæ уымæй раст у, чызг у! Сылгоймаг 
арфдæр æнкъары рæсугъддзийад," эмоционалон æгъдауæй тых- 
джындæр у нæлгоймагæй. Айдагъ интеллект ын бирæ ницы давы... 
Фæлæ мæ зæрдæмæ цæуы Асиат, æмбалæн бæзгæ у æмæ мын ме 
'нкъарæнтæ куы бамбара, уæд мыл куы фæхуда, куы мæ схынджы- 
лæг кæна? Цæй, исчердыгон сæ бамбæхсдзынæн». 
— Асиат, о, Асиат! — фæхъæр кодта Тугъан йæ катæйттæ ас- 
къуынгæйæ. 
— Цы дæ бахъуыди? Хъуыддæгтыл уынаффæтæй бафæллад- 
тæн,— кæцæйдæр æрбайхъуыст чызджы хъæлæс. 
— Рацу, цæуыл дæ фæнды, дзур! 
— Мæн дзурын кæныс? Æмæ æз дæ дзурынмæ куы 'нхъæлмæ 
кæсын! — йæ фæстæ февзæрди æмæ фæлмæнæй бакодта Асиат. 
Тугъан фæстæмæ азылди чызгмæ æмæ йын йæ цæстæнгас куы 
ацахста, уæд сыстади. Бакæстытæ кодта Асиатмæ, стæй йын æнæр- 
хъуыдыйæ йæ къухыл фæхæцыд. Чызджы къух куыддæр бадыз-дыз 
кодта, фæлæ йæ нæ атыдта. Лæппуйæн йæ цæсгом, фæсырх, цы- 
дæр зæгъинаг ныхæстæ сæры згъорæнтæ кæнынц, фæлæ сæ æв- 
заг зæгъын нæ арæхсы. Уалынмæ чызг йæ къух атыдта æмæ фæ- 
хъæр кодта: 
— Гъей, Дзыллæ! Ма фæхудинаг кæн сылгоймаджы! 
— Æз сразæй дæн,— тыхулæфт кæны æмæ амонды цæстæн- 
гас æрттивæнтæ кæны йæ цæстытæй.— Гъы, хорз лæппу, ныр дæр 
ма æппæлдзынæ дæхицæй? — æмæ цæхгæр фæзылди Андомæ. 
Уый дæр лæф-лæфгæнгæ схæццæ иннæтæм. 
—92— 

— Уый хæрды... ды фæразæй дæ! Фæзы мæ никуы.., аййафдзы- 
нæ! — уарзæгой цæстæй бакаст Андо Дзыллæмæ. 
— А-а-а, сæрæй сымах хæрды зындзинад ахицæн кодтат! — 
бахудти Асиат. 
— Æмæ сымах та? Цы дыл æрбамбæлди, Тугъан, дæ цæрæн- 
бонты дæ ахæм уыргъуыйауæй куы никуы федтон? — хынджы- 
лæг кæны Дзыллæ æмæ Асиатмæ фæрсгæ цæстытæй бакасти. 
Дыууæ чызджы куыддæр иу уысмы дæргъы сæ цæстытæй кæрæ- 
дзиимæ ныхасы фесты. 
— Æвæццæгæн, хæрды не сфæрæзта Асиаты фæдыл,— худы 
Андо. 
Дзыллæ Асиаты цæстæнгасмæ æнæ разыйæ йæ сæр банкъуыста. 
Тугъан ницы æмбары æмæ хинымæр мæсты кæны. 
— Цæй хъазынæн æмæ хынджылæгæн æгъгъæд уæд,— йе 
'муд æрцыд æмæ та гуым-гуым кæны Тугъан, куыддæр тызмæ- 
гæй.— Мæнмæ иу зæгъинаг ис сымахæн. Цæвиттон, алы æрмæг 
дзæвгар æрымбырд кодтам. Уыдоныл ма, алы ахуырадон чин- 
гуыты ирон адæмы ивгъуыд царды тыххæй, уыдон куы бафтауæм, 
уæд ис ныффыссæн сæрмагонд куыст исты проблемæйыл. Цæй, 
æмæ райсæм нæхимæ исты ахæм проблемæйыл иртасынады куыст 
бакæныны хæс. 
— Æмæ цы, ахæм проблемæ сыхалæн ис цардыуагæй фоль- 
клоры æрмæджы фæрцы? — йæ цæстытæ æнæразыйæ æрцауыгъта 
Тугъаныл Асиат,— Æрæмбырд кодтам кадджытæ, таурæгътæ, 
уыциу-уыциутæ, æмбисæндтæ, аргъæуттæ. Фæлæ, раст дын зæгъон, 
цы пайда сæ скæндзыстæм мах, уый бæстон нæ хатын.. 
— Уый институты хъуыддаг у, мæнмæ гæсгæ. Спайда сæ кæ- 
нæд, куыд æй фæнды, афтæ. Мах нæ хæс сæххæст кодтам уæлдай- 
джынтæй. Асиат цы ранымадта, уыдон нæ уæлдай куыст сты, уы- 
мæн æмæ нæ хæс æрмæст материалон культурæ уыди рафæл- 
гъауын. Мæнæн уый зонын дæр æгъгъæд у, нæ адæмон фольклор 
иттæг бæзджын æмæ бæрзонд кæй у, кæй сывзæрди нæ адæмы 
историйы хицæн дугты, кадджын, хъайтарджын дугты. О, фæлæ 
нын кæд институт бахæсджын кæна йæ .«уацтæн» ахуырадон 
куыст ныффыссын, уæд æз «нæ» зæгъинаг нæ дæн,— ныхас айста 
йæхимæ Андо. 
— Стæй, цæй диссаджы рæсугъд кадджытæ æрæмбырд код- 
там, цæ! Кадæггæнæгмæ хъусгæ-хъусын-иу мæ рох дæр æрбаци, 
фыссын сæ кæй хъæуы, уый,— бæллицæй бакодта Дзыллæ æмæ 
нæууыл йæхи æруагъта. 
Фæсивæд зæронд бæласы бын нæууыл сæхи æруагътой æнæ- 
дзургæйæ, кæмæ куыд хуыздæр касти, афтæ. Чи бадгæ æркодта, 
чи æрдæг фæрсыл. Чысыл фалдæр хибарæй мæсыджы аууон бады 
зæронд Баймæт. Адæмæй сæрхызт, дис кæны йæхи мидæг, цæмæй 
-93— 

йæ æлвасынц сæхимæ ацы æнахуыр фæсивæд, афтæ æнæхъинæй 
йын йæ сæрхызтдзинад чи халы æмæ йæ ам дæр чи хъыг дары. 
Цæмæн æм кæсы дзæбæх ацы фæсивæдмæ хъусын, хъыг ын куы 
у хъусын адæймаджы ныхасмæ. Æмбаргæ сæ куы кæнид, уæддæр 
ма цынæ ис, фæлæ сæ æрдæг цъæррæмыгъдтæй гæзæмæ йеддæ- 
мæ æмбаргæ дæр куы нæ кæны. Стæй йын цæмæн афтæ хъыг у сæ 
сомы кой? Мæнæ сæм ныр дæр алы хаттау æдзынæгæй хъусы, лæ- 
дзæг ныхмæ быцæу сывæргæйæ, æмæ дис кæны, куысты койæ дард- 
дæр сæм кæй никуы ницы вæййы, ууыл. Раст у, абонау хаттæй-хатт 
æнæаипп хъæстытæ дæр акæнынц, фæлæ цыма фефсæрмы вæй- 
йынц, афтæ уадидæгæн фæуадзынц сæ хъæзтытæ. Стæй сæ рох ни- 
куы уыд, Баймæт ам кæй бады, æмæ дзурынц сабыр, хъазынц æнæ 
хъæлæба, цæмæй йæ йæ хъуыдытæй ма аиртасой; уый нæ хатынц, 
Баймæт уыдонмæ хъусæг кæй вæййы, цалынмæ йæ цуры вæййынц, 
уалынмæ. Рæсугъд фæсивæд сты. Мæнæ иу æртæ къуыри дæргъы 
сæ ам къуыппыл нал федта æмæ сæ мысыди. Æнæрхъуыдыйæ сæ 
агуырдта, афтæ сыл фæцахуыр ис. Цæмæйдæр ын байдзаг кодтой 
йæ иунæджы царды бонтæ, фæлæ цæмæй, уый нæ хаты. Дзæбæх 
фæсивæд сты, адæмыл сæхи ауындзынц, æххуыс сын кæнынц ал- 
цæмæй, æгъдауджын сты, æфсармджын. Гъе, фæлæ куыддæр 
æнахуыр сты, йæ дуджы æфсармджын фæсивæды æууæлтæй сæм 
ницы ис, ницы уадиссаг ныры фæсивæды æууæлтæй дæр. Науæд 
искуы-ма уый дæр æрцыди, æмæ чындздзон чызджытæ æмæ усгур 
лæппутæ бонтæ иумæ æрвитой? Нæй. Ирон фæсивæд сты, фæлæ 
цавæрдæр æндæр царды фæсивæд сты, ахæм царды фæсивæд, Бай- 
мæт кæй нæ зоны. Гъе, стæй сæхи ног царды койтæ куы фæкæ- 
нынц, уæд æй барынтæ сисынц Баймæты дуджы цардимæ. Æвза- 
рынц йæ дуджы цард. Хаттæй-хатт сæмбæлынц йæ дугон цардыл, 
гъе, раст цыма сæхи цæстыты раз ацыд, хаттæй-хатт та йæ бынтон 
зыгъуыммæ æмбарынц. Диссаг фæсивæд. Стæй сæ цæмæн ба- 
хъуыд рагон дуджы цард зонын, цы дзы къахынц? Хъæуы фæси- 
вæдау, хуымæтæджы цымыдисæн æмæ аргъауыл хи ирхæфсы- 
нæн нæ! Уый Баймæтæн бæрæг у. Фæлæ уæдæ цæмæн? — Æмæ 
Баймæт ноджы тынгдæр гæмæл кæны йæ хъустæ фæсивæдмæ. 
— Фольклор æмæ уæлдайдæр та цардæй исты таурæгътæ раст 
сыхалдзысты махæн æхсæнадон дзыллæйон ахастытæ, экономикон 
уавæр, классты сконд æмæ классон тохы змæлдтытæ нæ фыдæлты 
'хсæн. Уыдон нын ратдзысты раст сбарын нæ дзыллæйон рæзынад. 
Фæлæ, раст зæгъгæйæ, мах цы 'рмæг æрымбырд кодтам афæстаг 
къуыриты дæргъы, уыдон иттæг бæзгæ æрмæг не сты. Раст зæ- 
гъын хъæуы, фæззæджы куыстыты тæмæны адæмы не вдæлы мах- 
мæ. Фæлæ мæнæ Баймæты хуызæн зæронд адæм нын куы ра- 
кæниккой комкоммæ цардæй исты, сæ цæстыты раз æрцæугæ, 
науæд фехъусгæ хъуыддæгтæ, схонæм уыцы 'рцæугæ хабæртты 
— 94 — 

«Кадджытæ», гъе, уæд нæ хъул сах абадид, гъе.— Асиатæн æрæ- 
джиау дзуапп дæтты Тугъан* 
— Мах цы æрмæг æрымбырд%кодтам, уыдон дæр æгъгъæдыл 
нымайын цыфæнды проблемæ сыхалынæн дæр,— йæ къахæй 
ариуыгъта Дзыллæ.— Æниу ахæм куыст махмæ нæ кæсы, Андойы 
загъдау, фæлæ... 
— Æмæ уæдæ æрмæг куы 'мбырд кодтай, уæд дæ зæрдыл ни- 
куы æрлæууыд хицæн фарстытæ? Дзырдæн зæгъæм: цы уавæры 
уыд сылгоймаг æмæ цæмæн? Цæй фæдыл уыдис карз тугисыны 
хъуыддаг æмæ цы экономикон бындурыл æнцади? Цæй тыххæй 
цагътой кæрæдзи фыдæлтæ? Ау, уæд цы ахуырадон кусæг дæ æмæ 
йæм бафтау: политикон кусæг,— йæ къухтæ фæйнæрдæм дисгæн- 
гæйæ фæхаста Асиат.— Раст зæгъы Тугъан,— ныхасы апп аивта 
Асиат, цæмæй та Дзыллæ ма сзагъд кæна,— цардæй исты хабæрт- 
тæ нæм цъус ис, стæй нæм цы ис, уыдон дæр фæсивæд ракодтой, 
æмæ цух не сты сæ ракæнджыты субъективон æнгасæй, роман- 
тизмы дæлдзырæдтæй, уый адыл иттæг бæзгæ æрмæг не сты, æнæ 
асыгъдæг кæнгæйæ. 
— Æз ныртæккæ дæр цæттæ дæн ныффыссын куыст, кæцы 
фæнды проблемæйыл дæр, цы æрмæг нæм ис, уый бындурыл. 
Æгæр хорз æрмæг дæр ма у! — хиппæлæгау бакодта Андо. 
— Æмæ рауайдзæн æмбыд романтикон, науæд идеалистон 
дзæнгæда,— фæтызмæг Тугъан.— Махæн институт, куы ма йæ 
зæгъын, чи зоны бафæдзæхса исты ахуырадиртасæг куыст ныф- 
фыссын хицæн социалон кæнæ экономикон фарстыл 18-æм сæдæа- 
зæй. Ахæм стыр баууæнчы хъуыддагыл «нæ» зæгъинаг стæм 
мыййаг? Æппындæр нæ. Гъе æмæ нæ уый тыххæй хъæуы ноджы 
лæмбынæгдæр бакусын. Хъæуы нæ ссарын зæронд кадæггæнджы- 
ты, цæмæй нын уыдон радзурой сæ дуджы царды 'рцæугæ нывтæй, 
науæд кæй фехъуыстой сæ фыдæлтæй, уыдонæй. Ахæм зæрæдтæ 
< ницы субъективон цъарыг хæссынц цауæн йæхимæ аивадон æвза- 
гæй дарддæр. 
— Уый фæнд у, гъе! — сцин кодта Асиат.— Фæлæ ахæм кæй 
зонæм Мæсгуыты бæстæйы? Амонынц нын, кæй фæрсæм, уыдон 
уæлæ Къæбырджын хъæуккаг Асæхы, æмæ мæнæ Бабийы. Асæх 
фырзæронд у кæмдæр, стæй хæццæ кæны цаутæ. Баби та рагæй 
нал кæны кадджытæ. 
Æвиппайды Асиат цæуылдæр фæкатай, стæй цыма йæ катай 
абырста, стæй йæ сæр батылдта, сыстад æмæ Баймæтмæ бараст. 
Баймæты цур йæхи æруагъта. 
— Баби, о Баби, ракæн ма нын дæ кадджытæй, æхсызгон нæ 
куы хъæуынц,— ласы фæлмасæй чызг йæхи Баймæтмæ, æмæ æнæ- 
уæндонæй дауы зæронды лæдзæг йæ къухæй. 
— 95 — 

Фæсивæд кæрæдзимæ бакастысты Асиаты ныфсхастыл дисæй, 
стæй сæхи æввахс байстой Баймæтмæ. 
— Баби, æз дæр дæ курын, æмæ мæнæ не 'ппæт дæр.— Дзыл- 
лæ адæргъ Баймæты къæхты раз æмæ фыр фæлмасæй ризы хъæ- 
лæс. 
Лæппутæ дæр æрбадтысты Баймæты цур. Фæсивæд æфсæрмæй 
сæ улæфт фæурæдтой æмæ æнхъæлмæ кæсынц Баймæтмæ,— цы 
зæгъдзæн? 
Зæрдæ куыддæр бахъыдзы кодта зæронд Баймæтæн. Æхсызгон 
ын у чызджыты рæвдаугæ, æфсæрм лæгъстæйы ныхас. Зæрдæйы 
их атади æмæ хъарм донау атавта зæрдæйы хъусты. Уыцы хъарм- 
мæ хъусæг фæци Баймæт, ницы дзуры. Фæсивæд алы хаттау «нæ» 
зæгъыны æнхъæлцауæй фенкъард сты. Фæлæ сæ дисæн ацы хатт 
Баймæт нæ дæр «нæ» загъта, нæ дæр «о». Йæ фыдæлты мæсыгау 
ма æнæзмæлгæ аци йу дзæвгар, йæ цæсгом цъæх айнæджы фар- 
сау, стæй æнæфенгæ уæззау систа йæ сæр, ныхыл фæхæрд кодтой 
уæллаг рихитæ — æрфгуытæ, æнæуынæг цæстытæ 'рзылдысты, 
арв Лæгъзцъитийыл кæм æрынцад, уырдæм, сабыр базмæлыдысты 
æууад зачъетæ, сæ фæстæ та хус фæйнæджытæ — æфсæртæ 
æмæ диссаджы фæлмæн, риуæй цæугæ зæлджын хъæлæс ныззарыд 
фæсивæды хъусты. 
Сдзырдта Баймæт — зæронд мæсыг: 
— Куырм дæн æхгæд зæппадзау, къуырма —- калд мæсыгау. 
Бампылдысты мæ хъуыды, мæ зонд хус серайау. Бахус и ме 'взаг 
мæ дзыхы, фæйнæджы гæппæлау. Къуымых у мæ ныхас, хуыр-хуыр 
у мæ хъæлæс. Кæд искуы æвзыгъд уыди мæ зонд, кæд искуы мæ хъæ- 
лæсы хъуысти æндон зæлланг, уæд абон талынг у мæ зонд, та- 
лынг мæйдарау, æмыр у мæ хъæлæс уæртæ уыцы бæласы зæн- 
гау. Бирæ мæ ма 'нхъæлут, бирæйы адæймаг нал дæн. 
Стыр уынаффæты мидæг стут, мæ хуртæ, цыргъ у, фæринкау, 
уæ зонд, хъримагау уæ цæст, æрдыны босау уæ хъус, фæндырау 
уæ хъæлæс, фæлæ уын уадиссаг ницы хаты мæ талынг зонд. Æна- 
хуыр фæсивæд мæм кæсут. Нæ мæ дуджы фæсивæды 'нгæс стут, 
нæ нырыккон фæсивæды. Нæ кард æмæ уарт у уæ бæллиц, нæ хорз 
бæх, нæ хорз чызг, нæ æхсары ном æмæ кад, нæ чындзæхсæв, нæ 
марды дугъ — ахæм бæллицтæй царди мæ дуджы фæсивæд. 
Ныр дæр цæры фæсивæд хорз хосдзауы, хорз ахуыры, хорз барæ- 
джы, хорз кафæджы бæллицтæй, фæлæ уыдон дæр не сты уæ бæл- 
лицтæ. Æви æппæт царды бæллицтæ арф бæллицут, афтæ дæр 
мæм фæкæсы, фæлæ сæ æргом не 'вдисут æфсæрмæй, цы уын зо- 
нын. Æдзух уæм ис цыдæр ахуырады кой, хæссут арæх фыдæлтык- 
кон царды койтæ, фæлæ не 'взарын, нæ хатын, цæмæй мæ фæрсут. 
Тъе, фæлæ цы зонын, уый уын нæ бахæлæг кæндзынæн. Фыдæлты 
— 96 — 

намыс рæгъмæ хæссут, агурут, æвæццæгæн, ныры цардæн хуыз- 
дæр фæрæзтæ, адæмы амондæн æнцондæр фæйдæгтæ. Рæстмæ 
уын уæд уыцы фæнд, рæстмæ уæ куыст, мæ хуртæ, мæ зæронд 
сæр уын уый фестæд, цæмæй дзы райгонд уат. Зæгъынц, цыдæр 
æмдзæрин цард, дам, рæзы, цыдæр хæлары цард,— бантысæд уын 
мæ фæндиаг æмæ уæхи фæндиаг. 
Дзурын нæ зонын, мæ хуртæ, сымахау, ма мыл бахудут, куыд 
къуындæг мæ зонынад, афтæ ме 'взаг дæр, куыд цыбыр мæ хъуы- 
ды, афтæ мæ ныхас дæр. Цы зонын æмæ куыд зонын, уымæй уын 
ракæндзынæн мæ фыдæлты кой, цæмæй цардысты, цæмæй ра- 
дысты, гъе, цæмæй рыстысты, цæмæй тыхстысты, уый,— зæронд 
Баймæт йæ тамакойы æууылд райста йæ дзыхæй æмæ йæ йæ худы 
счъилы цæвæрдта, йæхæдæг мæсыджы фарсыл банцой кодта æмæ 
йæ зачъе уæззау æрдаудта. 
Фæсивæд цинæй барухсгонд цæсгæмттимæ рабадтысты Бай- 
мæты алфæмблай, кæмæ куыд рæстмæ каст, афтæ. Тугъан йæ фар- 
сыл хызынæй систа егъау блокнот, йæ фыссæны фындзмæ 'ркасти 
æмæ йæ аив цыргъæй куы федта, уæд блокнот йæ уæрджытыл 
æрывæрдта æмæ фыссынæввонг æнхъæлмæ гæсгæ нымдзаст Бай- 
мæтмæ. 
Уалынмæ Баймæт райдыдта дзурын: 
1. Кодзыртæ 
— Æз цæстæй нал уынын, мæ хуртæ, фæлæ ма уæлæ хур- 
скæсæны 'рдæм екæсут. Уым иу цъупп ис, фаты фындзы хуызæн 
хох. Уый Фидар хох хуыйны. Хохæн йæ тæккæ раз бынæй ис иу 
хъæу, Мидæцпаг хъæу, Уæллаг Ерман дæр æй хонынц. Ардыгæй 
йæ мыййаг не суындзыстут, уæлæ Къуыбырджын рагъы фæсаууон 
ис. Уыдон æрцыдмæ хорзæй мын бацæрат, раджы кæддæр уыцы 
хъæуы цардысты Кодзыртæ. Чысыл мыггаг уыди, æнæкъабаз мыг- 
гаг Кодзырты мыггаг. Мидæггаг хъæуы иу цыппар хæдзарæй 
цардысты Кодзыртæ хъæугæрон. Кæд æй уæ зæрдæмæ бахастат 
мыййаг, æнхъæл даен, уыдыстут дзы, гъе, уым доны фаллаг фарс, 
суары сæрмæ уæзæгыл ис иу стыр дур. Уый Кодзырты къæдзæх 
хуыйны — гъе, уыцы дурыфарсмæ уыдысты сæ цæрæнтæ, сæ хæ- 
дзæрттæ. Цыбыр мыггаг уæвгæйæ, лæгæй дæр цух уыдысты, уæдæ 
цы, Кодзыртæ. Лæг цух та, мæ хуртæ, уыцы дуджы цы мыггаг. 
уыди, уый ныфс цух дæр уыди æмæ цард цух дæр уыди. Афтæмæй 
мæгуыр мыггаг уыдысты, æниу, æвæдза, куысты æмбал кæм уыди 
Кодзыртæн. Цы уыдысты, уымæй номхæссæн уыдысты цы фæнды 
куысты дæр. Сæ хосдзауæн æмбал хосдзау кæм уыди, сæ хуымо- 
нæн — хуымон. Зæхх. дæр сæм ницы уадиссаг уыди — мæгуыр 
7 Уацмыстæ 
— 97— 

мыггаг хæхбæсты зæхцух, дон цух куы нæ уаид, уæд мæгуыр дæр 
нæ уаид, æмæ Хъоротæй тыхджын, зæхджын мыггагæй истой зæхх 
хаццонæн æмбис хаймæ. Афтæмæй цардысты, тухæн кодтой бо- 
нæддæдæрæй Кодзырты байзæддаг, уæдæ цы. * 
Уæд Кодзыртæй иу Тохтæ хуынди, лæппу-лæг, кæмдæр æрдхæ- 
рæн хъаруйæ æмæ æхсарæй, номхæссæн — йæ куыстæй. Йæ мад 
æмæ йæ фыд, дыууæ дæр зæрæдтæ, цардысты, фæлæ мæнæ мæнау 
куыстæн æххуыс нал уыдысты. Узæлыд дыууæ зæрондмæ æмæ сæ 
дардта сæ чындз, уый дæр лæджыхъæдджын сылгоймаг, Тохтæйы 
бинойнаг Рубайон. 
Цас фæцардаиккой афтæмæйты, фæлæ иу ахæмæй фæстæмæ 
Тохтæ йæ хæдзары арæх нал лæууыд, æддæты хæтыди, чи йын 
цы зыдта, кæмыты уыдысты йæ хæтæнтæ? Фæлæ хæдзармæ 'рцыди 
йæ балцæй, уæд афтид армæй никуы æрыздæхти; цы нæ дзау- 
ма-иу æрхастаид йæ сау бæхыл. Мыггаг дæр ницы дзырдтой 
Тохтæйы арæх балцытæй, кæм сæхи мыггагджын лæг уыди, кæм 
йæ фыдимæ Кодзырты мыггаджы 'хсæн дзырддзæугæ уыди, кæм 
та, æвæццæгæн, æнæхайджын дæр нæ уыдысты Тохтæйы æр- 
хæссæггæгтæй. Иузæрдыг уыдаиккой Тохтæйыл, æви дзы æфсæрмы 
кодтой, науæд тæрсгæ, уымæн дæсны нæ дæн, фæлæ хосгæрдæн 
уыдаид, уæд хуымгæрдæнæй зæгъай, акæс æмæ Тохтæйы уыгæрдæн- 
тæ карст æмæ мæкъуыл амад, йæ хуымтæ раздæр угæсгонд. Куы- 
стой æрвадæлтæ Тохтæйæн, уæдæ цы, кæм зиуæй, кæм хæрзиуæг 
æнхъæл. 
Иу ахæмы та, хуыцау уын хорз ракæна, кæцæйдæр æрцыди 
Тохтæ дзаг рифтæгтимæ йæ сау бæхыл, æмæ йæ фарсыл æрхаста 
диссагæн дзуринаг фæринк. Дыууæ куыстастæу рæстæг уыди, 
уалдзæджы куыстытæ фæуд уыдысты, фæззæджы куыстытæн та 
лæугæ нæма ныккодта сæ афон, афтæмæй æвдæлон адæм ныхасы 
къæцæлтæ амадтой, уæдæ цы кодтаиккой. Рацыди уæд йё 'рцыдæн 
йæ райсомы Тохтæ Ныхасмæ, фæсивæды 'хсæн бацыди æмæ йæ 
сины сæрыл хæцгæйæ зæгъы: 
— Гъе, Куырдтаты сахъ фæсивæд! Чи уæ у абон раппæлинаг 
йæ згъæронæй, науæд йæ кардæй, гъе, йæ уартæй, уый ма йæ 
сфæлварæд мæнæ мæ кардыл. Иу æфсæйнаджы фæлахс кæмдæр 
ссардтон æмæ фарсыл дарыны аггаг у лæгау-лæгæн, æви хуымоны 
къухы æхсырфæй хуыздæр сфидаудзæн, уый равзарын мæ 'рфæн- 
дыди,— æмæ сæрыстырæй йæ мидбылты бахудти Кодзыры-фырт, 
афтæмæй йæ кард сласта. 
Уæд-иу, мæ хуртæ, фæсйвæд арæх хъазыдысты кард æмæ уар- 
тæй, дамбаца æмæ топпæй. Фыд рæстæг уыди æмæ алчи йæхи 
ахуыр кодта хорз арæхсын хотыхæй, алчи архайдта 'взаргæ хотых- 
тæ самал кæныныл. Куыннæ разындаид Хъороты æмæ Джеллыты 
хъал фæсивæдмæ дæр хорз хотыхтæ? Тохтæйы ныхæстæм фелвæс- 
—98 — 

той сæ кæрдтæ, уæдæ цы уыдаид. Фæлæ уал уæдмæ Тохтæйы кард 
æрми-æрмы азылди Ныхасы бадджыты 'хсæн æмæ фæсивæды 
къухтæй бахæццæ хистæртæм дæр. Асгæрстой йын зæрæдтæ дæр 
йæ фыстытæ, йæ ком, йæ буар, суанг ын йæ фистон дæр æруындты- 
1гæ кодтой æмæ уæд иу зæронд лæг бакодта: 
— Фæрнæй дар, Кодзырон, дæ æфтиаг, лæджы аккаг дын 
у, фæлæ хорз бакæнис æмæ йæ йæ кæрддзæмыл куы сæвæрис. 
Хъазгæ дзы ма кæн, мæ хур. 
— Бæзгæ кард у, æмб.ал ын бирæ нæ разындзæн нæ хъæуы. 
Цæвæр æй йæ кæрддзæмы, Кодзырон, де знаджы дын дæ амæттаг 
кæнæд,— дзуры иннæ зæронд æмæ дæтты карды йæ хицаумæ. 
Ацы ныхæстæм фæсивæд сæ кæрдтæй уыцы ныфсхаст нал 
уыдысты, æмæ Тохтæ йæ кард кæрддзæмы куы нывæрдта, уæд 
уыдон дæр æрсабыр сты. 
Хъороты Бæдтумæ дæр хорз кард хуыдтой. Хъал уыди Бæдту, 
рæстæмбис лæг, йæ ис, йæ бонæй, хъал уыди йæ кардæй. Рахызти 
размæ æмæ зæгъы: 
— Гъе, Кодзыры-фырт, куыд тагъд фæтарстæ дæ кардæн? 
Æрдар ма йæ, æз дын æй сфæлварон! Фæлæ нæ дзырд ууыл фæ- 
уæд: кæмæн фæцъула уа, уый йæ иннæмæн радтæд,— йæхæдæг 
дыууæ карды дардта æмæ, йæ галиу фарсыл чи уыд, уый фæцъих 
кодта кæрддзæмæй. 
Ныхасы адæм дыууæ лæгылясæ цæстытæ æруагътой, уæдæ цы. 
— Фæуæд дæ загъдау, Бæдту, кæд дзы æндæр хос нал ис, 
уæд,— æвæндонæй бакодта Тохтæ, нæ йæ фæндыд Бæдтуимæ, 
хинæйдзаг лæгимæ сифтындзын, æмæ йæ кард сласта.— Фæлæуу 
уæдæ, афтæ цæв, æмæ ма мьт дæ карды лыггагæй æхсырффаг 
уæддæр куыд рауайа,— йæхæдæг кард æрдардта. 
Фæмæсты хъал Хъорион, уæдæ цы уыдаид: чи куыдз, чи хæ- 
рæг у Тохтæ, йæ кард ын чи схынджылæггаг кодта. 
— Уæдæ фæхъахъхъæ дæ кардмæ, хъал Тохтæ! — фæхъæр 
кодта мæстыйæ Бæдту, бæрзонд фæхаста йæ кард æмæ цæлхъ, 
зæгъгæ, тых-тыхæгæй нырриуыгъта Тохтæйы карды. Уæ балгъи- 
тæджы кард дæр афтæ, кард йæ цæвæны хæрисы къалиуау дыу- 
уæйыл ахауди. Тохтæйы кардыл нуæс дæр нæ фæзынди. 
— Ай фыдæбоны кард разындтæ æмæ уый,— дауы йæ армы 
тъæпæнæй йæ карды æрттиваг буар Тохтæ, цыма йæ сабийы уадул 
рæвдауы хибарæй, æмæ сæрыстырæй йæ мидбылты худы.— 
Æнæрай дæ счындæуа, ацы фыдæбоны кард, кæд дын адæмы кæрд- 
тæ хæрисгæрдтæ не сты.. Æви хæрисгæрдтæ дарынц сабитау сæ 
фæрстыл нæ хъал фæсивæд, мыййаг, цы? 
— Гъе, фыдæбоны гуырд Кодзырон, айс мæ саулохаг æд саргъ, 
æд уидон. Айс дыууæ æстдæсы æвзаргæ стуртæй, сæ уæлæ ма мæ- 
нæ меннæ кард дæр, рауæлдай мын кæн дæ фæринкы,— дзуры 
7* 
— 99 — 

йæм сæрыстыр Бæдту.— Ды та ссардзынæ, хæтæг барæг дæ хæ- 
тæнты,— æмæ мæстыгæр бахудти. 
— Æмæ цы ис мæ сау æфсæйнаджы гæппæлмæ бабæллицца- 
гæй, уæ Бæдту, утæппæт фос кæуыл дæ рауæлдай кæнинаг? 
Уартæ Дайраны, зæгъынц, Арвы комы нарæджы Терк хорз кæрд- 
тæй кæмдæр ауæзт у. Æрхæсс уырдыгæй,гъе дæ исæй, гъе, дæ æх- 
сарæй хуыцауы лæвар. 
— Гъе, Тохтæ, æгæр-æгæр ма кæн, æгæр-æгæр! Хорз «ард æн- 
дон уартыл æмбæлаг у! — тызмæгæй йæм дзуры фыдуаг Бæдту. 
— Æмæ мæ уæд цы тæрсын кæныс, уæздан Бæдту? Хорз 
кард æндон уарты дæр хаттæй-хатт акæрды фæлМæн цыхтау,— 
уазал хъæлæсæй бакодта Бæдтуйы æмбæхст æртхъирæнмæ Кодзы- 
ры-фырт. 
Ныхасы адæм, фыдбылызæй тæрсгæйæ, æндæр койты бацы- 
дысты, уæдæ цы уыдаид, афтæмæй аивæй-аивæй ахицæн кодтой 
сæ дыууæйы дæр. Фæлæ арф нымбæхста уæдæй фæстæмæ йæ сау 
зæрдæйы маст хин æмæ кæлæн Бæдту, йæ æнæнхъæлæджы маст. 
Уæдæй фæстæмæ дын райдыдта мæстытæ кæнын Кодзыртæн су- 
сæгæй-æргомæй, нал ауæрста разнаггадыл — æфсон ссарæн раз- 
наггадыл. Куы сын-иу сæ хуымтæм фос бауагъта, куы сын-иу сæ 
уыгæрдæнтæм йæ фыййæутты сардыдта. Цы сдзырдтаиккой, мæ- 
гуыртæг, Кодзыртæ, быхстой Бæдтуйы æфхæрд, уæдæ цы, кæм 
ныллæууыдаиккой цыбыр мыггаг Хъороты ныхмæ, сæдæ топпæх- 
сæджы чи нымадта йæ лæгрæгъауы. Чысыл-иу бахъуыр-хъуыр код- 
той, фæлæ Бæдтуйæн æфсæнттæ агурын хъуыд, цы? Æхсары сæ- 
рыл ныххæцыдайккой æмæ уæд та сар сæ къона кодта, цынæ ис, 
фыдбылыз, мыййаг, асайгæйæ сын уæд æгæрстæм&й мæсыг дæр 
нæ уыди, сæ сæр кæм бафснайдтаиккой. Хъороты дыууæ авдбы- 
натон мæсыджы та арвмæ фæцыдысты, цæмæй, науæд кæмæй 
фæтарстаиккой? Гъе 'мæ быхстой Кодзыртæ, кæд хоры къæрмæг 
сыгъзæринæй йе 'муæзмæ цыд уыцы дуджы, уæддæр. Тохтæйы та 
хæдзары чи ссардтаид, науæд-иу кæд æрæфтыд йæ хæдзармæ, 
уæддæр-иу æй хистæртæ басабыр кодтой. 
Бонтæ цыдысты, уæдæ цы уыдаид, æмæ дын иу ахæмы Бæдту- 
мæ æрфысым кодта Гаглойтæй иу Парса, зæгъгæ, йæ ном. Рæуæг, 
æнæуаг адæймаг уыди кæмдæр уыцы Парса. Бæдту æргом фыд- 
былыз скодтаид Кодзыртæн йæ масты фæдыл, уый йæ ныфс, æвæц- 
цæгæн, нæ хаста, науæд æй цæмæй зоны, фæндгæ дæр нæ кодта 
исты зындзинад скæнын йæ мыггагæн. Гъе, фæлæ йæм Парса куы 
'рбафтыди, уæд цыдæр хины хъуыды бацыд йæ зæрдæйы. Цæвит- 
тон, уый агъоммæ дæр Парсаимæ хæлар уыди, иу цалдæр хатты 
йемæ Гуры быдыры гуырдзиаг хъæутыл дæр йæ цонджы уæз 
æруагъта æмæ зыдта Парсайы æууæлтæ, рæсугъд сылгоймагмæ-иу 
йæ бæттæнтæ атыдта. Иу хатт сæ Амылахор æлдар чысыл ма ба- 
—100 

хъæуа бабын кæна йæ чегъретимæ. Иу хъæуы афæстиат сты, сæ 
иу æлдары куыйты уæлхъус, се 'ннæ 'лдары чызджы уаты... Афтæ- 
мæй сыл Амылахоры фæсивæд æрхъула кодта æмæ ма тыххæй 
раирвæзтысты: чегъреты 'хсæн кардæй рафæндаг кодтой сæхицæн 
уæлбæхæй. 
Ныр æм Парса куы 'рбафтыд, уæд фæцæл кодтой стыр фæсах- 
сæвæрмæ дыууæ хæлары, цæмæй фæцæл кодтаид йæ уазджытимæ, 
уый цæмæннæ уыдаид Бæдтуйы дзаджджын хæдзары. Стæй Бæдту 
йæ уазæджы хуыссæнуатмæ куы акодта, уæд ын алы хин ныхас 
фæкодта. Уалынмæ йæхи бинойнаджы уатмæ ацыди æмæ йын ба- 
цамыдта,— Тохтæйы ус Рубайонмæ минæвар куыд фæуа Пар- 
сайæ, æмæ йæ куыд сразы кæна. Ус дæр йæ лæджы зонды сæрты 
цæмæн ахызтаид æмæ йын ком радта. 
Парсайыл æхсæв-бонмæ хуыссæг нал æрхæцыд, цыма йæ 
хуыссæн артау пиллон уагъта, афтæ рафт-бафтæй йæхиуыл сбон 
„ ко^дта. Цы 'гъдауæй фена Рубайоны, ууыл катæйтты хъуырдухæн 
, фæкодта. Фæстагмæ иу хъуыды йæ сæры 'рбалæууыд... 
Бонрæфты фестад Парса æмæ йæ бæхы йæхæдæг донмæ ныл- 
ласта. Уым æй донисæны ныннадта æмæ йæ араскъæр-баскъæр 
кодта. Уалынмæ устытæ суадонæй донхæссын куы сифтыгътой, 
уæд уыцырдæм базылди æд бæх. Афтæмæй цыдæр фыдбылыз 
æрхаста Рубайоны суадонмæ зыбыты иунæгæй. Парса йæ уади- 
дæгæн базыдта Бæдтуйы амындæй. 
— Хорз ус, бахатыр кæн, дæ донæй мын авæр, аипп у æнæзон- 
гæ сылгоймагмæ бадзурын, фæлæ,— бадзырдта Парса Рубайон- 
мæ æмæ йыл йæ цæстытæ ныццавта. 
Ус йæхи бацамыдта æмæ йын дон радта, уæдæ цы. 
Рæсугъд уыди, æнамонды рæсугъд Рубайон. Рæсугъд куыд 
уыди, хъаруйæ æмæ æгъдауджынæй дæр афтæ æххæст. Парса 
фæсонтау. Цы ми кодта, кæм ис, уымæн ницыуал æмбæрста 
æмæ, усмæ доны къус æрдæг нуæзтæй фæстæмæ куыд авæрдта, 
афтæ йын йæ цонг ацахста. 
— Гъей, рæсугъд Рубайон, бæгуы æвгъау дæ æгуыдзæг мыг- 
гагæн, хæтæнхуаг лæгæн. .Сыгъзæрин налхъуыты, налмасы дæ 
сфæлындзин, ком мын куы раттис, уæд. Цом, абадæм мæ бæхыл. 
Науæд дæ кæд нæ фæнды Фидар хох Уанелы уæлвæзтыл ивын, уæд 
та кæрæдзи зоныныл сразы у! Айс мæ зæрдæ, æри дæ зæрдæ мæн- 
мæ, цæмæй-иу рæвдауон дардæй мæ бæлоны Хъелы рæгътæм. 
Æз Гаглойон да!н — тыхджын, уæздан разагъта лæг. Дæ худи- 
наг худинаджы хыгъд нæ, фæлæ кады хыгъды цæудзæн, куы фæ- 
, хъæр уæм, уæддæр... Афтæмæй ус йæхи атон-атон куыд кодта, 
афтæ йын ныпъпъа кодта æмæ йæ феуæгъд кодта. 
Ницыуал сдзырдта хорз сылгоимаг, æрмæст дзаг къус дард 
фæхаста æмæ йæ Парсайыл ныххуырста, йæхæдæг хæдзармæ фæ- 
—101— \ 

раст, лæг цавддурау фæци фыр джихæй æмæ мæстæй. 
— Фæлдыст хæрæгæй фæцу Мидæггаг хъæуы æвзæрдæр мæрд- 
тæн, цъаммар цыдæр, æмæ дæ мадмæ æрæввæнгтæ кæн дæхи,— 
уæлбылæй ма фæхъæр кодта Рубайон æмæ хæдзары фæмидæг. 
Нынниудта сæрыстыр æнæрцæф сылгоймаг, сæ къонайы раз 
йæ кæлмæрзæн къæйыл ньщцавта,— нал æфсарм, нал æгъдау. 
— Уæ, авд дæлзæхы 'рбауа мæ ныййарæг, уæ дæлæмæ фæуайа, 
мæ амонд скæнæг, мæн ацы джидзæггаг мыггаджы къæсæрæй чи 
æрбахизын кодта. Сæ лæг лæджы æргъмæ нæ цæуы, сæ сыл сылы 
æргъмæ, сæ ном худинаг-уæййаджы ном, сæрмæ сæ ничи хæссы, 
•аефсæрмы сæ ничи кæны, сæ сылгоймæгтæй та сын алы дзæгъæл- 
дзутæ хынджылæг кæнынц. 
Мæгуыр мыггагæй æнæрцæф мыггаг уыдысты Кодзыртæ. Ра- 
лæбурдтой дын, мæ хуртæ, сæ разæй Тохтæ, афтæмæй æмæ Гаг- 
лойы-фырты хъæугæрон æрыййæфтой. Бæргæ ма сдзурын кодта 
йæ дамбацайы Гаглойы-фырт, бæргæ ма фæцъипп кодта йæ хъан- 
дзал кард, фæлæ йæ Тохтæ рариуыгъта æмæ де знаг дæр афтæ,— 
ронбастмæ йæ ахауын кодта йæ бæрзæйæ. Афтæмæй Кодзыртæ 
ныммардтой се 'фхæрæджы. Хъоротæ сæ уазæджы сæрыл куыннæ 
рахъызыдаиккой, фæлæ адæм кæрæдзийæн æвзæр куыд сты, хорз 
дæр афтæ сты, дыууæ мыггаджы 'хсæн бацыдысты æмæ сæ фыд* 
былызæй баиргъæвтой. 
Гаглойтæ сæ марды ахастой, уæдæ цы кодтаиккой. 
Уæд сыстади Бæдту æмæ райдыдта Гаглойтæм æвзаг дарын. 
Кодзырты Гаглойты къухæй фæцæгъдыны фæндтæ скодта, мæнæ 
адæм, фæцæгъдыны фæндтæ. Æмæ сыл æниу цы ауæрстаид, сæ 
зæхх лæвар баззадаид Хъоройы мыггагæн. 
Иу бон куы уыди, уæд дын, мæ хуртæ, фæззæджы сызмæлыды- 
сты Гаглойтæ æмæ 'рбафсад кодтой Кодзыртæм. Хъæды сыфтæр- 
тæй фылдæр уыд сæ нымæц, Хъоройы мыггаг сын фæрсдарæг 
кæй уыди, уый та уæлдай. Кодзыртæ уый агъоммæ дæр куыннæ 
зыдтой сæ арвы цæф — æнкъардтой, æвыдæй кæй нæ баззайдзы- 
сты Гаглойтæй æмæ фидауыныл зылдысты, фæлæ сæм Гаглойтæ 
сæ хъус не 'рдардтой. Афтæмæй фыдбылызыл дæр сфæнд код- 
той. Хъоротæ дæр сын туджджын знаг уыдысты, сæ уазæ- 
джы сын кæй амардтой, уый охыл, æмæ ма сын Ерманы 
зæххыл цæй цæрæн уыди, фæлæ фæлидзын дæр сæ къухы нал 
бафтыд, фæззæджы куыстытæ сæ баурæдтой, уæддæр, мæ хуртæ, 
ронбæгъдæй нæ сæмбæлдысты Гаглойтыл æмæ сын хæст бацай- 
дагъ дыууæ мыггагæн, Хъоротæ дæр Гаглойты фарс, уæдæ цы. 
Уалынмæ хæдзæрттыл арт куы сирвæзт, уæд дын уыцы иугуырæй 
рахызтысты Кодзыртæ æддæмæ, Тохтæ сæ разæй, афтæмæй. Æмæ 
сæ знæтæй ассыдтой Гаглойты æмæ Хъороты уым,— уыцы стыр 
дуры фалийæмæ. Сæхæдæг уыцы стыр дуры сынæджы балæууы- 
—102— 

дысты æмæ цъыччытæ самадтой, гæрæхтæй. Афтæмæй Тохтæ йæ 
разы цæгъдтæ самадта Гаглойты мæрдтæй. Фæлæ, мæ хуртæ, 
иуæн дыууæ дæр æфсад, акæнынц, сæ фылдæрæй басастой Гаг- 
лойтæ æмæ Хъоротæ Кодзырты. Лæгтæй куы ничиуал баззад 
удæгасæй, уæд ралæууыдысты сабитыл, æмæ нæлгоймаджы 'рды- 
гæй мыггагскъуыд фæкодтой Кодзырты сæ фыдызнæгтæ. Стæй сын 
Гаглойтæ рассывтой сæ муртæ æмæ сæ мæрдтимæ рацæуæг сты 
сæхимæ. 
Хæст куы фæцæйцыди йæ фæуынмæ, уæд Кодзырты сылтæй 
алчи йæ цæгаты 'рдæм лидзынмæ ныууырдыг ниугæйæ, уæдæ цы 
уыдаид. Хъелы фæндагыл ныллæууыд лидзыныл йæ цæгатмæ Ру- 
байон дæр. Къæссайы къуымбилты 'хсæн, мæгуырæг, атъыста йе 
'нахъом иунæг лæппуйы æмæ фæндаг-фæндаг фæраст былтæ бас- 
тæй. Сывæллон хъыллист кодта къæссайы мидæг, уæдæ цы. 
Уæд Гаглойтæй иу ацæргæ лæг басырдта усы: 
— Æнцад дæ бынаты, цы ис дæ къæссайы, тагъд æй зæгъ! 
— Ницы, дæ нывонд фæуон, мæ сывæллонæн иу гæдыйы 
лæппын уыди, бирæ йæ уарзта, сывæллон амардтат æмæ йын йæ 
гæдыйы лæппыны мæ зæрдæ аппарын нæ батардта. Уый хæссын 
къæссайы,— иæхæдæг хæкъуырцц куыдæй кæуы сахъ сылгоймаг. 
Чи йын цы зоны, бамбæрста хъуыддагæн йæ 'цæг æви нæ Гаг- 
лойы-фырт. 
— Цæугæ уæдæ/хорз ус, дæ фæндаг дæ бар у. Амæндты хуыз*- 
дæр дæ хай,— зæгъгæ загъта Гаглойы-фырт æмæ фæстæмæ фез- 
дæхти. 
Рубайон фæцыди йæ цæгатмæ, лæджы фæдыл дæр нал ацыди, 
афтæмæй йæ фыды къонайы фарсмæ схъомыл кодта йæ хъæбулы. 
Лæппуйыл сывæрдта ном — Гæды, зæгъгæ, гæдыйы тыххæй, йын 
кæй аирвæзти Гаглойты къухæй, уый сæраппонæн. Гæдыйæн цæ- 
уæт рацыди, мæ хуртæ,— смыггаг ис. Никуы фехъуыстат Гæдиатæ, 
зæгъгæ, иу дзы номджын лæг дæр рацыди. Цомахъ æй хуыдтой, 
стыр ахуыргонд уыди кæмдæр. Ныр, дам, амарди, афтæ æрыхъуыс: 
тон, рухсаг уæд! 
Афтæ фесæфтысты Кодзыртæ, сæ ном дæр фесæфти Мидæггаг 
хъæуы 'хсæн. Æрмæст цы дуры раз фæцагъды сты, ууыл баззади 
сæ ном, адæм æй Кодзырты къæдзæх фæхонынц. Цы нæ ис, Ми- 
дæггаг хъæумæ куы бафтат искуы, уæд-иу æрфæрсут Кодзырты 
къæдзæх — чидæриддæр уын æй бацамондзæн. 
2. Бонджын цы нæ кодта — 
мæгуыр цы нæ 'взæрста 
Цæй бæрц сабыр кусæг адæм уыдысты Къабусты Тотыратæ, 
уый бæрц æгæнон хъал, магуса адæм уыдысты Ходзы Тотыратæ. 
—103— 

Сæ зыд æмæ сæ кæрæфæн æмбал кæм уыди æгас Мæсгуыты бæс- 
тæйы. Æдзух æхсары сæрыл цыдысты, тых хастой алкæмæ, хастой 
йæ сæ къабузтаг æрвадæлтæм дæр, уæдæ цы. Уымæй дæр се 'ппæт, 
мыййаг, ахæм нæ уыдысты. Фæлæ сæм уыди Ходзы Тотыратæм иу- 
дыууæ хæдзардо, лæгджын, исджын хæдзæрттæ æмæ тугуарæн 
фесты адæмы Чсæн. Никæмæн уыгæрдæн уагътой, никæмæн хуым, 
нал сæ фæрæзтой нæдæр адæм, нæдæр хи мыггаг. Кусгæ,мыййаг, 
нæ кодтой, ницы уадиссаг кусæгæй сæ зыдтой адæм, фæлæ-иу, гъе- 
ныр ды, цæвиттон, дæ уыгæрдæн æркарстай, мæкъуыл амад æй 
скодтай æмæ мæкъуыл æфтауцмæ æрластай, нæ? Уæд иу ахæмы 
баскъæрдтой галтæ æмæ раластаиккой де 'вастæй æвзаргæ мæ- 
къуылтæ де 'фтауцæй, зæгъгæ, нæ уыгæрдæнæй нын уый бæрц æр- 
карстай. Афтæ дын кодтой дæ хорæн дæр æмæ дæ фосæн дæр. 
Æфсоны сæрыл лæууыдысты æмæ дæм исты æфсон баххæссæнт, 
уадидæгæн де 'ккой абадтаиккой. Æргом гуырымыхъ тых кæй хас- 
той, уый адыл сæм хъæу дæр схæрам сты, уæдæ цы, сæ туг сын æх- 
сныфæй нуæзтой. Гъе, фæлæ сæм уæндæг ничи уыд, кæуылты мыг- 
гаг уыдысты дæ зæрдыйæ Тотыратæ дыууæ хъæуы мидæг дæр. 
Ай-гъай! Марадз-ма, сдзур сæм, мыггаг уадидæгæн сæ сæрыл ра- 
хъызыдаиккой æмæ уæд сар дæ сæр кодта. «Ме 'взæр уæддæр мæхи; 
мæ хорз дæр мæхи»,— уый чи нæ хыгъта уæды дуджы? 
Уæд-иу, мæ хуртæ, ахæм æгъдау уыди нæ фыдæлтæм: цæвит-- 
тон, мыггаджы 'хсæн исчи сфыдуаг ис æмæ æгæр-æгæр хъыг дары 
мыггаджы, æфхæры сæ лæгæй, зæххæй, донæй, фæллойæ, нæ? Уæд 
ахæмыл мыггаг хъоды кодтой æмæ-иу æй æмвæндæй фæцагътой. 
Быцæуы æгъдауыл бирæ хæцыди! 
' Ходзы Тотыраты 'хсæн цы дыууæ хæдзарæй загътон, уыдон 
уыдысты гъе ахæм фыдбылыз тыхгæнæг æгас мыггагæн дæр 
æмæ, мæнæй-ма, цæмæннæ уыдаиккой ахæм дæр, æввонгæй хорд- 
той мыггаджы фæллой, сбонджын сты, бæх хуыздæр уыдонмæ, 
кард хуыздæр уыдонмæ, авд бынатон мæсыг дæр ма ныццамадтой. 
Бирæ хæттыты сыл бафæнд кодтой сæ мыггаг, фæлæ дзы ницы 
рауади. Уыцы дыууæ хæдзары — Тотазы байзæддаг-иу мыггаджы 
сæ кæрæдзи мидæг схæццæ кодтой. æмæ-иу афтæмæй хъуыддаг 
фехæлди, æмвæнд никуы баисты се 'рвадæлтæ сæ ныхмйе Ходзы. 
Бонтæ цыдысты, уæдæ цы, афтæмæй дын иу ахæмы Къабусты 
Тотыратæ бафæнд кодтой: «нал нæ ныууадздзысты æвыдæй цæрын 
Тотазы байзæддаг, цæй æмæ сæ фæцæгъдæм». Радæлæ-бауæлæ, 
афтæмæй кæрæдзи æмбарæг адæм сæ фæнд сфыхтой. Зæрдæвæ- 
рæнмæ бамгъуыд кодтой. Зæрдæвæрæнмæ рæстæг æрхаста, афтæ- 
мæй сæрвыстой хонæг сæ уæллаг æрвадæлтæм: «Уæй, æрцæут нæм 
зæрдæвæрæн æхсæв æмæ мæнæ нæ иумиаг мæрдтæн иумæ рухс 
зæгъæм». 
Тотазы байзæддаг, æввонгхор ахуыр адæм, лæгрæгъауæй куын- 
—104— 

нæ 'рцыдаиккой Къабустæм? Æрцыдысты Ходзы иннæ Тотыратæ 
дæр, уæдæ цы уыдаид. 
Уæд рабадтысты сæ фынгты раз дывæлдахæй Тотыратæ. Рай- 
дыдтой уым хæрынтæ æмæ нуазынтæ. Уалынмæ куы барасыг сты се 
'лпæт, уæд Тотюзы байзæддаг зарынмæ баздæхтысты аемæ фыдохы 
фынгæй куывду фынг фестын кодтой. Мæстæй куыннæ аскъуы- 
даиккой дæллаг Тотыратæ. Бæргæ уæллæгтæй бирæ йæхиуыл хæ- 
цыди, фæдзæхстой иннæты дæр зарынæй, фæлæ ма Тотазы бай- 
зæддаг кæм лæууыдысты, кæмæ байхъуыстаиккой. Афтæмæй зæх- 
хыл.нал хæцыдысты. 
Тотазы байзæддагæй иу Елхъан хуынди, хуыцауы къахæргæв- 
дæг кæм федтат, ахæм уыди. Райста дын уыцы Елхъан нуазæн йæ 
къухмæ — бæгæныйы нуазæн, уæрæхтæ рабадти æмæ фыдæнæн 
Къабусты Тотыраты зæрæдтæм базары: 
Æрсдзуаны иу сæумæйы æз араст дæн, 
Арсмæ æд хъыбылтæ иу лæгæты уæд бафтыдтæн. 
Акæнон сæ, мæ галтимæ мын кусдзысты, 
Цъыхыры, зæгъай; мæкъуылтæ, зæгъай, æнувыдæй мын æмпъухдзысты. 
Уæд Къабусты Тотыратæй иу æдылы — рæуæггомау уыди. Нал 
фæлæууыд Елхъаны дзырдтæм æмæ йæм дзуаппæн базары: 
Арсы дæндæгтæ фæринк кардæй цыргъдæр вæййынц. 
Арсы ныхтæ — цъæх æрцытæ — сырх туг дæйынц. 
Уæууау, галты æд хицау мын куы ныттона. 
, Кæлды бынты сæ æхсæвæрæн куы ныгæна. 
Ёлхъан та ноджы мæстæймарынæн айсы йæ æртхъирæны 
зарæг: . . 
Арсы дæндæгтæн мын болатæй конд цæттæ фæрæт, 
Арсы ныхтæ хъандзал кард у хуыздæр цæгъдæг. 
Æрсыты мыггаг мæ цагъартæ, мæ хуымгæнæг, 
Науæд фæззæг мæ хосгæрдæг. 
Фæлæ, хъавæгæй цæвæг фæраздæр вæййы, мæ хуртæ. Нæма фæци 
Елхъан æххæстæй йæ зарæг, афтæ Къабусты Тотыраты фæсивæды 
къухты хъаматæ ферттывтой æмæ арвы цæфау арæхуыстытæ код- 
той Тотазы байзæддаджы. Уæ балгъитæг дæр афтæ, калд бæлæстау 
фынгтыл бафæлдæхтысты æмæ туджы зæйтæ хæринæгтыл лæ- 
сæнтæ кæнынц зæхмæ. Ходзы Тотыратæй ма дзы чи уыд, уыдон 
фынгтæй фæтæррæттытæ кодтой æмæ сæ кæрдты сæртæм фæлæ- 
бурдтой, фæлæ æдзæм фæлæууыдысты. 
— Уæй, багъæц ма. Тотыры мыггаг, дæ карды сæрыл ма ма 
ныххæц,— ныхъхъæр кодта уæлейæ бадæг иу зæронд лæг — 
Къабусты Тотыраты хистæр æмæ уырдыг слæууыди,— знагмæ йæ, 
—105- 

мыййаг, не сласдзынæ! — Ацы бирæгътæ дын, кæд æнæ чи дæ 
'взаргæйæ дæ фос калдтой, дæ туг дын нуæзтой, дæ мæгуыры хур- 
хыл хæцыдысты, уæд дæ цы сæр хъæуы, уыдон тыххæй дæ карды 
сæрыл цæмæн хæцыс? Нæ иумиаг бйрæгътæ сты, иумæ сæ не 'хсæ- 
нæй ацух кодтам, иумæ сæ тыхстæй нæхи фервæзын кодтам. 
Ууыл ахицæн хъуыддаг. Тугкалд нал æрцыд Тотыраты 'хсæн. 
Марды уæлхъус бафидыдтой. Стæй Ходзы Тотыратæ схæцыды- 
сты æмæ раластой сæ мæрдты, æмæ сæ сластой сæ зæппадзмæ. 
Нæдæр хист, нæдæр хъыллист — бакалдтой сæ зæппадзы æмæ 
алчи йæхицæн сбадти йæ фæрныг хæдзары. 
Фæлæ фыдбылыз фыдбылызы къæдзилыл баст у, мæ хуртæ. 
Тыхджыны фыдбылызæй та æдыхы сæр судзаг вæййы. Уыцы ду- 
джы дын Куырдтатæ — æртæ Ерманы — æрдхорд уыдысты, йæ мы- 
ггаджи чи ныццæгъда, уый ныццæгЪдыныл. Уыцы ард хастой канд 
сæхй мидæг нæ, фæлæ æндæр хъæутæм дæр, æндæр мыггæгтæм. 
Уыцы ардмæ æртардтой Куырдтаты мыггæгты сæ мыггæгты хис- 
тæртæ, разагъд адæмы лæгтæ, æвæццæгæн, алчи сæ йæхи мыгга- 
гæй уыцы æдас кæм уыдаид, æндæра сæ цы сæрæн хъуыди ахæм 
ард? 
Афтæмæй иу бон куы уыди, уæд бавдæлдысты Куырдтатæ, 
æмæ сæ ардмæ гæсгæ рафсад кодтой Къабусты Тотыратæм æмæ 
. сын сæ мæсгуытыл æмæ сæ цæрæнуæттыл æртыхстысты, уæдæ цы 
уыдаид. Тотыратæ стырæй, чысылæй дуры гуыбыны бацыдысты 
æмæ уырдыгæй хæцынтæ систой Куырдтатимæ, хæцынтæ. 
Уæд Тотыратæй иу лæппу балцы кæмдæр уыди. Афтæмæй 
йæ цыдæр фыдбылызтæ æнæнхъæлæджы Куырдтаты 'хсæнмæ баф- 
тыдтой — йæ балцæй æрыздæхт. Балыгъди ма, мæгуырæг, мæсы- 
джы дуармæ, дуар дæр ын фегом кодтой мидæгæй. Фæлæ Фæрниа- 
ты Состæ хорз топпæхсæг уыди, мæсыджы дуармæ фехста Тоты- 
райы фырты æмæ де знаг дæр афтæ, йæ сæры тенка йын фæхаста. 
Куырдтатæ дын, мæ хур акæнат, цы ракодтаиккой дуры гуы- 
бынмæ Тотыратæн? Схæцыдысты æмæ Тотыраты исæй цæуыл фæ- 
хæст сты, уый ратæлæт кодтой æмæ сæхимæ бафардæг сты. Уым 
фæллæйттæ айуæрстой сæ кæрæдзи мидæг сæ тыхджындæртæ, 
уæдæ цы уыдаид æмæ алчи йæхицæн сбадти. 
Сызмæлыд уæд Тотыры мыггаг æмæ зилынтыл схæцыд Сос- 
тæйы фæдыл, зилынтыл. Къæсæрмæ дæр æй нал ауагътой ракæсын 
æд хæдзарвæндаг Тотыратæ, йæ мыггагмæ дæр ын æрхъавыды- 
сты. Чи уыди йæ сæрыл сдзурæг мæгуыр лæгæн, нæ хионæй, нæ 
мыггагæй фæхæцæг кæй ачындæуы. Бæргæ-иу ныллæгъстæ кодта 
Куырдтатæн, сымах тыххæй сæфын, уæ рын бахæрон, æмæ мæ 
баиргъæвут фыдызнагæй, зæгъгæ. 
Уыдон ын-иу хуыздæр дзуаппæн: 
— Æмæ дæ чи кодта, чи, топпæхсæг, мах дæ лæгмарынмæ 
—106— 

куы нæ акодтам, цы сæр дæ хъуыди? Архай ныр дæхæдæг, цæ- 
мæй дæ къухы æфты, уымæй. 
Цы бон ма уыди мæгуыр лæгæн? Рахæцыд æмæ Слантæм ныл- 
лыгъд, Бырытъатæм, йæ сфр уыдонмæ бафснайдта, сæ хистæры 
худ йæ сæрыл æркодта. Уырдыгæй баминæвар кодта Тотыратæм: 
«Уе 'взаг уæ тæрхон, бафидауæм»,— фæлæ Тотыратæ æмгæрон 
дæр не 'руагътой Состæйы цинæварты æмæ уыдон дæр сæргуы- 
бырæй æрыздæхтысты мæгуыр лæгмæ. 
Æдзæллагмæ æрцыди Состæ, уæдæ цы уыдаид, æдзæллагмæ 
æд хæдзар. Нал хуым бакæнын уæндыди, нал хос кæрдын уыцы 
хуызæнæй. Уæлæ-иу Кæфойауы сæрты йæ иу æфсымæр, милтæ 
дæр ыл нæма фæхæцыди, ахæм лæппу, ныууади сусæгæй, бæрæг 
нысангонд бонты Состæмæ Бырытъатæм. Уым-иу кæрæдзийыл 
бардиаг кодтой, уæдæ цы уыдаид. 
Иу ахæмы дзуры Состæйæн йе 'фсымæр: 
— Ратт мæ туджы аргъмæ Тотыратæн, æндæр гæнæн нын ни- 
цыуал ис. Кæд мæ искуы суæгъд кæниккой, сæ маст куы рысыса, 
уæд. Кæд мæ уæй акæной, уæд та лидзгæ ракæндзынæн дард бæс- 
тæй; куыд уыдзæн, цы уыдзæн, фæлæ мæ куы радтай, уæд кæд уæд- 
дæр бафидауиккой. 
Худинаг касти Состæмæ йæ иунæг æфсымæры знагæн радтын. 
Иратаманы никуы ма ничи радта лæг тугмæ. Лæвæрдтой-иу туг- 
мæ чызг мæгуыр æдых мыггаг, фæлæ-иу уый дæр, бон уæвгæйæ, 
сæрмæ чи хаста,— æгад уыди дæттæгæн. Уæд цы кæна Состæ, куыд 
радта йе 'фсымæры. Боныфæстагмæ гæнæн нал уыди Состæйæн, 
æндæр гæнæн æмæ йе 'фсымæры зондыл ныллæууыди. 
Иу ахæмы та баминæвар кодта Тотыратæм. 
— Мæ иунæг æфсымæры уын дæттын уæ тугмæ* Тотыратæ, 
æмæ бафидаут. 
Тотыратæ æрдомдтой, цæмæй Состæ радта йе 'фсымæры фи- 
дыды агъоммæ. Никуы æрцыд ахæм хъуыддаг, фæлæ дзы Состæй- 
æн хуыздæр гæнæн кæм уыд æмæ та сæм барвыста: 
— Уыцы бон æмæ уыцы бон уæм цæудзæни ме 'фсымæр Кæ- 
фойауыл. Кæд мын ын йæ уд нæ аскъуынат, уæд хохы дауджытæ 
уæ арфæгæнæг. 
Йæ уæлæ айсут — зæххæй, донæй мын цы ис, уыдон æмæ ба- 
фидаут. 
Рараст дын сты Тотыратæ уыцы фыдбоны æмæ лæппуйы раз 
бабадтысты. Лæппу куы схæццæ сæ размæ Кæфойауы сæрыл, уæд 
æм рагæппытæ кодтой, се 'ууæнк бахордтой, æмæ лæппуйы уым 
нард уæныджы кæрдæнтæ скодтой. Сæхæдæг уырдыгæй рараст сты 
æмæ æнæ бафидаугæйæ бафсад кодтой Состæйы хæдзармæ. Хосгæр- 
дæн уыди æмæ адæм уыгæрдæнты уыдысты. Цы муртæ ссардтой 
—107— 

мæгуыры хæдзары, цы фосы къæрмæг, уыдон иууылдæр сæ разæй 
скодтой æмæ сæ сæхимæ 'рхæццæ кодтой. Сæхæдæг Состæйы æф- 
сымæры хъус сæ марды ингæны бавæрдтой, ныффæлдыстой лæп- 
пуйы сæ мардæн, уæдæ цы. 
Худинаджы кæрц скæнын йæ сæрмæ нал схаста Состæ, мæгуыр, 
уыцы æбуалгъы хъуыддаджы фæстæ, худинаджы царды сæрыл нал 
ныххæцыди: иу ахæмы йæ кард рабаста, йæ хъыримаг йе 'фцæджы 
бафтыдта æмæ абырæг алыгъди. Æбуалгъы ард бахордта йæ кар- 
дыл, Бырытъатæй куы алыгъди, уæд: 
«Цалынмæ мæ цонг кард дарынхъом уа, цалынмæ мæ цæст 
топпы кæсæн ахса, уалынмæ æз искуы куы сауæрдон адæймагæй 
гуырдыл,— хионæй, æцæгæлонæй, хæларæй, знагæй, уæд-иу мæрд- 
ты мæ æргæвст æфсымæры цæсгом ма фенон. Уæд-иу, ирон адэе* 
мæй ма цалынмæ байзæддаг цæуа, уæдмæ мæ ном се 'хсæн æлгъБ!* 
стагæй, худинагæй лæууæд». 
Афтæ рауæлдай кодта йæхи Состæ. Бирæгъ фестади хйонæВ 
дæр æмæ æцæгæлонæн дæр. Райдыдта дын йæхи мыггаджы, стæЙ 
Куырттаты мыггæгты 'хсæн дзырддзæугæдæрты фæдыл зилын-# 
тæ. Афтæмæй дын рамардта иу цалдæр лæджы, тæккæ тыхджын-' 
дæрты, дзырддзæугæдæрты. Бæргæ зылдысты Куырттатæ йæ фæ- 
дыл, фæлæ йæ никуы æрыййæфтой. Арвы кæрæттæм дæр-иу фæ- 
фардæг Состæ, хиумæ зæгъай, мæхъхъæлмæ зæгъай, цæцæнмæ 
зæгъай, кæмдæриддæр йæ хæтæнтæ — йе 'мхуызæттимæ. 
Уæд иу ахæмы дзæвгар йæ кой куынæуал хъуысти а-бæсты, 
афтæмæй Къабусты Тотыратæ цыдæр куывд кодтой,— мыггаджы 
куывд. Куывд йæ тæккæ карзы куыд бацыд, афтæ дын Состæ се 
'хсæн стонг бирæгъау фæмидæг æмæ сæ цъыччытæ систа, цъыччы- 
тæ. Афтæмæй дзы иу дзæвгары йæ карды амæттаг фæкодта. Бæс- 
тæ схъæрахст ис. Тотыратæ дæр уайтагъд фæцарæхстысты æмæ 
Состæ йæ мæлæт ссардта сæ кæрдты бын. Йæ маст уæлдайджын- 
тæй райста, фæлæ хæдзарвæндагæй дæр аскъуыд Состæ, йæ 
зæххытæ та йæ мыггагæн баззадысты. 
Ахæм цæрдтытæй цардысты нæ фыдæлтæ, мæ хуртæ, талынг 
сырды цардæй. Бон æддæдæрæй æрвыстой сæ цард. 
3. Уанелы тутыр 
Фыдæлты заманы нæ хохы дзуæртты 'хсæн Уанелы тутыры хуы- 
зæн кадджын ничи уыди дзыллæты 'хсæн. Чъехæй мидæмæ цæрæг 
адæмæй суанг Зæрæмæгмæ чи не 'рцыдаид тутыры æртæ боны Уа- 
нелмæ, ахæм нæ баззадаид. Канд уыдон нæ, фæлæ цыдысты ту^- 
тыры æртæ боны Уанелмæ суанг Уæлладжыры, Куырттаты, Хъо* 
баны кæмттæй, цыдысты суанг Гырдзыстонæй дæр, гъе стæй, да^ 
—108— 

хорзæхæй, куыннæ æмбырд кодтаиккой дзыллæтæ тутыры бонты 
Уанелмæ — стыр базар-иу уыди тутыры бонты Уанелы. Нæ 
хæхбæсты цæрæг адæм хастой уæймæ сæ къуымыхцыйы муртæ, 
къуымбыл, сктйæрдтой уæймæ фос. Фалæ Ирæй хастой Уанелы 
базармæ уæймæ алыгъуызон кæрдтæ, хъаматæ, топпытæ, дамба- 
цатæ. Гуырдзыстонæй ластой цæхх, нурытæ, хъæдындз, хор, хъæ- 
дур, сæн, зæгъай, æмæ хъуымац — бæмбæгæй ирон æлвыст хъуы- 
мац. Уыцы хъуымацæй кодтой адæм сæхицæн хæдæттæ, сырх ахо- 
рæнæй ахуырстæй дзы сылгоймæгтæ кодтой сæхицæн уæрагæм- 
бæрзæнтæ дæр. Æмæ цы нæ федтаис, æвæдза, Уанелы базары, уæд 
æвзист дзаумайæ, уæд хæрдгæйæ, уæд хъæдабæйæ? Кæй бон уыди, 
уый æлхæдта æмæ дардта, кæй бон нæ уыди, уымæн та йæ цæстæн 
æхсызгон уыдысты. 
Фæлæ Уанелы базары уæлдай тутыры æртæ боны дæргъы уыди 
кусыны фадат дæр алкæмæн. Цæвиттон, ахæм фыдбылызæй хызт 
ут, фæлæ ды туджджын дæ, нæ? Уæд æхсæвæй дæр бон кæныс, ар- 
хайыс дæ æттæ куыстытæ бакæныныл, кæм хъæдтæ ласыныл, кæм 
дуртæ, кæм цы, фæцагайæн дæм нæ уыди. Тутыры æртæ боны æм- 
гъуыды бонтæ уыдысты æгас ирон дзыллæйæн. Туджджын-иу 
туджджыны фарсмæ .дæр абадтаид — нæ йæм уыди сдзурæн. 
Тарстысты Тутырæй, æмæ чи фехæлдтаид æмгъуыды бонтæ, уый 
уæлтау афастаид. Афтæ дзырдтой уæды адæм. 
Уалынмæ-иу уыцы æртæ боны куы ацыдысты, уæд-иу ацæуæн- 
тæ нал уыди. Туджджын-иу йæ туджджыны агуырдта кард æмæ 
уартæй, туджджын-иу тых хаста æдыхмæ, бонджын — мæгуырмæ. 
Иугæр-иу тыххæссæг æрцахста мæгуыр лæджы, уæд-иу царæф- 
тыд фæци мæгуырæг, цагъар аей кодта, уæй йæ кодта, мардта йæ,— 
йæ бон нæ уыди, цы? 
Уыцы æмгъуыды бонтæ уыдысты тутырæн йæ къуырисæр, дыц- 
цæг æмæ æртыццæг — уыцы бонты дæ хъуыддаг кæн. Сæ фæстæ 
цыппæрæмы алчи йæ хæдзармæ тындзæд, хæдзар агурæд, цыппæ- 
рæмы дæр кæрæдзимæ февналæн нæ уыди. Фæлæ йæ фæстæ, май- 
рæмбоны, лæбурæн майрæмбон æй хуыдтой, хуыцау дæ бахизæд, 
дæ хæдзарæй æддæ баззайын, уæд додой æмæ сар дæ сæр кодта. 
Чи дыл рамбæлдаид, чи дыл баныдзæвдаид, уый дыл иугæр фæтых 
и, уæд дæ йе маргæ кодта, йе дæ йæхицæн цагъар кодта. 
Гъе уый адыл-иу Уанелмæ чи ацыдаид æмæ фæстæмæ хæдзар 
чи ссардтаид, ууыл-иу цинтæ кодтой йæ бинонтæ, йæ хъæубæстæ, 
зæрдæрухсытæ, Æхсадтой йæ, уæрджытæй дæлæмæ йын сойæ сæр- 
стой йæ къæхтæ йæ бинонтæ, цæй, дард балцæй мын, мæнæ ма йæ 
уд æрирвæзт, зæгъгæ. 
Гъе ахæм æууæнчытæй цардысты фыдæлтæ, сæ цард æрвыстой. 
Ныр та сыст дæ хæдзарæй, мæ хур, æмæ Мæскуымæ дæр ахæццæ 
у, суанг Сыбырмæ дæр фæфардæг у, и? 
—109- 

* Уæд Гаглойтæй иу Заза хуынди; кæм федтат, ахæм æбуалгъ, 
фыдуаг, хуыцауы гæрах æмæ мæнгард адæймаг уыди кæмдæр 
уыцы Заза. Афтæмæй дын иу тутыры фалæ ирæй иу лæппу-лæг, 
Колыты Беци, зæгъгæ, æрхызти Уанелмæ фæсæфцæгæй, уæймæ 
æрхаста иу æрдхæрæны хъримаг ауыгъдæй. Кæсы Колыйы-фырт, 
æнахуыр уыди а бæсты æмæ дзыллæтæ хъомпал кæнынц мыды- 
бындзытау, бæстæ змæлæг сси, алчи сæ хъуыддаг кæны, йæ хъуы- 
ддаг. Уалынмæ дын адæмы гуылфы кæцæйдæр ауыдта Заза Ко- 
лыйы-фырты. Бакæстыгæ кодта зæронд хинæйдзаг Заза лæппу- 
мæ, бакæстытæ кодта топмæ дæр, уæдæ цы уыдаид æмæ хими- 
дæг хъуыдытыл фæци: 
«Мæнæ ай топп дзæбæхдæр, æмæ ай та лæг дзæгъæлдæр, цæй 
æмæ æрхæцон мæхицæн сæ дыууæйыл дæр». 
Уæдæ сыл куыд æрхæца, уæдæ сæ йæхицæн куыд бакъаддæр 
кæна фыдуаг зæронд? Ай нырма тутыры фыццаг бон у, исчи топп 
балхæндзæн, лæппу хæдзар æрцагурдзаен, Заза та къæпдзыхæй 
аззайдзæн, уæдæ сыл тыххæй æрхæцыдæуа æмæ тутырæй, стæй 
адæмæй дæр куыд бауæндыдæуа? Цы .бачындæуа? — катæйттæ 
кæны йæхицæн зæронд Заза. 
Боныфæстагмæ æбуалгъ хъуыды бацыди Зазайы сæры æмæ 
лæппумæ баздæхт: 
— Мæнæ, лæппу, дзæбæх мыггагæй гуырд мæм кæсыс, дзæ- 
бæх лæппу дæ! Ам дын къæбæр ахæр ничи зæгъдзæн, мæ хур. Кæд 
Зазайы хæдзарыл æввæрсыс, уæд цом, цæхх æмæ дын кæрдзынæй 
мæгуыр фысым, лыстæнæй дын мæгуыры хуыссæн. Æндæр дын 
хион ахæм дæр куынæ хатын а бæсты,— дзуры Заза рæвдаугæ 
хъæлæсæй Колыйы-фыртæн. 
Лæппу акатайтæ кодта, акатайтæ æмæ арфæтæ кæны рæдау 
Зазайæн. 
Уыцы хуызæнæй скодта изæры лæппуйы йæ хæдзармæ æмæ 
йæ минасы фынгæй сыстын нал суагъта тутыры æртæ боны дæр- 
гъы. Топп æлхæныны æфсонæй куыддæрты æрурæдта Заза лæп- 
пуйы тутыры цыппæрæмы дæр. Кæм ма уыд Зазайæн æрвад, хæс- 
тæг, кæм ма йын уыд æфсымæр, хъæбул Колыйы-фыртæй дарддæр, 
.. æмæ йыл лæппу дæр куыннæ баууæндыдаид. 
Уалынмæ дын, мæ хур, куы балæууыд лæбурæн майрæмбон, 
уæд баздæхти хинæйдзаг зæронд Бецимæ. 
— Æфцæгыл топпы хуыздæр ацы топп рахызт, лæг дзæгъæл- 
дæр та ды,— афтæмæй топпыл дæр æмæ лæппуйыл дæр æрхæцы- 
ди, уæдæ цы. Топпы рагъæныл æрцауыгъта, Бецийæ та йæхицæн 
бæхгæс скодта мæнгард Заза. 
Цы ма бакодтаид мæгуыр Колыйы-фырт дæр, йæ мыггагмæ фæ- 
дис ныхъхъæр кодтаид æмæ йын фæсæфцæгмæ кæдæм фехъуы- 
стаид, науæд куы фехъуыстаид, уæддæр цы хъомыс уыдысты Ко- 
—110- 

лытæ Гаглойтæн иу бæстæйæ иннæ бæстæм? Æфцæгæн ацырды- 
гæй та Беци хионæн хъæды халон дæр не ссардтаид. Гъемæ рай- 
дыдта, мæгуырæг, цæрынтæ Зазамæ, цæрынтæ æмæ тухитæ, бон 
уонгмардæй, æхсæв уонгбастæй. Бæргæ ма сархайдта йæхи бай- 
сыныл дæр, фæлидзыныл дæр сфæлвæрдта, фæлæ никуы æмæ ни- 
цы. Заза йын æдгæрзтæ фæсивæд йæ уæлхъус дардта — йæ гуыр- 
дзиæгты боныгон,. æмæ фезмæлæн ничердæм уыди Бецийæн. Æх- 
сæв та-иу æй Заза фидар мæсыджы сыхгæдта. Уалынмæ мит дæр 
ныууарыди, зымæг хæхты сæрæй æрбырыди æфцджытæм, хъæу- 
тæм, кæмттæм æмæ сыхГæдта фæндæгтæ, уæдæ цы. 
Уæд Колыйы-фырт цæхгæр фæфæлдæхти. Цæй бæрц уый 
агъоммæ маст кодта, никæмæн дзырдта, химарынтæм цыди, 
нæдзæрин кодта йæхи æмæ, сырдау, агæппæввонгæй лæууыди, 
уый бæрц ныр æрсабыр, бахъæлдзæг, йæ фæлмасдзинадæн æмæ 
йæ хъазæн-худæн ныхæстæн кæрон дæр нал ардта. Зæрдиагæй 
бавнæлдта куыстмæ, раст цыма йæхи хæдзары кусы æмæ Зазайы 
бæхты дымгæсур фестын кодта. Зылди бæхтæм афтæ, цыма йæхи 
сты æмæ йын цыма арвæй зæххы 'хсæн уыдон йеддæмæ никуы ни- 
цы уыди, цыма йæ дарæг, йæ уромæг уыдон сты. Æгас зымæджы 
дæргъы уый бæрц æрыууæндын кодта йæхиуыл Зазайы бинонты, 
уый бæрц бахызти сæ зæрдæйы, æмæ йæ хи бинонтæй нал æвзæр- 
стой. Æмæ-иу кæд Заза карз сфæнд кодта уый агъоммæ Беций- 
ыл, уæд ныр та ахæм фæнд йæ фæсонæрхæджы дæр нал уыди, куы- 
стмæ æрдхæрæн, хъаруйæ — иннахæм, исчемæ феххæлыдаид Заза 
кæнæ йæ фырттæ — сæ сæрыл хох уыди Колыйы-фырт. Ацу æмæ 
*> ауæй кæн ахæм æвæджиау гуырды! 
Джиуæргуыбаты тызмæг Заза æрхаста йæхицæн дыккаг 
усæн иу Тлиаг чызджы æмæ йын чындзхонæгæн иннæ цыты уаз- 
джыты 'хсæн уыд Колыйы-фырт дæр, гъе афтæ схион кодта уый 
йæхи Зазайы хæдзары. Уæдæ хæдзары мидхъуыддаг, зæгъай, 
æддæ хъуыддаг иннæ ахæм, чи йæ бакодтаид Бецийы хуызæн? 
Хъуыддаг уый уæнгтæм æрцыд, æмæ Заза хинымæры фæндтæ 
дæр кодта йæ номылусы чызджытæй сæ хистæры Колыйы-фырты 
фыццаг скæнын æмæ йæ афтæмæй бынтон хиуыл сбæттын хæстæ- 
джы охыл. Гъе ахæм хъаруджынæй разынд Беци. 
Афтæмæй ацыд зымæг Бецийыл, уæдæ цы. Зымæг бæстон йæхи 
куы айста Зикъара æвдæ Бурхохы сæрмæ, бæстæ куы басау, кæр- 
дæг куы рахæцыди æмæ æфцджыты цæуæнтæ куы байгом сты, 
уæд ма æнæууæнк Заза хинымæры фæгуырысхо йæ цардыл, куы 
мын алидза,мыййаг, зæгъгæ, æмæ лæппуйы аивæй хъахъхъæдта. 
Фæлæ Колыйы-фыртæй цыма рох дæр фæци, æндæр хæдзары рай- 
гуырд, уый,-г- афтæ дардта йæхи. Æрыууæндыд ыл Заза дæр бо- 
ныфæстагмæ, уæдæ цы уыдаид, нал æй æхгæдта мæсыджы, хæдза- 
ры йын фосы кæвдæсы фарсмæ иу къуым фæхицæн кодта æмæ 
-ш- 

йæ уым æрцæрын кодта. Уыйхыгъд, цин дын фенон, сывæрдта 
Бецийыл куыстытæй ахъаззаг уаргъ. Фæлæ ц^с фылдæр йæ туг 
акалдтаид лæппу куыстытыл, уыйас фылдæр куыстытæ æвæрдта 
Заза лæппуйы бæрзæйыл, хъуыр-хъуыргæнгæ «æввонгхор», ма у, 
зæгъгæ. 
Цы бон уыди Колыйы-фыртæн дæр, æмпъухта куыстыты 
уаргъ, уæдæ цы кодтаид. Гъе, фæлæ-иу куыстытæн сæ тæккæ зын- 
тæм куы бахæццæ, уæд зарыди æмæ-иу сæ зардимæ баххæст код- 
та. Зазайы иннæ гуырдзиæгтæ ма йæм мæсты дæр кодтой: уыдонæй 
дæр Заза уый бæрц куыст домдта æмæ сæ туг сæ хъæлæсæй калд, 
уæдæ цы. 
Фæлæ кæд Колыйы-фыртимæ утæхсæнæй æрынцади Заза, уæд 
æндæр утæхсæны бацыд тызмæг зæронд. Йæ ног ус йæхи æнæ- 
дзæрин кодта. Тыххæй хаст уыди Зазайæн йæ мæгуыр фыдæй 
хæсы ныхмæ, ирæды фидтон дæр дзы нæ уыд. Бæргæ нæ радтаид 
æгады лæвæрдæй йæ чызджы Зазайæн, фæлæ дзы хуыздæр гæнæн 
кæм уыди Мæргъийы-фыртæн, хъуырмæ йæ скодта, йæ хæсты фæ- 
дыл фыдуаг зæронд, хæс бафидынæн та Мæргъийы-фырты хæдза- 
ры гæды дæр нæ уыд. Гъе 'мæ не 'руарзта Зазайы, æмгæрон нæ 
цыд йæ зæронд лæгмæ мæгуыр чызг, йæхи хъуырбæстытæ кодта, 
йæ туг ын æхсныфæй нуæзта тызмæг зæронд, ныцъцъæл-иу æй код- 
та, æхгæдта йæ фосдоны, сыдæй йæ мардта, галау ын кусын 
кодта, фæлæ нæ 'фхæрдæй, нæ 'ххормагæй, нæ куыстæй бадомдта 
Заза йæ ног усы. 
Адæмæн æрдхæрæн куыннæ уыди Колыйы-фырт. Иугæр куы 
федта Зазайы ног усы хъуырдухæн, куы йын бакаст йæ диссаджы 
хъарумæ, йе 'мбисондæн хæссинаг куыстмæ, уæд цыдæр хины 
фæнд бацыд йæ зæрдæйы. Рæсугъдæй дæр раст сæлхæйы рæсугъд 
бантыст Мæргъионæн, æмæ йæ Колыйы-фырт фыдуарзт бакодта. 
Æвæджиау æмбаргæ сылгоймаг, æвæццæгæн, æмбæрста Бецийы 
зæрдæ, фæлæ æргом ницы дзырдта, æрмæст-иу хаттæй-хатт, куы- 
сты уæлхъус уыдаид, хæдзары уыдаид, сæ цуры-иу куы ничи фæ-- 
ци, уæд-иу уысммæ фемдзаст лæппуйы цæстытæм, æмæ-иу уæд 
лæппу цыма чызджы цæстытæ ацахста: 
«Уæ, æгуыдзæг, цы ми кæныс? Дæ амонд дæр æмæ мæ амонд 
дæр дæумæ лæвæрд куы сты адзалæй, уæд цы боны хорзмæ æн- 
хъæлмæ кæсыс?» 
Уарзоны æвзаг цæстытæ сты, мæ хуртæ, бамбæрстой дыууæ 
адæймаджы цæстæнгасæй кæрæдзи зæрдæтæ. Афтæмæй дын иу 
ахæмы Колыйы-фырт фæрæдыди Мæргъионмæ. 
Бонтæ сæ цыды хъуыддаг кодтой, уæдæ цы. Уалдзæг ацыд, 
сæрд дæр ныллæууыди. Заза йæ усмæ бынтон стызмæг, æбуалгъы 
æфхæрд ын кодта. Иуæй йæ йæ ус йе 'мгæрон нæ уагъта емы- 
нæйæ хъауджыдæр, иннæмæй удхæссæджы цæстæй касти æгас 
—//2— 

хæдзарвæндагмæ уый сæраппонæн, уæдæ цы. Иу хорз, æмæ нæ: 
дæр Заза, нæдæр йæ хæдзарвæндагæй исты фæфиппайдтой дыу- 
уæ адæймаджы 'хсæн, æндæра дæ балгъитæгыл дæр ахæм бон акæ- 
нæд, уыдоныл цы бон акодтаид,— бабын уыдаиккой. Усæн йæ дзык- 
кутæ æмæ йæ фындз ракодтаиккой æмæ йын сæ йæ армы фæ- 
сагътаиккой, йæ уæрджытæ æмбæрзæн ын йе 'фцæгыл æр- 
цауыгътаиккой æмæ йæ хæрæгыл зыгъуыммæ бадтæй хъæууынгтыл 
æрзилын кодтаиккой,,стæй та йæ уырсы къæдзилыл бабастаиккой, 
лæппуйы та уадидæгæн фыдджыны кæрдæнтæ скодтаиккой. Аф- 
тæ уыд æгъдау. Фæлæ дыууæйæн дæр сæ амонд куыд уыди, афтæ- 
мæй сæ ничи ницæмæй фиппайдта. Афтæмæй æрвыстой бонтæ 
æмæ æхсæвтæ: цардысты Зазайы хæдзары. 
Иу хатт куы уыди, уæд Заза арвыста йæ цагъарты æмæ йæ 
кæстæрты уыгæрдæнтæ 'хсæдынмæ. Иу фæтæны фехсæстой, уæдæ 
цы уыдаид, иннæ ададжы дæр æмæ та æндæрмæ бацыдысты, 
цъус уыдис мыййаг цы Зазайæн уыгæрдæнтæ? Чыртæ-чыртæй та 
райдыдтой æхсæдын. Колыйы-фырт, зæххы бынты цæуæг лæппу, 
уый бæрц бакодта, æмæ йæхи 'хсæдæг скодта сылгоймæгтимæ. 
Мæргъион дæр уыдон æхсæн. Нæлгоймæгтæ дзы схынджылæг 
кодтой, фæлæ уый дзуры: 
— Мæнæ ацы ефсыты куы нæ бакусын кæнон, уæд сæ æвыд нæ 
ныууадздзынæн! 
Афтæмæй иу хибар ададжы æхсæдынц Колыйы-фырт, Мæргъи- 
он æмæ иу æртæ усы. Устытæ ницы уадиссаг зыдæй кусынц, чи дзы 
йæхибар дæр нæ уыд, чи рынчын, чи æнæфæразгæ æмæ сæ Колыйы 
фырт дæр ныууагъта, æмæ уыдон дæр далæ дæлийæ кæмдæр са- 
быргай æхсæдынц сæ фæстæ, фæлæ уыйхыгъд Мæргъионы бай- 
йардта. Уæлæмæ-уæлæмæ йыл тындзы, тагъддæр æхсæд, зæгъгæ, 
æмæ дыууæ иннæтæй дзæвгар сразæй сты, æвæццæгæн, ус дæр 
цыдæр хатыдта æмæ йæхиуыл нæ ауæрста. Дзæвгар схицæн сты 
иннæ 'хсæдджытæй, уæд æм ус нал фæлæууыд: 
— Уæ, дæлæмæ фæуайай, мæнæ лæг, кæдмæ скъæтхафæг 
уыдзынæ, кæ, зæронд цъаммарæн, æви мæнау ды дæр æнæхæдзар 
дæ? Æви дæ дæ ныййарджытæ хуыздæр куыстыл нæ сахуыр 
кодтой, æмæ дæ ныфс сæрмагонд цардмæ нæ хæссыс? 
— Æвæццæгæн мæ Заза ныр та дæуæй фæлвары, Мæргъион. 
Цы кæны — зæгъ ын уый: Бецийы Зазайы хæдзарæй хуыздæр хæ- 
дзар нæ хъæуы, хуыздæр цард нæ домы,— сджидзæг кодта лæппу 
усæй. Уый бæрц æнæууæнчытæ кодта æмæ суанг Мæргъионыл 
дæр æххæст не 'ууæндыд, цыфæнды йын бавæййæд Бецийæн, 
уæддæр Зазайы бинойнаг у.— Зæгъ ын-иу, дæуау ыл æз дæр мæ 
зæрдæ не сивдзынæн зæронд Зазайыл,— йе 'ууæнк ын нæ фехал- 
дзынæн. 
8 Уацмыстæ 
—113— 

Уæд æй ус фембæрста æмæ фыр мæстæй йæ цæстысыгтæ 
арæхæй æрызгъæлдысты., 
— Уæ, авд дæлзæх фæуа ме скæнæг мæ тæригъæдæй. Иунæг 
ацы адæймагыл ма мæ зæрдæ дардтон æмæ дзы зæрдæхæлд куы 
'рбадæн. 
Лæппу бамбæрста усы афарст зæрдæбынæй кæй уыд æмæ 
йæм дзуры: 
— О, мæ сæууон стъалы, ма ку, хъазгæ дæ кодтон. Стæй, 
мæ уды гага, Зазайы къухы мæхиуыл дæр æнæууæнчытæ кæнын, 
фæлæ мæ дæуæй ныфс куы уаид, уæд дын сыхалин ме 'уУæнк æмæ 
дын зæгъин ацауал мæйы дæргъы мæ карз фæндон. 
— Зæгъ мын, Беци, æмæ уæртæ къæдзæхæй дæр мæхи фех- 
сдзынæн. ЦьГ дæн, уымæй дæуæн куы радтон мæхи. Мæ зæрдæ 
ма дæуыл лæууы, æфсоны цард ма у мæ тæригъæддат цард,— 
дзуры Бецимæ сылгоймаг. 
— Уæдæ дын уый мæ ныхас: дæхи мæнау æрфæлмас кæн За- 
зайы бинонтæм, кæннод мæ зæрдæ тæгæлтæ хауы де 'фхæрдмæ 
кæсынæй. Каед æппын сæ зæрдæмæ бахизис. Стæй дæхи цæттæ 
дар æмæ мæм æнхъæлмæ кæс. 
— Æмæ мæ, гормон, уыцы зæронд куыдзæн ком дæттын кæ- 
ныс? Уæдмæ дæр уал йæ цардæй æндæр мацы фенæд. 
— Ууыл дæ æз дæр нæ ардауын. Æнæуый уал дæхи æрлæгъз 
кæн! 
— Æмæ стæй? Цы ныфсæй мæ цæрын кæныс, цы сфæнд код- 
тай? — фæрсы лæппуйы ус, цæсгом фæрухсæй. 
— Уый та, рæстæг куы 'рцæуа, уæд базондзынæ, мæ дунейы 
рухс! Цæй, ныр дæхи аддæдæр кæн, куыд ничи нæ бафиппайа,— 
бакодта Беци æмæ æндæрæрдæм фæраст æхсæдгæ-æхсæдгæ 
æмæ заргæ-заргæ. 
Уæдæй фæстæмæ Мæргъион дæр æрсабыр, æнæдзæрин нал код- 
та æмæ йæ æфхæрд дæр фæкъаддæр ис. Заза дæр цины царды 
ленчытæ куыннæ кæна, йæ хæдзарвæндаг сæрæгас æмæ йæ ком- 
мæгæс, йæ цагъартæ кусæг æмæ æфтиаггæнæг. Хæдзар — царвы 
кæхц. Мæргъион йæ мæстæй мары — æхсæв æй æмгæрон нæ уадзы, 
фæлæ уый дæр æрсабыр, æмæ абон уа, райсом уа, æруарздзæн 
æй. Йæ номылусы чызджы дæр ратдзæн Бецийæн, бакой йæ код- 
та бинонтæн æмæ Бецийæн дæр æмæ цыма лæппу разы у. 
Бонтæ згъордтой дугъон бæхтау, æмæ мæнæ хосгæрдæн дæр 
къæсæрмæ 'рбалæууыд, фæрнæй уыл цæуа алаз дæр* мæ хуртæ. 
Афтæмæй дын а-ныр иннæбон цæуынц адæм хосмæ, афтæ Колыйы 
фырт фыдрынчын æрци. Хуылфæй схъæрзыдта æмæ йæ буары 
нуæрттыл ратул-батул кæны, сурхид суадонау фемæхст, дæндæг- 
тæ кæрæдзийыл сæхи хойынц. Хуыссы йæ мæгуыр лыстæны, сæнт- 
тæ цæгъды, артау судзы. Заза фенкъард æмæ фæмæсты. Тæккæ 
-114— 

хосмæдзæуæны йæ хуыздæр хосдзауæй æнæхай кæны. Бафтыдта 
йæ номылусы чызджы æмæ Мæргъионы рынчынмæ кæсыныл. 
Фæлæ кæм, мæлæты фæндагыл ныллæууыд мæгуыр лæпиу. 
Уалынмæ хосмæцæуæн бон адæм ныххæррæтт кодтой æмæ 
ацыдысты уыгæрдæнтæм. Кæрæф Заза дæр ацыд, уæдæ цы, хæдза- 
ры хосмæцæуынхъом нæлгоймæгтæй иу дæр нæ фæуагъта, иууыл- 
дæр сæ акодта. Аходæн афонмæ хæдзары устытæ аходæн ацæттæ 
кодтой æмæ уыдон дæр уыгæрдæнмæ ацыдысты. Ахастой лæгтæн 
аходæн, халамæрзæнтæ æмæ мæхъитæ æмæ æргъомæй антъых- 
той, Заза сын куыд ныффæдзæхста, афтæ. Хур йæхи зæххыл хаф- 
та, ахæм бон скодта æмæ ссивынмæ дæр цæттæ кодта йæхи зæронд 
Заза. 
Мæргъион баззад хæдзары. Колыйы-фырт мæлæтыл тухæни- 
мæ ныллæууыди уыцы бон, æмæ Мæргъионы устытæ нæ ауагътой 
" семæ Зазайы тæссæй, лæппуйыл исты куы 'рцæуа, уæд æй æвæгæ- 
сæгæй ныууагътой, зæгъгæ, æмæ сæ аргæвддзæн. Устытæ куы ацы- 
дысты, уæд Мæргъион иу уæлибых бахаста Бецийæн, исты дæ 
хъуыры ауадз, зæгъгæ, йæхæдæг йæ цæстысыгтæ ныхъхъуыры, 
хæкъуырцц куыд кæны. Феуæгъд кодта кæуынæй йæ зæрдæйы маст 
Мæргъион. Чи йæ уыны, хæдзары ничи ис, æмæ Бецийы риуыл 
ныффæлдæхы иунæгæй. Уæд ын Беци сусæгæй дзуры йæ хъусы: 
— Хæдзары ма исчи ис? 
— Ничи æппындæр,— Бецийы æвиппайды æрчъицыныл ци- 
нæй æмæ джихæй сагъд фæци Мæргъион.— Сабитæ сты æмæ 
хъæууынгты хъазынц. Нæ номылусы чызг у æмæ фæсхъæумæ чыз- 
джытимæ бадынмæ ацыд, æндæр хæдзары ничи ис, Беци! 
— Уæдæ тагъд дæхи аифтонджытæ кæн, æмæ цæугæ! — 
фæтæррæст кодта Беци йæ хуыссæнæй. 
— Мæ къона 'рбайхæлд, уый та куыд уа, ахæм рынчынæй? — 
фæуынгæг ис ус, афтæ фенхъæлдта, Беци сæнттæ цæгъды æмæ 
йæ тæвдæй фестад. 
Уæд зæрдæбынæй ныххудт Колыйы 'рдхæрæн фырт. 
* — О, æдылы, уый æфсон кодтон, æфсон, æз абонмæ хъавыд- 
тæн лидзынмæ, рагæй,— азымæг мæхи куы 'рфæлмас кодтон, 
уæдæй уыди мæ фæнд конд... Фæлæ, цæй, уыцы таурæгътæ фæстæ- 
дæр кæндзыстæм, æз бæхтæ аифтындзон æмæ хæдзар æрцагурæм, 
хæдзар, мæ уды гага! — йæхæдæг дуарæн феддийæ. 
Гъæйда-мардзæ! Æввахс сæрвæтмæ ауад Беци. Уым Зазайы 
æмбисонды бæхрæгъауæй тæккæ дыууæ хуыздæр бæхы — дыууæ 
саулохаджы, уæлдай хуыздæр кæмæ зылди Беци, уыдон къæбæл- 
бастæй феуæгъд кодта æмæ сæ кæртмæ 'рбатыгуыр кодта. Уым 
сæ цæсты фæныкъуылдмæ аифтыгъта Зазайы хуыздæр æвзист 
сæргътæй, йæхæдæг фæстæмæ хæдзары фæмидæг. Йæхи топп, За- 
зайы хуыздæр кæрдтæй дыууæ, дыууæ дамбацайы æмæ иу хъама 
8* 
—115- 

йæ уæлæ 'рбаста. Фырцинæй кафæг Мæргъион дæр уæдмæ йæхи 
ацæттæ кодта, рауадысты, бæхтыл абадтйсты æмæ дымгæйау ата- 
хтысты. 
Хъæуæй куы ахицæн сты Беци æмæ Мæргъион, уæд сæ Зазайы 
номылусы чызг фæфиппайдта. Зæрдæхæлд куыннæ 'рбауыдаид,. 
йæ моцагæй æнæ мойæ аззад. Уайынтæ дын систа уыцы хуызæ- 
нæи йæ фыдмæ хæрзгæнæгæй. Заза хабар куы фехъуыста, уæд ар- 
сь| богъ ныккодта æмæ бæхтæм рарвыста йæ хосдзауты. Уадидæ- 
гæн фæдис сурынтæ райдыдтой Колыйы-фырты, сурынтæ, Заза сæ 
разæй, афтæмæц, фæлæ ма цы, суанг Зикъарайы æфцæджы сæр- 
мæ схæццæ фæдис-фæлæ Бецийæн йæ дымгæ дæр нал баййæфтой: 
æфцæгæн фæфалейæ. Æнæмард æрдиаг бакодта Заза æмæ маст 
дæнгæл#зæрдæйæ раздæхт йæ хæдзармæ. 
Ахæм æбуалгъ ми сæмбæ^дй фыдлæг Зазайы сæрыл/ мæ хуры- 
чысылтæ, æнæнхъæлæджы, бон, аходæн афон. 
*'• ¦ • « • .•.•¦* 
4. Зæххы фæдыл 
Уæлæ хъугомы дæллаг кæрон, æрдузыл, раст доны тæккæ сæр- 
мæ ис иу амат — уый Тбауациллайы кувæндон у,— йæ хорзæх уæ 
уа. Йæ бакомкоммæ доны фаллаг фарс, айнæджы сæрыл, нæзы 
хъæды тæккæ р'аз иу æрдæг кæлддзаг куы зыны, уый та Кобеты 
мæсыг у. Сымах дардуынцæст стут — скæсут-мэ, мæсыджы ргз 
ныр-дæр ма бæрæг дарынц хæдзæртты бынæттæ, сæ бындуртæ 
дæр ма амаццагæй зынынц! Уыдонгта Кобетæи сæ хæдзæрттæ 
уыдысты. 
Кобетæ цар/щсты сæхйцæн хицæнæй — чысыл хъæуæй а-хъæ- 
уы, Мæсгуыты хъæуы фарсмæ, сæ цуры нæзы хъæды -фалейæ иу 
чы^ыл æрдуз ис, уым та Кобетæн сæ хуымтæ уыдысты, фæлæ ма 
абон дæр# уыцы æрдуз Кобеты хуымтæ хуыйны. Ныр æрдуз сæр- 
вæт у нæ хъæуæн, зæхх ихсийы, мæ хуртæ, смæгуыр и, къæвдатæ 
йæ ныхсадтой æмæ раджыйы хуымгæнд сæрвæты йеддæмæ хуы- 
мæн нал бæззы. Стаёй адæм.æндæр куыстыты фæдыл хæцын дæр 
фæцйху^р сты æмæ сыл зæхх æххæссыдæр. Нымæцæй дæр, æвæц- 
цæгæн,*фæкъаддæр сты, чи фæцагъды мыггæгтæй Æлбегатау, чи 
лидзгæ фæкодта æндæр бæстæм зæхкъуындæджы руаджы, науæд 
туджджынтæй, чи та æддæ куыстмæ йæхи айста æмæ уым^й цæры. 
Гъе, зæххы фæдыл сæмбæлди æбуалгъ æмбисонд Кобетыл 
дæр. # 
Даргъ, уæрæх мыггаг нæ уыдысты Кобетæ, иу-ч}>араст хæдзары 
уыдаиккой æгас мыгг^гæй сæ къуыппыл, æндæр нæ. Фæлæ дзы • 
иу Хæдзары авд æмхуызон æфсымæры рацыд. Кæмдæр æрдхæрæн 
уыды^ты уыцы авд æфсымæры хъаруйæ уæд, æхсарæй уæд, гъе 
. —116— 

стæй фыдуагæй дæр афтæ уыдысты. Æмбисонд фесты куыстæй 
дæр. Сæ хуымты гæппæлтæ уæлдай хуыздæр задысты иннæ адæмы 
хуымтæй, уæд сæ фосæй зæгъай — нарддæр, хуыздæр уыдысты 
иннæ фосы хъауджыдæр — æхсырджындæр. 
Иу ахæмы Кобейы мыггаджы цыдæр фыдбылызтæ фæбыцæу 
кодтой Барсæгатимæ иу чысыл хуымы гæппæлыл. Зæхх кæм уыди, 
мæ хуртæ,уыцы дуджы, не 'ххæсти адæмыл æмæ йын туджы аргъ 
кодтой. Хъуг кæм æрхуыссыдаид, уый цыди хъуджы аргъмæ, гал 
кæм æрхуыссыдаид, уый — галы аргъмæ, гъемæ амæлттæ кодта 
алчи, зæхх амæлттæ? уæдæ цы. Чи хуырджынтыл æккойæ æрхæсгæ 
сыдЖытæй хуымты гæппæлтæ арæзта, чи йæ уыгæрдæны къæхтæ 
саста, чи сæрвæты кæрæттæ, чи та, чысыл фылдæр кæмæ уыди, 
уымæй хаццоны иста тыллæджы æмбисмæ. Цæрæн та сын уыцы 
дуджы 'рмæст зæххæй уыд, уæдæ æндæр дæмæй уыдаиккой? Хуым- 
зæхх дæм ис,— уæд хорæй æфсæст, уыгæрдæн дæм ис, уæд фосæй 
æфсæст. Æндæр куыст мыййаг та ахæм ницы зыдтой æмæ кодтой 
Мæсгуыты бæстæйы. Хъæд дзы ахæм нæ уыд, цъыхырыйæ дард- 
дæр — Цы хъæды дæсныйады бацыдаиккой? Згъæр' ахæм дзы нæй, 
цы згъæры куыст кодтаиккой? Ай-гъай, зыдтой иттæг хорз тынуа- 
фын, уæлæдарæн нымæттæ кæнын, фæлæ уыдон дæр — фосджын 
чи уыд, фосæн та зæхх хъуыд. 
Зæххы къуындæджы тыххæй фылдæр хылтæ, фылдæр лæг- 
мæрдтæ дæр уыцы дуджы зæххы фæдыл цыди. Алчидæр куыннæ 
хъахъхъæдтаид йæ зæххы гæппæлтæ цæсты гагуыйау? Куыннае 
архайдтаид йæ зæхх . фæфылдæрыл, йæ бон цæмæй уыдаид, 
уымæй? Гъемæ зæхх цыди уыцы рæстæджы ирæдмæ, цыдн туджы 
ныхмæ. Чысыл зæхджындæр чи уыди иннæтæй, уый уыди æлдар 
дæр æмæ паддзах дæр йæхицæн. 
Барсæгатæ зæххæй иттæг хъæздыг мыггаг уыдысты. Иннæ^ 
мыггæгтæ дæр ма уыдон зæххытæй цардысты. Зæххы фæдыл би-* 
рæ мыггæгтæ бакодтой сæхи уазæг Барсæгаты стыр мыггагæн. 
Цæвиттон, цыбыр, æдых мыггаг тыхджын мыггаджимæ куы сызнаг 
уыдаид истæй фæдыл, уæд-иу архайдта йæхи бауазæг кæнын æн- 
дæр стыр æмæ тыхджын мыггагæн. Гъемæ Барсæгатæн ахæм1. 
бауазæггæндтæ дзæвгар уыди, иуæй тыхджын мыггаг уыдысты, 
иннæмæй та, зæхджын уыдысты æмæ-иу сæ уазæджы с^е зæххыл 
дæр æрцæрын кодтой. Афтæмæй сæ зæххы ныхмæ, сæ бауазæг- 
Гæндтæй истой фос уæд, хор уæд, дзаума, ахæм исты уæд, хъало- 
вау. Уыцы мыггæгты нымайгæ дæр сæ дæлдæртыл кодтой, уæдæ 
ЦЫ. 
Кæм æххæсти зæхх Кобетыл цæр. Авд æфсымæрмæ æрхаудта 
зæхх — сæ фыды хай, иу æфсымæры хай. Уалынмæ уыцы авд 
æфсымæры сæхæдæг дæр фæцæуæтджын сты æмæ æххормаг æй- 
йæфтой, фæуынгæг сты иннæ мыггаджы уæлдай. Барсæгатæй 
—117— 

Кобейы мыггагмæ цы хаццоны зæхх уыди, уымæй авд æфсымæрмæ 
цас бирæ уыдаид, æмæ нывыл не стыхстысты зæхцухæй! Уæд авд 
æфсымæры сæ сæрæн ницыуал хуыздæр зыдтой æмæ сын Барсæга- 
тæй кæимæдæр иу бонгæны цыппæрæм хай рагæй дзырддаг 
уыди, уый афæлдæхтой иу ахæмы. Стæй хуым куы 'рзад, уæд Бар- 
сæджы фыртæн хаццон хай дæр нал радтой уыцы гæппæлæй. 
Барсæджы фырт фыдуаг уыди кæмдæр, фæмидæг дын авд 
æфсымæры хæдзары æмæ къæсæрæй сæ хистæрмæ бахъæр кæны: 
— Хæрæг Кобейы фырт! Мæ бонгæны цыппæрæм хай куы 
æркарстай, уæд мæ хаццойнагæн — айс зæгъын дæ куыд ферох 
ис? 
Кобетæ ма бæргæ дзырдтой, бæргæ лæгъстæ кодтой, дзырддаг 
у, зæгъгæ, æмæ хъуыддаг раст адæммæ æрхæссæм, фæлæ сæ хъал 
Барсæджы фырт кæм уагъта. Рæхысмæ йæхи байвæзта хаццой- 
нагæн æй хæссын, зæгъгæ, хæдзар скъуымбил кодта. Кæм уæн- 
дыдысты стыр фыдуаг мыггагæй лæгмæ Кобетæ. Быхстой, уæдæ 
цы уыдаид, фæлæ æгæр-æгæр куы кодта Барсæджы фырт, уæд сын 
загъд ацайдагъ. Загъд хылмæ аздæхти. Барсæджы фырт сыл 
ехсæй балæууыди æмæ уæд æфсымæртæ радæргъ кодтой л&джы 
æмæ, хъæуы ма дæ — нал, ахъаззаг ын йæ цармыл абырыдысты. 
Хæрам ахастой уæдæй фæстæмæ Барсæгатæ Кобетæм, уæдæ 
цы уыдаид. Сæ лæджы нады ныхмæ сын Кобетæ фынг кæй скод- 
той, табу сын кæй фæкодтой, уый дæр ма цæмæ æрдардтаиккой 
хъал мыггаг, æрдумæ дæр нал. Афтæмæй Кобетæн нал фос фосы 
нывыл уагътой, нал хор хоры нывыл. Фæстæмæ айстой сæ хаццон- 
тæ дæр Кобетзей æмæ сæ афтæмæй донмæ æртардтой æмæ сæ 
æнæ донæй фæстæмæ аздæхтой. Уæ балгъитæг æнæрцæф Бар- 
сæгаты хъыджы бацыдаид, æхсай цыппар хæдзары уыдысты, 
цыппар гæнахы æмæ сын авдбынатон мæсыджы уыди, сæдæ цып- 
пар топпæхсæджы, æмæ сæ сæрты маргъ тæхын дæр нæ уагътой, 
арв дæр сæ нæ уæндыд нæрын. Уыимæ бирæ зæхджын мыггаг 
æмæ цардысты айдагъ Мæсгуыты хъæуы мыййаг нæ, фæлæ Хъæл- 
ласæны дæр, Тахойы хъугомы дæр, суанг Тлийы дæр, афтæмæй 
æвæджиау æнгом мыггаг уыдысты, иу дзы иннæйы тыххæй мæлæт- 
мæ бацыдаид. Кобетæ куы суынгæг сты, уæд бæргæ афæндтæ 
кодтой ныхмæ лæууыныл, фæлæ цы сæ бон уыди æмæ уæд иу ахæмы 
мыггаг тæрхоны 'рбадтысты æмæ загътой сæ авд æфсымæрæн: 
— Ай сымах тыххæй сæфæм, æмæ йе Барсæгаты зæрдæйы ба- 
цæут исты амалæй, йе та уæ сæрæн исты хос скæнут. 
Уæд авд æфсымæры хуыздæр хосæн сæ сæрæн ницы ссардтой, 
сыстадысты æмæ Дæллаг хъугоммæ балыгъдысты. Иугæр Барсæ- 
гаты цæсты раз сындз нал уыдысты, уæд уыдон дæр фæсабырдæр 
кодтой сæ азар, райстой авд æфсымæры зæхх, сæхи йæ бакодтой," 
стæй сын æй фæстæмæ хаццоны радтой, æндæр та сæ цæмæн хъуы- 
—118— 

ди? Иннæ Кобетыл дæр та сæ хæлары къух æрывæрдтой. 
Уыцы авд æфсымæры Дæллаг хъугомы хуыры 'хсæн пыхсытæ 
æмæ хуыртæ ссыгъдæг кодтой æмæ дзы хъаймæты куыстæйхуым- 
гæндтæ скодтой, дзывыр сæ мыййаг нæ разылдаид — чысыл 
гæппæлтæ уыдысты, фæлæ сæ-иу белтæй скъахтой, афтæмæй-иу 
сæ байтыдтой. Афтæмæй цардысты, мæгуыртæг, сæ царды бонтæ 
'рвыстой, фæлæ сæ хъал зæрдæдзинад нæ ныууагътой. 
Уæд иуахæмы æрымысыдысты уыцы авд æфсымæры авдбы- 
натон мæсыг амайын. Дæсны уыдысты мæсыг амайынмæ — æн- 
дæр мыггæгтæн дæр-иу амадтой, æмæ с^м дзæвгар пайда цыди 
уыцы дæсныйадæй. Амайынц сæ мæсыг, амайынц. Мæсыгæн йæ 
æртæ бынаты куы сæххæст кодтой, уæд, хуыцау уын хорз ракæна, 
æмæ цыппæрæммæ куы бавнæлдтой, уæд дын иу бон амайгæ-амай- 
ын дур рахаудта æмæ æфсымæртæй сæ иуы сæр асаста — сæ 
хистæры сæр. Амбырд сты æфсымæртæ сæ цæф æфсымæрыл, 
уæдæ цы уыдаид, æмæ йæ сæ хæдзармæ бахастой. 
Куы 'рчъицыдта цæф æфсымæр, уæд йæ хуыссæныл рабадти 
æмæ иннæтæм баздæхти. 
— Тутыры бонтæ нæ уæлæ сты,— загъта.— Бавдæлут æмæ 
мын мæ сæр фидар бабæттут æмæ мыл мæ худ арф æркæнут, баст 
куыннæ зына, афтæ. Райсом мæ Мæсгуыты хъæумæ ныккæнут 
Тутыры хъæзтытæм. Уым Барсæгаты хъазынмæ рахонут, хъазгæ- 
хъазынмæ ма кæд мæ уд не схауид. Уæд мæ исчи фесхойдзæн уыдо- 
нæй æмæ мæ сæр дурмæ бахæсдзынæн. Стæй мын мæ мард уыдоныл 
сæвæрут æмæ сæ тугæн зæхх æрцагурут — уæхи зæхх уын уæддæр 
ратдзысты, кæд æппын нæ, уæддæр. Кæннод уын зæхх нæй, æмæ 
цæмæй фæцæринаг стут? Æз куыд хатын, афтæмæй уæлæуыл 
баззаинаг нал дæн æмæ мæ мæлæт дзæгъæлы куыннæ фесæфа 
нæ хæдзарвæндагæн, афтæ бакæнут, мæ хуртæ. 
Æцæг. тутыры бонтæ уыдысты æмæ-иу уæд адæм хъазаг уыдысты 
уыцы бонты. Сæумæраджы-иу æрымбырд уыдаиккой Мæсгуыты 
хъæумæ адæм æгас Мæсгуыты бæстæй, сылæй-нæлæй æмæ-иу 
бон сау изæрмæ Мæсгуыты хъæуы уынгты сæ хъазты кæрон нæ 
аскъуыдаид. 
Рараст дын кодтой дыккаг бон Кобетæ сæ цæф æфсымæримæ 
хъазынмæ Мæсгуыты хъæумæ, уæдæ цы уыдаид. Кæсынц æмæ 
дуне хъазынц — лæу-лæу кæнынц хъæу. Дæлкъух-уæлкъух ных- 
хæцыди адæмæн сæ дзæвгар хай æмæ хъæуæн йæ иу кæронæй 
йе 'ннæ кæронмæ симы уынгты. Дзассатæн уæрæх уæлхæдзар 
уыди — авд хæдзары ныхæст уæлхæдзар — уым иу дзæвгарæй 
хъазынц гæлæмытæй æмæ быныбадджытæй. Сыджыткъахæнæй 
уырдыджы бырынц иннæтæ тъепайыл æмæ къахдзоныгътыл æмæ 
—//9— 

фæзььхуымы бæрзонд бруйы сæрты быргæ-бырын расæррæтт кæ- 
нынц чи дарддæр ахаудзæныл! Хъæуы фарсмæ фæзы иннæтæ хъа- 
зынц гуыппытæй, фыд над кæнынц кæрæдзийæн. Аннæтæ кафынц, 
сæ фарсмæ æрæфтыдтæй уæхск-уæхск дывæрдцыгæй, бынæгтæ 
схъæр кæнынц: «æрæфтдзыстут», Уæллæгтæ сæм æрдзурынц: 
«не'рыфтдзыстæм». Хъæу йемдзаг у хъазæг адæмæй, къух акæ- 
нæн дæр дзы нал ис. 
Уæд Кобетæ бараст сты гуыппытæй хъазджытæм. Уыдон уыды-' 
сты сыгъдæг Барсæгатæ æмæ сæм Кобетæ бадзурынц: 
«Уæ, Барсæгатæ, уæ хъазты нæ айсут! 
Барсæгатæ былысчъилтæ акодтой, æнæввæрсонтæ, фæлæ 
стæй загътой: 
— Цæй, уазджытæ стут æмæ рацæут, фæлæ куы фембылды 
уат, уæд-иу хъæстгæнæгæй ма фæцæут. 
Афтæмæй дын хъазынтæ райдыдтой, гуыппытæй хъазынтæ, 
цæмæй хæйрæг уыдысты Барсæгатæ, ай Кобеты 'хсæн æрдæг мард 
ис. Афтæмæй дын хъазгæ-хъазын Барсæгатæй чидæр Кобеты цæ- 
фы ныггуыпп кодта. Цæф йæ сæр дурмæ бахаста æмæ дæ бал- 
гъитæг дæр афтæ, сæр фæйнæрдæм нызгъæлæнтæ æмæ лæг дзыхъ- 
мард фæци. Куыд бахъуыды кодтой, афтæ рауад сæ хъуыддаг 
Кобетæн. Фæлæ тæлтæг адæм уыдысты уыцы æфсымæртæ, сæ 
зонды нал афарстой, сæ маст сæ нал баурæдта, афтæмæй дын 
лæбурынма? фесты æмæ Барсæгатæй иуы æрбамардтой. Цалын- 
мæ сæм фæдис иргъæвынмæ хæццæ кодта, уалынмæ сæ Барсæ- 
гатæ дæр дыууæ æрбамардтой. Иннæ Кобетæ дæр слæбурæг сты, 
фæлæ адæм уæдмæ дыууæ мыггаджы 'хсæн бацыдысты, æндæра 
Кобетæ мыггагдзагъд фæуыдаиккой, кæм цы бакодтаиккой Бар- 
сæджы мыггагæн, уый дæр быгъдæг ран. Афтæмæй ма уыцы 
авд æфсымæрæй хæдзарыл сæмбæлд æрмæст цыппар. 
Туг ахаста дыууæ мыггагæн уæдæй фæстæмæ, уæдæ цы уы- 
даид, æмæ ма Кобетæ иу амардтой Барсæгатæй, фæлæ та сæ 
Барсæгатæ ноджы æртæ амардтой, æмæ ма авд æфсымæрæй æр- 
мæст. баззади иу. Стæй рафæнд кодтой Барсæгатæ хæдзармæ 
фæцæгъдын бынтондæр Кобейы мыггаджы, мыггаг скъуыд æй 
фæкæнын. Ноджы сæрысуангæй аххос Кобетыл бадти æгъдаумæ 
гæсгæ. Цæвиттон, хъазты æнæбары чи фæмард уыдаид, уымæн йæ 
туг нæ истой йæ мыггаг, фæлæ-иу бафидыдтой æмæ фидыдмæ гæс- 
гæ тугмæ истой йе фæллой уыдаид, йе зæхх. Кобетæ та хъазты 
мидæг сæ лæгмæ лæг амардтой. Гъе, уыдæттæ дæр сыл æртыхтой 
Барсæгатæ, кæд Кобетæй фылдæр фæцагътой, уæддæр, æмæ сын 
æфсонæн уыд Кобеты быныскъуыд скæнын хъуыддагæн адæмы цæ- 
сты раз. 
Кобетæ хъуыддаг куы *рымбæрстой, уæд ма сын, мæгуыртæг, 
цы гæнæн уыди æмæ фидауыныл ныллæуыдысты. Адæмтæ сыста- 
—120— 

дысты æмæ ныззоныгуыл кодтой фыдуаг мыггаджи раз — Кобейы 
мыггаг ма аскъуынут, зæгъгæ, æнæуый сын цы кæнут, уый кæ- 
нут, уæ дзых сын тæрхонгæнæг фæуæд. 
Æрдардтой сæ хъус дзыллæты лæгъстæмæ Барсæгатæ дæр, 
уæдæ цы æмæ ныффидыдтой Кобейы мыггаджимæ. Цы ма ныууа- 
гътаиккой, мæгуыртæг, Кобетæн хъал мыггаг, туг фидтæнмæ сын 
рахастой сæ исфæллой. Фидыды чызг дæр æркодтой Кобетæй. 
Æгад уыди тугфидтæны чызг радтын нæ фыдæлты цæсты. Чызг 
айсæг-иу чызджы кусæг скодта, уæй дæр æй кодта. Науæд чызджы 
исчи мыггагæй йæхицæн номыл ус куы скодтаид, уæд йæ цæуæт 
дæр кæвдæсардыл — сауыл нымад цыдысты. Гъе, фæлæ ма дзы 
Кобейы мыггагæн хуыздæр гæнæн кæм уыди æмæ чызг дæр 
радтой. Мыггагскъуыдæй кæй аирвæзтысты, уый дæр сын стыр 
хæрзиуæг уыди. 
Йæ фæстæ ма сын цæй цæрыны фадат уыдаид а-бæсты. 
Зыдтой сæ арвы цæф. Барсæгатæй сыстадысты æмæ кæдæмдæр 
сæ с^ер фесæфтой. Кæсут ныр, цæрæгæй æдзæрæг фæци уæртæ 
Кобеты къуылдым. 
Ахæм тугуарæн хъуыддæгтæ цыди, гъе, мæ хуртæ, уыцы фыдза- 
маны зæххы фæдыл. 
5. Æлбегаты Батай æмæ Барсæгаты чындз 
Æхсар бæрæггæнæг лæгнымаецæй уыди, мæ хуртæ, раджы за- 
маны, цард бæрæггæнæг зæхфылдæрæй æмæ исбонæй, лæг бæ- 
рæггæнæн та Тъдауæй. Æгъдауыл мард уыдысты фыдæлтæ, 
царды сæрфад аразæг дæр æгъдæуттæй. Æмæ уæдæ, æндæр куыд 
уыдаид, паддзах уыдон нæ зыдтой, æлдар иннæ ахæм, хицау' 
æмæ закъон та æрхæсгæ сты нæ бæстæм. Уæд та хицау — мыг- 
гаджы хистæртæ, закъон — нæ хохбæсты æгъдæуттæ, уыдонæй 
цардысты, уæдæ цы, чи ахызтаид æгъдауы сæрты, уыцы быны 
сæфт чи уыдаид, фæлæ тыхджынæн цы нæ 'нтысы — æгъдауы 
сæрты дæр-иу ахызти, йæ зæрдæ куы загътаид, уæд, æмæ йын бата- 
даид, æвæдза, æгъдауы сæрыл карздæр дзурæг кæддæриддæр 1ых- 
джын уыди. 
Цæй, дардыл цы нывæндон ныхас, таурæгъæн райдайын хуыз- 
дæр у йе цæгæй. 
Æгуыдз&г мыггагыл мыййаг нæ хыгътой нæ Мæсгуыты хъæу, 
нæ, æппæт нæ Мæсгуыты бæстæ дæр Æлбеджы мыггаджы. Лæг 
ифтонг, гæрз ифтонг уыди Æлбеджы мыггаг, цы ма хъуыди 
цæрынæн уæдæ æмæ хæрынæн ахæм мыггаджы, Цардысты 
Æлбегатæ дæр, уæдæ цы, алцæмæй фагджынæй. Цардæй бухъ- 
хъытæ кодтой. Бон сын куывдæн уыди, æхсæв та чындзæх- 
—121— 

сæвæн, афтæмæй цардысты сæ рындзыл, уæлæ акæсæны сæр- 
мæ ныр дæр ма куы зынынц сæ мæсгуыты, сæ хæдзæртты бындз- 
æфхæдтæ, кæлдтытæй. 
Фæлæ кæм вæййынц иудадзыг царды бонтæ амондæй, хурджын 
уалдзæгау, хаттæй-хатт схъызынц тымыгъæнамондæй зымæгау. 
Æрзылд æнамонды тымыгъ бонтæ Æлбеджы мыггагыл дæр. 
Ахæм æнамонды тымыгъ бонтæ, æмæ Æлбеджы мыггагæн йæ 
кой дæр ныддымдтой. 
Æлбеджы мыггагæй та тыхджындæр æмæ ныфсджындæр Бар- 
сæджы мыггаг уыди. Кæуылты мыггаг уыди Барсæджы мыггаг, 
паддзахадимæ дæр хæстхъом уыди йæ лæг арæхæй, æхсарджын, 
æнæбасæттон йæ лæг хæцæгтæй! Зæххæй та афтæ исджын уыди, 
æмæ уын хæххон æлдар зæгъон æмæ кæм, Тæгиатæм дæр уыдон 
зæххы бæрц нæ уыдаид. Фæлæ бирæ исджыны цæст æнæфсис у. 
Барсæгатæ дæр афтæ, кæм æхсарæй, кæм фыдмийæ ноджы фыл- 
дæр кодтой сæ исбон, сæ зæххытæ. Адæм сæ фæразгæ дæр нал код- 
той, фæлæ сæ цы бон уыди, æмризæджы рызтысты иннæ мыг- 
гæгтæ Барсæгатæй, фыдуаг уыдысты, æнæбарон, æнæрцæф Бар- 
сæгатæ: сæ сæрты маргъ тæхын дæр нæ уæндыд. 
Хæлар уыдысты Барсæгатимæ Æлбегатæ, хуыцау зоны, цы 
сæ фæхæлар кодта уыцы тызмæг мыггаджимæ, гъе, фæлæ сæ 
сæфт дæр уыцы хæлардзинады фæдыл æрцыди. "^ 
Иуахæмы тутыр æрлæууыди. Адæм æрымбырд сты æгас 
Мæсгуыты бæстæйы Мæсгуыты хъæумæ тутыры хъæзтытæм, 
уæдæ цы уыдаид, æмæ бæстæ æмризæджы рызт, æмбу кодта адæмы 
хъæрæй. 
Барсæгатæ хъал мыггаг — сæ сæр кæм дардтой æндæр мыггæ- 
гтимæ хъазынмæ æмæ хъазыдысты сæ кæрæдзиимæ. Фæлæ уалын- 
мæ сыстад Æлбегон лæг Сæлдженыхъ, зæгъгæ, æмæ балæууыд 
Барсæгаты хъазты. Æрдхæрæн барæг уыди кæмдæр адæмæн 
Сæлдженыхъ, иууыл æрдхæрæн та йæ сау араппаг уыди, кæддæр 
стæры уыди Гуырдзыстоны æмæ йæ стыр æлдары бынæй байста. 
Барсæгаты æвзаргæ фæсивæд бæхтыл хъазыдысты æмæ Сæл- 
дженыхъы айстой сæ хъазтмæ: рафæнд дын кодтой, мæ хуртæ, 
- рафæнд, барæгæй, бæхæй, йæ хъару равзарын Æлбегонæн. Куыд 
нæ уыдаид хорз бæхтæ Барсæгаты фæсивæдмæ дæр, куыд нæ 
уыдаид се 'хсæн хорз барджытæ дæр, афтæмæй хъазынтæ систой 
Сæлдженыхъимæ, хъазынтæ. Дзæвгар фæхъазыдысты, уæдæ цы, 
бон акъул, фæлæ дзы ничи басаст номдзыд барджытæй. Уæдæ ду- 
гъæй зæгъай, уæдæ тæргæ бæхыл нысан æхсынæй, зæгъай, уæ- 
дæ бæхыл хъазын арæхсынæй, зæгъай, уæлбæх хъазтæй иннæ 
ахæм, уæлдай ничи никæмæн уагъта. 
Уæд Сæлдженыхъ йæ бæхы æфцæг дауы æмæ зæгъы: 
— Уæдæ афтæмæйты дæр ма уæд, Барсæгаты сахъхъ фæ- 
—122— 

сивæд. Нæ бæхты бафæлварæм сыджыт къахæно1 сæрæй æмуыр- 
дыг дæлæ комы доны былмæ. Чи раздæр ныххæццæ уа, чи нæ 
фесхъиуа йæ бæхæй, уый амбылдта. 
— Фæуæд дæ дзырд, уæ, хорз Æлбеджы фырт. Æрмэ&т дæ 
рагацау фæдзæхсын, дæ бæхæй дæхæдæг уырдыджы доны былмæ 
раздæр ма ныххæццæ у,— бадзырдта йæм хъазæн ныхасæй Бар- 
сæгаты фæсивæды 'хсæн разагъта Дадай. 
— Уый дæр фенгæйæ у, хъæбатыр Дадай,— бакодта Сæл- 
дженыхъ æмæ барджытимæ схæрд кодта сыджыткъахæны сæрмæ. 
Æмуырдыг у, уæлæ ма йæм скæсут, сыджыткъахæны фахс су- 
анг донмæ, кæуылты бирæ бæрзонд у. Ныры фæсивæд дзы æдæрсгæ 
тагъд æруайын дæр нæ бауæнддзысты фистæгæй, баехыл бад- 
гæйæ, нæ, фæлæ. Уæд та, мæ хуртæ, домбай уыдысты адæм, арæхст 
джын уыдысты алцæмæ дæр, хæстон хъуыддагмæ æмæ æхсар равди- 
сынмæ та æрдхæрæн. Ахæм чи нæ уыдаид, уый фæсивæд сæ рæн- 
хъы дæр нæ уагътой, чызджыты 'хсæнмæ йæ тардтой се 'хсæнæй, 
лæгæн бæзгæ нæ дæ, зæгъгæ. Чызг дæр ыл æнæввæрсонтæ кодта, 
былысчъилтæ æмæ сар йæ сæр кодта, æвзæры номыл-иу сбадти 
пъæззыйау. Æвзæры ном та йæ сæрмæ ничи хаста æмæ уый адыл 
алчи архайдта рæгъы цæуын, æвзæры номы бæсты мæлæт æвзæр- 
ста фæлтау. 
Куы схæццæ сты Барсæгаты фæсивæд Сæлдженыхъимæ сы- 
джыткъахæны сæрмæ, уæд дын уыцы иу. тъæбæртт фæкодтой 
æмуырдыг, уæдæ цы. Æртæхынц уырдыджы сахъ фæсивæд, 
иуæй-иутæ дзы фæстийæ дæр аззади. Уалынмæ доны уæлхъус 
балæууыдысты барджытæ æмæ Сæлдженыхь иннæтæй фæразæй 
раст бæхы сæры бæрц. 
Арвы цæфау куыннæ фæуыдаиккой хъал фæсивæд. Дыккаг 
хатт дæр та сфæлвæрдтой æмæ æртыккад хатт дæр, фæлæ-иу 
зына-нæзына гъеуæддæр фæразæй Сæлдженыхъы араппаг. 
Уæд æм баздæхт æнæрцæф Дадай æмæ бадзуры мæстыго- 
мауæй: 
— Хæларæй цæрæм, Сæлдженыхъ, æфсымæртау демæ. Бæ- 
хы байраг не'хсæн ма бацæуæд фыдæхы хæссæгæй. Рауæлдай 
кæн дæ араппаджы æмæ йæ, дæ дзых цы зæгъа, уымæй дын 
мæнæ лæг цæттæ. 
Чи зону, нæ бацауæрстаид Сæлдженыхъ бæх Дадайæн, 
хæлар уыдысты, фæлæ йæм хъыг æркастысты йæ ныхастæ, мæ- 
< стыйæ кæй загъта, æмæ йæм бадзуры: 
— Æвæлтæрдæй дын исты разнаггад кæндзæн, Дадай,. мæ 
хайуан. Фæлтау йæ цин дæр æмæ йæ маст' дæр мæн уæнт, 
йæ амонд дæр æмæ йæ фыдбылыз дæр. 
Ницы уал сдзырдта Дадай, фæлæ маст бавæрдта арф йæ 
зæрдæйы. 
—123— 

Уæд Сæлдженыхъæн иу æфсымæр уыд Кудзан, зæгъгæ. Ницæ- 
йаггомау уыдис сæрхъæн, рæуæг лæг Кудзан. Йæ сырх цухъхъа-иу 
нарæг æрбалвæста, бабадти-иу йæ кафаг бæхыл, стæй фæкæс 
æмæ уæртæ Кудзан фæтæхы уым чындзæхсæвмæ, уым куыв- 
дмæ, уым дзуары бæрæгбонмæ. Афтæмæйты æрвыста йæ цард 
къуыдипп магуса Кудзан. 
Гъе, уыцы Кудзаны бын бацыди Дадай. Æнæуый дæр дыууæ 
æфсымæры 4хсæн ницы уыцы фарны хæлардзинад уыди. Цас 
зæрдæмæдзæугæ уыдаид Сæлдженыхъæн йе 'фсымæры æдзæл- 
гъæд къуыдиппдзинад лæджыхъæды бæсты, йе'нæхъуаджы 
цоппай куысты бæсты? Амыдта-иу рæвдаугæ уæд, тызмæгæй 
уæд' йе 'фсымæрæн Саелдженыхъ, фæлæ амынд кæй хъусы ба- 
хызтаид, ахæм гуырд дæр нæ уыди Кудзан. Гъе мæ йе 'фсы- 
мæрæи мастхæссаг уыди Кудзан. Афтæмæй Дадай æдылы Ку- 
дзаны ноджы ардыдта Сæлдженыхъыл. 
— Ус æмæ зæнæгджын у Сæлдженыхъ, хæдзары куыстыл дæр 
йæхи галау сивтыгъта, ды та уыцы иу уды къоппа дæ æмæ иу бон 
куы уа, уæд дæ афтид армæй æмæ гом риуæй рарвитдзæн, 
бауырнæд дæ. Нырыуонг дæр дын бакодтаид уыцы æбуалгъ ми, 
фæлГæ йæ зæнæджы бахъомылмæ кæсы. Нæ йæм хъусыс, æв- 
зæрæй æмæ дæ æдылыйæ куы тоны хæдзары, зæгъай, адæмы 
рæнхъы, зæгъай, уэед афтæ чи фæкæны йæ уарзон æфсымæрæн? — 
дзырдта-иу Дадай Кудзанæн æмæ-иу хибарæй зæрдиаг ныхасы, 
фæлæ-иу æй мæстæй дæр арæх мардта. æмгæртты 'хсæн ахæм 
ныхæстæй: «Уæ, Æлбегаты уæлдайаг», уæ, иу боны гæлæбу^ 
уæ, æнæхайвæндаг» — æмæ цын ноджы цынæ дзырдта гæрдах 
Дадай. 
Иуахæмы та дын Дадай стыр фæсахсæвæрмæ фæдардта 
йæхимæ Кудзаны. Куыннæ йын бадардтаид цъæх арахъхъы 
нуазæнтæ; сау бæгæныйы дзæбидыртæ, хæрд æмæ нуæзт нæ уыди 
цы йæ дзаджджын, бæзджын хæдзары. Цы базындæуа, цытæ 
йын фæдзырдта уым Дадай йæ фынджы рагъыл, фæлæ Кудзан 
куы рараст ис йæ хæдзармæ, уаед йæ хъримаг йе 'фцæгыл дæр 
ыал бафтыдта, афтæ йæ йæ дæларм рахаста. Цухтæмухтæгæнгæ 
рæ хæдзары куы фæмидæг, уæд кæсы æмæ уæртæ артдзæсты 
къæйыл, йæ чъылдым арты 'рдæм, афтæмæй хуыссы йе 'фсымæр. 
Рынчын -уыди, æнæфæразгæ кæмдæр уæд Сæлдженыхъ. Иннæ 
бинонтæ дæр батылдысты сæ сынтæджытыл, æгæрæстæмæй йæм 
йæ чындз, Сæлдженыхъы ус дæр нæ бады, афтæ, æд гæрзтæ йæхи 
æруагъта кæмдæр къуымы. Кудзан фæмæсты йæ чындз æм кæй 
нæ фæбадти, уый тыххæй,зæгъгæ, мын æндæр аргъ нæй мæ хæдза- 
ры, æмæ фæскъонайы дыууæ цæджындзы 'хсæнмæ йæхи бахаста 
æмæ» уырдыгæй топп ныххуырста йе 'фсымæрыл. Топп æрхуы 
нæмыгæй Ивтыгъд уыди. Нæмыг чъылдымы стæгыл басаста дыу- 
—124— 

уæ уоны астæу æмæ риуы гуыдырарй ахызти.' Де знаг дæр афтæ, 
змæлгæ дæр нал скодта Сæлдженыхъ йæ бынаты, дзыхъмард 
фæци. 
Уæдæй фæстæмæ цыдæр фыдбылызы сæфты къахыл ныллæу- 
уыдысты Æлбæгатæ æгас мыггагæй. Дзырдтой, Гуырдзыстоны, 
. дам, сæ чидæр уыди æмæ уырдыгæй цыдæр рын' æрбахаста,— 
рынчынæй æрбаздæхт йæ балцабй уыцы дуджы. Уый аххос уыда- 
ид' æви сыл''нæ хохы дзуæрттæ рахæтыдысты.Кудзаны æбуалгъ 
ракæнды фæдыл, чиу йæ зонæг, фæлæ бирæ нæма рацыд Сæл- 
дженыхъы фæмардæй, афтйе цавæрдæр рын сыстади мыггагыл 
æмæ сæ цæгъдынтæ райдыдта, цæгъдынтæ, æхсæвæй-бонæй 
дзы хъарæджы æмæ дзыназыны кæрон нал скъуыди. Адæм рын&й 
фæтæрсгæйæ лигъдонтæм фæцыдысТы. Æлбегатæм м»а йе фæкæ- 
сынмæ, йе мæрддзыгоймæ чи бауæндыдаид бæгуы, уыцы æрра 
чи суыдаид. Цалынмæ ма сæ бон уыл,- мæгуыртæг, уалынмæ 
мæрдты хастой сæ мыггаджы зæппадз^мæ, стæй сæ бон нал уыд, 
æмæ сæ æддæмæ кæсæг дæр нал разынди. Боны фæстагмæ сæ 
кæуын æмæ дзыназын дæр нал райхъуыстис, фæздæджы худ 
дæр нал бадти сæ рудзгуыты сæрмæ. 
— Мыггагскъуыд фæци, мæгуырæг, Æлбеджы" мыггаг^— загъ- 
Той адæм лигъдонуæтты &мæ алчи фæр(тæмæ йæ фæрныг 
хæдзармæ 'рфардæг ис. 
Иу бон куы уыди, уæд дын Æлбегаты мæсыгæн йæ тæккæ 
сæрæй райхъуысти: * 
— О, Мæсгуыты хъæу! Рый-сонæй уæ н* хохы дзуæрттæ 
бахизæд. Рынæй фæцагъды ис ме стыр .мыггаг. Иунæг удæй 
ма дзы æз баззадтæн. Уæйг кæд исчи йæхицæн * удыбæстæ кæ- 
нинаг у, уæд мæм фæкæсæд — мæ мыггагæн мын рухс зæгъæд. 
Адæм сæ цæстытыл схæцыдысты, уæдæ цы уыдаид. Кæсынц, 
æмæ мæсыджы сæрæй хъæр кæны Æлбегатæй иу, Батац, зæгъгæ. 
Æвæджиау хæрзхъæд, æгъдауджын лæппуйæ зыдтой хъæу Ба- 
тайы. Ныхасы хистæртæ бадынц, уæдæ цы уыдаид, æмæ зæгъынц 
кæстæртæн: 
— Рынæй тас нал уыдзæн, фæлæ фердæхут1 æмæ Æлбегаты 
сгуыхтыты уæлæуыл ма наууадзут, худинаг у. 
Сыстадысты уæд хъæу мæрддзыгой Æлбегатæм, фæбогъ-богъ 
сыл кодтой, фæкуыдтой, стæй сæ зæппадзы бавæрдтой. Зæппадз 
байдзаг, йæ дуары дур ыл бахгæдтой, хæдзæртты ныссыгъдæг 
кодтой, сæ фостæ-йедтæм сын базылдысты, .стæй сæ хæдзæрттæм 
æрцыдысты. 
Йæ хæдуæлвæд Батай хæрнæг кæнын æрымысыд йæ мыггагæн, 
мæгуырæг. Фервыста, хæстæгæй-хионæй чи уыд йæ мыггагæн, 
уыдонмæ, æппæт адæмтæм нæ Мæсгуыты бæсты кæмтты. Æмгъуыды 
—125— 

бон дын: дуне дзыллæ куы æрымбырд сты, уæд бавдæлд Батай 
æмæ цвдæриддæр мыггагмæ хорæй уыди, уый хойрагæн фæци, 
цыдæриддæр фосы къахæй уыди,— уый кусартæн. Бæргæ 
ма йæ иргъæвтой адæм — дæхи дæр ма истæмæй цæрын хъæ- 
уы, зШъгæ, фæлæ никæй коммæ бакасти, цыдæр фæнд бацыди 
йæ хуылфы. Адæм хæрнæгыл æрбадтысты, уæдæ цы уыдаид, 
æмæ рухс загътой мæгуыр мыггагæн. 
Уалынмæ хæрнæг куы фæци, уæд Батай ралæууыд адæмы 
'хсæн æмæ зæгъы: 
— О, мæнæ хорз адæм! Арфæ кæнын уе'ппæтæн дæр. абон мæ 
мæгуыр мыггагæн чи балæггад кодта. Уæлдай арфæйаг уæнт 
нæ хохы дзуæрттæй Барсæгатæ, мæ мæгуыр мыггаджы йæ сы- 
джытыл чи сæмбæлын кодта, уæлæуыл сæ чи нæ ныууагъта. Цы- 
дæриддæр ма ис фосæй, агъуыстæй, зæххæй, донæй Æлбеджы 
мыггаджы номыл, уыдон иууылдæр, мæ бар сыл цæй бæрц цæ- 
уы, уыдон дæттын Барсæджы мыггагмæ. Цæрæнт æмæ сыл кусæнт 
хуыздæр амондимæ. Искæмæн дзы хорз зæгъинаг уой, искæй 
дзы æрымысой, æви нæ — сæ бар уæд. Абонæй фæстæмæ сыл мæ 
бар нал цæцы. Æз та мæ царды сæр райсинаг нал дæн, мæ 
дынджыр мыггаг кæм сты, уырдæм мæ фæндаг. Чи мæ баир- 
гъæва уыцы фæндагæй, уый Æлбеджы мыггагæн фæлдыст уæд, 
уый мыггаджы Æлбеджы мыггагау адзал баййафæд. 
Йæхæдæг джих адæмы 'хсæнты рахызт, бараст сæ зæппадз- 
мæ, бахызт йæ хуылфмæ æмæ йæхиуыл зæппадзы дуар бафæл- 
дæхта. Бæргæ ма йын ныллæгъстæ кодтой дзыллæтæ, йе 'мгæ- 
рттæ, дæ мыггаг ма аскъуын, зæгъгæ, фæлæ никæмæуал бай- 
хъуыста. Тыххæй уромынмæ та йæм йæ ныфс ничи бахаста йæ 
ралгъысты фæдыл. 
Кæм ма фæцыдаиккой адæмы хæрзæджытæ æмæ дзырддзæу- 
гæдæртæ Мæсгуыты хъæуæй. Æдзæлгъæды адæм куы аивылды- 
сты хæрнæгæй сæ хæдзæрттæм, уæд кæм цы хорз лæг уыд, уыдон 
æрымбырд сты Мæсгуыты хъæуы ныхасы æмæ тæрхæттæ кодтой, цы 
'гъдауæй расайой Батайы зæппадзæй. Бирæ алы мадзæлтты сæрыл- 
иу бæргæ ныххæцыдысты, фæлæ нæ басасти Батай, нæ рахызти зæп- 
падзæй. Суанг æм хатæгæй сæрвыстой Барсæгаты мыггаджы хис- 
тæр зæронд, дунейыл кадджын Бæтæджы дæр. Фæлæ ницæмæ 
æрдардта Батай уый арф зондджын ныхæстæ дæр, нæ ракуымдта 
уымæн дæр зæппадзæй. Афтæмæй лæг хуыздæр нал баззади а 
бæсты, чи не ссыди хатæг Батаймæ, æмæ адæм ницыуал сæ сæрæн 
зыдтой, цы амалæй ма йæ ракæной йæ фыдæлты зæппадзæй. 
Бонтæ та сæ цыд кодтой, уæдæ цы, æмæ рацыди фондз боны 
Батайы зæппадзмæ бахызтæй. 
Уæд иу зæронд лæг Къæлæутæй Хæмæт, зæгъгæ, фысыммæ 
—/26— 

Абайтæй иу сидзæргæсмæ уыд. Уыцы сидзæргæс Къæлæутæн 
сæхи чызг уыди æмæ йæм Хæмæт дæр уый охыл æрфысым кодта. 
Къæлæуон ацæргæ сылгоймаг уыди, æмбаргæ, хæрзæгъдау æмæ 
Хæмæтмæ куыннæ уыдаид алы æхсæвæрыл дæр Æлбегаты Бата- 
йы кой Къæлæуонимæ. Ус дæр ныхæстæ кодта йе 'рвадимæ, 
уæдæ цы. Фæлæ Батай куы нæ 'мæ куы нæ хызти зæппадзæй, уæд 
иу æхсæв баздæхти Къæлæуон Хæмæтмæ æмæ йæм дзуры: 
— Батайы рахизынæн ма æз иу фæрæз зонын, фæлæ стыр 
тæригъæддаг фыдбылыз тæссæй мæ сæры хъуынтæ арц слæууынц, 
мæ зæрдæ цъæх арты судзы æмæ ме 'взаг нæ тасы комы арынджы, 
уæ ме 'фсымæр! 
— Зынг зæгъынæй ком нæ судзы, мæ хо! Кæд ма исты фæрæз 
зоныс Батайы рахизынæн, уæд æй зæгъ. Æцæгæлон нын не сты 
Æлбегатæ, нæ хæстæджытæ сты. Ничи нæм хъусы, нæ дыууæ 
стæм, æмæ кæд исты фыдбылызаг уа, уæд æй нæ дыууæйæ дард- 
дæр ничи зондзæн,— дзуры усæн Хæмæт. 
— Уæдæ нæ дыууæйы судзгæ мæрдты цæсгом ма фен мæрд- 
ты бæсты, ды куы сыргом кæнай хъуыддаг, цалынмæ йыл уæз- 
зау ныхъхъуыды кæнай, уалынмæ. Æз æдылы сылгоймаг дæн æмæ 
ницы зонын, рæдийын æви нæ, уымæн ницы æмбарын, дæ сæр мæ 
сæр фестæд, фæлæ Батай дзырдта Барсæгаты Дадайы ус Цæрæ- 
хоныл. Арвæй зæххы 'хсæн ын уымæй адджындæр йæ бабын мыг- 
гаг дæр нæ уыдысты. Цæрæхоны йæм барвыстæуыд, зæгъгæ, 
уæд йæ зæрдæ нæ фæлæудзæн æмæ рахиздзæн, афтæ мæм дзу- 
ры мæ зæрдæ. Фæлæ фыд мыггаг сты Барсæгатæ, куы базоной 
хъуыддаг, уæд Батайы зæппадзæй дæр скъахдзысты сæ маст рай- 
сынмæ, стæй Цæрæхоны дæр ныргæвддзысты. Гъемæ, цы хуыздæр 
хос счындæуа, уымæн ницы зонын æз, æдылы ус, дæ фæхъхъау 
фон,— тæрсгæ-ризгæ дзуры ус. 
— Æмæ ды хъуыддаг уыцы бæлвырдæй кæцæй хатыс? 
— Куыннæ йæ хатын, сæ минæвар мæхæдæг куы уыдтæн. Чыз- 
гæй дæр уарзта Батай Цæрæхоны, стæй Барсæгатæм куы 'рцыди, 
уæд лæппу хæстæджы охыл мæнмæ арæх цыди æмæ кæрæдзи 
зæрдæ мæнмæ базыдтой. Арвæй зæххы 'хсæн хъуыддаг не 'ртæ 
удæй дарддæр ничи зоны. Гъенырæй фæстæмæ та йæ ды дæр 
зоныс, æрмæст æй дæхимæ дæр ма ныуулæф, æз дæ мæрдты 
уазæг, уыцы дыууæ уды зын мын ма фенын кæн,— лæгъстæ кæ- 
ны ус. 
— Тæрсгæ мын ма кæн, мæ хо, цы хуыздæр уа, уый сæрыл 
ныххæцдзыстæм, басабыр у, уæлдай тæригъæд нал æруадздзыс- 
тæм,— дзуры усæн Хæмæт дæр. 
Æхсæв-бонмæ хуыссæг нал æрхæцыд зæронд Хæмæтыл. 
Уæдæ куыд бачындæуа? Цæрæхоны зæппадзмæ барвитыны 
—127— 

хъуыддагæн цы æнæ фæхъæр ис. Хъуыддаг æнæ фæхъæрæй 
Оарвыстæуа Цæрæхоны æмæ> уæу-ау, цы нæ ис, мыййаг куы 
рахиза Батай, уæд ма Барсæгатæн цы бамбарын хъæуы хъуыд- 
дагæн йе цæг. Уæд ма сифтыгъдæуа Цæрæхоны уыцы хъуыдда- 
гыл, æмæ æндæр куы ницыуал хос арынц адæмы хæрзæджытæ 
æмæ зæндджынтæ Батайы расайынæн. Афтæмæй йыл катæйтты 
сбон ис Хæмæтыл. 
Райсомæй хуыздæр фадатæн æндæр ницыуал ссардта Хæ- 
мæт, фæлæ дын асидти æртæ дзырддзæугæдæр зæрондмæ — 
мыггаджы лæгтæм æмæ сын хъавгæйæ 4рымбарын кодта хъуыд- 
даг. Ратæрхон-батæрхон фæкодтой цыппар зæронды æмæ боны 
фæстагмæ Бæтæджимæ æрныхасыл ныллæууыдысты æмæ йæм 
хибар асидтысты йæхи хæдзармæ. Уым Бæтæгмæ дæрдтыл 
æрзылдысты, афтæмæй йын сыргом кодтой хъуыддаг, сæхæдæг 
йæ разы ныззоныгуыл кодтой æмæ йын загътой: 
— Гъерын махмæ зонд'æй ницы уал ис, фæлæ дæ зондæй 
цæрæг сты нæ мæгуыр дзыллæтæ.æмæ дæ зонд нæ тæрхонгæ- 
нæг, æмæ уыцы æнамонд удты тæрхонгæнæг дæр, дæ рын ба- 
хæрæм. 
Æндон' лæг уыди зæронд Бæтæг, ницы фезмæлыд йæ цæс- 
гомыл æнамонд хабар фехъусгæйæ, ницы сдзырдта иу дзæвгар, 
стæй фæстагмæ бакодта: 
— Уæ ныхас мæ хъустæй бахызти, кадджын зæрæдтæ, сæ- 
рыл сæмбæлдзæн, æви зæрдæйыл,— зонды фæдыл ацæудзæн, 
æви зæрдæйы, уымæй уын нырма ницы зæгъинаг дæн фæлæ уал 
мæ кæстæрты фенон. 
Уазал рызт бакодтой зæрæдтæ æмæ дуарæн феддæ сты. 
Уалынмæ Барсæджы мыггаг хотых ифтонгæй æрымбырд ис 
мыггаджы хистæры стыр хæдзармæ, мыггаджы уынаффæмæ, иу 
хотыххæссынхъом дæр дзы фæстейæ нæ баззади. Цы базын- 
дæуа, цы дзырдта æмæ цы бауынаффæ кодта Бæтæг йæ мыгга- 
гæн, фæлæ хур акъул, уæддæр нæма рацыд мыггаг Бæтæджы 
хæдзарæй. Адæм дистæгæнгæ.хъомпал кæнынц уынгты: цæмæн 
æрымбырд æвирхъау Барсæгаты мыггаг мыггаджы уынаффæ- 
мæ. Хъуыддаг зонæг зæрæдтæ дæр сындзытыл бадынц ныхасы: 
æнхъæлмæ кæсынц, цы хуыздæрæн равзардзысты тызмæг, æнæр- 
цæф мыггаг. 
Боны фæстагмæ Бæтæджы хæдзар байгом ис, æмæ дзы 
Бæтæг рахызти йæ лæдзæджы æнцæйтты, йæ фæстæ йе стыр 
мыггаг, уыдон 'хсæн Дадай дæр саудæнгæлæй. Бæтæг ныхасмæ 
ссыд æмæ уым рабадт. Адæм æнхъæлмæ кæсынц. Уæд Бæтæг 
зæгъы: 
— Æлбеджы мыггаджы аскъуыдыл райæг æз нæ зонын 
ацы дзыллæты 4хсæн. Номджын, æгъдауджын мыггагæй йæ 

зыдтой нæ бæстæ йæ адзалы бонмæ. Ныр йæ адзал æрцыд, 
æмæ ма дзы иу æдылы саби баззад,— уый дæр цæрдудæй 
мæлæты дуар йæхиуыл бахгæдта. Фондз боны дæргъы фæцар- 
хайдтат, мæнæ адæм, йæ раздахыныл, фæлæ уæ къухты нæ 
бафтыд. Ныр бавдæлут æмæ ма сырвитут, æппæт а хъæуы цы 
сылгоймæгтæ ис, уыдон уазæгæй, бынæттонæй зæппадзмæ ирон- 
вæндаггæнгæ. Гъе уым нæм иу чындз ис, хорз кæуæг æй хо- 
нынц, уый сæ разæй афтæмæй. Æммыст æмæ кæд сылгоймæгты 
кæуынмæ йæ зæрдæ нал бауромид æмæ рахизид æнамонд Æлбе- 
гон, гъе уыцы хос ма зонын, мæнæ хорз адæм, æмæ йæ бафæлварут. 
Уæд дын дзыллæтæ сызмæлыдысты, æрымбырд кодтой сыл- 
гоймæгты æмæ сæ уæлæ лæгъздæр фæндагыл сраст кодтой Æлбе- 
гаты зæппадзмæ иронвæндаггæнгæ, сæ разæй та кæугæйæ Цæ- 
рæхон. Сæхæдæг адæм цы уыдысты, уымæй сыстадысты, фæл- 
тæргай-фæлтæргай, сæ разæй зæрæдтæ, афтæмæй æрлæууыдыс- 
ты зæппадзы фæйнæрдыгæй æмæ зæхмæ сæ цæстытæ æруагътой. 
Уалынмæ иронвæндаг дæр схæццæ зæппадзмæ, æртæ фæлтæры 
рæгъæй, æртæ раззаг сылгоймаджы хъарæг кæрæдзи дзыхæй 
исынц. Уæд райдыдта хъарæг кæнын мæгуыр Цæрæхон. 
Диссаг уыд, кæмдæр, æнæуый дæр адæмæн номхæссæн кæ- 
уынмæ Цæрæхон. Ныр куы ныккуыдта Æлбегаты зæппадзы раз, 
куы фергом кодта йæ хъæлæс æфсæрмыйы чындз, уайсадæг сыл- 
гоймаг йæхи æнамонддзинадыл, йæ æнамонд уарзондзинадыл, 
куы сыргом кодта, цы талынг уазал фидæнмæ кæсы фыды мыг- 
гаджы æрдыгæй йæ худинаджы фæдыл, Батай куы нæ рахиза, 
уæд, стæй Батайы сфæлывдыл уæд адæм сæмбу кодтой. Суанг 
зæрæдтæ дæр сæхи нæ баурæдтой зæрдæхалæн куыдмæ æмæ тым- 
был къухæй райдыдтой цæсты сыг сæрфын. Хъæдтæ æмæ къæ- 
дзæхтæ згъæлæнтæ кодтой Цæрæхоны кæуынмæ, дон дæр ны- 
хъус æфсæрмæй йæ хъæлæбайæ. Цы ма загъдæуа сылгоймæгтæй 
та, цæсты сыджы суадæттæ уади сæ уадултыл æмæ ивылд къа- 
дайау згъордтой дæлæмæ хъæумæ. Адæмæй Батай æрбайрох, 
фæлæ сæ кæуын уыди мæгуыр сылгоймаджы тæригъæддзинадыл. 
Нал баурæдта Æлбеджы фырт, зæппадзы дуар уыцы иу тынд 
ракодта, рахызти æмæ Цæрæхоны цур зæххыл дæлгоммæ ныф- 
фæлдæхти богъбогъгæнгæ. 
Адæм сæ кæуынæй сæхи куы æрымбæрстой, уæд схæцыдысты 
æмæ Батайы бахæццæ кодтой сæ хæдзармæ. Сылгоймæгтæ дæр 
æрыздæхтысты хъæумæ. 
Фæлæ иннæ хъæутæй адæм «хæдзар ссарон» нæ загътой. 
Тарстысты фыдбылызæй Цæрæхонæн дæр æмæ Батайæн дæр 
тызмæг мыггагæй, уæу-ау, куы нæ сæ баурома сæ маст Барсæ- 
гаты, уæд дыууæ мæгуыр удæн сæ хурхытыл бахæцдзысты. 
9 Уацмыстæ 
—129— 

Барсæгатæ та чысылæй, стырæй, усæй, лæгæй, сæ хæдзæртты ба- 
цыдысты, хъырдтызмæлæг сæ нæ зынди, цы базындæуыдаид, цы 
уыди сæ фæнды æмæ адæм æмризæджы рызтысты тасæй. Бæр- 
гæ 4рвыстой зæрæдты Бæтæгмæ, фæлæ сæ фыццаг хатт куы нæ 
айста, уæд сæ ныфс нал хастой æмæ та-иу хæдзары кæртæй фæстæ- 
мæ раздæхтысты. Уæд адæм хуыздæрæн равзæрстой банхъæлмæ 
кæсын, баззайын хъæуы мидæг, цалынмæ хъуыддагæн исты кæ- 
рон æрцæуа. Афтæмæй адæм уырдыг лæугæйæ сæхиуыл сбон 
кодтой, цъынды хъæстæ ничи фæци. 
Хур рæгътыл йæхи нæма сцавта дыккаг бон, афтæ дын Бæтæг 
дыккаг хатт фæсидт йæ мыггагмæ, цыдæриддæр дзы уыди хæ- 
стхъом æмæ уынаффæхъом нæлгоймаджи къахæй, уыдонмæ. 
Æрымбырд та сты сæ мыггаджы хистæры хæдзармæ Барсæгатæ, 
уæдæ цы уыдаид. Бæтæг бады уæлейæ, йæ фыдæлты къæлæтджы- 
ныл æнæзмæлгæйæ, æнæдзургæйæ, цыма дурæй амад у. Æнæ- 
дзургæйæ цæуынц мыггаг стыр хæдзармæ æмæ алчи йæ карæн- 
мæ гæсгæ йæ бынат ссары йе бадæгты 'хсæн, йе лæууæгты. Хъыпп- 
сыпп нæй хæдзары, цыма дзы удæгасæй ницы ис. Æрфгуытæ æл- 
хынцъ, къухтæ хъаматы сæртыл алкæмæн. Мыггаг иууылдæр 
æрымбырд, фæлæ æгомыг у Бæтæг. Æмæ уый адыл æгомыг у алчи 
дæр. Æппынфæстагмæ Бæтæгæн уæззау байгом сты йæ цæсты тъы- 
фылтæ æмæ цæстытæ комкоммæ арæзт разындысты рæхысмæ. 
Буар æнæзмæлгæ баззад, фæлæ цæстæн æнæацахсгæ гæзæмæ баз- 
мæлыд даргъ урс зачъе æмæ былтæ. Райдыдта Бæтæг дзурын, 
фæлæ цæсты тъыфылтæ иу хатт дæр нал æрныкъуылдтой. 
— Æнæфенгæ, Иратаманы æнæрцæугæ худинаг худау дæ 
сæрыл æркодтой, Барсæджы мыггаг!.. Де 'фхæрд зонгæйæ, де 
'фхæрæджы раздæхтай ингæнæй. Ирыстоны алы къуымты адæм 
æфсæрæлвæстытæ кæнынц фырджихæй ахæм æнæрцæугæ хъуыд- 
дагыл. Дæ ном фаджысы ныгæд, дæ цæсгом цъыфы тъыст, чи 
ма дын бахæрдзæн дæ къæбæр, Барсæджы мыггаг? Кæд æмæ 
хæсдзынæ дæ чъизи цæсгом адæмы 'хсæнмæ, æмæ дыл сабитæ 
тутæ кæндзысты, хъæдтæ æмæ дыл бæлæстæ кæугæ кæндзысты 
хохы цъупмæ,— æмæ дыл зымтæ худинаджы зарджытæ кæндзы- 
сты, быдыр æмæ дæ зæхх нæ бауромбдзæн дæ худинаджимæ, 
цъыфдзастмæ дæ атулдзæн, цæмæй ма цæринаг дæ, Барсæджы 
мыггаг, æнæ ном, æнæ цæсгомæй цæрæн куы нæ ис нæ хæхты, уæд? 
Туджы зилынц цæсгæмттæ, пиллон арты сцъыс-цъыс кæнынц 
зæрдæтæ, мæстæй цæстытæ рахауынц сæ бынæттæй Барсæгаты 
тызмæг, æнæрцæф богалтæн. 
— Дада, мæлæты бар хæрзиуæгæн курын, мæлæты бар. 
Ратт, дæ хорзæхæй! — ниудау схауд Дадайы хъуырæй. 
—130— 

— О, мæлæты бар, дада!—æмткæй сыхъуысти æппæт хæ- 
дзары лæууæг æмæ бадæг нæлгоймæгты риутæй. 
Ссæдзаздзыд богалы цæстытау ферттывтой Бæтæджы цæстытæ 
— Мæлæт?! Æмæ кæд уыди мæлæт мæрддзаг хæдон худина- 
гæн? Кæд ферох кæнын кодта худинаджы мæлæт адæмæн? Мæ- 
лæт худинагæй ирвæзынгæнæг уа? Стулут уæ кæрдты фындзтæ 
Æлбегоны цъаммар туджы, Цæрæхты чызджы туджы, æмæ худи- 
наг уымæй ферох уыдзæн? Бафтут Цæрæхы мыггаджы кæрдтыл, 
бафтут, Æлбегæн цыдæриддæр хæстæгиуæг мыггæгтæ кæны, уыдон 
кæрдтыл уæхи фæцæгъдын кæнут, мæрдтæм, мыййаг, уемæ ацæ- 
удзæн уæ худинаг? Ракалут хурмæ Æлбегаты мæрдты, рахæс- 
сут сын сæ рæхыстæ фаджысмæ, нæ маст уымæй байсысдзæн? 
Мæлæт? Мæлæт цæсгом не ссыгъдæг кæндзæн худинагæи! — 
æруагъта йæ сæр зæхмæ тызмæг зæронд. 
— Маст фæтоны фæрстæ, зонд талынгтæ кæны, цы зонд æн- 
хъæлмæгæсæг дæ махæй, о, нæ хистæр! Цы нын амоныс, уый 
нын зæгъ, мауал нæ мар масты мардæй, уый бæрц дæ хорзæх нæ. 
уæд дæ кæстæрты,— ныллæгъстæ кодта Бæтæджы фарсмæ ба- 
дæг иу зæронд лæг. 
Цæхæрцæст лæппуйау фæгæпп кодта йæ къæлæтджынæй зæ- 
ронд Бæтæг. Хæдзары цар систа йæ уæлæ æндон хъæлæс. 
— Уæдæ цы бакæнат, уый уын зæгъы зæронд Бæтæг. Худи- 
наджы ивылд фурд хойæд дуртæ, къæдзæхтæ Барсæджы риуыл, 
нæ асæтдзæн æндон риу, бауромдзæн, Иратаманы цы нæма 'рцыд, 
уый бакæндзæн Барсæджы мыггаг, йæ кады ном куыд баззайа 
æнусмæ, цалынмæ ирон дзыхæй дзурæг ис, уалынмæ. Цæут, сцæт- 
тæ кæнут Цæрæхоны чындздзон цæттæ, цæмæйдæриддæр æмбæ- 
лы, уымæй йæ сфæлындзут. Æгуыдзæг мыггаг не 'рвиты чындзы, 
Барсæджы мыггаг у! Уæхæдæг чызг æрвитæг, уæхæдæг чындз 
хонджытæ! Райсом æхсæвæй схæссут чындз Æлбеджы фыртæн. 
Цæут чызг æрвитынмæ, Барсæгатæ. 
Æнæдзургæ, æнæкъæрццæй, сабыр, æнцад-æнцойæ рацыдысты 
мыггаджы хистæры хæдзарæй Барсæгатæ. 
Райсом дзыллæйыл ахъæри Барсæгаты æнæфехъусгæ фæнд. 
Адæм фырдисæй сæхиуыл æнæууæнчытæ кодтой. Стæй хъуы- 
ддаг æцæг кæнын куы райдыдта, уæд ныххæррæтт кодтой 
дзыллæтæ зæронд Бæтæгмæ. Сæ арфæйы, сæ бузныджы хъæр 
хъуысти уæлæрвтæм. Дзыллæ хастой Барсæгаты ном кады 
тырысайау. Стыр цытимæ схастой Барсæгатæ Цæрæхоны Æлбе- 
гаты хæдзармæ. Номхæссæны чындзæхсæвтæ дын куыннæ фæ- 
кодтаиккой иннабонæй-иннабонмæ. Стæй алчи Барсæгатæй арфæ- 
тæгæнгæ æрцагуырдта йæ фæрныг хæдзар. 
Батай æмæ Цæрæхонæн зæнæг рацыди. Æлбег та фæмыг- 
гаг ис. Æрæджы дæр ма сæ иу куы уыди, зæронд Сосе, зæгъ- 
9* 
—131— 

гæ,— кæуылты номджыц лæг уыди! Стæй Хъобанмæ куы алыгъ- 
ди. Цардысты Батай æмæ йæ байзæддаг Барсæгаты дæлбазыр. 
Цæмæй бæззыдысты Барсæгатæн, уымæй сын кæстæриуæг æмæ 
лæггад кодтой. Барсæгатæ дæр сын æрвадиуæг кодтой. Фæлæ 
даргъ, уæрæх нæ рахаста Батайы цæуæт. Цыдæр фыдбылызы 
æфтыд фесты æмæ-иу фæмардысты, саби сæ лæджы ранмæ нæ 
хъомыл кодта гæзæмæйы йеддæмæ. А хъæуы сæ ничыуал ис. 
Нæ зонын, кæд ма Сосейæн исты баззад Хъобаны, уый йеддæмæ 
мыггаг скъуыд фесты Æлбегатæ Мæсгуыты хъæуы, сæ зæхх, сæ 
дон та Барсæгатæн баззад. 
Ахæм цæрдтытæй цардысты, гъе, мæ хуртæ, нæ фыдæлтæ. 
6. Ахлæуаты чындз 
Æвзæр æгъдæуттæ куыннæ уыди нæ фыдæлтæм!.. Уыди сæ 
цард цинæй дæр æмæ мастæй дæр, æууæнкæй, стæй мæнгардæй 
дæр, цард цæмæйты вæййы, уæдæ!.. Уыдис сæм хорз æгъдæуттæ 
дæр. О, фæлæ сын æвзæр æгъдау уыди, уæдæ цы, кæстæр æмæ 
сæм сылгоймаг æбарджын кæй уыди. Бæгуы, у, сабийæн амонын 
хъæуы, хъомыл æй хъæуы. царды домæнтæм гæсгæ, фæлæ адæй- 
маг йæ карæны куы бацæуы, йæхæдæг куы æрывæры æмæ царды 
размæ йæ домæнтæ рахæссынхъом куы фæвæййы, йæ зонд сæрма- 
гондæй куы райдайы царды амæлттыл тæрхæттæ кæнын, уæд ма 
йæ уыцы дæрзæг уæрдæхæй, бариссыны уæрдæхæй цæмæн фæ- 
хъæуы æнæхъуаджы æнтъухын? Гъе, фæлæ æнтъъыхтой се уæ- 
нгтæ фæсивæдæн æмæ сылгоймагæн дæр нæ фыдæлтæ, æмæ цас 
райгонд уыдысты уыцы 'гъдауæй, уый Ахлæуаты чындзыл фæ- 
бæрæг. 
Стыр дзуар у Рагъыдзуар, æппæт адæмта* сæхи йæ фæдон 
хонынц. А бæстæ нæ, фæлæ йæ боны Иры кæрæттæй уыцы дзуа- 
ры бын кæй нæ федтаис куывдхонæй, ахæм нæ баззадаид. Раст 
бæстастæу вæййы йæ бон, дыууæ куысты 'хсæн. Æвдæлон адæм 
æрымбырд вæййынц алы бæстæй æмæ æмбæр-бæр фæкæнынц 
дзуары бын. Ныр цард ивæнтæ кæны æмæ йæм уый бæрц ничи- 
уал фæцæуы, дзуæртты кад нал ис. Фæлæ-иу раджы, ныр куыд 
загътон, афтæ иттæг арæхæй цыдысты адæм йæ боны Рагъы- 
дзуармæ: чи дæсныйы амындæй, чи барвæндон куывддонæй, чи та 
афтæ, адæмы фенынмæ, хъазтмæ, куывдмæ хи равдисынмæ. 
Йе сыфтæн зын у, дзæвгар цæуын хъæуы хæрдмæ дзуармæ. 
Фæлæ иугæр сыфтыдтæ уæлæмæ, уæд райдзаст, уæрæх, дардыл 
ахаста фæз, минтæ дæр дзы бацæудзæн адæмæй. 
Иу ахæмы та дын адæм дзуары бон чыртæ-чыртæй цыдысты 
уæлæмæ, дзуармæ. Алкæмæн йемæ йæ кувинæгтæ, алчи худаистæй 
—132— 

æмæ бæгъæввадæй, чи йæм уæндыд цæуын къахыдарæсы ми- 
дæг, карз дзаур æй хуыдтой Рагъыдзуары. 
Диссаджы хурбонтæ уыди рæстæг, афтæмæй æваст бирæ 
адæм æрымбырд куывддонæй. Гъемæ, куы схæрд кодтой дзуар- 
мæ, уæд аегас рагъ дæр нал зынди, Агуыры æфсад дын зæгъон, 
æмæ уый дæр уыцы адæмы бæрцæн нæ уыдаид. Ирыстоны алы 
кæрæттæй æрцыдысты адæм, уæд Куырдтатæй зæгъ, уæд Уæлла- 
джырæй, уæд Æгъуызатæй, Дзауы кæмттæй, Къуыдарæй, суанг 
дзы дыууæ Иры быдыры хъæутæй дæр уыди куывддонтæ. 
Сымбырд сты адæм Рагъыдзуары фæзмæ, уæдæ цы уыдаид. 
Алчи дзы йæхи бафæдзæхста, алчи йæ нысайнæгтæ радта дзуары 
лæгмæ, стæй куывдтыл сбадтысты адæм, фæсивæд та къордтæ- 
къордтæ иу цалдæр бынаты хъазт сарæзтой, иу хъазты кæм ба- 
цыдаиккой — симдыл сифтыгътой. 
Иу нарон дæр дзы куывддон уыди фырт æмæ йæ чызджимæ — 
адæмæн, кæмдæр, æмбисондæн хæссинаг рæсугъдæй дæр æмæ 
хъаруйæ дæр — Фаризетимæ. Симды лæппутæ архайдтой, кæ- 
рæдзийæн бар дæр нæ уагътой Фаризетимæ расимыныл, 
Уæлæ Сæныкджыны Дудайтæй иу лæппу, Цæрай, зæгъгæ, 
уый дæр раст уыцы симды фæцы. Чызджы куы ауыдта, уæд цыма 
хъамайæ зæрдæрæхуыст фæци, афтæ йæ йæ зæрдæмæ айста. 
Мæгуыр хæдзары цыбыр къух мад æмæ фыды лæппу уыди Цæ- 
рай. Гъе, фæлæ, уæддæр бакæс æм æмæ Уастырджыйы фыртау 
хæрзконд, уындджын, бакастджын, хъаруйæ дæр уæлдай ни- 
кæмæн ауагътаид, уыд арæхстджын алцæмæ дæр, хъазты дæр 
бæрæг зынди иннæ фæсивæды 'хсæн. Афтæмæй Цæрай Фари- 
зеты куы федта, уæд ыл йæ цæстытæ бандæгъта. Чызг дæр 
фæфиппайдта лæппуйы æмæ иттæг йæ зæрдæмæ фæцыди, йæ 
симды рад арæхдæр кодта Цæраимæ æмæ-иу симгæ-симын Цæрай 
чызджы цонг æнæцæстахадгæ тынгдæр куы 4рбалхъывта, цы 
æмбæлди, уымæй, уæд-иу ницæмæй равдыста чызг, хъыг ын у, 
уый. Афтæмæй кæрæдзи зæрдæты ахаст æрымбæрстой. Чызгыл 
йæ цæстытæ 'руагъта уæртæ Фæсзæнгаг бонджын Ахлæуаты 
Хъараманы фырт Азæмæт дæр. Хъал уыди йæ цардæй, йæ исæй 
Азæмæт, уæдæ цы уыдаид... Афтæмæй йæхæдæг тъæпæн, арсау 
бæзæрхыг, æнæуындджын уыди Азæмæт.Чызгмæ бакæстытæ кодта, 
стæй аивæй фæрсынтыл схæцыд, кæй чызг у, кæцон у, æмæ йын 
æй уалынмæ иу захъхъайаг бацамыдта. Уæд Азæмæт йæхи ба- 
ласта чызджы æфсымæрмæ, уый дæр хъазты уыди, æмæ йемæ ны- 
хæстыл схæцыди. 
Изæрырдæм хъазт куы фехæлди æмæ куывддæттæ куывдæй куы 
систадысты, уæд Цæрай дæр йæ æрвадæлты чызджытæй иуы 
сардыдта, хъазты чи уыд, ахæмы, цæмæй базона Фаризеты, 
æмæ йæ кæд Цæрайæ æрфæрса, уæд ын æй бацамона. Æрва- 
—133— 

дæлты чызгæн бантысти уыцы хъуыддаг бакæнын. Афтæмæй чызг 
æмæ лæппу кæрæдзи базыдтой. 
Дыккаг бон дæр та куывддон адæмы гуылфæнты аивæй кæ- 
рæдзимæ хъахъхъæдтой Цæрай æмæ Фаризет, стæй та-иу хъаз- 
ты бацыдысты, фæсимдтой-иу иумæ, æмæ афтæмæмæй кæрæдзи 
сбæрджытæ кодтой, æмæ фыдбылызы уарзт бакодтой кæрæдзий- 
æн. 
Азæмæт дæр кодта йæ хъуыддаг, уæдæ цы уыдаид, фæхæ- 
лар кодта йæхи чызджы фыд æмæ æфсымæримæ, куывды дæр семæ 
бадти, уæгъд сæ нал суагъта, суанг ма сæ йæ хæдзармæ дæр 
хуыдта. 
Фесты уыцы хуызæнæй Рагъыдзуары бонтæ, фæфардæг сты, 
æмæ фæрныг адæм дæр куывддонæй æмæ уазæгæй дæр — алчи 
йæ хæдзар æрцагуырдта. 
Рацæй-рабон, афтæмæй дын, иу бон куы уыд, уæд Цæрай йæ 
бæхыл саргъ сывæрдта æмæ иу цалдæр æмбалимæ усгур арасти 
Нармæ — Фаризеты курынмæ. Нары иу зонгæмæ æрфысым кодта, 
стæй ие 4мбæлтты æмæ йе 4фсымæры барвыста Фаризеты фыдмæ. 
Раныхас-баныхас, радзур-бадзур фæкодтой, уым, уæдæ цы уыда- 
ид, æмæ боныфæстагмæ Фаризеты фыд ком радта, фæлæ бамба- 
рын кодта Цæрайы минæварæн,— чысыл ирæдыл кæи нæ ратдзæн 
йæ чызджы, уый. Ирæдыл бæстон фидыд кæд не 'рцыд се 4хсæн, 
уæддæр дзырд радтой кæрæдзийæн, кæрæдзи къухтæ айстои .æмæ 
Цæрай рафардæг фæстæмæ йе 4мбæлттимæ. 
Куы 'рцыди Цæрай хæдзармæ, уæд рахъуыды-бахъуыдыйыл 
схæцыди, уæдæ утæппæт йрæд куыд самал кæна, æмæ хуыздæр амал 
куы нæ ссардта, уæд сыстад æмæ Хъудмæ афардæг йæ мады 4рва- 
дæлтæм, цæмæй истæмæйты бафыстаид ирæд. Фæлæ Хъуды дæр 
цæй куыст уыдаид, афтæмæй йæ йæ мады 'рвадæлтæ арра кодтой 
æвæлмон фæллой ссарыны фæдыл. Æмбаргæ, цæсгомджын уæв- 
гæйæ, бæргæ нæ фæндыд Цæрайы ахæм фæндагыл ныллæууын, 
фæлæ ма йын хуыздæр гæнæн кæм уыд. Загъта йæхицæн,— «мæ 
ирæд куыддæр ахицæн кæнон, афтæ хъоды бакæндзынæн ахæм 
хъуыддагыл». Æмæ уый ныфсæй йæ мады æрвадæлты фæсивæ- 
димæ афардæг кæдæмдæр Гуырдзыстонмæ æмæ бирæ рæстæ- 
джы йæ кой дæр нал æрыхъуыст ацы бæстæм. 
Уыцы сæрды фæуды фæстæ Азæмæт дæр фервыста минæвæр- 
ттæ Фаризеты фыдмæ, дæ чызджы дын курын, зæгъгæ. Зыдта, кæй 
дзуры . Фаризетыл Цæрай дæр, куырдуаты дæр ын кæй 
ис чызг, фæлæ цы аргъуц кодта гуырымыхъ Азæмæт мæгуыр 
лæппуйæ, кæд йе 4мгар уыд, уæддæр. Кæрæф лæг уыди Фаризеты 
фыд, стыр ирæд бафидынхъом лæг сдзырдта иугæр йæ чызгыл, 
уæд ком радта. Уадидæгæн бафидыдтой дыууæтæ ирæдыл, æмæ 
Азæмæт йæ ирæд уадидæгæн амидæг кодта чызджы фыды хæдзары, 
—134— 

чызджы арвитынæн та Джиуæргуыбатæ снысан кодтой æмгъуы- 
дæн. 
Джиуæргуыбатæм ма цы хъуыд, уымæй йæхи бацæттæ код- 
та Азæмæт æмæ хъуыддаг бынтон ахицæн. Бæргæ ма хурхбæстытæ 
кодта йæхи, сæр бæгънæджытæ Фаризет, бæргæ ниудта йы фы- 
ды раз, мæхи мын ма амарын кæн, зæгъгæ, фæлæ йæм чи æры- 
хъуыстаид, кæрæф фыд дынджыр ирæд куы райста, уæд ауæл- 
дай кодта йæ чызджы, йæхицæн ныфсытæ æвæргæ, зæгъгæ, 
сонт æдылы у æмæ йæ коммæ кæсын нæ хъæуы, йæ амонд кæм ис, 
уый нырма нæ уыны. Æфсымæр дæр ма бæргæ хæцыд чызджы 
фарс, хæлар уыди Цæраимæ, саузæрдæ Азæмæт йæ зæрдæмæ нæ 
цыди. Стæй нæдæр æнæ зонгæ уыди, цы фыдбинонтæ сты Азæ- 
мæты бинонтæ, æмæ цы хæлар бинонтæ сты Цæрай æмæ йæ мад, 
кæд мæгуырдзæф сты, уæддæр, æмæ куыннæ 'мбæрста, йæ хой- 
æн хуыздæр кæм уыдзæн, кæй уарзы, уый — Цæрайы къухы. 
Гъе фæлæ фыд ницæмæ æрдардта фырты дзырд дæр. 
Джиуæргуыба 'рлæууыд, уæдæ цы, æмæ Азæмæт æрхаста 
Фаризеты, стыр чындзæхсæв дæр ма скодта. 
Джиуæргуыбайæ иу æртæ къуыри рацыдаид, афтæ æрыздæхт 
йæ хæтæнæй Цæрай дæр, кæмдæр, дзæвгар фæллæйттæ æрхасга, 
йемæ иу рæсугъд диссаджы саргъы бæхыл. йе 'рцыдæй йыл Фа- 
ризеты хабар тагъддæр сæмбæлди. Иттæг бахъынцъым кодта, 
маст ын йæ хуылфы арт суагъта, афæндтæ кодта Азæмæтыл дæр, 
уый уæнгтæм æрцыди, фæлæ йæ мад йæ лæппуйы хъуыры йæхя 
æрцауыгъта. 
— Æппын мацы æрхъуыды кæн, мæ хъæбул, бабын кæн дæ уды, 
фæлæ мæн, зæронд-зæронды кæуыл ныууадздзынæ, мæн — дæ 
ныййарæджы? — дзырдта æдзухæй йæ фыртæн æмбаргæ ус. Зыд- 
та, йæ лæппу йæхи дæр йæ мадыйас кæй нæ уарзы. 
Цæрай дæр цадæггай йæхиуыл æрхæцыд, фæлæ йæ бон йæхи 
бауромын нæ уыд, тарст йæ масты фæдыл ацæуынæй. Фаризет йæ 
цæстыты разæй нæ хицæн кодта æмæ та балцы цæуыныл ныл- 
лæууыди. Иу бон асидти йæ зæронд мадмæ: 
— Нана! Мæ зæрдæ ам нæй æппындæр, ауадз мæ бал- 
цы. Фосæй, холлагæй, хорæй мацæуыл бакатай кæн, кæд дын 
фæззæджы нæ бакуыстон хæдзары куыстæй, уæддæр дæ ал- 
цæмæй сфагджын кæндзынæн, цы æвæлмон фæллой æрхас- 
тон, уымæй. Здæхгæ дæр тагъд æркæндзынæн, саузым хæссы 
æмæ мæ æфцджыты нæ бауромдзæн. 
Мад ма бæргæ архайдта йæ хъæбулы бауромыныл, фæлæ 
иннæмæй та æмбаргæ кодта, лæппу йæхи куы нæ аирхæфса, 
уæд исты фыдбылызы кæй бафтдзæн Азæмæтимæ, æмæ лæп- 
пу куы нал лæууыд, уæд ын ком радта. Цы фæллой æрхаста 
Цæрай, уыдонæй фæивта хор, хорз хъуццытæ, иу дзæвгар 
—/55— 

лыстæджытæ, уыдонæн зымæгваг хбллагæй цы хъуыд, уый, 
стæй йæ сау бæхыл бабадт иу бон æмæ йæ зонгæ дæр ничиуал 
бакодта, кæдæм скодта йæ фæндаг, уый, хæдзар та дзагæй ныу- 
уагъта. 
Бонтæ цыдысты, уæдæ цы, рæстæг ивгъуыдта, зымæг дæр 
та ацыди æмæ ралæууыд уалдзæг. Гъе, фæлæ Цæрайæн 
йæ кой дæр нал æрыхъуысти. Йæ лæджыхъæдджын мад 
уæддæр хæдзар цудын нæ бауагъта. Зылди йæ чысыл мур- 
тæм æмæ æрвыста йæ æрвадæлтæм, кæд исты мыййаг зо- 
нынц Цæрайæ, фæлæ йæм ницы хабар хъуысти уырдыгæй дæр. 
Фаризет царди Азæмæты хæдзары. Диссаджы хъаруджын 
сылыстæг уыди кусынмæ дæр, æгъдаумæ дæр — адæм ыл 
джитæнтæ кодтой. Фæлæ фыдбинонты 'хсæн бахауди æмæ йæ 
утæхсæнæй мардтой, утæппæт бинонтæн лæггадгæнæг уыди 
æмæ руади. Азæмæт дæр ын æвзæр уыди. Æфсон, æнæ 'фсо- 
нæй йæ æфхæрдта «ме 'лхæдæй»,— чысыл ницæуыл дæр-иу æм 
куы фæмæсты, уæд-иу ыл фæхъæр кодта: 
— Дæ ирæд цалынмæ баххæст кæнай, куыдзы гуыбынæй- 
дзыд, уалынмæ дæ уд куы схауа, уæддæр хырх æхсæв дæр 
æмæ бон дæр. 
Куыст æй уыйас нæ бадомдтаид, фæлæ йæ æнæвгъау, 
æнæхъуаджы кæй æфхæрдтой æппæт бинонтæ, уымæй ца- 
рæфтыд фæци мæгуыр чызг. Фыдбинонтæ йын мысыдысты, уæ- 
дæ цы, йæ ирæд, кæй нæ куымдта Цæрайы.тыххæй, уый, æмæ сæ 
уайдзæфты кæрон нал скъуыди æнæуый æфхæрды уæлдай — 
дзыхæй дæр æмæ армæй дæр. Афтæмæй, уалдзæг куы 'рцыд, 
уæд иу бон нал баурæдта аемæ йæ фыды хæдзармæ фæлыгъ- 
ди. Хуыздæр фæрæз йæ сæрæн не ссардта, йæхи амарын та 
йæ сæрмæ не схаста: уæд æй тыхæй куы 'рвыстой Азæмæтæн, 
уæд амардтаид йæхи. Йæ фыдмæ куы ныллыгъд, уæд æй хорз фæ- 
надта фыд,— дæхи аххос у, зæгъгæ, коммæгæс сын нæ дæ, æмæ йæ 
фæстæмæ рарвыста йæ лæгмæ. Дæ балгъитæгыл дæр Фаризеты бон 
куы ракæнид, æнæтуг æргæвст æй акодта йæ лæг, номхæс- 
сæны цъæл ын ныккодта. Уæдæй фæстæмæ бынтондæр зын- 
дон фестад мæгуыр чызгæн йæ цард. 
Æрлæууыди Уациллайы бæрæгбон, афтæ кæцæйдæр фæ- 
зынди Цæрай æнæнхъæлæджы. Дзæвгар фæллæйттæ та 
æрхаста, йæ хæдзары куыстытæ бакодта бынтондæр æмæ цы- 
ма никуы ницы уыди, афтæ хъæлдзæгæй дардта йæхи. Нал 
дæр æй йæ хæдзары нæдзæрин кодта, нал дæр æм балцы 
койтæ уыд, бынтон дæр æй цыма ферох йе 'намонды уарзондзи- 
над Фаризетмæ. 
Уациллайы кувæндон Фæрсзæнджы ис æмæ йæм куывд- 
мæ куыннæ 'рымбырд уыдаиккой æгас комы адæм. Æрцыди 
—136— 

йæм Цæрай дæр. Хъаруджын уыд — хъаруджын гуырд Цæ- 
рай. Бæрæг зынди уæд хъазты мидæг, уæд фынджы рагъыл 
æмæ адæм цы уыдысты, уымæй йыл сæ цæстытæ æрывæрд- 
той, алкæй дзыхы бафтыд йæ лæгдзинады кой. Цыдæр фыд- 
былызæн Азæмæт йæ быны бабырыд, хъазты дæр йемæ, фын- 
гыл дæр афтæ. Цæрай сæры суангæй сау дæнгæл аци, фæтигъ 
кæнинаг уыди йæхи Азæмæтæй, фæлæ стæй цыдæр хъуыды 
ферттывта йæ зæрдæйы æмæ йæм йæхи нывыл дардта. Аф- 
тæмæй Цæрайæн йæ фысым дæр цæттæ уыди, йе 'рвадæлты 
чызг уыцы хъæуккон ус уыдис æмæ уымæ, фæлæ Азæмæт 
уый онг бакодта æмæ йæ æхсæв дæр нал ауагъта сæ хæдза- 
рæй. Йæхи сæры суангæй кæлæхы галау ауагъта Цæраймæ, 
сардыдта йыл хъæуы дзырддзæугæты дæр æмæ бафидыдтой 
дыууæ лæппуйы. 
Æхсæвæры уазæгдоны куы бадтысты Азæмæты хæдзары, 
уæддæр ма катайты уыди Цæрай, уæдæ цæмæн йемæ фи- 
дыдта æмæ йыл цæмæн афтæ зæрдиагæй узæлы Азæмæт. 
Йæ усаджы йын кæй байста, уый тыххæй, ай-гъай, у азимаг 
Азæмæт, фæлæ ахæм хъуыддæгтæ бирæ 'рцæуы, æххæст 
фидыд нæ уыд Цæрай ирæдыл, фидгæ дæр ницы бакодта Фа- 
ризеты фыдæн, æгæрыстæмæй йын исты нысайнаг лæвæрд 
дæр нæ уыд, æмæ цы бардариуæг кодта чызгмæ. Стæй дæр 
уыцы уæзданæй нæ зоны Азæмæты, ахæм лыстæджытæ чи 
æрхъуыды кæна; æмгары охыл цинтæ кæна, æмæ уыцы хæ- 
лар дæр никуы уыдысты, афтæмæй катайты ныгъуылы Цæрай. 
Фæлæ уалынмæ, æхсæвæр куы ахицæн кодтой, уæд бам- 
бæрста Цæрай хъуыддаг. Азæмæт дæрдтыл фæзылд, стæй 
йæ уæд æрфæрстытæ кодта йæ хæтæнтæй æмæ фергом 
кодта йæ сусæг хъуыды, кæй йæ фæнды бамбал кæнын Цæраи- 
мæ йæ хæтæнты. Цæрай дæр ын «нæ» нæ загъта, фæлæ 
йын цæхгæр ныфс дæр нæ радта, зыдта, цы æууæнчы æмбал 
у Азæмæт, уый, куыннæ йæ зыдта. 
Æхсæвæр ахицæн, ныхæстæ дæр фесты, æмæ уæд Азæ- 
мæт бахъæр кодта хæдзармæ, уазæгæн хуыссæн Оакæнут, 
зæгъгæ. Йæхæдæг Цæраимæ æддæмæ рахызт, Цæрайы бæхмæ ба- 
зылдысты, сæ кæнинæгтæ бакодтой æмæ та уæд фæстæмæ уат- 
мæ бахызтысты. 
Цæрай йæ мидхъуыдыйы бæллыди Фаризеты фенынмæ, æх- 
сæвиуатыл дæр Хъараманты хæдзармæ уымæн сразы, фæлæ йæ 
нырма нæ федта. Хъарамантæн иударон Фаризет — никуыцæй 
фæзынд уазæгдонмæ, æвæццæгæн, куыстытыл уыди, науæд 
та, чи зоны, йæ лæджы зондæй йæхи не 'вдыста. Фæлæ ныр, 
уатмæ куы бахызт Цæрай, уæд æй ауыдта, хуыссæнтæгæнæг 
Фаризет уыд, æмæ йын арфæтæ ракодта: 
—/57— 

— Зæрдæрухсæй у, Фаризет, дæ царды ныв чемæ саккаг 
кодтай, уыимæ. 
Фаризет митвæлурс аци иу уысммæ Цæрайы фендæй, хими- 
дæг атыхсти æмæ цыдæр арфæ ракодта Цæрайæн æхгæд 
хъæлæсæй æмæ. цæстытæ зæхмæ уагъдæй. Цæрай, цæмæй 
ус ма стыхса бынтондæр, цæуылдæр ныхæстæ кæныныл схæ- 
цыди Азæмæтимæ. Уæд Азæмæт ф&рсырдæм бакæсы: 
— Уазæджы æрынцайын кæнут,—йæхæдæг Цæрайы хо- 
тыхтæ рауын-бауын кæны, Цæраимæ ныхæстæгæнгæ. 
Фаризет Цæрайы хæдбынтæ æмæ зæнгæйттæ раласта, 
стæй хъæрмуст донимæ тас æрывæрдта Цæрайы раз æмæ 
йын йæ къæхтæ æхсыныл ныллæууыди. Цæрайы зæрдæ 
бахъыдзытæ кодта, Фаризеты къухты хъарм йæ буар куы бан- 
къардта, уæд æмæ суанг сæрæй къæхтæм барызти. Æнкъары 
Цæрай йæ бæгънæг къæхтæй, Фаризеты къухтæ дæр кæй ри- 
зынц лыстæг рызтæй, фæлæ йæхи ныхъæддых кодта æмæ 
цыдæр худæн æмбисæндтæ хæссы Азæмæтæн. Азæмæт 
ницы фæфиппайдта: Цæрайы хотыхтæ рауын-бауыныл у æмæ 
æмбисæндтыл бахуды. 
Фаризет куы фæци Цæрайы къæхтæ æхсад æмæ сæрфт, 
уæд уыцы æхсгæ каст скодта Цæрайы цæстытæм фыццаг хатт изæ- 
рсарæй. Дыууæйы цæстыт^ иу уысммæ кæрæдзи мидæг аны- 
гъуылдысты æмæ кæрæдзййы зæрдæтæм ныккастысты, зæр- 
дæтæ ссыгъдысты, пиллон уагътой уарзондзинадæй. Стæй арфæ 
ракодта Фаризетæн, æмæ ус уатæй рахызти. 
Рафт-бафты арвыста уыцы 'хсæв йæ бафхæрæджы — 
йæ амонд фехалæджы хæдзары Цæрай, йæ хуыссæнтыл цъын- 
ды хъæстæ дæр нæ фæци. Дыккаг бон сæумæцъæхæй фе- 
стад, йæ бæхыл абадт æмæ сæхимæ сфардæг. Зæрдæ дым- 
стытæ, æмпылдтæ кодта æмæ тарст йæхицæй, ноджы мæ- 
гуыр сылгоймаджы фыддæр зынты хай куы фæкæна, мыййаг. 
Уæдæй фæстæмæ фæцагъуыди Цæрай Фæсзæнгмæ. Куы- 
иу цæй æфсон, куы цæй, фæкæс æмæ та дæлæ Фæсзæн- 
джы балæууыд Цæрай, йе 'рвадæлты чызг та йын фысым уыди. 
Афтæмæй дын иу ахæмы Цæрай йе 4рвадæлты чызгæн йæ 
фæнд бамбарын кодта æмæ дын, иу бон куы уыд, уæд ус ацыди 
сæ хъæуы уæлейæ, уым, бæрзджынмæ калддзаг сугтæ æрхæссынмæ, 
æмæ Фаризеты дæр йемæ акодта. Бæрзджыны арф куы бацы- 
дысты дыууæ сылгоймаджы, уæд сугтæ уидзыны фæдыл фæиппæрд 
сты, уæдæ цы, кæрæдзийæ. Афтæмæй дын уым Цæрай Фаризетыл 
рамбæлди, æрбадтысты уым, мæгуыртæг, иу дуры хъæбысы, дыууæ 
æнамонды сæ зæрдæты бæттæнтæ кæрæдзимæ сыхæлдтой, чызг 
хæкъуырцц куыдимæ фæкодта йæ мæстытæ, лæппу та йæ æна- 
—138— 

монд уазал царды хабæрттæ. Афтæмæй дын, мæ хуртæ, уым 
лæппу æмæ чызг кæрæдзимæ фæрæдыдысты. 
Цас рæстæг арвыстаиккой хъæды арфы, чи зоны, стæй Цæ- 
рай сыргом кодта Фаризетæн йæ сусæг раджы бахъуыдыйы 
фæндон. Йæ фæстаг балцы, кæмдæр, Хъобаны дæр уыд Тæ- 
гиатæм, уыдонимæ хæтæнты фæхатт, стæй сын куы базонын 
кодта йæ зæрдæйы рис, уæд ын фысымы ныфс радтой. Зæхх 
æмæ йын дон дæр ныббастой. Ныр Фаризетмæ ныууырдыг, цæ- 
мæй сразы уа йемæ фæлидзыныл. Цæрайы мады дæр семæ 
акодтаиккой. Фаризет цæхгæр дзуапп* нæ радта, катай кодта, 
худинагæй тарст йæхицæн аемæ йæ фыд, йе'фсымæры сæрæн, 
тарсти хъуыддаг. фæхъæрæй дæр, фæлæ «нæ» дæр нæ загъ- 
та, æрмæст куырдта лæппуйæ иу чысыл фæгæдзæ кæнын. 
Уæдæй фæстæмæ 4мбæлдысты исдугæй-исдугмæ дыууæ адæйма- 
джы уыцы хъæды, уæдæ цы. Цæрайы Фæсзæнгмæ цæуыны сæр нал 
хъуыди. Фаризетимæ-иу йæ дзырд конд уыди — уыцы æмæ уыцы 
бон сымбæлыныл. 
Чи йæ зоны, кæдмæ уыдаид афтæ, фæлæ иу бон куы уыди, 
уæд Фаризет сразы ис Цæрайæн фæлидзыныл, æмгъуыды бон 
дæр скодтой æмæ боныфæстагмæ, æвæццæгæн, алыгъдаиккой 
Хъобанмæ. Уым тыхджын мыггаджы уазæг сæхи бакодтаиккой, 
сæ кой дæр куыннæуал æрыхъуыстаид а бæстæм, фæлæ адæй- 
магæн йæ фыдбылыз йæ фæсхъус бады æмæ йæ æнæнхъæлæджы 
цæвы. 
Иу бон куы уыди, уæд дын æнæуаг Азæмæт цæуылдæр фæ- 
мæсты йæ сыхаг усмæ,Цæрайы æрвадæлты чызгмæ,æмæ йын алы- 
выд фæкалдта, цæфтæ дæр æй ракодта — фыдæх цæфтæ. Фыдсыл 
ус йæхи нал баурæдта æмæ йын бафидис кодта. 
— Кæд уыцы æнæрцæф дæ, уæд дын, лæппуты бын цы ус баз- 
зад, уый баиргъæв. 
Гъайда-мардзæ, усмæ дын фæлæбурдтой Ахлæуатæ æгас мыг- 
тагæй, суанг йæхи лæг дæр, йæ хурхыл ын кард сывæрдтой, ра- 
дæргъытæ йæ кодтой. 
— Тагъд зæгъ, цы зоныс Фаризетæй! 
Гæнæн ын нал уыд æмæ бар-æнæбары ус радзырдта, цы зыдта, 
уый. Уæ балгъитæгыл дæр æрцæуæд, Фарйзетыл цы 'рцыди, уый. 
Цæраймæ ма слидзинаг уыд, слидзын йæ къухы нал бафтыд. 
Афтæмæй сбастой мæгуыр чызгæн йæ цæнгтæ, йæ фындз, йæ хъус- 
тæ æмæ йын йæ дзыккутæ ракодтой, стæй йыг. 1æ уæрагæмбæр- 
зæн йе 'фцæгыл æртыхтой, хæрæгыл æй зыгъуыммæ сæвæрдтой 
æмæ йæ хъæуы лæппутæ хъæууынгты æрзилын кодтой. Тæри- 
гъæддаг дæр ма цы федтаид адæймаджы цæст, туг тæригъæддагæй 
мардта Фаризет, йæ тæригъæдæй фæрсскъуыДтæ кодтой къæ- 
—139— 

дзæхтæ, зæнг скъуыдтæ бæлæстæ, фæлæ дзы адæймæгты зæрдæ- 
тæй Фаризетæн тæригъæдгæнæг нæ фæци æнаккаг мыггаджы 
'хсæн. Стæй йæ, мæ хур, æнæрдызт бæхы къæдзилыл бабастой, æмæ 
йæ уый хуыртыл æмæ дуртыл гуыргай бакодта. Афтæ бабын ис 
æнамонд Фаризет. 
Цæрай дын уый куы фехъуыста, уæд бирæгъы ниуд ны- 
ккодта æмæ æд гæрзтæ хъæдмæ афардæг ис. Зилынтæ райдыдта 
Азæмæтыл, зилынтæ, Ахлæуатæ дæр цы уыдысты, уымæй йæ фæдыл 
бафтыдысты. Афтæмæй дын, раст Рагъыдзуары бон Азæмæтимæ 
чсæрхæмбæлд фæкодтой кæрæдзийыл. Рагъыдзуары бын хъæдджын 
ададжы, куывддонæй цыдысты Ахлæуатæ Рагъыдзуармæ. Дамба- 
цатæм æмæ топпытæм нал фæцарæхстысты сæ дыууæ дæр, фæ- 
лæ кæрдтæм фæлæбурдтой, кæрдтæй райдыдтой кæрæдзи цъыччы- 
тæ кæнын дыууæ знаджы. Тыхджын уыди арсау Ахлæуы фырт, фæ- 
лæ уымæй »гæрзарæхстдæр та Цæрай уыди, рариуыгъта дын 
Азæмæты æмæ йын йæ бæрзæй ахауын кодта, йæ сæр дзагъырдза- 
стæй зæххыл атылди. Уыцы афон бахæццæ сты Цæраймæ Ахлæ- 
уаты иннæ фæсивæд дæр. Хъазуаты тох ма бæргæ самадта мæ- 
гуыр лæппу, кæмæн йæ цонг ахауын кодта, кæмæн нæмыгæй йæ 
риу байгæрста, фæлæ йыл барцæй фæтых сты æмæ йæ боны фæс- 
тагмæ скъуыхтæ кодтой, цалынмæ фæдис хæццæ кодтой сæ цурмæ, 
уалынмæ. Афтæ бабын æнамонд Цæрай дæр. 
Аластой Ахлæуатæ сæ мæрдты æмæ сæ цæфты, фыд бæрæгбон 
фесты. Сластой Цæрайы мард дæр хъæубæстæ æмæ йæ йæ фыдæл- 
ты зæппадзы бавæрдтой. Сылтæ та хъарджытæ уагътой дыууæ 
æнамонд адæймаджы байсæфтыл. 
Уыцы фыдæгъдæуттимæ цардысты, гъе, нæ фыдæлтæ. Ныр 
фыдаелтимæ фæныгуылынц æмæ сымахмæ дисау дæр ма кæсдзæн, 
о, мæ дзæбæх хъусджытæ, куыд сæ фæрæзтой адæм, зæгъгæ, фæ- 
лæ уæд сæ цард уыдæттæй конд уыди, мæ хуртæ, уыдæттæй. 
7. Слантæ æмæ Фæрниатæ 
Кæуылты кадджын зæрондæй базæронд Сланты Дæхтæби, 
уый зæгъæг нæ зæгъдзæн. Дардыл ныхъхъæр ис Дæхтæбийы зонд 
æмæ æмбаргæдзинад. Уынаффæйы лæг уыди, кæцæй йæм нæ цы- 
даиккой фæрсынмæ, туджы тæрхоны бацæуынмæ, мыггæгты бафи- 
дауын кæнынмæ, ахæм ком нæ уыдаид нæ хæхбæсты. Кадджынæй 
базæронд Дæхтæби, кадджынæй амарди зæронд лæг. Фæлæ би- 
рæйæн æлгъыстаг фæци йæ мæлæты фæстæ. 
Куы амарди Дæхтæби, уæд ын стыр кады хæрнæджытæ æмæ хи- 
стытæ фæкодта Сланты мыггаг, нæ йæм уыди, цы, хойраг кæнæ ку- 
сæрттаг Сланы мыггагмæ, кæуылты бирæ мыггаг уыди, кæуылты 
—140— 

исджын-бонджын. Афæдзæй афæдзмæ хистыты кæрон нæ аскъуыд, 
афæдзæй афæдзмæ Слантæ фæкодтой марды кæндтæ Дæхтæбий- 
æн, цæмæй йын, уæлæуыл цы кад уыди, уый мæрдты дæр ма фесæф- 
таид, ма фæцудыдтаид. Стæй сæхицæн дæр кад уыди, уæдæ цы, 
йæ мардæн фылдæр чи бахæрын кодтаид, уый йæхицæн стыр ном 
кодта нæ бæсты раджы заманы. 
Иу ахæмы дын Дæхтæбийæн æмæ се 'ннæ мæрдты ном ссары- 
нæн дæр Слантæ æрымысыдысты хæрнæг скæнын. Фæстаджы 
хæрнæг уыди уый Дæхтæбийæн, æмæ Слантæ бафæнд кодтой, зæх- 
хыл цы нæма уыди, ахæм хист скæнын сæ кадджын мардæн. 
Уæд-иу, мæ хуртæ, уæлдай кад чи скодта йæ мардæн, уый-иу арæз- 
та дугътæ, хъабахъытæ, æлæмтæ æмæ бирæ цыдæртæ. Слантæ дæр 
ахæмтæй цух цæмæн ныууагътаиккой сæ мæрдты æмæ а ныр хæрнæг 
уыдзæн, афтæ уымæй æхсæз мæйы размæ байуæрстой дугъты. Дугъ 
байуæрстой, фылдæр сын хæлар чи уыди Слантæн, уыдонæн, кад- 
джын адæмæн, алчи дæр-иу афтæ кодта. Афтæмæй дзы иу Слан- 
тæн сæхи уыди, иу та дзы Фæрниаты Тотазмæ лæвæрд æрцыд, цас 
кадджын лæг уыди, фæлæ сын цæйдæр хæстæг баххæсти, аннæ- 
тæ дæр æндæр æмæ æндæр мыггаджы лæгтæн. Дугъы-иу æртæ- 
бæхы уыди, фæлæ Слантæ уæлдай цытæн байуæрстой фондз. 
Куыд нæ бацæттæ кодтаиккой, дугътæ кæмæн лæвæрд уыды- 
сты, уыдон сæ бæхты. Фæрниайы фыртæн йæхицæн диссагæн хæссинаг 
уайаг бæх уыди. Райдыдта йæм зилынтæ, райдыдта. Сыгъдæг хорæй 
йæ хаста, кæрдæджы цъуппмæ йæ нал ауагъта æрвыл бон æй над- 
та сыгъдæг суадоны, хъазыд ыл, фæлварæн æмæ йæ сфæлтæрыны 
раскъæр-баскъæр кодта, афтæмæй æвæджиау сыууæрста йæ бæхы. 
Бæх æндонау сси, сылвæста, æндон хъандзалау хъазыдысты йæ 
уæнгты хæцъæфтæ, фæринк кардау æрттывта йæ буар. 
Аннæ мыггæгтæ дæр зылдысты сæ дугъонтæм, уæдæ цы. Йæхи 
бæхæй ныфс кæй нæ уыд, уый æркодта номхъуыст бæх æмæ йæм 
йæхи хæдзары зылди,— æууæрста йæ дугъмæ. О, Слантæн сæхимæ 
Дæр нæ разынд, сæ зæрдæ кæуыл сывæрдтаиккой, ахæм бæх, 
æмæ Нары иу номдзыд бæх уыди, уый æрластой æмæ йæм хорз 
фæзылдысты хисты бонмæ. 
Уалынмæ æрлæууыди хæрнæджы бон дæр. Æрымбырд сты 
адæмтæ Брытъатæм æмхист хъæутæ, цъиуæй-бæдулæй, фæстейæ 
ничиуал баззад æгас Мæсгуыты бæстæйы хъæутæй. 
Куыннæ уыдаиккой цæттæ Слантæ, афтæмæй бон аходæн афон 
рабадын кодтой дзыллæты Брытъаты хъугæмтты, Сланты зæп- 
падзы дæлейæ, рагацау æвæрд фынгты уæлхъус. Фынгтыл къæ- 
бæр нæма æрывæрдтой уырдыглæуджытæ,. афтæ дын зæппа- 
дзты цурмæ бакодтой фондз дугъон бæхы. Адæм уырдыг сыстады- 
сты, æмæ Сланты зæрæдтæй сæ иу, иу дзæвгар адæмимæ æмæ ду- 
—141— 

гъы бæхты хицæуттимæ, бацыди зæппадзты цурмæ. Уым афрæ 
ракодта, дугъ лæвæрд кæмæн уыди, уыдонæн, рухсаг загъта 
мæрдтæн æмæ ранымадта дугъы лæвæрттæ. Лæварæн та дзы уы- 
дысты хъримаг, дамбаца, кард. Иу цалдæр хъаматæ, æмæ иу 
цалдæр стуры, стæй уæлæдарæс. 
Чи куыд раздæр æрбацыдаид, уымæн фылдæр лæвар. 
Адæм дистæ кодтой ахæм æнæуæвгæ стур лæвæрттыл æмæ 
арфæтæ кодтой Слантæн, рухсаг та сæ кадджын мæрдтæн. Стæй 
дын, хуыцау хорз ракæна, басгæрстой æвзæрст лæгтæ барджыты. 
Дзырдмæ тæсгæ барджытæ хъуамæ алцæмæй дæр æмхуызон уы- 
даиккой: æмкарæн, æмас, æмуæз. 
Барджытæ æмхуызон разындысты æмæ Фæрниаты бæхыл сбадт 
Тотазæн йæхи кæстæр фырт Æгай, зæгъгæ. Сланты Ахлæу, зæгъ- 
гæ, мыггагæй дугъ лæвæрд уымæн уыди, уый та йæ хистæр фырт 
Мураты сывæрдтæ йæ нарон бæхыл. Иннæ дугъон бæхтыл дæр сæ 
барджытæ сбадтысты, уæдæ цы. Уалынмæ барджытæн байуæр- 
стой хæссынæн рог, хæрынæн адджын фæндаггæгтæ æмæ сæ абæлц- 
цон кодтой Уанелмæ, дугъ хъуамæ уырдыгæй уыдаид. Ахлæу йæ 
фыртмæ йæ цæстытæ ферттивын кодта æмæ йын хибарæй зæгъы: 
— Мæнæ нæ фæразæй дæ, лæппу, уæд дæ удæгас ницыуал у. 
Куыд дæ фæнды, афтæ кæн, фæлæ хъуамæ фæразæй уай. Ма мæ 
ныххудинаг кæн. 
Уый фæстæ барджытæ фæцагайдтой бæхты. Бæхтæ кафгæ; рог 
айстой сæхи æмæ уадидæгæн фæтары сты Брытъаты худисæны 
дæлейæ. Уæд адæм та дзаджджын хæрнæгыл æрбадтысты, уæ- 
дæ цы. 
Уалынмæ дын равæрдтой фынгтыл сыгъдæг мæнæуæй конд 
дзултæ, фыдызгъæлтæ, æрхастой нуæзт, уæдæ куыд вæййы. Цы нæ 
уыдысты, уымæй дæр номыл мæлæг Слантæ, ном скæныны охыл, 
кæд скодтой сыгъдæг цæхджын фæхсынæй æмæ сæнæй хæрнæг. 
Уый дæр алы æхсæз лæгæн иу цæхджын фæхсын æвæрдтой сæ 
разы, сæн та сын Брытъаты донæй арæхдæр. 
Гъе, стæй хъæуæн хайæн та алы хъæуæн æнæхъæн гал, рахй- 
цæн кодтой. Диссагæн дзурлнаг куыннæ уыди ахæм хæрнæг æмæ 
ма йæ адæм абон дæр фæкæнынц сæ ныхасы, исчи хорз хист куы 
скæны йæ мардæн, уæд, раст Сланты хæрнæг скодта, зæгъгæ. 
Кæй къухты *фтыд айдагъ цæхджын фæхсынтæй хæрнæг скæнын, 
мæ хуртæ, уæлдайдæр утæппæт дзыллæйæн! Фæлæ Слантæ бирæ * 
уыдысты æмæ бирæ исджын дæр уыдысты. 
Зилынц Слантæ хæрнæджы бадджытæм, уæдæ цы, «ахæр- 
аназæй», стæй ноджы уæлдай буцæн Дæхтæбийы цæуæт — йæ хи- 
стæр фырттæ, хæрнæг йæ тæккæ тæмæны куы бацыд, уæд ныццæлхъ ' 
ластой æмæ зарæг ахастой. Адæм сын арфæ ракодтой ахæм уæз- 
—142— 

дандзинадæн æмæ схъæлдзæг сты. Уæд Дæхтæбийы хистæр фырт 
разылди, сылгоймæгтæ кæм бадтысты, уыцырдæм, уæлхæдзармæ 
схызти æмæ ныхъхъæр кæны: 
— Уæй, абон мæнæн чи балæггад кодта æмæ мæ мардæн рухс 
чи загъта, уыдонæн мæ бæсты хуыцау арфæ ракæнæд. Уæй, ду- 
рын кæмæ ис, уый йæ дурыны дзаг, авг кæмæ ис, уый йæ авджы 
дзаг, мигæнæн кæмæ нæй, уый куы нæ ссара, сæнæй йæ куы нæ бай-г 
дзаг кæна, æмæ йæ йемæ куы нæ ахæсса йæ фæрныг хæдзармæ," 
уæд мæ мæрдты тæригъæд дæр æмæ мæ тæригъæд дæр фæхæссæд. 
Устытæ хæрнæджы дæр æмæ хисты дæр чысыл бадæг уыдысты, 
фынгæй сыстадысты уыцы ныхæсты размæ, æмæ уыцы ныхæстæм 
хæссынтæ райдыдтой мигæнæнтæ, уæдæ цы. Бæгæныдоны уыр- 
дыгстджытæ дын дæ дурын айдзаг кодтаиккой æмæ цæугæ, дæу- 
æн дæр æй куы айдзаг кодтой, уæд хæсгæ. Ахæм кад скодтой 
сæхицæн Слантæ. 
Уалынмæ бон акъул, афтæ дын Слантæ хъил æрсагътой сæ 
мæсыджы сæрыл, хъилы сæрыл æвзист сом æрфидар кодтой 
æмæ ныхъхъæр кодтой: 
— Уæй, цины хъуыддæгты хъазæнт сæ æхсæнтæй ацы адæм. 
Дзæбидыр æмæ саг амæттагджын уæд алчи йæ фехсты фæрцы. 
Ацы сом чи акъуыра зæппадзы сæрай, уымæн йæ лæвар дыууæ га- 
лы, кæнæ саргъы бæх. Цы йæм хуыздæр фæкæса, уый. 
Хуыздæр топпæхсæг фæсивæд фæхæррæтт кодтой зæппадзы 
къуылдыммæ хъабахъ æхсынмæ, уæдæ цы уыдаид бирæйы уыди 
ныфс йæ цæст æмæ йæ топпæй, бирæйы бафæндыд ахæм стыр 
хъабахъ райсын, æмæ бирæ кæм уыдысты, уым рад рауагътой 
æхстыл, сывæрдтой хъахъхъæнджытæ. Гъæй-мардзæ, æхст дын 
сарæх, топпы фæздæг мигъау сбадт. Фæлæ æгæр дард сывæрд- 
той хъабахъ хинæн Слантæ, цæст дæр рæстмæ нæ ахста хъаба- 
хъы сом, стæй дæр хурæй тыбар-тыбур кодта æмæ сом хъавд 
сайдта. Судзынц адæм сæ топпыхос, уайынц сæ нæмгуытæ, 
æлæ кæм; хъил ныххуынчъытæ, сом нæ цæф кæны. Уалынмæ 
аумæсыггаг Хæдайтæй иу Тладт, зæгъгæ, хъуыстгонд топпæх- 
сæг уыд, бахъавыд хур мигъы бындзыджы бацыды уысммæ, ныхъ- 
хъавыди æмæ гæрах, зæгъгæ,— сомы зæлланг фæцыди, нæмыг æй 
йемæ адавта. 
Адæм æгъдау скодтой Тладтæн æмæ та хæрнæгыл рабадтысты. 
Хур дзæвгар акъул кодта арвы уырдыджы, афтæ хъахъхъæн- 
джытæ фæхабар кодтой, зæгъгæ, дугъ Згъуыбирæй æрбахызти. 
Уæд Сланты зæрæдтæй иу галы сгуы йæ армы райста чысыл ты- 
рысаимæ æмæ дзæвгар адæмимæ зæппадзы цурмæ ссыди, уым Дох- 
тæби цы зæппадзы уыди бавæрд, уый раз æрлæууыди. Чи сразæй 
уыдаид дугъы барджытæй, уый къухты зæронд лæг авæрдтаид сгуы 
æмæ тырыса. Уалынмæ дугъ дæр Брытъаты худиеæнæй æрбахызт 
8 
—143— 

æмæ дæлæфарс фæндагыл æрбатæхынц барджытæ. Разæй цæуы 
Сланы фырт, йæ фæстæ Фæрниайы фырт, иннæтæ та дзæвгар 
фæстæдæр. Адæмæй чидæртæ абадт сæ бæхтыл, фæлæ адæм 
схор-хор кодтой, стай-тай æмæ сæ рахизын кодтой сæ бæхтæй: 
дугъы хъузæттæ дзырд нæ уыд сæрысуангæй. 
Уайынц бæхтæ, уæдæ цы, фæрс фæндагыл. Сæ фæздæг арвыл 
æмбæлы. Æрбаввахс кæнынц зæппадзмæ. Адæм хъæрахст кæнынц. 
Сланы фырт æрбаразæй уыдзæн, зæгъгæ. Уалынмæ дын Фæрниайы- 
фырт куыддæр æнахуыр æхситт фæкодта, йæ бæхы æрцæфтæ 
кодта æмæ йын йæ рохтæ суагъта. Кæс æмæ дын уæртæ уадау 
æрбаййафы Сланы фырты. Адæм дисты бафтыдысты, Сланы фырт 
уайы нарæг фæндагæй рæбыны 'рдыгæй. Бæргæ ма нæмы йæ бæ- 
хы, йæ бон цæмæй у, уымæй, фæлæ кæм, Фæрниайы фырты бæх 
цыма ныртæккæ фезмæлыд дугъы, афтæ æвæлладæй рог уайы 
размæ. Адæм бамбæрстой Фæрниайы фырт ныры уонг.йæ бæхы ты- 
хыл кæй ауæрста æмæ йæ ныр кæй рауагъта йæ тых-йæ бонæй. 
Уынынц. Фæрниайы фырты бæх æрбаразæй уыдзæн æмæ хор-хор 
кæнынц, Ахлæу та сау дæнгæлтæ кæны, мигъæрфгуытæ. 
Уалынмæ дын Фæрниайы фырт æрбаййæфта Сланы фырты 
æмæ а-ныр æрбаразæй уа, афтæ Сланы фырт йæ бæх фæцæхгæр 
кодта æмæ Фæрниайы фырты бæх йæ фарсæй сæмбæлди йæ бæхы 
риуыл. Дæ балгъитæг дæр афтæ, бæх æд барæг фæхаудта былы 
'рдæм, фæдæлвæндаг æмæ дæлæ комы рæбын ныппырх, нызгъæ- 
лæнтæ сты барæг дæр æмæ бæх дæр. 
Бæргæ ма фæлæбурдтой сæ хотыхтæм Фæрниатæ, фæлæ сын 
цы бантыстаид утæппæт адæмы 'хсæн. Аиргъæвтой сæ. Æбуалгъ 
æркаст адæммæ Сланы фырты ракæнд. Уæ мард уæхæдæг сæнаг- 
гаг кодтат, æмæ уæ марды кæнд дæр, зæгъгæ, загътой адæм, фын- 
гтыл дæр нал сбадтысты. Цы уыдысты, уымæй рацыдысты, аха- 
стой Фæрниайы фырты, схастой йæ кæугæ *мæ ниугæ йæ мыгга- 
джы зæппадзмæ, Астæуккаг хъæумæ æмæ йæ уым бавæрдтой, 
стæй алчи йæ хæдзармæ фæфардæг. 
Туг асайдта дыууæ мыггаджы 'хсæн, уæдæ цы уыдаид. Топпы 
кæсæнæй æмæ кæрдты фындзæй кæрæдзи агурыныл ныллæууыды- 
сты. Ахлæуы фырты æбуалгъ ракæнд Слантæн сæхицæн дæр уа- 
диссаг бирæйы зæрдæмæ дæр кæм фæцыдаид, худинаджы ном 
сыл сывæрдта, сæ марды кæнд сын сынаггаг кодта, æмæ сæ чъыл- 
дымæй азылдысты Ахлæумæ. А-Фæрниатæ та сæ зæрдæмæ 
фыд маст бахастой, цы уыдысты, уымæй, кæд цъус мыггаг уы- 
дысты,уæддæр æмæ Ахлæуы йæ 'ввахсдæр æрвадæлтимæ æддæмæ 
кæсын дæр нал уагътой. 
Фæззæг куы ралæууыд, мæ хуртæ, фæззæджы куыстыты рад 
куы æрзылди, уæд Ахлæу иттæп тыхсынты бацыд. Бонджын, 
—144— 

мулкджын лæг уыд йæ мыггаджы 'хсæн дæр æмæ йæ комы 'хсæн 
дæр, фæззæджы куыстытæ йæ кæнын хъуыди, фæлæ кæм уæн- 
дыди Фæрниатæй хуыммæ дæр æмæ. уыгæрдæнмæ дæр. 
Гæнæн ын нал уыди, афтæмæй бавдæлд æмæ æмгъуыд куры- 
ныл нылæууыди Фæрниатæй; Фæрниатæ дæр бар-æнæбары сразы 
сты, æгъдау нæ уыд туджджынæн æмгъуыд ма радтын, иугæр 
кура, уæд. Радтой мæй æмгъуыд Сланы-фыртæн Фæрниатæ. Мæр- 
гъитæ та сын фидары бацыдысты æмгъуыд бонмæ, æмæ Ахлæу 
æмгъуыддзаг бафыста йæ туджджынтæн æхсæз хъуджы, æвзар- 
гæ хъуццытæй. Стæй йæ фæззæджы куыстытæм æргуыбыр кодта 
æдасæй, уæдæ цы уыдаид. 
Æнæуаг, æнæгъдау адæймаг уыди Ахлæу, мæ хуртæ, бухъ уыди 
йæ цардæй æмæ дзы хъулау хъазыд. Йæ зæрдæ-иу цы срæмыгъта- 
ид, æмæ цы нæ бакодтаид, ахæм ын нæ уыди. Уæлæ йын Къæ- 
бырджыны хъæуы лæджыхай уыди иу идæдз ус, æнæ æрвад, 
æнæ мыггаг сидзæргæс йæ хæдзармæ ныффардæг, куынничи 
йæ фæфиппайдтаид. Кæм уыди æгъдау, æнаккаг цъаммардзи- 
над нæ фыдæлтæм! 
Æмгъуыды мæй йæ къухты куы бафтыд, уæд дын иу ахæмы 
Сланы-фырт ссыд йæ лæджыхай идæдзмæ. Цы базындæуа, цæ- 
мæй йæ хъыджы бацыдаид усæн, дзырдтой уый фæстæ, тыххæй, 
дам, æй балæджыхай кодта æмæ, дам, æм карз фыдзæрдæ ха- 
ста ус. Цæвиттон, кæддæр иу ахæмы Къæбырджыны чиндзæх- 
сæвы бахауд уазæгæй Сланы-фырт. Чындзæхсæвы ныррасыг 
æмæ йæхи хъуыдыйы æддæмæ рацыд, стæй уыцы усы хæдзары фæми- 
дæг, æвæццæгæн, усæн хицау кæм уыд æмæ йыл уым йæ хæдзары 
тыххæй ныххæцыд æнæуаг лæг,— афтæ йæ фæзмыдтой. Афтæ- 
мæй дын ус фæхабар кодта, хæрзгæнæг фæци Фæрниатæм, бам- 
барын сын кодта, уыцы 'хсæв æмæ уыцы 'хсæв Сланы-фырт цæу- 
дзæн Къæбырджынмæ — уæ хъару æмæ уæхæдæг. 
Æмгъуыды мæйæ уыди уыцы æхсæв, ус сын кæй самыдта, 
фæлæ Фæрниаты сæ маст нал баурæдта, нал бафарстЗ. Бабад- 
тысты дын, мæ хур, уыцы 'хсæв Ахлæуы раз Брытъаты худи- 
сæны уæлейæ хъæды. Уалынмæ мæйрухсы Ахлæу сæ разы æрба- 
лæууыд, цæмæй зыдта йæ фыдбылыз. Фæрниатæ йæм фæлæбур- 
дтой æмæ йæ сæ кæрдтæй скъуыхтæ кодтой, фехæлдтой æмгъуы- 
ды *гъдау сæ масты фæдыл, æнæгъдауæй сæ туг райстой. 
Кæм удæстой, мæ хуртæ, уыцы дуджы адæм æгъдау халын. Æбу- 
алгъ фæкасти æмгъуыд фехалын адæммæ, кæд сæры суангæй 
аххос Ахлæуыл уыд, уæддæр. Иууыл æбуалгъ та фæкасти Мæргъи- 
тæм, фидары цыд уыдысты Слантæн Фæрниаты раз. Афтæмæй 
дын, фæззæджы иу бон хъæды сыфтæрыйасæй æрбафсад кодтой 
Фæрниатæм. Бацыдысты дын Фæрниаты зæппадзмæ. Уым скъуых- 
10 Уацмыстæ 
—145— 

тæ кодтой гадзайы æд хъæвдынтæ æмæ сæ зæппадзы бакалдтой, 
сæхæдæг фæстæмæ раздæхтысты. 
Уæд æгъдау афтæ уыди æмæ-иу туджджын æмгъуыд куы 
фехæлдтаид, уæд-иу æмгъуыды бонмæ,фидары чи бацыди, уый хъу- 
амæ куыдз æргæвстаид æмгъуыд халæджы мæрдтæн æмæ йæ 
зæппадзы баппæрстаид. Уый нæ бакодта фидары бацæуæг, уæд йæ 
худинагæй адæммæ нал рацыдаид, йæ къæбæр ын ничиуал 
бахордтаид, æмæ дзы чызг дæр ничиуал ракуырдтаид. Зæппадзы 
куыдз аргæвдынæй карздæр æфхæрд ирон адæм зонгæ дæр 
нæ кодтой. Уый лæг амардæй дæр фыддæр уыди, чызг аскъæфынæй 
дæр æмæ мыггаг ныццæгъдынæй дæр. Мæргъитæн дæр æгъдау нæ 
сыххæст кæнынæн цы гæнæн уыди æмæ афтæ бакодтой. 
Фæрниатæ уый куы базыдтой, уæд сæ куыстыты фæуагътой, аф- 
тæмæй рафсад кодтой æмæ Дæллаг хъугомы хæст æрцыд дыууæ 
мыггагæн. Цалынмæ кæмттæ иргъæвынгæнæгæй сызмæлыдысты, 
уалынмæ дыууæтæ кæрæдзийæн фыдмитæ фæкодтой. Стæй адæм 
се 'хсæн бацыдысты æмæ сæ тыхтæ-фыдтæй баиргъæвтой. Мæр- 
гъитæ сæ мæрдты аластой хъус цухтæй, Фæрниатæ сын сæ ракод- 
той хæсты æмæ сæ сæ зæппадзы бакалдтой сæ мæрдтимæ, сæ 
зæппадз дæр ссыгъдæг кодтой, афтæмæй. 
Йæ фæстæ, адæмы фарн бирæ у æмæ æртæ мыггаджы дæр ба- 
фидауын кодтой, уæдæ ны. 
Афтæ æгъдауыл мæлæг уыдысты адæм уæды дуджы, цард 
халæг æгъдæуттыл мæлæг. 
8. Туджы фæдыл 
РадЯГы адæмы царды мидæг туджы хъуыддагæй æнамонддæр 
хъуыддаг ницы уыди. Ныр дæр ма дзы хъæрзынц нæ хохы адæм. 
Уæд та туг ноджы тыхджындæ}) уыди æмæ-иу дыууæ мыггаджы ^ 
куы фæтуджджын сты, уæд сæ алчидæр æрымбырд уыдаид мыгга- 
джы хистæры хæдзармæ, мыггаджы уынаффæйы, батæрхонтæ- 
иу кодтаид мыггаг, стæй кæмдæриддæр уыдаид, арвы кæрон 
куы уыдаид уыцы мыггагæй, уæддæр æм фервыстаиккой: «Уæй, 
уыцы æмæ уыцы мыггаджимæ туджы хъуыддаджы бацыдыс- 
тæм, дæ сæр хиз æмæ дæ туг ис». Тугæн-иу йæ кæрон нал скъуы- 
ди, хызти фыдæй-фыртмæ, цалынмæ мыггаг маггаджы ныццагъ- 
таид, кæнæ сæ фæрныг адæм бафидауын кодтаиккой, уалынмæ. 
Ахæм туджы хъуыддаг ахаста дыууæ мыггаджы — Æлбе- 
гатæ æмæ Кобеты 'хсæн, кæддæр, незаманы æмæ йын кæрон 
нал уыди. Цалдæр фæлтæры раивта, фæлæ уæддæр ницы кæрон 
ссардтой сæ тугæн дыууæ мыггаджы. Ныр дæр ма фырдаргъ истæ- 
мæй куы фæзæгъынц а бæсты, уæд афтæ фæкæнынц: Æлбегаты -г 
æмæ Кобеты туджы дæргъæй ныцци, зæгъгæ. Æмбисондæн баззад 
чадæмы 'хсæн сæ туджы хъуыддаг дыууæ мыггагæн. 
—/46— 

Æмæ истæуыл дæр куы уыдаид, исты ахæм куы фæтудж- 
джын уыдаиккой. Æлбегатæ æмæ Кобетæ, уæддæр ма цы нæ 
вæййы, адæмы зæрдæмæ сын цыдаид, фæлæ зыбыты ницæуыл 
рауад хъуыддаг. Кæддæр уыди дыууæ мыггагæн дзырддаг дыууæ 
мæкъуылуат уыгæрдæн, раст Мæсгуыты хъæуы тæккæ арæ- 
ныл хъæды бæстастæу иу чысыл æрдуз фæци, æмæ уый. Уыгæр- 
дæн цæй уыгæрдæн уыди, æхсæны сæрвæтæй иу гæппæл уыди, фæ- 
лæ йæ иу аз, Кобетæй иу æдылыгомау уыди, уый æркарста. Дык- 
каг аз та йæ, Æлбегатæй иу кæрæф лæг уыди, уый æркарста æмæ 
ма йыл.гæрæн дæр æрцарæзта, цæмæй йæм хъæуы рæгъауы фос 
ма хызтаиккой. Зæхх кæм æххæст адæмыл æмæ алчи зæххы гæп- 
пæлыл мæлæтмæ цыди, уæдæ цы. Адæм ын загътой, зæгъгæ, сæрвæ- 
тмæ ма агай, æхсæны сæрвæт у, æмæ дын чи ныууадздзæн уыцы 
æрдуз, фæлæ «абон», а сом» кодта Æлбеджы фырт, гæрæн нæ фе- 
хæлдта. 
Уалынмæ дын æртыккаг аз куы æрцыди, уæд æм кæрдынмæ 
рацыд уыцы гæппæлмæ Кобейы фырт дæр æмæ Æлбеджы фырт 
дæр. Цыдæр фыдбылызтæ сæ уыцы иу бон рацæуын кодтой, 
æвæццæгæн, ын, кæрæдзийæ тæрсгæйæ, рацыдысты æзраздæронæй 
хосмæдзæуæнбон, æмæ хæрхæмбæлд фесты кæрæдзийыл æрдузы. 
— Хæрæг, Кобейы фырт,— хъæр кæны Æлбеджы фырт,— 
ам дæ цы хъæуы мæ уыгæрдæны? 
— Хæрæджы фырт дæр дæ æмæ куыдзы фырт дæр, дæу цы хъæуы 
ам, æз æй куы 'ркарстон фыццаджы, уæд? — хъæр кæны Ко- 
бейы фырт дæр. 
— О, куыннæ стаёй, дæ хорз фыдæй дын баззад æмæ дзы 
дæ цæвæг æрсадздзынæ! Айс дæхи æнæ фыдбылызæй, гаццайæ 
гуырд цыдæр! — загъд кæны, тæрсын кæны Кобейы фырты Æл- 
беджы фырт. 
Дзырд дзырды фæдыл, æлгъыст æлгъысты фæдыл, афтæмæй 
дын загъд асайдта дыууæ лæгæн. Иргъæвæг дæр сæ цæй иргъæвæг 
фæцадаид уыцы хибар р&н, афтæмæй дын Кобейы фырт, цæвæгæй 
ныххафон, куыд загъта, афтæ йæм Æлбеджы фырт фæраздæр 
æмæ йын йæ гуыбыны хъама фæцавта, сау лæджы цæф ын ныккод- 
та. Лæг атылд, уæдæ цы уыдаид. Æлбеджы фырт та йæ хæдзармæ 
бафардæг, фыд хосмæдзыд фæци. 
Кобетæ сæ лæджы æрцагуырдтой æмæ йæ æрдæг мардæй уыцы 
æнамонды æрдузы ссардтой. Бахастой йæ, уæдæ цы, йæ хæдзармæ, 
фæзылдысты ма йæм, фæлæ лæг нал ссæрæн æмæ иу-дыууæ 
къуырийы фæстæ амарди. Баныгæдтой сæ марды Кобетæ. Адæм 
ссыдысты, æмæ æрдузы цы гæрæн уыди, уый фехæлдтой, абон 
дæр ма уыцы гæппæл æхсæны сæрвæтæй баззад, дыууæ 
мыггаджы та туджджын фесты. 
Кæрæдзимæ ма дард коймæгтæ куы фæтуджджын вæййынц, 
Ю* 
—/47— 

науæд дыууæ æндæр æмæ æндæр хъæуккаджы, уæддæр ма фæраз- 
гæ у исчердыгон хъуыддаг, кæрæдзийæ иппæрд вæййынц, кæрæдзи 
уындæй сæ цæсты фиутæ нæ фæтайы, кæрæдзи цæсты сындзбадæн 
нæ фæкæнынц. Фæлæ судзгæ замана у, иу хъæуы мидæг дыууæ мыг- 
гаджы куы фæтуджджын вæййынц, уæд уый вæййы. Ницыуал 
сын адæм фæфæразынц сæ иргъæвынæн, нал сæ хъæубæстæ 
арынц æрынцой. Ту акæнынмæ та, уæй, фæдис, уæлæ кæрæдзи 
фæцагътой, зæгъгæ, æмæ та, уайгæ иргъæвынмæ, куыст дæр 
фæуадз æмæ хъуыддаг дæр. Нал дæр сæхæдæг фæфæразынц, 
уыцы æнамонд хъуыддаг кæуыл сæмбæлы, уыцы мыггæгтæ. Афтæ- 
мæй ноджы фыдцъылыс уыдысты дыууæ мыггаджы дæр æмæ ни- 
цы кæрæдзийæн фæрæзтой, ницы фидауынæн, ницы уал сæ хъæу- 
бæстæ фæрæзтой, хъуырмæ систы. 
Скæсут-ма, мæ хуртæ, уæлæ рындзыл уый Æлбегаты мæсыг 
æмæ цæрæнуæтты хæлдтæ сты, сæ бакомкоммæ та топпæхсты 
фалдæрæн доны сæрмæ, уæртæ хъæды сынæгыл уый Кобеты мæ- 
сыг æмæ цæрæнуæттæ. Ныр дыууæтæй хъырдтызмæлæг дæр нал ис. 
Комкоммае кæрæдзимæ кæсынц дыууæ мæсыджы. 
Куы фæтуджджын сты, уæд фыццаг азты дæргъы æдзух хæст 
цыди дыууæ мыггаджы 4хсæн, æнæ 'рынцайгæ хæст. Мæсгуыты 
бацыдысты, афтæмæй бон изæрмæ сæ хæсты къæдзил нæ аскъуы- 
даид, æмæ-иу дыууæ мæсгуытыл топпы фæздæг мигъау сбадти. 
Ныр дæр ма куы фенат Кобеты мæсыджы ных, уæд тыгуыр ну- 
æстæ сты йæ дуртæ. Уый Æлбегаты нæмгуытæй сты афтæ ну- 
æстæ. Æлбегатæн сæхи мæсыг дæр афтæ нуæстæ уыди Кобеты 
нæмгуытæй, фæлæ ныр нал ис йæ бындзарæй дарддæр. 
Уырысы æфсæдтæ йæ ныккалдтой, Хъуды абырджытимæ 
куы хæцыдысты, уæд. 
Афтæ фæхæцыдысты дыууæ мыггаджы, уæдæ цы. Фæлæ азтæ 
цыдысты, афтæмæй бафидауынæн ницы фæрæзтой æмæ сæ хъæу- 
бæстæ дæр сфæлмæцыдысты. Бирæ хæттыты сфæлвæрдтой адæмы 
хæрзгæнджытæ, бирæ хæттыты бацыдысты се 4хсæн, фæлæ ницæ- 
мæ æрдардтой дыууæ мыггаджы дæр адæмы куырдиат æмæ уы- 
наффæтæ, æмæ сæ адæм дæр ныууагътой сæ адыл. 
Фæстагмæ хъуыддаг уымæты æрцыди, æмæ-иу дыууæ мыгга- 
гæй исчи искæй куы амардта, æмæ та-иу дыууæ мæсыджы 
топпы фæздæджы бын куы фесты, уæд-иу сыл адæм худтысты 
æмæ-иу дзырдтой: «уæй, кæсут, уæлæ та. Æлбегатæ æмæ Кобетæ 
дуры гуыбынмæ кæрæдзи цæгъдынмæ æрхъавыдысты». Æмæ 
сыл куыннæ худтаиккой адæм дæр, мæсгуыты хуылфмæ кæрæ- 
дзийæн цы ракодтаиккой, æнæ комкоммæ бабырсгæйæ, дзæгъæлы 
топпыхос хардз кодтой æндæр. Æмæ-иу сæ хæст куы банцад, уæд-иу 
сывæллæттæ цыдысты æмæ дыууæ мæсыджы 4хсæн зды уыгътой. 
Бынтон сыл сæхи атигъ кодтой дыууæ.мыггагыл адæм иу æбу- 
—148— 

алгъ хъуыддаджы фæстæ. Цæвиттон, нæ фыдæлтæм уыди иу 
æгъдау. Мыггаг-иу мæсыгмæ куы бацыди, уæд йе хойрагæй цух 
кодта, йе донæй. Уæд-иу сылгоймæгты рарвыстой. Сылгоймаг 
мæсыгмæ йе хойраг, йе дон хæссы, зæгъгæ,— фæцагайæн æм нæ 
уыд. Уый æгъдауæн уыди адæмы 'хсæн. Стæй æнæуый дæр сыл- 
гоймаджы тугмæ ничи мардта, худинаг уыди, æнæгъдау нæ 
фыдæлтæм. Афтæмæй иу ахæмы та дыууæ мыггаджы дзæвгар 
куы фесты сæ мæсгуыты, уæд рарвыстой сылгоймæгты,— Æлбега- 
тæ донмæ, Кобетæ та хойрагмæ,— фæйнæ сылгоймаджы. Уæд Ко- 
бетæй чидæр бахъавыд æмæ, Æлбегаты сылгоймаг дон куыд æр- 
гъæвта мæсыгмæ донисæн къæйыл, афтæ йæ фехста æмæ сыл- 
гоймаг йæ бынаты æрхауд, фæмард ис. Æлбегатæ дæр айтæ- 
уйтæ нал, фæлæ æрбадæнг кодтой Кобеты сылгоймаджы, хойраг' 
куыд фæцæй хаста мæсыгмæ, афтæ æмæ йæ амардтой. Адæммæ 
æбуалгъ куыннæ фæкаст ахæм æбуалгъ хъуыддаг, нытту сыл код- 
той æмæ сæ ныууагътой, кæрæдзи фæцæгъдут, æгъдаухал 
æнаккæгтæ, зæгъгæ. 
Кобетæй иу Радзам, зæгъгæ, хъæздыг лæг, йæ сæр фидауын- 
мæ нæ хаста æмæ йæ мыггагыл дæр зыгъуыммæ базыртæ уый 
басагъта. Æфтаг уыди Гуырдзыстонмæ Радзам æмæ гуырдзиагау 
дæр чысыл цыдæртæ æмбæрста. 
Рацæй-рабон, афтæмæй иу хатт куы уыди, уæд æрыхъуыстис, 
цæйдæр тыхгæнæг, дам, Хады комыл æрбабырсы Арагвийы дон- 
дон æмæ бæстæ сафы. Фарс, дам, æй хонынц. Гуырдзыстоны 
дæр, дам, бабын кодта. Уæд Радзам йæ бæхыл бабадти æмæ 
Хъелæн фæфалейæ, Фарсы размæ цæуы уый та чи зыдта. Уалын- 
мæ та нæуæгæй æрыхъуысти чысыл фæстæдæр, Фарс, дам, рабы- 
рсы Хъелыл Мæсгуыты бæстæм, Радзам дæр, дам, семæ ис, афтæ- 
мæй, Хъæды сыфтæртæй фылдæр уыдысты, кæмдæр, Фарсы æфсад. 
Уæд адæм ныххæррæтт кодтой, æмæ, цы уыдысты, уымæй бацы- 
дысты гæнæхты, фидæртты æмæ мæсгуыты хæстæввонгæй. Фар- 
сæн Хъелы фæстæ йæ фыццаг æрыфтæн Мæсгуыты бæстæ уыди. 
Уалынмæ, æцæг, уæлæ, лыстæг æрдузæй æрзынди дунейы 
æфсад, сæ разæй сæ фæтæг йæ цъæх бæхыл. Мæсгуыты хъæу- 
мæ сæ иу хай разæй æрирвæзти æмæ уадидæгæн хæдзæрттыл, 
арт бафтыдтой, афтæмæй сыл хъæуы адæм ралæууыдысты мæс- 
гуытæй. Барсæгатæй иу номдзыд топпæхсæг уыд, уый дын мæсыджы , 
сæрæй акаст Фарсы фæтæгмæ, ахъуыды кодта, стæй йæ топпы дывæр 
ивтыгъд ауагъта, афтæмæй уæлæ уæлбылмæ фехста Фарсы фæ- 
тæджы. Уый йæ бæхæй расхъиудта. Фарс дын уый куы ауыд- 
той, уæд джихæй баззадысты, цыдæртæ сапп-упп кодтой сæ- 
хирдыгонау, мардыл фæхæцыдысты æмæ лидзынчæ фесты. Чи ма сæ 
фæмард, уыдон дæр фæуагътой, уадидæгæн Хъелæн фæфалейæ сты. 
—149— 

Фарсы фæстæ дын, мæ хуртæ, адæм æрæмбырд сты, æгас 
Мæсгуыты бæстæйы адæм. Рауынаффæтæ-бауынаффæйы фæстæ 
загътой, зæгъгæ, ай нæм Радзам æркодта æцæгæлон знаджы, 
афтæмæй хъæудзырд — хъоды бакодтой Радзамыл æмæ йæ фæтард- 
той æд хæдзарвæндаг. Радзам йæ сæр кæдæмдæр фесæфта. 
Радзам куы нæ уал уыд Кобеты 'хсæн, уæд сын уый фæци 
æвдадзы хос. Бирæ нæ рацыди Фарсы фæлыгъдæй, афтæ дын 
адæмы коммæ æркастысты æмæ ныффидыдтой Æлбегатимæ. 
Ахæм фыдбылызы æгъдау уыди туг. Туджджын-иу йæ масты 
фæдыл æцæгæлон знаджы дæр æрхуыдта, адæмы хæрамæй дæр- 
иу нал фефсæрмы. '*..-• л 
9. Дзуары лæг 
Нæ зыдтой раджы заманы нæ фы^æлтæ сауджынты, нæ сæм 
уыди аргъуантæ,— Уырысы агъоммæ иу аргъуан дæр нæ федтаис 
хæххон бæсты. Уый уырысы паддзах тых хæссын куы райдыд- 
та нæ бæстæм, æмæ боны фæстагмæ куы стыхджын æмæ куы 
'рфидар нæ кæмтты, уæд адæмæн хицæуттæ дæр баурæдта, сæ 
фылдæры 'лдары къухмæ дæр радта æмæ аргъуантæ дæр ныцца- 
рæзта, уæдæ нæм тых дæр æндæр цæмæ хаста? Аргъуан та æнæ 
сауджын нæ вæййы æмæ сауджынтæ дæр баурæдта. Мæнæ 
Мæсгуыты хъæуы аргъуан дæр уырысы паддзах сарæзта, æз мæ 
тæккæ лæджы бынаты уыдтæн уæд, æмæ йын йæ арæзт хорз хъуы- 
ды кæнын, ныр дзы, æнхъæлдæн, хъæууон кооперат, цыдæр 
æй хонынц, уый ис. 
Ницæмæ уадиссаг дардтой фыдæлтæ уырысы æрхæсгæ дин, 
ницæмæ йæ сауджынты дæр. Сауджынтæ-иу гуырдзиæгтæ уыды- 
сты, иронау дæр дзырдтой. Фæлæ кувгæ иронау нæ кодтой æмæ-иу 
цы дыгъал-дыгъул кодтой, уымæн чи цы зыдта. Гъе, сæ кад дæр аф- 
тæ. Уæлæ Рагъы хъæумæ иу хатт ссыд сауджын. Донæй сæ аргъуы- 
дта, зиареба сын лæвæрдта æмæ ницы уадиссаг йæ коммæ касты- 
сты фыдуаг адæм. Сауджын сæ тæрсын кодта, йæхи сыгъдæг уд 
схуыдта, хуыцауæй æрвыст лæг, æмæ, дам, мæ коммæ куы нæ 
кæсат, уæд уæ хуыцау фесафдзæн, æз, дам, уæ уæ тæригъæдтæй 
сыгъдæг кæнын. Уыдон бавдæлдысты æмæ иу хъæдын къус хъу- 
джы фаджысæй байдзаг кодтой æмæ йæ сауджыны раз авæрдтой, 
гъе, уый уæдæ ссыгъдæг кæн, зæгъгæ. Сауджын сыл сфуртты- 
тæ кодта, уæдæ цы уыдаид. Уæд уыдон дæр бавдæлдысты æмæ 
къусы дон айдзæгътой æмæ къус ссыгъдæг, уæдæ цы, æмæ зæ- 
гъынц сауджынæн: «Дæуæй ницы сыгъдæг уд ис, дон дæуæй сыгъ- 
дæгдæр у», æмæ йæ фæтардтой. Гъе, уæддæр паддзахы азарæй 
тарстысты æмæ иу бар-æнæбары дæр адæм хъуыстой сауджынтæм, 
ком сын лæвæрдтой. 
Фæлæ уырысы æрцыдмæ дæр æнæ дин нæ уыдысты ирон адæм 
-150— 

ардтой хуыцауы ном, зыдтой дзуæрттæ дæр, уыди сын дзуары лæг- 
тæ æмæ куыд арæхстысты, афтæ куывтой хуыцауæн æмæ дзуæрт-- 
тæн, сæ дин кодтой, фæлæ иу зьшы куы бахаудысты, уæд-иу дзуа- 
ры дæр фелгъыстой æмæ-иу дзуары лæгæн дæр аккаг фесты, цин 
дын фенон, тызмæг адæм уыдысты фыдæлтæ. 
Цас зæхх уыдис нæ хæхты, мæ хуртæ, къуындæг уыдис, уын- 
гæг, сæракдзабырау,. уый адыл сæм хор дæр цас уадиссаг цыдаид 
æмæ уыимæ хор иттæг зын æрбафтæн кæй уыд, уымæ гæсгæ хо- 
рæй тыхсгæдæр ницæуыл кодтой. Исты фыдбылыз-иу куы сым- 
бæлди тыллæгыл, йе басийынæй, ие ихæй, йе лæсæнæй уæд- 
иу бынтондæр царæфтыд фесты адæм. 
Иу фыдуалдзæджы иу хатт фыдкъæвда скодта а бæстыл. 
Бæстæ доны бын фæци. Афтæмæй уæлæ уынгæг адагыл лæсæн 
рацыд, донлæхъир, лæмæгъ зæххы уæлæ фæтæнты нæ баурæдта, 
æмæ а хъæуы хуымтæн сæ фылдæр æрдæг раласта æмæ сæ комы 
доны амидæг кодта. Сау æрдиаг куыннæ бакодтаиккой мæгуыртæг 
адæм. Хуымгæнæн сæ уæлхъус æрбалæууыд, хуым цы бакод- 
таиккой, уый та сæ къухты нал уыд. Чи ма къахта йæ уыгæрдæны 
кæроны, чи айнæджы тигътæ, фæлæ цас хуымгæнд уыдаид уый дæр. 
Иу бон дын куы уыд, уæд адæм ныхасы бадынц уæнхъилæй, 
цыма сыл судзаджы мæрдтæй æртыгæйттæ æрцыди алкæуыл. 
Ратæрхон-батæрхон кæнынц, цæмæй ма цæрдзысты, ууыл, сæ 
сæр сæ кой сси. Уæлæ хъугомы кæрон хуыцауы дзуары кувæндон 
ис, йæ разы иу-ссæдз бонгæны фæз — заманайы хорз зæхх. Фæз 
æгайнæг уыди, астæумæ дзы кæрдæг зади. Ныхасы бадæг адæм 
уыцы фæзыл сæ цæстытæ æрывæрдтой æмæ бафæнд кодтой, 
дыккаг бон бакæнын уыцы фæз æгасæй. Кувæндон та хæссинаг 
баисты йæ уæлейæ, уæлæ айнæджы сæрмæ, ныр дæр уым ис. Зæхх 
цухы тыххæй нæ хастой нæ сæ дзуæртты кувæндæттæ цъуппыты 
сæртæм адæм цымæ? Бæргæ ма сæ иргъæвта дзуары лæг, бæргæ 
ма архайдта зæронд бонджын Хъуыдайнат дæр, цæмæй ахæм 
æбуалгъ хъуыддагыл ма ныххæцыдаиккой адæм ':^~ ничи сæм 
байхъуыста, гуыбын тæригъæд æМæ æфсæрм нæ зоны, æхсарæй 
дæр æм нæ ныллæудзынæ. Сыстадысты дыккаг. бон адæм æмæ 
æмдзыхæй, æнæауæдз лыгæй афæлдæхтой уыцы фæз æмæ йæ 
'хсæны байтыдтой. . в 
Йæ хурх ракæныны хуызæн фæкастй хт^уыддаг зæронд Хъуы- 
дайнатмæ. Зæхджын, угæрдæнджын уыди бонджын Хъуыдайнат. 
Алаз дзы хъæуы зæххцухтæ æмбисыл истой хаццон хуымы гæппæл- 
тæ æмæ йын дзæвгар пайдатæ кодтой. Уыцы аз та ноджы фылдæр 
пайдатæ хыгъта йæхицæн йæхи нымæры лæсæны фæрцы. Лæсæн 
ын æппындæр нæ фæцагайдта йæ хуымты Хъуыдайнатæн, лæсæн- 
вæдыл ын дзы ничи уыди æмæ æнхъæл уыди хъæу бынтон сæ зон- 
-75/- 

гуытыл æркувдзысты йæ разы. Фæлæ иугæр дзуары фæз куы 
басастой, уæд Хъуыдаинатмæ фæстæмæ дæр ничиуал фæкаст 
адæмæй. Æмæ ма гъа уыцы аз цы 'рцыди, уый 'рцыди. Фæлæ 
Хъуыдайнат зыдта хъæубæсты дзуары фæз иннæ азты дæр бакæн- 
дзысты, уæгъд æй кæй нал суадздзысты, кувæндон дæр кæй ахæс- 
дзысты уырдыгæй, стæй ма уымæй уæлдай иумæйаг сæрвæтмæ 
дæр кæй февналдзысты, хицæн тъæпæн гæппæлты хуымгондæн 
кæй скъахдзысты æмæ йæ уый æнæ кард æргæвст кодта. 
Уæд хъуыдытæ байдыдта Хъуыдайнат, катæйттæ. Цæмæй фе- 
хала хъæубæстæн дзуары фæз схуымгонд кæныны фæнд, ууыл 
уыдысты йæ сагъæстæ. Афтæмæй дын иу бон дзуары лæгмæ 
фæсидти хибарæй. Бирæ ныхæстæ фæкодтой дзуары лæгимæ, 
æркойтæ кодтой, адæм кæй схивæнд сты, ууыл, кæй нал зонынц 
мард æмæ дзуар, кæй ферох кодтой цæсгом æмæ 'гъдау, баса- 
гъæстæ кодтой. Стæй Хъуыдайнат фергом ис дзуары лæгмæ. 
— Дæ хорзæхæй,— дистæгæнгæ, фæлмæнæй дзуры дзуары 
лæгæн,— куыд бары Хуыцауыдзуар ацы æнæгъдау хъæуæн уый 
Оæрцытæ, куыннæ сæ бабын кæны сæ æбуалгъ мийы фæдыл? 
Искуы дæр ма цард-цæрæнбонты уый æрцыд æмæ дзуары фæз 
афæлдах, искуы фехъуыстай ахæм æбуалгъ хъуыддаг? 
— Ма дын амæлон, Хъуыдайнат, Хуыцау тагъд нæ кæны, 
фæлæ куы цæвы, уæд ахъаззаг. Æвыдæй кæй нæ аирвæздзы- 
сты а хъæу сæ æбуалгъ мийæ, уый дæр дæ уырнæд,— дзуры 
йын дзуары лæг дæр. 
— Адæм йе дзуарæй, йе Хуыцауæй куы нæ уал тæрсой, 
уæд сæ бæттæнтæ атондзысты æмæ хъæддаг сырдтæ фестдзысты, 
цард цард нал уыдзæн, æгъдау æгъдау, мæлæт та мæлæт. Стæй дзы 
лæг та лæджы бынаты нал уыдзæн. Ды дзуары лæг дæ, дины лæг 
æмæ адæмы æгъдауы æфсарм дæумæ ис. Хъуамæ йæ сыгъдæ- 
гæй ды хъахъхъæнай,— хатæгау кæны дзуары лæгмæ Хъуыдай- 
нат. 
Иу ахæмы дын хуыцауы лæг бараст ис хуыцауы дзуары кувæн- 
донмæ. Кæсы æмæ æрдхæрæны зад æркодта дзуары фæз, дис- 
саджы хор дзы æрзади. Йæ нæмыг топпы нæмыджы йас, йæ æф- 
сир æрмæрины дæргъæн, ахæм хорæрзайгæ хæхбæсты никуы ма 
федта. Уый зæрдæйæ дзуар æвзар ссæуын дæр нæ бауадздзæн 
фæзы æмæ йын тынг маст нæ уыди ныр диссаджы хорæрзад. 
«Уæдæ мæ куывдтытæ дæр дзæгъæлы фесты»,— уайдзæфгæнгæ 
бакасти дзуары лæг дзуармæ. Адæргæй арауай-бауай кодта 
дзуары алывæрсты, стæй йæм цыма цыдæр хорз хъуыды 'рцыди, 
йæ мидбылты бахудти, цæхгæр фæзылди æмæ хъæумæ фæцæуæг. 
Хъæуы иу ацæргæгомау ус, дæсны уыди, ницы уадиссаг кад дзы 
уыди адæмы цæсты, йæ уаг нæ бæззыд, кæмдæр, фыдсыл, расыггæнаг, 
стæй хæтаг дæр уыди, æвæццæгæн. Дзуары лæг дын комкоммæ 
—/52— 

уыцы дæснымæ бацыди æмæ йæм изæрымгъуыдмæ фæсидти йæ 
хæдзармæ. Изæры йемæ бирæ зæрдиаг ныхæстæ фæкодта, чи 
сын цы зоны, цæуылты бадзырдтаиккой дыууæ адæймаджы. 
Уыди тæккæ хосгæрдæны карз, афтæмæй дын иу изæр куы 
уыди, уæд адæм куыствæлладæй æрцыдысты угæрдæнтæй сæ 
хæдзæрттæм. Дзуары лæг балцы уыди æмæ йын кувæндоны дæ- 
гъæлтæ йæ хæдзары æфснайд уыдысты. Адæм фæлладæй бахъил- 
тæ сты сæ лыстæнты, уæдæ цы уыдаид, æрмæст ма мæйрухсмæ изæ- 
ры иу-дыууæ магусайы Ныхасы бадынц, къæцæлтæ амайынц. 
Уалынмæ сæ иу фæхъæр кодта: 
— Кæс-ма, кæс, дæ хорзæхæй, уæлæ дзуар ратахти — æмæ 
йæ худ систа, стæй уырдыг сыстади. 
Иннæ дæр фæтæррæтт кодта, кæсы æмæ дзуары кувæндоны 
сæрмæ рагъæй цыдæр цæхæркалгæ ратахти æмæ дзуары кувæн- 
доны цур фæтары. Дыууæ лæджы сæхи хуыцауы дзуарæн бафæ- 
дзæхстой æмæ та сæхи сæ бынæтты æруагътой. Уалынмæ та сæ 
иу иннæмæн дзуры тæрсгæ ризгæйæ: 
— Кæс-ма, кæс, дæ хорзæхæй, хуыцауы дзуары кувæндо- 
нæй уый цæй рухс цæуы? 
Кæсынц дыууæ дæр æмæ æцæг кувæндоны хуылфæй рухс 
цæуы, фæрссагæй пиллон уадзы. Джихæй, сагъдау аззадысты 
сæ дыууæ дæр, стæй уæд сæ иу бакодта табугæнгæ: 
— Чидæр нын нæ дзуар фæкъахта, науæд та дзуар иннæ дзуæр- 
тты йæхимæтæрхоны æрхуыдта, адæмы адзалыл тæрхон кæнынмæ. 
Цæй æмæ фæдис ныхъхъæр кæнæм нæ хъæубæстыл. 
Афтæмæй фæдис ныхъхъæр кодтой сæ дыууæ дæр хъæуыл. 
Хъæу сызмæлыдысты цъиуæй-бæдулæй æмæ æдгæрзтæ Ныхас- 
мæ стымбыл сты. Уым сын дыууæ лæджы уæлдайджынтæй ра- 
дзырдтой, цы федтой, уый æмæ адæм афæдис кодтой дзуары ку- 
вæндонмæ. 
Уалынмæ дзуары кувæндонмæ сабыр бацыдысты æмæ æввахс 
нæ уæндынц. Кæд дзы хуыснæджытæ ис, уæд уыдонæй тас у, 
кæд дзы дзуæрттæ тæрхоны сты, уæд уыдон фæхъызынæй. Уæд иу 
лæппу-лæг йæхи фæхъæбатыр кодта иу асджын Улданимæ æмæ сæ 
фæстæ Хъуыдайнат, афтæмæй дзуары кувæндонмæ сæхи бала- 
стой. Бакастысты фæрссагæй æмæ уынынц: мыдадзын цырагъ су- 
- дзы, фæлæ мидæгæй ничи зыны. Уæд адæммæ фæдзырдтой æмæ 
адæм дзуармæ æрбагуылф кодтой. Дуарыл архайынц æмæ дуар 
нæ комы. Дуар гуыдырæй æхгæд. Арвыстой дзуары лæджы фырты 
хъæумæ дæгъæлмæ, уый йæ лæфлæфгæнгæ æрбахæццæ кодта. 
Бакодтой дуар, сгарынц кувæндоны хуылф, никуы æмæ ницы. 
- Дисы бафтыдысты, ай цы диссаг уыдзæн, зæгъгæ. 
Уалынмæ æддийæ хъуысы кæуын, цъæхахст: 
—153— 

— Фескъуыйын, мæнæ адæм, фæтонын, уæу, цыма кæцон? 
Адæм хъæрмæ ракалдысты, уæдæ цьк Кæсынц æмæ мæнæ 
дæсны адæнгæлтæ, йæ комы фынк калы, йæ тæрттæ арæмыгъ- 
та æмæ зæххыл сæмбæлди, хъæр кæны дæсны. 
— Æз куы ницы кодтон, хуыцауы дзуар, куы ницы аххос- 
джын дæн. Адæмы тæригъæд мæнæй цæмæн исыс? Мæ уд дæ 
къæхты бынты фæхъхъау, ма фесаф дæ кувæг адæмы, сæ рæ- 
дыдыл фæсмон кæндзысты! И-и-и, хуыцауы дзуар, фыд тæрхон 
ма скæнут, ма фесафут талынг, ницы æмбарæг адæмы,— сæнттæ 
цæгъды, йæ буары нуæрттыл ратул-батул кæны дæсны. 
Уæд Хъуыдайнат ныхъхъæр кæны адæмыл: 
— Дзуæрттæ нæм æргом рацыдысты, фæфыдæх нæм сты. 
Кувгæ, адæм, лæгъстæ кæнгæ, сæфæм! 
Адæм сæ зонгуытыл æрхаудтой,— кувынц, лæгъстæ кæнынц, 
сæ риутæ хойынц, фæсмон кæнынц сæ тæригъæдтыл. Уым дын 
адæм нывонд ныббастой урс гал æмæ ахицæн кодтой алаз дзуа- 
рæн йæхи бæрæгбоны уæлдæй бæрæгбон кæй кæндзысты уыцы 
бон, нывонд та йын урс гал æргæвддзысты. Фæкуывтой, фæта- 
бутæ кодтой адæм, стæй рацыдысты, уæдæ цы. 
Хъæумæ куы рацыдысты, уæд Ныхасæй кæсынц æмæ кувæн- 
доны мидæг цырагъ ахуыссыд йæхи гъæдæй! Райсомæй гал 
адзæнгæл кодтой, дзуары лæг дæр бонрæфты æрцыди æмæ уым 
уыди, федтой æмæ цырагъ уыди æрдæг сыгъдæй. 
Цалынмæ куывдыл æрбадтысты, уалынмæ дзуары лæг адæ- 
мы бафæдзæхста, стæй куывдыл куы æрбадтысты, уæд фæ- 
сидти дæснымæ æмæ йæ адæмы 'хсæн æрфарста, цы амонынц 
адæмæн дзуæрттæ, уымæй. Дæсны загъта: 
— Хуыцауы дзуар фæсидти нæ хохы дзуæрттæм дысон изæр 
æмæ нæ хъæуы тæрхон кодтой, мæ бон бакалд, сæ сыгъдæг цæс- 
гæмттæ пиллон рухс кодтой фыдæхæй æмæ мæм хуыцауы дзуар 
куы фæкомкоммæ, уæд ницы уал базыдтон, мæгуыр мæ бон, адæн- 
гæлтæ дæн. Уæ амондæн мын ме'взаг нæ байстой дзуæрттæ æмæ 
ныхъхъæр кодтон. Стæй куыд зæрдиагæй табу кодтат, афтæ сæ 
цæсгæмттæ рухс байдыдтой, мæ уд сæ къæхты бынты фæхъхъау 
фæуа, æмæ алаз урс гал нывонд куы ныббастат, уæд хуыцауы 
дзуар дæр барухсцæсгом æмæ мæм лæгъзæй ракаст. Стæй мын 
загъта: «Зæгъ адæмæн, дзуæрттæ сын барынц сæ рæдыд æмæ сыл 
тæрхон нал кæнынц ацы хатт. Фæлæ мæ номыл мауал кусæнт 
майрæмбон, сабат æмæ къуырисæры. Стæй мæ кувæндоны фæзæй 
цы хор æркæрдой, уый æрмæст дзуæртты бæрæгбонты хойраг æмæ 
хуымилагæн куыд фæхъæуой, æвæргæ та йæ дзуары лæгмæ ныккæ- 
нæд, æмæ мын мæ фæзæн йе 'мгæрон дæр куыннæ уал ацæуой». 
Стæй куы рацыдыстут, уæд уын дзуæрттæ тæрхон кæй нал кæ- 
нынц, уый федтат уæхæдæг, цырагъ ахуыссын кодтой. 
—154— 

Адæм фæтарстысты уый бæрц алæмæттæй æмæ æмризæджы 
рызтысты. Табу æмæ лæгъстæ кодтой, куысты мæт дæр Сæ нал 
уыд æмæ хæрды мæт дæр. Фæлæ хъуыддаг ууыл нæ ахицæн, 
мæ хуры тынтæ. Бонтæй рацыд иу дзæвгар, афтæ та фыдуаг адæм 
æрбайрох кодтой сæ дзырд æмæ та райдыдтои кусын æнæфæдж- 
джиаг бонты дæр. Хæрам дæр сæм нæ уыд, куысты тæккæ тæ- 
мæн уыди. Фæззæджы куыстыты карздæр бонтæ бадти сæ уæлæ 
æмæ сæ куы ауагътаиккой, уæд, стæй, зымæг къæсæрмæ æрба- 
лæууыдаид æмæ хæрз сæфт кодтой. 
Афтæмæй дын, иу бон та куыуыд, уæд адæм изæры фæскуыст 
Ныхасы бадынц. Ныхæстæ кæнынц, хъазæн ныхас, таурæгътæ хæ- 
ссынц. Уæд дзуары лæг баздæхт æмæ сын уайдзæфтæ кæны, кæй 
фехæлдтой сæ дзырд æмæ кæй^ кусынц æнæфæджджиаг бонты, 
уый тыххæй. Æртхъирæнтæ кæны хуыцауы дзуар фæзынынæй. 
Адæм æм хъусынц, уæдæ цы. 
Уæд хуыцауы гæрах кæм нæ уыди хъæуы мидæг цæрæг лæг 
Улдан, сыстад, йæ сины сæрыл ныххæцыд æмæ ныхъхъæр кæны 
æгас ныхасыл: 
— Уый цавæр æдылы дзуар у, уæ хорзæхæй, мæнæ адæм, кусын 
дæр чи нæ уадзы? Мах куы ницы бакусæм, æмæ нæм куы ницы уа, 
уæд цы бахæрдзæн, стæй мæлынæй дæр нæ тæрсы йæхицæн? 
Уæдæ кусгæ нæ, фæлæ та уалдзæджы фæз афæлдахдзыстæм, ныр 
та уал тыллæг хæрынæн байуардзыстæм. Бынбауинагæн, цы нæм 
уа, уымæй скувдзыстæм, нысайнæгтæй та йæ байдзаг кæндзыс- 
тæм, уый дæр æфсæст æмæ мах дæр. 
Адæм уыцы ныхæстæм ныкæл-кæл кодтой æмæ хынджылæг- 
худын ахастой, дзуары лæг дæр ма цы сдзырдтаид. Хъуыдайнат 
дæр ма цыдæртæ сдзырдта дзуары лæджы фарс, фæлæ йæ ныхас 
ницыуал акарста, адæм уый дæр худыны бын фæкодтой, йæ ны- 
хæстæ йын схынджылæггаг кодтой. 
Ууыл ахицæн. 
Иу ахæмы та бадынц хъæу сæ Ныхасы изæрдалынджы. Цæст 
уый бæрц ницыуал ахсы. Улдан уым нæ фæци, Уæллаг хъæуы йæ 
каистæй чидæр амарди æмæ йæм мæрддзыгой уыд æд бинонтæ, 
хъæуы дæсны дæр йемæ, фæстаг рæстæджы йын Улданимæ тынг 
хæлар асайдта. Бадынц адæм, уæдæ цы, Ныхасы æмæ уынаф- 
фæ кæнынц райсом хуыммæ цæуыныл. Дзуары лæг та сын цы- 
дæртæ дзуры, фæдзæхсы сæ, дзуары хъыджы куыннæ цæуой, фæ- 
лæ йæм хъусæг нæй. Уалынмæ адæм кæсынц æмæ уæртæ дзуары ку- 
вæндонæй цыдæр æхсидавы хуызæн судзгæ рагæпп кодта æмæ йæ 
цуры хоры смидæг. Адæм сагъдауæй аззадысты, сæ сæры хъуын бар- 
цау сбадти. Кæсынц æмæ зад хуым ссыгъди. Хур рæстæг уыд, хур 
зæххы цъарыл тылди æмæ бæстæ схус, дзуары фæзы хор та сыгъзæ- 
ринау æрттывта, дыккаг бон æм кæрдынмæ бавналинаг уыдысты. 
155— 

Дзуары фæзы хуым куы ссыгъд æмæ адæм цавддурауæй чысыл 
се 'муд куы 'рцыдысты, уæд афæдис сты. Куы бахæццæ сты, уæд 
кæсынц æмæ зынг гуылф-гуылф кæны, хор уыцы иу гуыппæгæй 
судзы. Сылгоймæгтæ нынниудтой, уæдæ цы, лæгтæ хъæр кæнынц, 
дон хæссут, зæгъгæ. Фæдисонтæй чи фæцарæхст, ахæмтæ дæр 
уыди. Уыдон цæвджытæ семæ раскæфтой æмæ ныр фæзы хуы- 
мы алфæмблай дыгай уистæ æрзылдысты, цæмæй зынг иннæ хуым- 
тæм ма ахиза. Уалынмæ ма дон дæр æрбаскъæфтой, фæлæ сыл 
дзуары лæг фæхъæр кодта: 
—Ма бакалут. дон, фæсæфдзыстут! Дзуар йæхион исы, йæ- 
хицæн æй нывондæн судзы. Кувгæ, адæм, цæмæй хуыцауы дзуа- 
ры зынгæй уæхæдæг дæр ма басудзат!.. 
Адæм калд бæлæстау зæххыл адæлгæмттæ сты, табу кæнынц, богъ- 
богъ кæнынц, кувынц, лæгъстæ кæнынц хыуцауы дзуарæн, цæмæй 
сæ быны сæфт ма фæкæна. Уалынмэ фæзы хуымгæнд иуылдæр 
сыгъд фæци. Адæм рабадтысты, худаистæй уырдыг слæууыдысты. 
Дзуары лæг ма зæххыл кæм хæцы. Æлгъиты, æфхæры адæмы, 
уайдзæфтæ сын кæны, йæ коммæ кæй нæ бакастысты, уый фæ- 
дыл æмæ ныхъхъæр кæны: 
— Цæмæн байсæфтыстæм, цæй ныр, æгас хъæуæй. Ныр дæр 
удæттыл баззайдзыстæм, уый хуыцауы къухы ис. Улданмæ хъуы- 
стат? Æмæ уын хорз куы бакуыста Улдан, уæ дзуары уæм сфыдзæ- 
рдæ кодта. Дурты бын ныгæнинаг у ацы хæйрæджыты сайд, дурты 
бын, мæнæ хорз адæм! 
Мæсты адæмæн сæ маст сыхсыст æмæ сæ азар Улданы 'рдæм фæци. 
— Дуры бын фæкæнын хъæуы, æцæг, уыцы хуыцауы \лгъыст 
хæйрæджы,— ныхъхъæр кодтой иууылдæр, цы уыдысты, уымæй. 
Афтæмæй дын мæсты адæм рафæдис кодтой дзуары кувæндо- 
нæй Улданы хæдзармæ. Агурынц, зилынц, хæдзары къуымты, 
фæлæ Улданы уым кæм ссардтаиккой. Се знæтæй сæ ферох, Ул- 
дан мæрддзыгой кæй ацыд, уый. Уæд хъуыддаг аргъæвтой йæ 
æрыздæхынмæ æмæ мæстæйдзагæй сæ хæдзæрттæм аздæхтысты. 
Улдан куы рыздæхт æмæ хъуыддаг куы базыдта, уæд дæсны- 
мæ фæмидæг æнæ искæмæн йæхи равдисгæ. Бон сау изæрмæ 
фæузæлыд дæсныйыл, фæныуæзта йемæ æмæ хуыцау зоны, цы 
митæ ма кодта йемæ... Афтæмæй йæ фæракъах-бакъах кодта, 
суанг стыр фæсахсæвæрмæ йæ уæгъд нал суагъта. 
Дыккаг бон куы уыди, уæд Улдан ныхасмæ ссыди сæумæ 
цъæхæй æмæ йæ хъæлæсы дзаг ныхъхъæр кодта: 
— Уæй, мæнæ хъæу! Йæ *хсырф чи райста, уый йæ фæс- 
тæмæ æрывæрæд, йæ цæвæг чи райста, уый та йæ цæвæг æрæвæрæд 
æмæ ныхасмæ рацæуæд,. кæд йæ царды сæфт йæхи цæстæй фени- 
наг нæу, уæд! 
Адæм йæ хъæрмæ æрымбырд сты Ныхасмæ. 
-156- 

Уæд Улдан сыстад, йæ худ систа æмæ сын фæдзырдта, цыдæ- 
риддæр дæсныйæ фехъуыста, уый. 
Кæмдæр, хъуыддаг сæрæй бынмæ кæнгæ уыди, дзуары лæ- 
джы хиндзинад уыд. Бавдæлди дзуары лæг æмæ фыццаг хатт 
йæхæдæг цæст фæливынæн балцы ацыд, йæ фыртæн та рагъæй æх- 
сидав раппарын кодта кувæндонмæ, дзуар, зæгъгæ, ратахт. Стæй 
цырагъ дæр лæппу ссыгъта æмæ адæм куы раздæхтысты кувæн- 
донæй, уæд та йæ ахуыссын кодта. Хуым дæр лæппу басыгъха, 
æхсидав раппæрста кувæндоны хуылфæй, афтæмæй. Дзуары хæд 
фалыйæ адаг ныууад донмæ, хъæумæ нæ зыны уыцы адаг, æмæ 
дæлийæ донмæ кæм ныххæццæ, уым хæрисджын у. Афтæмæй-иу 
лæппу йæ хъуыддаг куы бакодта, уæд-иу адаг-адаг ныууад æмæ-иу 
хæрисджыны нынныгъуылд Стæй-иу дон-дон рауад æмæ талын- 
джы адæмимæ баиу. 
— Гъе, уый уын уæ дзуары лæджы митæ, мæнæ хорз адæм. 
Ахæм цъаммар, хъæуы знагыл хъæудзырд бакæнын хъæуы, æн- 
дæр ницы,— загъта фæстаджы Улдан. 
Куыннæ бамæсты уыдаиккой мæгуыр адæм. Дзуарæн дæр 
алывыд фæкалдтой сæ мæстæй, стæй фæлæбурдтой дзуары лæгмæ 
æмæ йын йæ туг йæ хъæлæсæй акалдтой сау надæй. Стæй йыл 
бахъоды кодтой æмæ йæ æд хæдзарвæндаг се 'хсæнæй сыстын код- 
той, бирæгъы сырд ын фæкодтой. 
Уый фæстæ дзуары лæгæй баурæдтой Улданы. 
Ахæм æнаггаг дзуары лæгтæ дæр-иу уыди, мæ хуртæ, гъе, 
раджы заманы. 
Хæрзбон, мæсгуытæ 
Уыцы фæстаг ныхæстæ каст куы фæци Тугъан, уæд йæ блокнот 
„ сабыргай бамбæрзта, йæ фарсдарæн хызын йæ уæрджытæм æр- 
базылдта æмæ блокноты, хъавгæ, хызыны нытъыста, йæхæдæг си- 
ста хызынæй къаннæгдæр блокнот, райгом æй кодта, фыссæнæй 
йæ ных хъуыдыгæнгæ аныхта æмæ йæ цæстытæ йе 4мбæлттæм 
базылдта. 
Бадынц фæсивæд æнæдзургæйæ, æдзынæгæй, цæстытæ иуыр- 
дæм арæзтæй, цыма рагон царды нывтæ сæ разы кинонывыл ис- 
тæй кæттагыл згъорынц. Хъуыдыйæ ахсынц рагон цардæн йе цæг- 
дзинæдтæй цæмæй уыди, уый куыд уыди, цы бындурæвæрдыл 
арæзт уыди æмæ дзы цæст атонын нал фæразынц. 
Фæтæгенсудзæныл фыцы цайдан, йæ тæф фу кæны æддæмæ 
йæ къæдз фындзæй æмæ йæ сæрæмбæрзæны чысыл хуынкъæй. Ха- 
лагъуды рæбын, рæбинаг михыл ауыгъд тасмачъи лампæ сабыр- 
гай пæртт-пæртт кæны, йæ фæтæген сыгъд фæци æмæ йæ хуыссæг 
ахсы, фынæймæ хъавы. Лампæйы пæртт-пæртмæ халагъуды 
—157- 

къуымты бæлццон сынтæджытæ, михтыл ауыгъд бæлццон хы- 
зынтæ — рюкзактæ æмæ лæдзджытæ куы сæхи ирдæй равдисынц, 
куы та уысммæ талынджы æмбæхсынц. Æддийæ мæйрухс æхсæв. 
Мæйрухсы фæлуре тынтæ лампæйы фæнымæгмæ сæхи ныццæвынц 
халагъуды хуылфмæ кæттаджы зыхъхъыртæй, стæй та ралидзынц, 
лампæ рухс пæртт куы скæны, уæд, тæппуд гæлæбутау. 
— Нæ, фæлæ куыд раст фæфыстай дзырдæй-дзырдмæ зæ- 
ронд Баймæты таурæгътæ, Тугъан,— цыма йæ адджын фынæйæ 
райхъал, афтæмæй бакодта Асиат æмæ хæлар цæстæрттывдимæ 
бакаст Тугъанмæ.— Цæмæн æмбæхстай, стенографист кæй дæ, 
уый, стæй кæд сахуыр дæ, Мæскуыйы дæ куы никуы фехъуыстон, 
зæгъгæ, стенографи ахуыр кæныс,— йæхæдæг сыстад æмæ ссыгъ- 
та йæ цуры авджы хъуыры сагъд мыдадзы цырагъ, бацыд лам- 
пæмæ, ахуыссын æй кодта æмæ йæ быны бадæг Тугъаны уæхскыл 
æруагъта йæ къух. 
— Алы ахуырадон кусæг дæр хъуамæ стенографист дæр уа, 
стæй алы фыссæг дæр, æндæра цæй ахуырадон кусæг, кæнæ фыс- 
сæт у,— багуым-гуым кодта Тугъан æмæ æнæзынгæ йæ уæхск 
фезмæлын кодта, цыма йын чызджы къух дæс центнерон дзæггоры 
уæз кодта йæ уæхскыл æмæ йын æй æртыдтаид. Андо æмæ Дзыллæ 
ныр дæр ма æнæзмæлгæ сты. Ныр дæр ма сæ цæстытыл бадынц 
рагон царды нывтæ... 
— Æмæ ирон æвзагыл цæй стенографи ис? — ныуулæфгæйæ 
бакодта Дзыллæ æмæ æнæрхъуыдыйæ ариуыгъта йæ къахæй. 
Къах Андойы фарсыл сныдзæвд æмæ лæппу æнæнхъæлæджы, 
цыма йæ фынæйæ фехъалчындæуыд, афтæ фесхъиудта, стæй куы 
'рымбæрста, уæд йæ мидбылты бахудти тæлтæг чызгмæ. 
— Цал хатты дын загътон, уыцы æвзæр ахуыр ныууадз, нæ 
дын бæззы. Искæй фындз асæтдзынæ иу ахæмы,— йæ къухтæ 
фæйнæрдæм фæхаста æмæ сæ кæрæдзийыл атыхта Асиат йе 
'мбалыл хъуырхъуыргæнгæйæ. 
— Æмæ дæуæн цас рæсугъд у дæ къухтæ кæрæдзийыл ту- 
хын, фæйнæрдæм сæ фæхæссын — цыма ныртæккæ искæй ахъæ- 
быс кæндзынæ, уыйау,— стай-тай кодта Дзыллæ,— æз дæр 
дæ бирæ хæттыты фæдзæхстон уыцы æгъдауæй, фæлæ мæм нæ 
хъусыс. 
— Цæй, нæ фæндаджы кой бакæнæм,— æнæразыйæ æмæ æнæ 
фæндгæйæ сдзырдта Андо æмæ сыстади, æгæнон чызджытæ йæ 
нæ бауагътой фаг фæбыгъдулджытæ кæнын йæ цыбæлты, рагон 
таурæгътæ йын кæй æрдавтой сæ хуызджын базыртыл.— Нæ уæ- 
ргътæ баст, нæ лæдзджытæ цæттæ, нæ Албегаты Табайы диссаг 
сау араббаг ифтыгъд. Мæнæ ма халагъуд бæттын хъæуы æмæ 
уæлæмæ сыстут. Диссаджы мæйрухс у,— кæсы дуарæй Андо 
—158— 

æддæмæ.— Цъититæ сыгъзæринау тыбар-тыбур кæнынц. Сыма- 
хæн уæ халагъуд баст у, фæлæ æнæуый цæттæ стут, чызджы- 
тæ? — фæзылди Андо Дзыллæмæ. 
— Цæттæ стæм. Æцæг цæуын хъæуы,—цæуылдæр хъуыды- 
гæнгæ дзуры Дзыллæ. 
— Мæнæ ма фæстаг хатт цай бацымæм Мæсгуыты хъæуы 
æмæ стæй фæндараст,— æвæры агуывзæтæ чырыны сæрыл Аси- 
ат,— гъæй, цæй æгуыдзæгтæ уын бантыст, цæ, чъизийæ куы нæ 
уал зыны уæ фынг! Уæдæ ма мах фынг фенут. Кодзырты Тох- 
тæйы фæринк карды буарау рухс калæнтæ кæны! — æмæ йæ мид- 
былты бахудт таурæгъты хъайтары ном æрбаймысынæй. 
— Ууыл æз дæр разы,— рæуæг фестад Дзыллæ æмæ дзул 
кæрдыныл схæцыд. 
— Ныр куыд у уæ фæнд,— цай схуыппæй-схуыппы *хсæн 
æууилы Тугъан,— цыдæриддæр фембырд кодтам Мæсгуыты 
бæстæйы æрмæгæй, уый афтæ хомæй дæттæм институтмæ? 
— Нæ, физонæгæй йæ авæрдзыстæм институты разы, цъыс- 
цъыс кæнгæйæ. Уæдæ йын цы ми кæнинаг дæ? — баппæрста йæм 
Андо худæндзастæй. 
— Физонæг дæ скæнæд иу галихор кулак, æвзæр цыдæр! — 
цай йæ дзыхæй ныппыррыкк кодта Дзыллæ раст Асиаты цæс- 
гоммæ. Асиат фесхъиудта, йæ бандон мæнг æвæрд уыд, фæсайдта 
йæ æмæ чызг зæххыл афæрсыл, йæ агуывзæ йæ къухæй фæхаудта 
æмæ æгасæй ныккалд Тугъаны бæгънæг агъдыл. Тугъан фæтæр- 
рæст кодта, йе 'ннæ къахыл адæргæй ачипп-чипп кодта æмæ 
мæстыгæрæй багуым-гуым кодта: 
— Цæй æнарæхст цыдæр стут, физонæг фыцын дæр нæ зонут! 
Тфу,— атутæ кодта адæргæй Тугъан, физонджытимæ йæ зæрдæ 
адзæгъæл, уый куы фембæрста фæсивæды ныккæл-кæлмæ, уæд 
йæхæдæг та чипп-чиппыл схæцыд. 
— Раййаф мæ, Тугъан, кæд лæг, уæд,— фæхъæр кодта Дзыл- 
лæ æмæ йæ разæй чиппчипгæнгæ арæуæг. Лæппу фæзылд æмæ 
мæсты цæф æркодта йæхи йæ бынаты. Иннæтæ худæгæй къæцæл- 
тæ кæнынц. 
— Цæй, ныр цы бæгъ-бæгъ кæнут? Стæй уæ дзыхтæ халоны стонг 
лæппынтау ныххæлиу кæнут.— Хъуыр-хъуыр кæны Тугъан æмæ 
йæ сыгъд къах, сойæ йын æй сæрдæг Дзыллæйы къухтæй атыдта. 
— Æз хъуыддагыл дзурын, сымах та фæлхæрстытæ фестады- 
стут. Æрмæг нæм бирæ ис, æмæ институтæй ракурæм, цæмæй нын 
бахæсджын кæна хицæн проблемæтыл иртасæг куыстытæ бакæнын. 
— Гъе, уый чи бæззы, уыцы ныхас у, сæры суангæй дæр нæ 
фæнды куы уыдис! — йæ цæсгом сæрфгæйæ ферттивын кодта йæ 
цæстытæ æхсызгонæй Асиат. 
—/59— 

— Разы, разы, разы,— йæ мидбынаты скафы Дзыллæ,— ныр- 
тæккæ ахицæн кæнæм темæтæ! Чи цæй фæдыл фыссы? 
— Æз...— йæ цæстытæ бæллицæй систа цармæ Андо, фæлæ 
йæ Тугъан æрчъицын кодта уадидæгæн. 
— Хйцæнæй æппындæр ницы, Андо. Хъуамæ куыст коллекти- 
вæй бакæнæм. Æппын кæд нæ, уæддæр дыгæйттæй. Уый нæхи- 
• цæн дæр хуыздæр уыдзæни æмæ куыстæн дæр. 
— Ууыл дæр разы! Чи — чемæ æмбал? — фæзылди Дзыллæ 
Тугъанмæ. 
— Æз демæ, кæд дæ фæнды, уæд,— Тугъан ын йæ дзырд 
кæй айста, ууыл исдугмæ фæмæстыйæ, фæлмæнæй бакодта Андо, 
æмæ фæрсæгау бакасти чызгмæ.— Нæ темæ та уыдзæн: «Ирон 
сылгоймаджы уавæр мæлæг натуралон хæдзарады заманы æмæ 
уарзондзинады фарстытæ адæмон таурæгътæм гæсгæ». 
— Гъемæ дзы рауайдзæн идеалистон, романтикон дзæнгæ- 
да! — багуым-гуым кодта Тугъан.—Æппæт æрмæгæй сархайын 
хъæуы, æппæт æрмæгæй, суанг фыст æмæ мыхуыргонд æрмæ- 
гæй дæр. 
— Омæ хорз, стæй йæ кæрон æппæрст æрцæуæд, науæд ын 
æндæр ном скæндзыстæм, фæлæ сымах та цы темæйыл фысдзы- 
стут? — тæвдæй фæрсы Дзыллæ. 
— Мах? — хъуыдыгæнгæ бакаст Тугъан Асиатмæ,— мах та 
ахæм темæйыл: «Социалон-экономикон уавæр æмæ классон тох 
хохы Ирыстоны æстдæсæм сæдæ азты». 
— Фæци хъуыддаг ууыл, кæрæдзимæ къухтæ карз æлхъыв- 
дæй! — фестад Андо æмæ йæ къух æнæрхъуыдыйæ бадаргъ код- 
та Дзыллæмæ, фæлæ стæй фембæрста æмæ Тугъаны къух алхъыв- 
та лæппу. 
— Æри,— фæгуым кодта Тугъан æмæ цыппар къухы дзуар- 
са æндæгъд акодтой кæрæдзийыл иу уысммæ. 
— Алыг,— йæ галиу къухæй алыг кодта æндæгъд къухтæ 
Асиат. 
— Цæй, ныр æфснайгæ æмæ стæры цæугæ, стæры, сахъ абыр- 
джыты бал! — ныззылди Дзыллæ иу къахыл, иннæмæй та фæр- 
сырдæм ариуыгъта... 
Фæцæуынц мæйрухсы цыппар бæлццоны. Алкæмæн йæ фæ- 
суæхск риумæ æмæ астæумæ гæрзтæй баст бæлццон хызынтæ, 
йæ къухы туристон лæдзæг. Андо идадзæй ласы идон, йæ галиу 
рæмбыныкъæдзы ласт лæдзæг дæр уыцы къухы, афтæмæй йæ фæ- 
дыл уæззау цæуæг æмæ ту акæнынмæ цудæг бæхы. Бæх уаргъæй 
нал зыны йæ барцæй йæ къæдзилмæ. Йе 'ннæ къухæй Андо хæцы 
Дзыллæйы къухыл. Тугъан æмæ Асиат цæуынц разæй кæрæдзи 
фæдыл. Асиат тындзы, фæлæ Тугъаны не 'ййафы. Дзыллæ æмæ 
Андо æппындæр нæ тындзынц, сындæггай цæуынц. Бæлццæттæ 
—160— 

схал сты Мæсгуыты хъæуы худисæн хъæды. Уалынмæ Асиат тых 
уад скодта æмæ фæхæцыд Тугъаны къухыл. 
— Бафæлладтæн,— къæмдзæстыгæй сулæфыд чызг. 
— Æмæ сыфцæй ласинаг фæдæ,— цæуылдæр хъуыдыгæнгæ 
багуым-гуым кодта Тугъан, фæлæ стæй чызгмæ фæзылдысты йæ 
хъуыдытæ æмæ фæлмæндæрæй бакодта: — Ма тæрс, ныртæккæ 
схæцца^ уыдзыстæм хæрды сæрмæ. 
Мæнæ худисæны сæр дæр. Тугъан æмæ Асиат ауырдыг код- 
« той фæндаг-фæндаг, фæлæ уадидæгæн сæ хъустыл аныдзæвдис 
Андойы сидт. 
— Фæстаджы фæкаст ма, æмбæлттæ, Мæсгуыты бæстæм, Мæс- 
гуыты хъæумæ. 
Се 4ппæт дæр фæстæмæ фæзылдысты æмæ, кæрæдзимæ 'ввахс 
балæууыдысты, стæй сæ.лæдзджыты æнцой, сæ къухтæ сæ кæрæ- 
дзймае лæвæрдæй къайгай." 
Мæсгуыты бæстæ сæ быны зыны мæйрухсмæ кæттагыл нывау 
рæсугъд, бæзджын ахорæнтæй. Мæйрухс хъазы цъитиджын 
хæхтыл.æмæ цъититæ тыбар-тыбур каёнынц налхъуыты цæстытæй. 
Дæлейæ комы дон зæлланг хъæл-хъæл кæны йæ чысыл уылæнтæ 
дуртыл, цыма дзы доны чызджытæ мыр-мырæгтæй хъазынц. 
Мæйрухсмæ доны буар æрттивæнтæ калы донгонд æвзистау. 
Сау нæзыхъæд сиахъ нымæтау йæ таргъуызæй быцæу кæны 
уæйыг хæхты аууæттимæ. Фынæй хъæуты цæст гæзæмæ ахсы ай- 
нæгты рындзтыл цæргæсты цъæх ахстæттау мæсгуытæ æрдæг 
кæлдтытæй, сау уæйгуыты æндарæй лæууынц амцæф-умцæфтæй. 
Æмæ Баймæты фыдæлты мæсыджы цур стыр нæзы бæлас ивазы 
йæ цæнгтæ фæсивæды 'рдæм, цыма сын фæстаджы салам æмæ 
арфæтæ æрвиты сæ балцы йæхи æмæ Баймæты бæсты дæр. 
Æгомыгæй лæууынц фæсивæд, зæрдæтæ хъазынц уæрыккау 
риуты æрдзы фидыц — рæсугъддзинадмæ, суанг Тугъаны цæ- 
стытæ дæр æрттивынц иттæг æгъгъæдæй йæ разы райхæлд нывæй. 
— Хæрзбон, Мæсгуыты бæстæ, зæронд царды кард æмæ уарт, 
ног царды хотыхтæм цадæггай ивæг бæстæ,— сындæг, æнкъард- 
гомауæй сыхъуысти Дзыллæйы хъæлæс. 
— Хæрзбон, зæронд, дур мæсгуытæ, хæрзбон зæронд Бай- 
мæт — удæгас мæсыг,— эæрдæбынæй бакодта Асиат æмæ йæ 
цæстытæ фæкодта Тугъаны цæстыты æмæ ныккаст йæ зæрдæмæ. 
Æвæццæгæн, Тугъаны зæрдæйы чызг ауыдта йæхицæн цыдæр 
циндæттæджы æууæл, амондджын худт бакодта йæ мидбылты, 
лæппуйы къух карз æрбалхъывта, æмзылд фæкодта йемæ æмæ 
йæ гæппытæгæнгæ ауырдыг кодта фæндæг-фæндаг, ныззæлгæ 
хъæлæсæй бахъырнгæйæ хъæлдзæгæй базарæг Андойæн. 
11 Уацмыстæ 
—161— 
1934 аз. Сталинир. 

^^^ 1^ ^^^ ^^^ ^^^ ^^^ ^^^ ^^^ ^^^ ^^^ ^^^ Ч^ ^^^ ^^^ Ч^ Ч^ ^^^ ^^^ ^^^ ^^^ ^^^ ^^^ ^^^ ^^^ ^^^ ^^^ ^^^ ^^^ ^ж^ 
ÆРТÆ ФÆКАСТЫ 
Сылгоймаг... 
— Дзыллæйон рæхысы саст цæг,— кæд æй бандидздзыс- 
тæм? — катайгæнæг æнкъард хъæлæс азæлыди уаты арфы. 
Дыууæ изæрыастæу... 
Фæлмæн изæрмилтæ цæстæн, æнæацахсгæ, цадæггай хъуы- 
зынц къаннæг ныллæг уатмæ æмæ æфсæрмæй тыгуыр кæнынц 
уаты къуымты. Сæ сау кæрдæнтæй уыдон сабыргай æмбæрзынц 
дуары 'рдыгæй къул, стæй сæ хъуызгæ-хъуызгæ райтауынц иннæ 
къултыл дæр. Бонрухс ма фæстаджы хъуырдухæны бацыд се- 
мæ, суры сæ уатæй, æввахс сæ нæ уадзы, дуары комкоммæ цы 
къул ис, уымæ. Уыцы къул иннæты хъауджыдæр азат у дзаума- 
тæй, æрмæст ыл зыны Ленины стыр фотографион ныв хиармæй 
конд фæлгæты мидæг. Кæйдæр хæлар къух басагъта фæлгæты бын 
зыхъхъыры удæгас сырх дидинæг. 
Иннæ къултæ боны фæстагмæ фесты изæрмилты кæрдæнты 
бын, зыны ма сæ æрмæст дзауматы æндар. Галиу къулыл ауыгъд 
къулæмвæтæнæн таргъуыз цыдæр. Æвæццæгæн, къулылдарæн ны- 
мæт у. Йæ уæлæ гæзæмæ зыны ауыгъдæй фондзæхстон, хъама- 
тæ, маузер, хъатаратæ. Сæ сæрмæ адонæн цæйдæр сыкъатæ — 
талынджы зын равзарæн у, саджы сты, дзæбидыры. Рахиз къул 
æмбæрзт у урс къулæмбæрзæнæй, арвгъуыз йæ кæрæттæ, йæ уæ- 
лæ сау хъæдабæйæ æмæ хæрдгæйæ арæзт судзиндзæвæнтæ, бæ- 
хы, саджы нывгондтæ. Йæ разы урс дары сынтæг æмбæрзт хуы- 
ссæнгæрзтæй. 
Изæрмилтæ уалынмæ бæстон æрытыдтой сæ кæрдæнты фарс 
къултыл æмæ сæ асау кодтой. Стæй бынтон абырстой дыдзы бон- 
рухсы, фæныфсхаст сты æмæ сæ кæрдæнты æрытыдтой рæбинаг 
къулыл дæр. Рухсæрттывд ма кæнынц æрмæст дыууæрдыгæй 
дыууæ фæрссаджы — къаннæг цæстытæ. Фæлæ дзæгъæлы, йæ 
æддийæ ма та цы чысыл рухс хъары уатмæ, уый мынæг кæны, 
—162— 

стæй удисæнтыл ныллæууыди. Уалынмæ рухс бынтондæр ахуыс- 
сыд. 
Уаз æрталынг. Фæрссæгты цæстытæй арвæй цы дыууæ ихай- 
дæны сæстæгтау зыны, уыдон тарцъæх афæлдæхтысты æмæ сæ 
иу цалдæр стъалыйы сæ хъазгæ дзæццытæй ныкъулынтæ сагай- 
дта. 
Бынтон æризæр. Æрталынг уат. Æрталынг æддæ. Æрмæст ма 
уаты рæбын иу къуымæй хæрз дыдзы рухс исдугæй-исдугмæ фæ- 
пæртт кæньГг æмæ уæд иу уысммæ фæзыны тæнæг цæсгомы 
лæгъз даст бинаг æрдæг æмæ хус фындзы алгъ, чидæр дымы цы- 
быр лулæ. 
Изæр æхсæвивæн кæны. 
Уаты чидæр базмæлыди. Фæлмæн исгæ къæхты сыффытт са- 
быр хъуысы талынджы. 
— Кæдæм, Бадæг? — æнæразыйæ, фæлæ сабырæй сыхъуыст 
фæрссæгтæй сæ иуы фарсмæйæ. 
— Рухс скодтон, куырмæджы бадын цас бæллиццаг у, Хæлар? 
— Чысыл ма фæгæдзæ кодтаис, дæ хорзæхæй. Цы диссаджы 
изæр у... Изæрдалынгты æнцад æнæкъæрццæй абадын хæлар у 
зæрдæйæн. Стæй ма скæс: цы диссаджы хъазт кæнынц стъалы- 
тæ! Куыд райдзастæй ныкъулынц сæ цæстытæ кæрæдзимæ, стыр 
симды мидæг уарзæгой къайтау! — цыбæлæй бакодта, Хæлар 
кæй схуыдтой, уый. 
— Куыд дæм кæсын, афтæмæй уымæй хъауджыдæр зæххыл 
цæуын нæ сахуыр уыдзынæ. Зæгъ-ма, зæгъ, кæдæм уæлæрвтæм 
та фæтахтæ дæ цыбæлты базыртыл,— хынджылæг æмхасæн, фæ- 
лæ æнæмæстыйæ сдзырдта, Бадæг чи хуынди, уый æмæ æртхос 
ацагъта. Æртхос фæпæртт кодта, фæлæ не ссыгъди. 
— О, æдзухæй зæххыл хилæг, о! — фæкарз ис Хæлар.— Цар- 
ды практицизм дын сбаста де уæнгтæ, баталынг кодта дæ цæс- 
тытæ æмæ цы фенай цардæй, йе"йæ*бæяяЪ4ц*æй, йе й^е рæсугъддзи- 
надæй? Æмæ йыл, æвæдза, сæтгæ нæ кæйГйс, уыййеддæмæ рай- 
гæ дæ, мыййаг, уыцы практицизмы гуылфæнты ныббырынæй?.. 
Æгъуыз, æнахорæнтæ — цъæх бонтæ... Разамонæг хъуамæ йау- 
джын уа хъуыды#æ дæр æмæ бæллицтæй дæр куысты мидæг! 
Уæдæ цæмæй хъуамæ агъуда — цæмæй цырын кæна фæллойгæн- 
джыты?.. 
— Адæймаджы йауджын рæсугъддзинад кæны, о, зылдпарт- 
комы нымæрдар! — ризгæ зæлланг кæны Хæлары хъæлæс. 
— Æвæццæгæн, дæ ахуыргæнинæгтæн техникумы алгебрæйы 
формулæтæ куы фæцамоныс, уæд сæ дидинджыты бастæгтæм 
фесмудын кæныс зæрдиагæй. Ахуыр куы райдайай, уæд дæ^хъуа- 
мæ абæрæг кæнон — цы методæй ахуыр кæныс фæсивæды? — æмæ 
Бадæг дыккаг хатт ацагъта æртхос. 
П* 
-163— 

Рухсмæ Хæлар рæстмæ нал æвзæрста рæсугъд æхсæв, арвы 
гæппæлты тыбар-тыбургæнæг стъалытимæ æмæ чысыл ныуулæф- 
тимæ йе 4ргомæй разылди уаты 'рдæм. 
Цырагъы рухс уаты къултæй æриста талынджы кæрдæнты, 
аууæрстытæ сæ кодта æмæ сæ тыхтытæй сынтæджы æмæ чысыл 
фынджы бын атъыста. Уат срухс, разындысты йæ мидæг бад- 
джытæ. 
Фæрссæгтæй иуы раз бады Хæлар — къæсхуыр, дæргъ- 
æлвæст, хъæлдзæг, иу 27-аздзыд лæппу-лæг. Иæ цæстытæ ма ныр 
дæр æнахуыр сыгъд кæнынц цыдæр хъуыдытæй æмæ куыддæр 
дзæгъæлтæ кæнынц. Иу къуымрæбын хибарæй бады ирон 
арæзт сæрæй къæхтæм сау пысулты æмбисаздзыд лæг æмæ 
хъуыдыгæнгæ, цыма цыдæр арф катæйтты бацыд, нæмы тамако 
йæ лулæйы. Фæздæгæй рæстмæ зынгæ дæр нал кæны, цыма йыл 
лыстæг хæмпус, цагъд, цъæх бæмбæг байзæрыдæуыди, Ленины 
нывы бын къул-æмкъул фынджы фарсмæ дыууæ бандоны. Фынгыл 
астæуæй дзæвгар райхæлд гæххæттытæ, ахурæндон, сисыг, йæ 
кæрæтты та дзæвгар цагъдамад чингуытæ. Иу аив æвæрд ца- 
гъды хицæн чингуыты чъылдымтыл фыст: — Ленин,— уыдон 
бæзджындæр æмæ арæхдæр сты иннæ чингуытæй. 
Бадæг, уый дæр рæстæмбис асджын лæг, къулын цырагъ 
куы ссыгъта, уæд æй æриста æмæ йæ фынджы кæрон бæрзонд хъæ- 
дын къоппыл сæвæрдта, йæхæдæг йæ йауджын цæсгом куыддæр 
æрбадур кодта æмæ гæххæттыты йæ цæстытæ ацавта. Стæй бан- 
дæттæй сæ иуыл æрбадт, гæхæттытыл йæ цæстытæ ахаста, арауын- 
бауын сæ кодта, æмæ, æвæццæгæн, куысты фæудæй разыйæ ху- 
дæндзастæй фæзылди: 
— Куы ныхъхъус дæ, Хæлар, дæ дзурæны бæхæй цæмæн ра- 
хызтæ? 
Хæлар йæ æрттивгæ стыр цæстытæ æнæразыйæ базылдта Вадæг- 
мæ, куыддæр базмæлыди, цыма ныртæккæ фæтæррæст кæндзæн 
йæ бынатæй, фæлæ, æвæццæгæн, йæхи фæурæдта æмæ йæ рахиз 
уæхск йæ сæры 'рдæм фæхъил кодта. 
— Æмæ дын цы дзурон? — къуырмайæн зарджытæ! Æз пар- 
тион нæ дæн, дæхæдæг дæр æй зоныс, фæлæ революцион марксизм, 
материализм мæнæн дæр мæ зондахасты тырыса сты, уый дæ рох 
ма уæд. Уый дæр ма дын зæгъон, æмæ материализм æппындæр ных- 
мæ нæу революцион романтикæйæн. Нæ царды диссаг змæлд — 
уымæн æвдисæн. Революцион романтикæ куы нæ судзид нæ хуыл- 
фы, уæд нæм æхсарæй дæр ницы уаид æмæ ныфсæй дæр. Хус бы- 
дыргъытæ уаиккам, хус, æнæ халсар хуымы. Ды та нæ уымæ тæ- 
рыс,— хъуырхъуыргæнгæ хæссы Хæлар. 
— Революцион романтикæ — уый рæсугъд ныхас у, бæзгæ 
ныхас,— фецæг кодта йæ ныхас Бадæг,— ды йæ буржуазон 

романтикæйæ куы нæ хæссис, уæд... Нæй, мæ хур, уый хъуыддаг 
нæу... Йауджын романтикæйæ не стæм, йауджын нæ тохы æнтыс- 
тытæй стæм æмæ йæ нысæнттæй социализм аразыны фронты — 
йæ хъуыдыты скъуыддзæгтæ цыма æнæбары дзуры йæхицæн 
Бадæг. 
— Цы кæныс, цы, Хæлар, цæуыл та дæ сбыдтыри кодта Бадæг? 
Кæд та мыййаг мигъты сæрмæ ламаз нæ кæныс тындбазыр хало- 
нау? Ха-ха-ха — гыбар-гыбур худт кæны дуарæй æрбахизгæ, дом- 
бæйттæ конд, æргом цæсгомджын Умар.— Гъы, цæуыл ахицæн 
уæ быцæу сылгоймаджы сæраппон? — Уæззау, хъавгæ йæхи бан- 
доныл æруадзгæйæ фæзылдта ныхас Умар. Бандон æрцъист, 
мысты хъыс-хъыс скодта.— Сымах ахуыртæ стут, уæ иу зылды 
техникумы гæс, иннæ зылдпарткомы нымæрдар, æз та зылдæх- 
хæсткомы сæрдары хæдивæг æмæ мæнæн дæр уæ зондæй ма ба- 
хæлæг кæнут, и? 
— Дæ разы дын Хæлар амонæд, ницы 'мбарæг хæдивæг — 
фæлтæрд у сабитимæ. Ныртæккæ нын нæ быцæу балхынцъ код- 
та, сылгоймаджы нæ социалистон рухсы саст цæг хоны, æмæ йæ 
йæ бандидзыны ныфс дæр нæй,— Умары фæзмæгау хъазгæйæ ба- 
кодта æмæ йæ сæр цæхгæр фенкъуыста Бадæг. 
— Сылгоймаг... м-м-м царды цалхы кæлæх, царды цалхы 
саст дæндаг... зын у ирон сылгоймаджы нæлгоймаджы æмрæнхъ 
нæ зиумæ рахонын,— катæйттæ кæны Умар, йæ нæргæ хъæлæс 
зилахартæ кæны уаты къуымты. 
— Ха-ха-ха! Сæрæй уый цæхгæр фæзылдтæ дæ ныфсы бæ- 
хыл, уæд цæмæн? Æви фæндаг фæрæдыдтæ мыййаг? Кæд дæ Хæ- 
лар нæ фæдзæгъæл кодта, Умар? 
Умар йæ рихитæ здухынмæ баздæхти, цыма Бадæджы ны- 
хас æндæр кæмæдæр здæхт у, стæй худæджы улæфт бакодта. 
— Хæларæн рагон уавæры сылгоймаг цыдæр зæд бавæййы, 
æфсæрмджын, æгъдауджын, цæсгомджын, бинонтæн коммæгæс... 
Рæсугъд нывæй фæлындзы ирон сылгоймаджы æмæ ахæм уыны 
абоныккон сылгоймаджы хуыздæр ахъазгæнæгæй æмæ кусæ- 
гæй нæ ног царды змæлды. Йе 'цæгæй та ирон сылгоймаг у æго 
мыг — къуымых, зæронд æгъдæуттыл баст æмæ уыдонæй ссæст, 
æнæныфс, æнæных. Æзæрсарæй нæ ныхас сылгоймагыл уыд æмæ 
цы рафæлгъуыдтам? Ахæм сылгоймаг ницæйаг æрмæг у ног со- 
циалистон мæсгуытæ амайынæн æмæ йыл къух ауигъын хъæуы. 
Уадз хилæд размæ, сомбоны искуы кæд рахилид нæлгоймаджы 
æмрæнхъ,— йæ къух ауыгъта Умар. 
— Сылгоймаджы фидыц — фыццагон ирон сылгоймаг,— 
тæвдæй фестади йæ бынатæй, рудзынг фегом кодта æмæ арвмæ 
кæсгæйæ карзæй дзуры Хæлар.— Уадз баззайæд ахæмæй, æгъ- 
Дауджынæй æмæ æфсæрмджынæй, мадæй æмæ хойæ, нæртон 
—165— 

æфсинæй æмæ, бахъуыды сахаты, æхсарджын.æфсæддонæй, йæ- 
хæдæг балæудзæн, нæртон зиууонæй сылгоймаг, ног цард ара- 
зыны хъуыддагмæ, сымах сæр æй нæ хъæуы! 
— Æмæ йæ æз дæр куы уадзын, Хæлар! — йæ мидбылты. 
бахудт Умар. 
— Сымах уæ дыууæ дæр кæд хицæн цæстæнгастæ дарут ирон 
сылгоймагмæ, уæддæр ын иу адзал кæнут, йæхи бар æй ныууа- 
дзæм зæгъут, йæхæдæг архайæд. Раст нæу, æмбæлттæ, уый. Сыл- 
гоймаг хъуамæ иртæст ма уа нæ дуджы, нæ царды змæлдæй. 
Мах хъæуы æмбаргæ — нæ ног цард аразæг сылгоймаг, нæ со- 
циалистон, пролетарон культурæйы фых сылгоймаг. Ахæм сылгой- 
маг — зæронд цардыуаджы дисциплинæйæ бастæй уæгъд, нæ со- 
циалистон коллективон дисциплинæйæ та исджын чи уа, йæ хъузон 
чи уа. Ахæм сылгоймаг, чи зоны, нæма у ирон сылгоймаг, фæ- 
лæ хъуамæ ахæм суа. Ууыл нæ тох кæнын хъæуы,— тызмæгæй 
фæци Бадæг. 
— Æмæ нæ бон бауыдзæн уыцы тагъдæй фехалын рагон цар- 
дуагон дисциплинæ, зæгъыс? — Фæрсгæйæ бакаст Умар Бадæг- 
мæ. 
— Большевикты раз цы зындзинад фæлæууа, ахæм нæй,— 
карзæй бакодта Бадæг. 
— Ахæм не суыдзæн ирон сылгоймаг, фæлæ ууыл архай- 
гæйæ ирон сылгоймагæй скæндзыстæм æнæуд хыссæйы гы- 
къына. 
Бадæг Хæлары ацы ныхæстæм ницыуал загъта, æрмæст сæ- 
рыстырæй æмæ джидзæгæй йæ мидбылты бахудти. Умар куы 
сæ иумæ бакæсы, куы се 'ннæмæ æмæ та хъуыдыгæнгæ адæргæйæ 
йæ рихи аздухы. 
— Æз афтæ æнхъæл дæн æмæ цард йæхæдæг хуыздæр бæл- 
вырдгæнæг у алы уавæры дæр,— сындæггай дзуры, фæлæ уæд- 
дæр йæ бæзджын хъæлæс æддæмæ дæр хæссы Умарæн.— Гъе, 
ахæм бæлвырд хъуыддаг уын радзурдзынæн æз дæр, æмæ фез- 
дæхти Бадæгмæ.— Уæдæ куыннæ, дæ хорзæхæй, æрæджы мæм 
канцлармæ иу лæппу-лæг йæ хойы йæ цонгæй æрбамидæг кодта. 
Æрлæууыдысты дыууæ дæр мæ разы. Чызг йæ цæстытæ зæххы ныц- 
цавта, ризынц йæ былтæ, уæхсксаст у, æрдæг цъæл хæрисбæ- 
ласау, ныртæккæ цыма æрызгъæлдзысты йæ цæстысыгтæ. Æн- 
къарын — худинаг, мардæрцыд æм кæсы, къанцлармæ кæй æрбацыд, 
уый. Æнкъарын, хъæстгæнæгæй æрбацыд, фæлæ кæуыл, цæуыл — 
зонæг дæр ын ницы базондзæн. 
— Сымахмæ хъусын, цы хъуыддаджы фæдыл мæ æрцагуыр- 
дтат? — ныфсæвæргæ бакодтон сæ дыууæйæн дæр. 
— Лæппу æнхъæлмæ кæсы йæ хомæ, йæ цонгæй дæр ма йæ 
басхуыста, фæлæ сылгоймаг ноджы фыддæр сыргъуыйау æмæ 

стыхст. Уыцы иу каст мæм скодта мæллæг сычъийы цæсты- 
тæй æмæ та цæстытæ зæххы ацавта. Лæппу сылгоймаджы аиуварс 
кодта æмæ .дзурынтыл схæцыд, афтæ дæр æмæ уфтæ йын сты 
йæ хойæн йæ лæг, йæ бинонтæ, йæ туг ын нуазынц. 
— Советон хицауад сылгоймаджы бартæ хъахъхъæнæг у, су- 
æгъд кæнут мæ хойы йæ лæгæй, уый курæг у,— фæстаджы загъ- 
та лæппу. 
— Гъемæ, дæ хорзæхæй, цы баци, цæуыл ахицæн хъуыддаг,— 
тæвдæй афарста Хæлар. 
— Ха-ха-ха! — зæрдæбынæй ныххудти Умар,— цы рауад хъуы- 
ддагæй, уый дæр зæгъдзынæн. Кæмдæр лæппу цыдæриддæр 
радзырдта, уыдон мæнг уыдысты, хъуыддаг цадæггай куы рав- 
зæрстам хъæубæсты, сыхæгты, колхозонты фæрцы, уæд рабæл- 
вырд. Уыцы усы фыд æмæ æфсымæртæ разындысты кулактæ — 
колхозы ныхмæ цæуджытæ. Сæ сиахс колхозмæ цæуыныл ныл- 
лæууыд, стæй цы сусæг ирæдыл дзырд уыдысты, уый радтыныл 
дæр дæудта. Гъемæ цæмæй ма бацыдаид колхозмæ, уый тыххæй 
йæ ус байсынæй бартхъирæн кодтой. Лæг сæ коммæ куы нæ каст, 
уæд усы æфсымæртæ сæ хойыл бафтыдысты, дæхи байс, зæ- 
гъгæ, дæ лæгæй æмæ хъуыддаг сфыхтой. Æмæ цы, афтæ банхъæл- 
дзыстут, уыдæттæ сылгоймаг йæхæдæг суæндыд хурмæ рахæссын? 
А-гъай-йе, колхозонты æмæ фæскомцæдисы фæрцы рабæрæг код- 
там уыцы æбуалгъы хъуыддаг! — фæци Умар. 
— Гъемæ? 
— Гъемæ цы, Бадæг,— саст дæндаг у сылгоймаг царды, 
&ндæр цы? 
Бадæг йæ æрфгуытæ æрбалхынцъытæ кодта йе 'фсæртæ 
кæрæдзийыл алхъывта æмæ цæстытæ хъуыдыгæнгæ иу ранмæ 
ныццавта æнæ ныкъулгæ, хъуыдыйы бацыд, цахæмы карз дзуапп 
радта Умарæн, ууыл. Умар æнæмæт цæстæнгас ахаста йе 'мбæл- 
ттыл æмæ, æвæццæгæн, сæ цæсгом хуызæй разы нæ 
уыд, уый адыл йæ сæр æруагъта, йе 'ргом цæсгомыл азгъордта 
мидбылты бахудт, афтæмæй. Хæлары цæстытæ згъорынц уаты 
къуымты, æмбæлтты цæсгæмттыл æмæ æрттивæнтæ калынц. 
— Мах изæрсарæй кæрæдзи райваз-баймаз кæнæм сылгой- 
магæн саргъ кæныны тыххæй, фæлæ нæ фысым нырма иу ны- 
хас дæр куы нæ скодта. Ау, Битар, цæмæннæ зæгъыс дæ хъуыды,— 
фездæхти Хæлар къуымы бадæгмæ. 
Битар цыма йæ арф хъуыдытæй райхъал: 
— Зæгъдзынæн æз дæр, кæд нæ бафæлладыстут, уæд, мæ 
дзæбæх уазджытæ,— уæздан систа йæ цæстытæ йæ уазджытæм 
Битар. 
— Дæ хорзæхæй, Битар, хъусæм дæм,— фестæлфыди Умар. 
Битар сындæггай йæ лулæ рацагъта. Стæй лулæйы ногæй 
—167— 

фæлмæн тамако ныннадта, æртхос ацагъта, схæцын кодта лу- 
лæйы æмæ йæ ахъаззаг сцъырдта. 
Иу дзæвгар лулæ дæндæгты 4хсæн сагъдæй аззад, стæй йæ 
Битар фæздæгкалгæйæ тонæгау ракодта æмæ йæ размæ кæсыныл 
ныллæууыд. 
— Сымах зылды бæрнон кусджытæ стут, æрбацыдыстут нæ 
хохы цъасмæ колхозы арæзтады фарстыты тыххæй. Уе 'ххуыс 
нын нæ ауæрдут,— йæ цæстытæ æнæ сисгæйæ райдыдта Битар.— 
Ног царды уынаффæгæнæг стут, æз мæнæ мæгуыр фыййау, хъæу- 
советы сæрдар, ам хохы цъассы бадæг суанг 192Г азæй фæстæ- 
мæ, цы бацамондзынæн сымахæн? Гъе, фæлæ уын уæддæр иу 
хабар зæрды ис ракæнын. 
Ацы ныхастæм та Битар йæ лулæ йæ дæндæгты 'хсæн асагъта 
æмæ та йæ зæрдиагæй сцъырдта. Æмбæлттæ кæрæдзимæ æнæу- 
уæнк сæ мидбылты бахудтысты. Битар, областы бæрнон кусæг 
уæвгæйæ, фарон барвæндæй ныллæууыд хъæусоветы сæрдарæй, 
уый куыннæ зыдтой. 
— Дзæвгар бонтæ рацыди уæдæй нырмæ. 1917-æм азы уыди 
уый. А бæстаг дæн мæхæдæг, хохаг дæн, ацы Рындзы хъæуккаг.— 
Битар йæхимæ цыма дзургæйæ йæ хъуыдытыл ферхæцыд æмæ та 
йæ лулæ йæ дзыхы акодта.— Кæд искуы ирон сылгоймаг фæстæзад 
æмæ талынг у, уæд нæ хохбæсты, кæд искуы у æбарджын æмæ 
æгъдæутты уаджы > рæхыстæй æлхъывд æмæ баст, уæд нæ 
хохы цъассы... О, фæлæ æвддæсæм азы кой уыди мæ кой. 
Æвддæсæм азы æрыфтыдтæн фæззæджы нæ хъæумæ. Ро- 
стовы ахуыр кодтон, Донбассы куыстон æвзалы къахæнты, дуг 
пиллон артау сыгъди, большевикон организаци мæ сæрды рар- 
выста Кавказмæ хæххон мыггæгты 4хсæн кусынмæ. Стдæс азы 
мыл цыд уæд. 
— Æз ма йæ хъуыды кæнын, стæй фæстæдæр уæ комы дæ- 
ласдæрдон парторганизацийы сæрдар уыдтæ. Иттæг фидар 
организаци сарæзтай де 4мбæлттимæ. Уый Хуссар Ирыстоны 
организацитæн сæ хуыздæр уыди. 
Битар ницы сдзырдта, цыма Бадæджы ныхæстæ ууыл нæ 
бадтысты. Йæ лулæйы фæздæг радымдта æмæ та райдыдта: 
— Æгуыст, æнæхъуыддаг уыдтæн ме ссыдæй нæхимæ æмæ-иу 
сæумæцъæхæй иу æхсонджын топпы хæтæл ме 4фцæджы баф- 
тыдтон æмæ хæтыдтæн кæмтты, рæгъты, хæхты. Цуанæн та цы 
зыдтон, худæджы хос уыдтæн хъæуы фæсивæдæн, фæлæ уæдæ 
цы кодтаин? Кæд-иу искуы уæлæ Лæгъз рагъыл иу фынæй 
карчы амардтон, уæд-иу ыл мæхицæй дисдæр ничи кодта. 
Нæ хъæуы ныхмæ иу фæлмæн уæлæнгай ком рауад. Цыбыр, 
къæдз-мæдзытæ ком у, райдзаст. Йæ райдианы хъуынаджын, цъы- 
мараджын, цæуы дзы стыр суадон сабыргай, ахæм у æмæ йыл 
—168— 

хъæуы куырæйттæ зилынц иу астæй. Иæ дон та ахæм у æмæ зы- 
мæг дæр нæ сæлы. Уый адыл ривæдгæнæн у уыцы суадон аццы- 
тæн, хъæддаг хъазтæн, уалдзæг æмæ фæззæг куы фæтæхынц, 
уæд. 
Иу ахæмы та сæумæцъæхæй бацыдтæн уыцы коммæ. Дзæвгар 
фæрахау-бахау кодтон цъымараты, цæдты, фæлæ цы, алы хаттау 
мæ æрбайрох, цуаны рацыдтæн, уый, æниу, æвæдза, мæ алфæм- 
блай аццытæ тыннывæндæгау кодтой, фæлæ... Сæумæйы уддзæф 
рог кодта уæнгты æмæ зæрдæ куыддæр цины тæмæнты бацыд, 
цыма йыл стыр æхсызгон сымбæлд. Уалынмæ хур йæ был сдар- 
дта, мæ цоппайæ бафæлмæцыдтæн æмæ хъæуы *рдæм раздæх- 
тæн. Æнæмæт, райдзаст мæм фæкаст ацы хатт ноджы уæлдай- 
джынтæй хохы цард æмæ зæрдæ ради. Уалынмæ иу чысыл цъы- 
марайы мæ цæстытæ фæхæцыдысты дыууæ аццыл. Æнæрхъуы- 
дыйæ сæ фехстон æмæ сæ иу уым аззад. Куы йæ систон, уæд 
æй асгæрстон, рог цæф фæци, фæлæ атæхын нал бафæрæзта. Аццы 
уынд мыл куыддæр æнкъард æрындæвта. Рацæуын комы, ра- 
хæццæ дæн йæ дымæгмæ, афтæмæй мæ хъустыл ауад хъарæг. 
Фæкатайы дæн, уæдæ цы. Цавæрдæр фæлмæн, æрыгоны хъæлæс 
зæрдæбынæй хаста хъарæг. Хъæлæс афтæ уынгæг уыди, афтæ 
зæрдæхæлд æмæ мæ зæрдæ æрбауынгæджытæ. Хъарæг хъæ- 
уæй нæ цыди, рахатыдтон уадидæгæн, фæлæ уæдæ кæцæй? Ахъахъ- 
хъæдтон фæйнæрдæм, ахастон мæ цæст комы бæзджын къул- 
тыл, фæлæ никуы æмæ ницы. Мæ къæхтæ ма уæззау исто,н, аф- 
тæ рахæццæ дæн куыроймæ... Мæ рахæццæимæ хъарæг аскъуыд 
æмæ иу куыройæ рахызт иу сылгоймаг, уæззау ссады къæсса 
йе 4ккой, афтæмæй. Цы зонын ма мын æй хъуыд, хъарæг куы- 
ройæ цыд, уый, хъарæггæнæг ацы сылгоймаг кæй уыд. Фæндаг 
куыройы хæд рæзты цыд æмæ хæрхæмбæлд фæдæн сылгойма- 
джимæ. Куыддæр сагъдау аззадтæн иу уысммæ, хæрз чызг, иу 16 
азы йыл цыдаид, рæсугъд, уалдзыгон райсомау, рæхснæг буард- 
жын — гæды бæласау, фæлæ йын цæй фæллад цæсгом ис? Куыд- 
дæр æнæхъуыдыйæ йын «дæ райсом хорз» загътон. Йæ тæ- 
нæг былтæ афæлурс сты æмæ цыдæр арфæимæ гæзæмæ фезмæ- 
лыдысты, йæ цæстытæ та иу уысммæ сæхи мæ цæстытæм систой. 
Рæстмæ, ме 4муд нал уыдтæн уыцы фæкастæй, тыххæй ма бам- 
бæрстон, размæ ахизын мæ кæй хъæуы, æгъдаумæ гæсгæ чызг 
мæ разæй кæй нæ ахиздзæн æмæ фæраст дæн. Кæуылты баф- 
тыдтæн мæ уатмæ, куыд æрхаудтæн, уый дæр нал банкъард- 
тон. Уыцы фæкастæй зæрдæ алхынцъытæ, сæры магъз ссыгъди, 
уæнгтæ адон сты. 
Рæсугъд райсомæй арвы ронау фæлмас, ахорæнджын ма^ 
тæлмæнтæ кæмдæр фæтары сты. Уæззау æнæуромæн æнкъарды 
равг ацахста зæрдæйы йæ тæккæ хъустæм. 
—169— 

Сæры магъз даудис бамбарын, цы мыл æрбамбæлд, уый.. 
Æрмæст мæ рæхуыстытæ кодта æмæ мыл цыма Зилгæ хохы йæ 
уæзæй æрфæлдæхта уыцы цæстæнгас, æнæныкъулгæ лæууыдысты 
мæ разы уыцы дыууæ. цæсты тымбыл, дыууæ стыр айдæнау. 
* Æмæ мæ цавæрдæр тых æдзæм кæсын кодта сæ арфмæ, ласта мæ 
йæхимæ уыцы арф, денджызы фæйлауæнау. 
Æнæкæрон ныфсхаст, æнусон маст æмæ уырыд, сæдæазты 
æфхæрддзинад мæм касти уыцы цæстыты арфæй. Талынг, уазал, 
сау мигъы къуыбæрттау хъуынтъыз кодта йæхи уыцы цæстыты. 
Нæ бæллицы, нæ цыбæлы, нæ фæндоны цъыртт федтон уыцы 
дыууæ айдæны хуылфы, мæлæт сæ уыди царды бæсты ахстон- 
джын. Æмæ нывау сыстади мæ хъуыдыты ирон сылгоймаг цар- 
дæй æмæ царды уагæй, æгъдæуттæй ыссæст, нывау сыстади мæ 
разы ирон сылгоймаджы хъизæмар царды фæндаг, йæ райгуыр- 
дæй йæ амæлæтмæйы азты фæндаг скъуыдтæ, згæхæрд рæхысау. 
«Мæ райгуырд дæр кæуинаг æмæ мæ мæлæт дæр». Райгуырд- 
тæн саби — чызг. Æрфыгæлхынцъ æмæ сæруагъд бинонтæй — 
нæлгоймæгтæ, æнкъард æмæ уыргъуыйау бинонтæй — сылгой- 
мæгтæ, дондзаст æмæ къæмдзæстыг мад — æнамонд мад! Сыхæгтæ 
ма 4рбауайæнт циндзæст чыртæй арфæимæ 4цæлæццаг гуырд уын 
уæд». Алчи сæ дары йæхи афтæ, цыма ницы 'рцыд, цыма нæ рай- 
гуырд ног адæймаг, фæлæ сæныкк. Стæй мæ чындзы фæцæуы- 
ны уонг бинонты /хсæн дæлдæры æхгæдæй цард, мийы æмæ 
æнæрынцайгæ хъиамæты цард. Уалынмæ мæ ныууæй кæндзысты, 
кæмæн æмæ цæмæн, уымæй та чи бафæрсдзæн? Æмæ ног би- 
нонты 4хсæн сагъæс æмæ уырдыг, æмæ «æлхæды» æфхæрд 
цард. Æгомыг æнæбарджын хайуаны тухæны атайдзынæн 
«марадзут-ма»-йæ. Стæй ахуысдзæн мæ чысыл æнæтавгæ хур 
æмæ мæ хъуыдыгæнæг дæр нал уыдзæн дыккаг бон». 
— Афтæ мын дзырдтой уыцы стыр сау цæстытæ. Æмæ ме4муд куы 
4рцыдтæн, уæд бамбæрстон, никуы фехъуыстон ирон чызджы æмæ 
усы заргæ. Уый хыгъд сæ алчидæр хъарæг кæнынмæ æмбисонд, 
чысылæй амæлæтмæ ирон сылгоймагæн йæ цард дæр хъарæг 
æмæ йæ зард дæр... Æмæ ма абон дæр уыцы ныфссаст, æнæ бон, 
уазал мард цæстытæ дзагъырæй лæууынц мæ разы дыууæ хуыст 
æвзалыйау æмæ зæрдæ ныккæрзы, алхынцъытæ вæййы куыддæр 
æнæкæрон æнкъардæй,— бынтон æрмынæг хъæлæсæй бакодта 
Битар. 
Æмбæлттæй алчи йæхи хъуыдытимæ архайæг фæци æмæ ничи 
ницы дзуры. Стæй уæд Умар йæ цæстытæ иннæтæм базылдта. 
— Сæрæй ницыуал дзурут, Бадæг, æмæ ма æниу цы дзурат, 
ма ма сразы ут царды æцæгдзинадыл, царды цалхы саст дæндаг 
у ирон сылгоймаг. 
— Тохы знæты, йæ хъæуты сыгъды фæздæджы фыхти Хуссар 
—170— 

Ирыстон 1920-æм азы,— нæдæр йæ хъæлæс ивгæйæ, нæдæр 
йæ цæстыты каст æндæрырдæм аздæхгæйæ хæссы дарддæр Би- 
тар.— Æмæ йыл дардыл дæр, æвæдза, цы дзурон, чи уыди ссæдзæм 
азы нæ фæллойгæнджыты растады меньшевикты хицауады ных- 
мæ, уыдон сæ зæрдыл хорз дардзысты, уыцы фыдазы æбуалгъ цау- 
ты — ды дæр, Умар, æмæ ды дæр, Бадæг, йæ тæккæ цæхæры куы 
уыдыстут. Бассывтой нæ меньшевикты æфсæдтæ хохрæбынтæм, 
цæрæгæй, хæцæгæй нæ адæм ахызтысты Цæгатмæ. Иу 35 хæ- 
стонимæ нæхи æрфидар кодтам мах нæ коммæ схизæнты хуыры 
æмæ хъæдты, самадтам удуæлдай тох знагимæ. 
Иу бон куы уыди, уæд кæсæм нæ бадæнæй æмæ нæм хъæуæй ра- 
цыди иу 4 сылгоймаджы — хæринæгтæ нын рахастой, иу дыу- 
уæйæн дзы се'фсымæртæ уыди не'хсæн. 
Дисы бафтыдыстæм, æфцæгæн ацырдыгæй хъырдтызмæлæг 
куынæуал ис Хуссар Ирон адæмæй, уæд куыд февзæрдысты ацы 
сылгоймæгтæ не 'хсæн? Арфæ сын ракодтам, хион дзы кæмæн 
уыди, уыдон бацин кодтой æмæ сæ арвыстам, фæлæ нын нал 
акуымдтой. Чындздзон чызджытæ уыдысты, аив нæм нæ касти 
сæ лæуд удрауæлдайгæнæг фæсивæды 'хсæн, фæлае кæм, айстой 
фондзæхстонтæ æд гилдзытæ æмæ сæ къæхтæ ныццавтой — 
дзургæ нæ кæнынц, цæугæ дæр нæ. Загътам нæхицæн, уадзæм сæ, 
хæринаг нын уæддæр ифтонг кæндзысты, зæгъгæ. Фыдбылызæн 
та раст уыцы сахат дæлийæ нæ ныхмæ сбырста знаг æмæ уыи- 
мæ хъуырдухæны чызджытæ æрбайрох сты. Хæсты тæмæны ма 
сæм иу æхст фæкодтон мæ цæстытæ, æхсарджын богæлттау мын 
æхсынц знаджы æнæтыхст, æнæмæт, цыма хор цхауи 
кæныныл сифтыгътой. Уалынмæ фæстæмæ куы ассыдтам знаджы, 
уæд бауадтæн чызджытæм. Уыдон атыгуыр сты сæ иу æмбалы 
алфæмблай æмæ йæ бæттынц, знаджы нæмыг йæ цонджы фæл- 
мæны ацыд. Кæсын чызгмæ. Уый уыди Налхъуытæ, иу хатт куы- 
ройы размæ хæрхæмбæлд чемæ фæдæн. Æмæ т'а мæм уæды хаттау 
иу уысммæ сзылдта йæ сау стыр цæстытæ-айдæнтæ. 
Кæддæры æдзард æнгасæй уыдысты æнгасджын ацы бон дæр 
уыцы æнахуыр цæстытæ. Афтæ сæ æнæфидæнæй, ныфссастæй, 
цагъаргондæй зынди хæххон ирон сылгоймаг раджыйау. Фæ- 
лæ мæ ацы хатт дисы бафтыдтой уыдон цахæмдæр æнкъарæ- 
нæй, уый уыди ног фæзынæг ацы айдæнты. Цæвиттон, фыццаг хатт 
сæ куы федтон, уæд сæ бадти фыдбылызау æнæкæрон, æнæ бау- 
ромгæ, æнæ байсысгæ рис. Уый уыди ахæм цæф, мæлæтдзаг цæф 
сычъийы цæстыты хаттæй-хатт кæй ауындæуы, æнæмбаргæ рис. 
Ацы хатт та уыцы рис уыди цыма чызгæн æрæнкъардгонд рис. 
Стæй ма ауыдтон уыцы диссаг цæстæнгасы иттæг гæзæмæйæ цы- 
дæр ныфсы æмæ фæндоны фæд дæр. Уый уыди удæгас адæй- 
маджы, йæхи æрымбаргæ адæймаджы удæгас цæстæнгас, фæлæ 
—171— 

æнæкæрон уæззау æфхæрд адæймаджы цæстæнгас. Ахæм цæстæн- 
гасмæ æнæниз адæймаг атоны йæ бæттæнтæ, фæсонт вæййы æмæ йæ 
къухы фыдтæм дæндагæй фæлæбуры. Ахæм цæстæнгас ауынгæйæ, 
адæймаг разæввонг у скæнын диссаджы митæ, хъайтарон ракæн- 
дтæ, цæмæй уыцы цæстæнгасы хицауы фервæзын кæна йæ рисæй... 
Æмæ мæм Налхъуытæ йе скастимæ гæзæмæ йæ мидбылты куы 
бахудти, мардвæлладæй, йæхи рауæлдайгæнæджы бахудтæй, 
уæд мæ сæры хъуын барц абадти æмæ иу дзæвгар ницыуал 
бамбæрстон мæхицæн, уæд, фыццаг хатт мæ уыцы цæстæнгас 
уонгсаст фæкодта. Ныр, дыккаг хатт уыцы цæстæнгас уадау 
ахуыссын кодта мæ царды рухсы, фæлæ зæрдæ дзыназгæйæ æн- 
къардта ныфссаст кæй нæ у. Æмæ æрмæст иунæг хъуыды хуын- 
чъытæ кодта сæры магъз: «чи зоны гуыры ног ирон сылгоймаг. 
Æппæтæй, суанг царды аргъ&й йын баххуыс хъæуы райгуыры- 
нæн» — бынтон йæ сæр йæ риумæ æрыппæрста Битар. 
Чиныджы сыфтæм кæсы Бадæг, фæлæ бæрæг у, чыныджы фæр- 
сыны бæсты цæйдæр хъуыдыты кæй афардæг. Умар æмæ Хæлар 
кæрæдзимæ бакæсынц, дыууæ дæр джихтæ кæнынц, кæцырдæм хæ- 
ссы йæ ныхас Битар æмæ йæ æнæрафæлгъаугæйæ, сæ сæртæ 
се уæхсджытæм бакъултæ кæнынц. Битар та уæззау нæмы тамако 
йæ лулæйы бынтондæр æнæкатай, æнæ исты ивдгъуыз цæсгомимæ. 
Над фæци лулæйы, æртхосы зынг ыл бафтыдта æмæ йæ зæрди- 
агæй сцъырдта. Бæрæг нæу, исты зæгъинаг ма у æви фæци йæ 
таурæгъ, æнцад æндон-хьæддых, æнæ змæлгæ у йæ цæсгом. Бадæг 
йæхицæн ныхасы бафтыд, «Налхъуытæ-иу сывæрдтой номæн чыз- 
гыл, ома ницæмæн хъуыд дæ райгуырд». Боны фæстагмæ Хæ- 
лар цыдæр сдзурынæввонг йæхи бакодта афтæ хуызæй, цыма йын 
Битар бабæлвырд кодта йæ цæстæнгас сылгоймагмæ, фæлæ та уа- 
лынмæ сыхъуысти Битары æнæивгæ хъæлæс. 
— Иу хатт ма сымбæлдтæн Налхъуытæйыл. Уый æрæджы 
уыдис, хæрзæрæджы — иу азæй фылдæр ыл нæма цæуы. Хъуы- 
ддæгты фæдыл-фосдарæн артелы сæраппонд æрыфтыдтæн нæ- 
химæ æмæ мæхицæн бынтон æнæнхъæлæджы аззадтæн ам хъæу- 
советы сæрдарæй, уæхæдæг дæр æй зонут... О, фæлæ куыд сым- 
бæлдтæн Налхъуытæйыл æртыккаг хатт, мæ ныхас ууыл у. Цæй, 
раздæр уал уын зæгъон, чи уыд æмæ куыд уыд Налхъуытæ, уый. 
Сидзæрæй баззад Налхъуытæ чысылæй йæ мæгуыр æвадат 
къух мад æмæ йæ кæстæр æфсымæримæ нæ хъæуы. Йæ фыды 
хосгæрдгæйæ йæ къах фæсайдта айнæджы фæтæны, фæбырыд, 
рахауд æмæ ныппырх. Идæдз ус баззад йæ сидзæрты уæлхъус, 
лæгмæ нал фæцыд. Цард фыдцард уыд сидзæрæй, кургæ 
къæбæрæй, амæлттæй схъомыл сты, уæдæ цы, афтæмæй ссæдзæм 
азы хæсты райдианы Налхъуытæйæн йе 'фсымæр фæмард меньше- 
—172— 

викты нæмыгæй, йæ мад та уый размæ амард, испайнаг рын кæй 
хуыдтой, уымæй, стдæсæм азы... 
Нæ хъæуы æмæ нæ комбæсты стдæсæм азы куы райдыдта 
кусын нæ дæласдæрдон партион организаци, уæд кæстæр фæси- 
вæды дæр йæ цæстдарды бын бакодта, афтæмæй Налхъуытæ 
йе 'фсымæримæ æмæ ма ноджы се 'мкарæн лæппутæ æмæ чыз- 
джытæ сæхи 'ввахс байстой парторганизацимæ, цыдысты 'мбыр- 
дтæм, зыдæй архайдтой бамбарын исты. Йе æфсымæр куы фæ- 
марди Налхъуытæйæн, уæд иу цалдæр чызг æмбалимæ сфæнд 
кодта хæстмæ алидзын. Уый размæ гæрзарæхстыл дæр сахуыр 
ис йе æфсымæрæй, иннæ чызджытæ дæр афтæ, суанг-иу нысан 
æхсыныл дæр сбыцæу сты хуыздæр лæппу-топпæхсджытимæ. Фæ- 
лæ Налхъуытæйæн йæ фæнд сæххæст йæ къухы нæма бафтыд, 
æвæццæгæн æй йе 'мбæлттимæ æфсæрмы дæр уыд хъæубæстæй, 
афтæмæй знаг фæтыхджын æмæ адæм сæ сæр æфснайынæн Цæ- 
гатмæ фæлыгъдысты, цы уыдысты, уымæй. Уæд Налхъуытæ йе 
'мбæлттимæ баиу мах балмæ. Мах бал дæр, Налхъуытæ куы фæ- 
цæф, уæд бирæ нал баурæдта, гилдз нал уыд æмæ. Цæгатмæ 
ахызтыстæм. Уæдæй фæстæмæ Налхъуытæ цы фæци, уый нал зыд- 
тон, æрмæст иу ахæмы, дам, Дзæуджыхъæуы иу скъолайы ахуыр 
кодта æмæ стæй фæстæмæ æрыздæхт а бæстæм. Кæмдæр иу- 
цъусдуг ахуыргæнæг дæр уыди нæ хъæуы. 
О, æмæ Налхъуытæимæ мæ фæстаг сæмбæлдыл дзуринаг уыдтæп. 
Куы 'рбафтыдтæн нæ хъæумæ, уæд мæ раст кодтой дарæнтæм, сæ фер- ' 
мæ дæр уым уыди хъæуæн. Бацыдтæн дарæнтæм, уæдæ цы уыдаид... 
Стуртæ райсом хизæй æрыздæхтысты, бригад сæ дуцæнæй равдæлди. 
Диссаг æхсызгондзинад ацахста зæрдæйы, бригад уыди иууыл- 
дæр сылгоймæгтæй — чызджытæй, чындзытæй, ас устытæй. Сæ- 
рибар — сæ февнæлд, ныфсджын — сæ ахаст, цинимæ — сæ ар- 
хайд. Сæ разьГ фермæйы кусæг нæлгоймæгтæ куыддæр аууоны 
аззадысты, цæсты нал ахадыдтой. Æддийæ бакæсæг афтæ фен- 
хъæлдтаид, ацы, сæхи, азат дарæг сылгоймæгтæ сцæсгомуагъд 
сты, нал сæм æфсæрм ис, иал æгъдау, зæгъгæ. Фæлæ сæм лы- 
стæг куы æркастæн, уæд федтон, ахæмæй сæм æппындæр ницы 
ис, ис сæм æфсæрмы дæр æмæ æгъдаухдæр, фæлæ диссаг, ног цы- 
дæр адæймагдзинады æгъдау зæронд царды æфсæрм æмæ æгъ- 
дауы бæсты. 
Сабыр бадтæн ныллæг зйелдагджын обауыл, фермæйы фар- 
смæ æмæ æппындæр мæ зæрды нал уыди куыстймæ, уыдтон, ам 
ифтонг кæй у æмæ сæрфад алцыппæт дæр. Æрмæст ма мæ фæн- 
дыд рахатын, чи у ацы ног фæткæвæрæг ацы ног сылгойтæгтæн. 
Афтæмæй ма хъуыдыты аныгъуылдтæн. 
— Уазæг, аипп у, рохуаты кæй аззадтæ, фæлæ аххос дæхир- 
дыгæй ис, цæмæннæ нын равдыстай дæхи æрдæбонсарæй? Де 4мбæ- 
—173— 

лццон нын бамбарын кодта дæ хабар! — æвиппайды ацахстой мæ 
хъустæ фæлмæн, фæлæ хъæддых, уæндон хъæлæс. 
Фæстъæлфыдтæн мæ бынаты, уæдæ цы уыдаид, æмæ мæ цæ- 
стытæ систон дзурæгмæ. Мæ разы лæууыди худæндзастæй... Нал- 
хъуытæ, фермæйы хицау! 
Кæддæртау та андæгъдысты ме 'вæндæй мæ цæстытæ Налхъуы- 
тæйы худгæ стыр сау цæстытыл. Раджыйы æфхæрд æнæкæрон 
ныфссаст æмæ мæрдондзинадæн дзы сæ кой дæр нал уыд ацы 
айдæнты. Цыдæр стыр ныфсхаст хуры тынтау нывæзти Налхъуы- 
тæйы сыгъдæг ирд цæстытæй рухс æмæ хъармæй йедзагæй. Фæл- 
мæн, арф æмбаргæйæ, цыдæр фидардзинад æвдыстой уыдон, цыма 
дыууæ сырх зынг хъандзал карды агъудтæ сты. Æмæ мæ æндза- 
стмæ*иннæ хæттытау тæфæрфæсгæнæг адæймаджы цæстытау 
зæхмæ не 'рлыгъдысты, фæлæ уæндонæй, хъæлдзæгæй кастысты 
мæ цæстытæм ацы æнахуыр цæстытæ... Æз федтон: ног у ацы 
цæстæнгас, ног ацы цæстытæ, бынтон ног у ацы сылгоймаг! Æз фед- 
тон: нал ис цагъар, æгъдæуттæй æмæ уагæй æнтъыхт, рагон ирон, 
сылгоймаг. Ис æрмæст мæ разы сæрибар æмæ йæ сæрибардзинад 
æмбарæг ног сылгоймаг. Æмæ ма ноджы федтон, бамбæрстон уый 
дæр: мæ æрвылбонон куысты æз не 'рхъуыды кодтон, мæ цæстæн- 
гасæй аирвæзт, уый ног царды уавæры кæй сног ис, кæй схъомыл ис 
ног куысты мидæг ног ирон сылгоймаг... Уæд мæ фырцинæй ба- 
зыртæ систой зæххæй æмæ æнæдзургæйæ, дзурын мæ бон нæ баци, 
зæрдæбынæй нылхъывтон Налхъуытæйы къух. 
Æвæццæгæн, Налхъуытæ бамбæрста мæ равг, мæ æнкъарæнтæ, 
йæ мидбыл^ы та бахудти уыцы диссаджы бахудтæй æмæ дзуаппæн 
тыхджын алхъывта мæ къух. 
— Æз иунæг нæ дæн, Битар, акæс-ма ацы сылгоймæгтæм,— 
йæ цæстытæй мын амоны чызг бригадонтæм.— Сбирæ стæм ног 
Налхъуытæтæ, нæ, нæ ! Хъуыдинæтæ, номивд мæ фæкодтой ме 
'мбæлттæ. Æвæццæгæн, фæнды дæ зонын, куыд æгъдауæй сси ахæм 
мæнæй уый? Дзурон дын æй, дзурон дын мæ царды фæндаг? Æмæ 
йæ куы уыныс, дæ цæстыты раз куы ис. Нæ цард дын æй куы дзу- 
ры. Цом фермæмæ, хæлар æмбал, Битар! — æмæ мын мæ къухыл 
ахæцыд фермæйы 'рдæм. Стыр æцæгдзинад бамбаргæйæ, цинимæ 
рог айстон Налхъуытæимæ мæхи, ног ирон сылгоймаг цы ног куыст 
сфæлдыста, уымæ. 
— Уый уын ирон хæххон сылгоймаг,-- ацы фæстаг ныхæ- 
стимæ Битар йæ лулæ иттæг сцъырдта æмæ фæздæджы бын 
атыхта йæ цæсгом. 
— Æмæ...— тæвдæй фæтæррæтт кодта йæ бандонæй Хæлар, 
фарст нæ фæци, афтæ дуар фегом ис æмæ дзы дыууæ сылгойма- 
джы, хæринæгтæ сæ къухы, афтæмæй æрбахызт. 
— Дзæгъæлы уæ фæбадын кодтон,уазджытæ, бахатыр кæнут. 
—174— 

Цæй, уæ къухтæ дæр уый райсон. Мæнæ уый та хъазуатон брига- 
дон у, Хъызмыдæ, æмæ хъæлдзæгæй уæндонæй æфсин айста уаз- 
джыты къухтæ. 
— Нæ, дæ хорзæхæй, Битар, уæддæр ма мын зæгъ,— 
фыцы Хæлар,—лæг ис Налхъуытæйæн, лæг? Нæй, æндæра, ау, 
лæджы худ дæр нал ис йæ сæрыл?.. 
Бадæг æмæ Умар фæрссагæй бакастысты Битармæ. Æфсин цы- 
дæр ахъуыды кодта, стæй бахудти æмæ фездæхти Хæлары 'рдæм. 
— Лæг зæгъыс, уазæг, лæг Налхъуытæйæн! — дæ разы мæ 
лæг! — ацамыдта Налхъуытæ Битармæ йæ худгæ цæстытæй. Хæ- 
лар сагъдау фæци æмæ æфсæрмæй йæ цæстытæ зæххы асагъта. 
— Гъы, цы зæгъдзынæ, Умар, райхъал хæххон сылгоймаг 
æви нæ, цалхы кæлæх ма йæ хоныс æви?..— бахудты кастæй бака- 
сти Бадæг Умармæ. 
— Сылгоймаг райхъал, уый раст у, фæлæ... 
— Фæлæ? 
— Нæлгоймæгтæй — махæй нырма бирæ нæма райхъал. 
Битар æмæ Налхъуытæ сæ мидбылты бахудгæйæ бакасты- 
сты кæрæдзимæ. 
1935. 
—т— 

^1^^1^ ^*^Ч^^^*^^* ^^* ^1^ ^^'^^•Ч* ^1^4' ^1^ Ч^Ч' ^^''»'4' '¦^ '*' 'I* ^ЧР ••^ 'I' Ч^ЧР^ж^Ч' 
УАД АСАСТА ГÆДЫ БÆЛАСЫ 
— В-в у-р-р,— домбайы уыррытт бакæны уад.— С-с-с-с,— 
бамæсты йæм кæнынц гæды бæласы бæгънæг къалиутæ... 
Ногбонты хъызт йæ тæмæны... 
Къаннæг фæз. Алырдыгæй йæ æрцахстой зæронд, кæлæдздзаг 
хъæдын агъуыстытæ, халоны ахстæттау. Агъуысттæн сæ æддаг 
къулты сæрст рæдывстытæ, скъуыдтæ, хæррæгъ цухъхъайау. 
Скъуыдтæй зыкы ранæй-рæтты къулфæйнæджыты морæ гом буар. 
Агъуыстыты сæртæ — зул сагъд — скъуыдтæ зæронд нымæт 
худтæ. Ныртæккæ æрхаудзысты зæхмæ уады футтæй. 
Фæз — кæддæр зæронд уæлмæрдтæ. Ныр та уынг. Марды дур- 
тæ иу кæрон æнæсæрфатæй, цъæлтæй кæрæдзийыл калд. Дурты 
цæнд — никæй хъæуы ацы цæнд. Фæзы бæстыастæу схъил агъуыст. 
Раджы кæддæр аргъуан уыди. Ныр та гобытъи, æнæсæр агъуыст, 
мæнг æмбæрзт фæйнæджы гæппæлтæй, дурæй амад къултæ. 
Къултæ астæрд змис-змæстæй. Астæрд чъырæй цагъд раджы кæд- 
дæр незаманы. Чъизи чъиллæттæ у зæронд æнæхсад цæсгомау... 
Аргъуаны раз зæронд гæды бæлас. Æнцъылдтæ цъар ранæй- 
рæтты гæппæлтæй æрзæбул зæнгыл. Зæнг бынæй ихсыд, иуыр- 
дыгæй æнæбайгас цæфау, зынтæй йыл лæууы бæлас. Бæгънæг къа- 
лиутæ дзой-дзой кæнынц æнæмад сидзæртау, лыстæг тæнтъихæг 
къалиутæ ныртæккæ уады дымдмæ иуырдæм ныттынг сты зæронд 
усьг пыхцыл дзыккутау. Хуыскъ у æви ма удæгас у гæды бæлас, чи 
йæ рахатдзæн... 
— В-в-у р-р-р,— домбайы уыррытт бакæны уад.— С-с-с-с,— 
бамæсты йæм кæнынц гæды бæласы бæгънæг къалиутæ. 
Тызмæг кæны уад. 
Чысыл горæтæн йæ сæрыл фæздæджы худтæ — хæдзарæн худ, 
цъæх худ. 
Арв — цъæх хъуымызы цад. Мигъты скъуыдтæ фæныкгъуыз 
кæрдæны скъуыдтау гæзæмæ æндартæй ленк кæнынц тагъд-тагъд 
хъуымызы цады. Иттæг тæнæгæй миты хъæбæр тъыфылтæ цъæх 
—176— 

бындзытау ратæх-батæх кæнынц уæлдæфы, зæхмæ сæ нæ фæнды 
æрхауын. Нæй змæлæг нарæг уынгты. Изæрырдæм у. Хæдзæрттæ 
тыгуыр балæууыдысты кæрæдзимæ, бабукъ сты фынæй æнгасæй 
хъæддаг кæрчыты фынæй балау... 
Горæт... О, горæт хуыйны Сталинир... 
Аргъуаны фæзæн йæ иу кæронырдыгæй цæхгæрмæ къуын- 
дæгталынг уынг. Дыууæрдæм къæдз-мæдзытæй ацыд. Иннæрдыгæй 
фæз фæкъул йæ разы уæрæхдæр уынджы 'рдæм. Фæз, къул 
уынджы дзæвгар гæппæл фæзмæ 4ввахс ихæй астæрд сты. 
Ног уард миты ныннадтой, ныллæгъз кодтой дзоныгъты æф- 
сæртæ, цæуджыты къæхтæ æмæ сбырынцъаг. Знон ма йыл ра- 
пырх кодта зæгъ. Æхсæвы мит ныйих уады улæфтæй; сабитæн бы- 
рæн уæфсдзоныгътыл... 
Хъызт, ногбонты хъызт. 
— В-в-у-р-р-р,— домбайы уыррытт бакæны уад.— С-с-с-с — 
бамæсты йæм вæййынц гæды бæласы бæгънæг къалиутæ... 
Ихастæрд уынгæй æрбазылд сабиты бал — чызджытæ, лæппу- 
тæ. Æрбагæр-гæр кодтой фæзмæ. Зилдухтæ кæнынц, бырынц уæф- 
сдзоныгътыл. Цæрдцинджын сты сабитæ. Уæртæ дзы дыууæ — 
чызг æмæ лæппу, кæрæдзи къухтыл хæцгæйæ 'рбатæхынц аргъуа- 
ны къулмæ. Ныртæккæ къулыл сымбæлдзысты, ныппырх уыдзы- 
сты. Æвиппайды къухтæ феуæгъд кодтой, сæ армы тъæпæнтæ 
къулмæ бахастой, хъандзалы къæдз сæ фæкодтой æмæ фæстæмæ 
фехстой сæхи. Зæлджын ныххудтимæ фæбырынц сæ чъылдымтæй 
размæ. Уæртæ иннæтæ ныххæцыдысты сæ кæрæдзи къухтыл, 
тымбыл алæууыдысты æмæ чепенайы кафджытау, куы иуырдæм 
азилынц быргæйæ, куы иннæрдæм. Къаннæг чызг æмæ лæппу та 
астæу сæ мидбынаты цъилау зилынц быргæйæ, цæджы 'хсæн... 
Фæлæ сабитæ хъуыды дæр нæ кæнынц уазал. Æхсызгон сын 
у уады æхситт, цыма уад сæ мад у. Рæнхъ-рæнхъы ныххал сты 
ихцъар уынджы уырдыджы. 
Цæрдцинджын сты сабитæ. Æрттивæнтæ калынц цинæй сæ нал- 
хъуыт рæсуг цæстытæ, райхæлд дидинæджы къуыпайау сæ худгæ 
былтæ, уадултæ — сæуæхсидæй рухсгонд фæткъуыйы фæрстæ... 
— В-у-р-р,— домбайы уыррытт бакæны уад.— С-с-с,— бамæ- 
сты йæм кæнынц гæды бæласы бæгънæг къалиутæ... 
Цæхгæрмæ уынджы къæдзæй зилы змæлæг. Цавæрдæр сау 
къуыбылой тулы фæзмæ, аргъуаны 'рдæм у йæ фæндвг. Тухæнты у 
сау къуыбылой, уад æй ратон-батон кæны. Уæртæ йæ фæхæссы сисы 
фисынмæ, ныртæккæ сисыл сымбæлдзæн æмæ ныппырх уыдзæн, 
артхутæг уыдзæн. Уæртæ та йæ уад фæтулы иннæрдæм,— хæдзары 
къулмæ. Хъазы уад сау къуыбылойæ, раппар-баппар æй кæны 
фæзы иу кæронæй иннæмæ, ратул-батул. Куы та йæ сау къуымби- 
лы бындзыгау хæрдмæ сцæйисы зæххæй. 
Æввахсæй-æввахсдæр кæны къуыбылой. Æрбатылди аргъуаны 
»2 Уацмыстæ ' —177— 

тигъы аууонмæ. Тигъы фæстæ къуым. Къуымы къуск. Къусджы 
раз фæтымбыл сау къуыбылой. Нал ызмæлы. Уад æм нал æххæ- 
ссы тигъæй. Бæргæ уал у фидар æндæгъд къуыбылой зæххыл. 
Сабитæ бырынц уæфсдзоныгътыл... 
Базмæлыди къуыбылой. Удæгас цыдæр у. Сыстад. Зæронд 
хæррæгъ ус. Дзой-дзой кæны æдых цыбыр уæрджытыл. Къухтæ — 
хус хæтæлтæ, ризынц уады фудтæй. Сау, уæрæх пæлæзы бын 
фæмидæг вæййььдымгæ æмæ йæ адымсы. Уæд ус сау къуымбилы бын- 
дзыгау авæййы. Кæннод та æнæуи сау къуыбылой... 
Зæронд ус æмыр балæууыдкъускмæ, йæ ризгæ къухты фæ- 
зынди лыстæг хиталæджы къæцæлтæ. Æртæ мыдадзын цыра- 
гъы сты. Ус æртхос ацагъта æмæ йæ цырæгъты сæртæм бадардта. 
Уад æрбафу кодта, æртхос ахуыссыд. Ус та ацагъта æртхос, уад 
та йæ афу кодта, хынджылæг кæны зæронд усæй. Ус бынтон баны- 
хæст къулыл къуымы. Ссыгъта цырæгътæ æмæ сæ къусджы бинаг 
фæлгæтыл арф нынныхæста. Рахиз къух кæрæдзийыл æвæрд 
æнгуылдзтæй абадт ныхыл, гуыбыныл, рахиз уæхскыл, галиу уæх- 
скыл. Иу хатт, дыккаг хатт, æртыккаг хатт. 
Ус та йæ зонгуытыл æрхаудта. Æрбатымбыл къуыбылой. Хус 
сæр андæгъд къулы раз къæйыл. Иу хатт, дыккаг хатт, æртыккаг 
хатт. Сыстад. Хæлын былтæ-иу уысммæ андæгъдысты къусджы 
фарс тигъыл. Уæззау сæ ратыдта ус. Стæй та æртæ хатты рахиз 
къухы æнгуылдзтæ æвæрдæй æрзылдысты гуыбынмæ, гуыбынæй 
рахиз уæхскмæ, уырдыгæй галиумæ... Уад æрбафутт кодта. Ахуыс- 
сын кодта цырæгътæ. Кæрæдзийыл сæ бахъилтæ кодта тæстытæй. 
Ус уæззау разылд. Йæ рахиз къухы æнгуылдзтæ риуыл акодтой 
арæх дзуарæвæрдтæ. Ус фæцæуы цæхгæрмæ уынджы 'рдæм. 
Кæцæй æрбатылд, уыцырдæм. 
— В-у-р-р-р,— домбайау ныууыррыст кæны уад. С-с-с,— ба- 
мæсты йæм кæнынц гæды бæласы бæгънæг къалиутæ... 
Сабитæ дыууæйæ фæфйппайдтой зæронд усы, къусджы раз 
куы уыд, уæд. Фæуагътой сæ бырын. Джихæй кæсынц йæ митæм. 
Цы ми кæны? Цæмæн?.. куыд амалæй йæ бамбæрстæуа?.. 
Иннæ æртæ сæм æмбуар æрбаскъæрдтой сæ уæфсдзоныгътыл. 
Сæ цуры æрлæууыдысты. Се'ппæт дæр кæсыныл фесты зæронд 
усмæ. Тыгуыр рæнхъытæй. Æфсæдтау... 
Астаздзыд хæмпус лæппу, цъындабыд хъуынджын дарæсы 
сæрæй уæрджытæм, хæмпус арсы лæппынау, æниу, æвæдза, йе 
'мбæлттæ дæр, йе 'мкарæнтæ — чызгæй, лæппуйæ йе 'мхуызон 
фæлыст сты, тынгдæр нымдзаст зæронд усмæ. Цымыдисæй судзынц 
йæ цæстытæ. Æрфгуытæ фæтыгуыр сты арф ныхъуыдыгæнæг 
лæгъз ныхыл. Йæ рахиз къухы амонæн æнгуылдз абадт цæхгæрмæ 
тымбыл роцъойыл... Æвиппайды къух дæлæмæ æрхаудта йæ- 
хигъæдæй, цæстыты цымыдисы зынг ахуыссыд, риу æнæзынгæ арф- 
—178— 

дæр сулæфыд æмæ æнкъард, къæмдзæстыгæй æрдæг зылд акод- 
та йе 'мбæлттæм лæппу, нæ бамбæрста, цы ми кæны ус, уый æмæ 
сабырæй бакодта: 
— Цытæ митæ кæны уæртæ уыцы ус? 
Æмбæлттæ æнæбыхсгæйæ кæрæдзимæ базылдтой сæ цæстытæ 
дзуапп мондагæй, дзуаппæнхъæл кæрæдзийæ. Уадидæгæн кæрæдзи 
цæстæнгасты ауыдтой, дзуапп радтынхъом сæ кæй ничи у. Æмæ сæ 
сæртæ зæхмæ æруагътой, цыма сæ уроктæ нæ сахуыр кодтой æмæ 
ахуыргæнæгæн дзуапп радтын нæ сарæхстысты... 
Арсы лæппынæнгæс уæззау схъил кодта йæ сæр. Йæ цæстытæ 
азгъордтой йе 'мбæлттыл æмæ агургæ ауадысты ихастæрд уынг- 
мæ. Ауыдтой æмбæлттæй фæстаг дыууæйы — чызг æмæ лæппуйы, 
диссаджы хъазт кодтой бырæ-бырын. Лæппуйы былтæ æрбатым- 
был сты æмæ фехситт кодта. Хицæнæй бырджытæ йæм фæка- 
стысты. Лæппу сæм батылдта йæ къух æмæ та усы 'рдæм азылд. 
Æрбаскъæрдтой хицæнæй бырджытæ сæ къæхтыл зилгæ-зилгæ. 
Адон чысыл хистæртæ сты иннæтæй. Уæлдайдæр чызг. Чызг алæ- 
ууыд тыгуырæй лæуджыты раз иуырдыгæй. Лæппу иннæрды- 
гæй. 
— Цæмæ кæсут уыцы зæронд усмæ? — Фæрсы чызг. 
Дыууадæс цæсты æмрæстæджы абадт йæ цæсгомыл. 
— Цы ми кæны, уый не 'мбарæм, æмæ...— бакодта сабы- 
рæй арсы лæппынæнгæс. Хистæр чызг бакаст хистæр лæппумæ. 
Уый æмбаргæйæ йæ мидбылты бахудти хæрз гæзæмæ... 
— Уый кувгæ кæны, кувгæ,— райдыдта хистæр чызг.— Уыцы 
агъуыст раздæр аргъуан уыд — хуыцауы хæдзар дæр æй хуыд- 
той. Адæмы уырныдта æппæты сфæлдисæг, æппæты бардуаг, 
зæгъгæ, хуыцау у. Уый сын сауджынтæ дзырдтой — уыди ахæм 
адæймæгтæ, адæмы 'хсæн делегаттæ... 
— Æмæ хуыцау чи у? — афарста йæ цымыдис зынтæй æмбæх- 
сæг, иу схъæлфындз чызг. 
— Ничи. Хуыцау нæй, уый Ленин базыдта. Фæлæ йæ уæвæг 
хуыдтой сауджынтæ æмæ дзы тæрсын кодтой адæмы æмæ сæ 
коммæгæсæг кодтой хуыцауæн æмæ паддзахæн — уый та зæххон 
хуыцау хуыдтой. Адæм дæр тарстысты, куывтой æмæ лæгъстæ 
кодтой сæ дыууæйæн дæр. 
— Æмæ ацы хæдзары амыдтой уыцы æнæуæвæг хуыцауы? — 
нал та фæлæууыд арсы лæппынæнгæс. 
— Алы ран дæр, ам та — арæхдæр. Адæм афтæ æнхъæлдтой, 
ам цæры... Зæронд ус дæр кувгæ кæны, ацы хæдзармæ дæр уы- 
мæн æрбацыд. Уæртæ цырæгътæ кæм ссыгъта, уым та хуыцауы 
ныв уыд... Стæй Ленин бацамыдта кусæг адæмæн, хуыцау нæй, 
уый æмæ сæ сауджынтæ сайгæ кæнынц, цæмæй паддзахæн коммæ- 
гæс уой. Адæм дæр сыстадысты æмæ аргъуанты ныппырх кодтой, 
12* 
—179— 

паддзахы дæр раппæрстой Ленины партийы амындæй... Уый зонут 
уæхæдæг дæр. Фæлæ ма ацы зæронд усы хуызæн зæронд талынг 
адæймæгты уырны... 
— Цæй æдылы у! Цом æмæ йын зæгъæм, ацы хæдзары хуы- 
цау нæй. Трактортæ дзы ис æрмæст, тракторты лæууæн у. Кол- 
хозты хуымтæ чи кæны, уыцы тракторты,— фæхъæр кодта схъæл- 
фындз чызг. 
Сабитæ сæ бынаты цъиутау спæр-пæр кодтой... 
— В-в-у-р-р-р,— домбайау ныууыррытт кæны уад.— С-с-с-с,— 
бамæсты йæм кæнынц гæды бæласы бæгънæг къалиутæ... 
Аргъуаны къоппайыл сагъдау — сау къори. Халон у. Ныббукъ 
ис, ныттымбылтæ халон, фидар нындæгъд йæ бынаты. Уад куы 
ныффу кæны, уæд халонæн куы йæ иу, куы йе'ннæ базыр фæхъил 
вæййы, уад ын æй атоны йæ буарæй. Уалынмæ уад карз ныффу код- 
та, ратыдта халоны аргъуаны къоппайæ æмæ йæ зилгæ фæхæссы 
æртæтигъон сау кæрдæнау уæлдæфы... 
Ус-къуыбылой тулы цæхгæрмæ уынджы талынгмæ фæзыл. Уад 
фыдæх футтæй ратыдта усы сау кæрдæн сæрæй. Кæрдæн фæ- 
тæхы халонау. Халон-кæрдæн, кæрдæн-халон, дыууæ дæр арвы 
арфы фесæфтысты. 
Уад тызмæг кæны. 
Афаста уад зæронд усы бур-фæныкгъуыз дадалиты æмæ сæ 
айвæзта иуырдæм. Дадалитæ гæды бæласы къалиутау, къалиутæ 
дадалитау хæрдмæ ныттынг сты... Тулы куы иуырдæм, куы иннæр- 
дæм урс къуыбылойау. Уад æй раппар-баппар кæны, зæронд 
усы сау къуымбилы бындзыгау. Афтæ ма раппар-баппар фæкæ- 
нынц денджызы фæйлаугæ улæнтæ æнæуд медузæйы... Адæймаг 
у ус, удæгас адæймаг, уый ничи рахатдзæн. 
— Пионертæ! Цомут, Ленины фæзмæ. Уым бырдзыстæм. 
Лæгъз у, уæрæх быдырау, Ленины фæз. Ам та къуындæг у, 
дзыхъхъытæ, къуыппытæ, нæ бæззы махæн,— ныззылди йæ иу 
къахыл арсы лæппыны æнгæс. 
Хистæр чызг фæхъæр кодта: 
— Рæнхъгай, октябронтæ! 
— В-в-у-р-р-р,— домбайау æмбухы уад.— С-с-с-с,— мæсты йæм 
кæнынц гæды бæласы бæгънæг къалиутæ... 
Фæтулы талынг уынгмæ ус-къуыбылой. 
Фæтæхынц ихæй æмбæрзт уынгыл Ленины фæзмæ сабитæ 
сæ уæфсдзоныгътыл æнæцудгæйæ. Уад сæ хæларæй скъæфы 
уырдæм йæ рог базыртыл. 
— В-у-р-р-р,— домбайы уыррытт фæкодта тызмæгæй уад.— 
С-с-с-с — фæстаджы сыф-сыф ма бакодтой гæды бæласы къали- 
утæ, хус бæласы зæнг йæ ихсыдыл нытътъæнг кодта. Бæлас 
хъыс-хъысгæнгæ афæлдæхт æмæ адаргъ аргъуаны раз. 
—180— Сталинир. 
Март, 1936 аз. 

БИРÆГЪТÆ 
(Уацау) 
1 сæр 
Изæрырдæм бæрзонд хохæн йæ хурдзæвæн фæрстæ æмæ йæ 
цъитиджын сæр фæлурс-сырх адардтой хуры зулмæ бакастæй. 
Хохы сæрмæ 'ввахс иу лæнчы хъæбысауæй сзындис цуанон, йе уæн- 
гтæ айвæзтытæ кодта, йæ ихсыд цухъхъа æрдзæбæхтæ кодта, 
стæй йæ æхсонджын хъримаг æмæ йæ зæронд æууад нымæт ба- 
рæстытæ кодта тыхтбастæй йе 'фцæгыл æмæ рагъ-рагъ рараст. 
«Знон изæрмæ хизæнтыл фæзылдтæн, фæлгæсæнтæй фæкастæн, 
уæзæг æнæсгæрст нал баззад, абондæргъы дæр афтæ, æмæ ницы 
ссардтон. Иу хæдмæл карк дæр мæ разæй не стахт, сырд нæ, фæлæ. 
Цæй æнамонд фæндагыл рараст дæн, цæй æлгъыст фæдæн! — 
хъуыдытæ кæны цуанон.— Уæлæ ма уыцы цъуппæй акæстытæ 
кæнон фаллаг фæтæнтæм, къæбырджын рагъмæ; ацы сырдхизын- 
афон кæд ницы ссарон, уæд царæфтыд фæдæн æмæ уый»,— схæрд 
кодта цуанон рагъы сынæгыл. 
Хæмпус чыс сайы къахы, разæй кæны æмæ къах дæр фæстæ- 
мæ рабыры. Æфсæндзых лæдзæг астæумæ ацæуы чысы æмæ та 
йе 'нцой цуанон акæны дыккаг къахдзæф хæрдмæ. Къæбыртæ 
фесты æмæ цæуын ноджы фæзындæр. Цъуппмæ 'ввахс бынтон 
лæбырæн у. Æххормагæй сдад цуанонæн йæ уæрджыты тых асаст, 
æууæнк сыл нæй, баризынц, базыр-зыр кæнынц, хаттæй-хатт куы- 
ддæр йæ быны æрсæттынц æмæ уæд лæдзæгæй, къухтæй æххуыс 
кæны къæхтæн. Хилы уæлæмæ-уæлæмæ цуанон йæ цыппæртыл. 
«Хаудзынæн æмæ мæ бынысæфты хъæр хъуысы,— хæрз сæфт 
куы кæнынц мæ мæгуыр бинонтæ»,— адæргæй акалди йæ сур 
хид цуанонæн уазæл хъуыдыйæ æмæ йæ къухты бæрны йæхи 
бакодта, арсы дзæмбытау сæ фæсадзы чысы. Фыр знæтæй æмбаргæ 
дæр нæ бакодта, куыд хызти цъуппы сæрмæ, уый. Исдугмæ йæ ас- 
тæу дæр нал стасыд, уыцы дæргъæй аззад. Зæрдæ тых цæфтæ 
кодта йæхи риуы, дзых хæлиуæй аззад æдзух фырулæфтæй. 
Стæй куы 'рымбæрста, уæд рабадт, йæ цæстытæм хураууон акод- 
та йæ армы тъæпæнæй æмæ йæ цæстæнгас сарæзта фаллаг фæ- 
тæнтæм. 
-Ш- 

Зилынц дардуын, зилынц фæлтæрд цæстытæ къæбырæй-къæ- 
бырмæ, лæнкæй-лæнкмæ, рындзæй-рындзмæ цадæггай. Агургæ 
сгарынц къæдзæхты хъæбысты, фæзты гæппæлтыл, цъититы 
былтыл. Хаттæй-хатт сæ йæхиуыл фæуромы бурдзалыг къæбыр, 
сапп,кæнæ, къæдзæхæй раджы хауд, бурбын хъуынайæ æмбæрзт 
æмæ уæд æдзынæг нымдзаст вæййынц зæрдæ фæгуыппимæ. 
«Сырд уыдзæн», стæй лæмбынæг куы равзарынц бур, хус цъæнут, 
бур хъуына, уæд æнкъардæй дарддæр араст вæййынц; риуæй, 
тыхтонæгау, схауы фæурæд улæфт. 
Дардыл æрзылдысты цæстытæ, иу зæрдæхсаинаг бынат дæр 
æнæасгаргæ нæ ныууагътой, фæлæ никуы æмæ ницы.— Исджын 
мæгуырæн — мондаг сайæг, ма авæрайы къухæй,— мæстæй марæн 
йæ исæй. «Уастæн дæлæмæ фæуа Æфсати, йæ бирæ исæй мæгуыр- 
тæн чи хæлæг кæны! Уæдæ ма та далæ Бадила ссыдаид курæг, 
кæд та йын йæ размæ нæ раскъæрдтаис дæ дзугтæй»,— хæцы 
йæхинымæр цуанон Æфсатимæ. 
«Мæнæй-ма, халон халонæн — цæламонд, уарийæн та — фыд- 
бадомд. Цæуин мæ хæдзармæ æмæ цæимæ,— хъуырхъуыргæн- 
гæ æруагъта йæхи цуанон,— сычъийы мард куы нæ ныддавдзы- 
нæн стонг бинонтæн ме уæхскыл? Цы тындзон, фæлæ гæныстон 
гуыбын? Хъуырмæ мæ скодта»,— Къух адæргæй азылди хызыны 
къуымты, ницы ссардта æмæ æнæбары дзыппыты фæмидæг, чи 
дары кæрдзын та дзыппы? Фæлæ диссаг, ацахста йæ дзыппы 
кæрдзыны 'рдæг æмæ цыхты мур.— «Æвæццæгæн æй абон рай- 
сом æнæрхъуыдыйæ дзыппы афсæрстон хызыны бæсты. Дис 
дæр ма мыл бафтыд, уæдæ мæ кæрдзыны 'рдæг кæм ахауд!» — 
Æмæ цуаноны цæстытæ чысыл ныфсдæры æрттывд фæкодтой, 
æфсæртæ та æууилыныл схæцыдысты. 
Дæлгоммæ дæргъæй, йæ рæмбынкъæдзтæ зæххы ацæвгæйæ, 
армы тъæпæнтæ та йе 'фсæры къæдзтæм æнцойæн сæвæргæйæ, 
хуыссы цуанон. Йæ цæстытæ хæхты сæртыл, рæгътыл, 
фæтæнтыл хæтынæй æрфæлладысты æмæ дæлæмæ-дæлæмæ æр- 
тылдысты. Далæ лæнкауы, дæлæмæ, уæтæрмæ, æврагъы стыр 
бындзгуытау, сабыр тулынц стыр дзугтæ — урс фосы дзугтæ. Уый 
Бадилайы дзугтæ сты. Æрфгуыты мигъ абадт, кæлмытау, атыхст- 
ысты цуанонæн Бадилайы æрбаймысынæй: ацал-ауал азы фæхатти 
фыййауæй зыбыты дзæгъæлы. Ницыуал дæр йæ хъастæй ра- 
уад, нæ йæ хъыллистæй. Фæндзай фысыл фидыдæй йæ афтид 
армæй рарвыста Бадила, йæ бинонтæ ма та кæй фæхырхтой Ба- 
дилайы хæдзарæн хуымонæй, ссивæгæй, дуцæгæй, фаджыстæ 
мæрзæгæй — иу уæлдай,— йæ фыййауы куысты уæлдай. 
Фæхуыррытт кодта цуанон йæ фындзæй масты хъуыдытæ, фæ-. 
лæ кæм, зилынц сæры къуымты уазал мигътæй. Марг уадзынц 
зæрдæмæ. 
—/«2— 

Зæрдыл æрбалæууыдис цуанонæн, иу мæйы агъоммæ куыд 
æргуыбыр, куыд лæгъстæ кодта Бадилайæн уæтæры: 
— Уæй, фарн дæм бадзура, Бадила! Ацы азы майрæмкуадзæн- 
мæ дзырд уыдыстæм, æмгъуыдæй уæлдай аивгъуыдта, æмæ мын 
мæхиуæттæ куы рахицæн кæнис, дæ рын бахæрон, уæд мæ мæ- 
гуыр хæдзары кой бакæнин. 
— Æмæ амондимæ фæндараст, Бибо, фæлæ цæй хиуæтты 
кой кæныс, цы дын баззад, цы, мёмæ уаринагæй? — цыма фæ- 
джих Бадила. 
— Ау, арæби, дзырд цæуыл уыдыстæм, уый дæ куыд ферох 
уыдаид, ацал-ауал азы дæм... 
— Дзырд цæуыл уыдыстæм, уыдон дæхирдыгæй фесты, мæ 
хуры чысыл,— æууилы нард æмæ хусысмаггæнаг сурфых фыдыз- 
гъæлимæ ныхæстæ Бадила, цæстытæ та давгæ згъорд кæнынц уæ- 
тæрыл, дарæныл, хизгæ фосыл, фæтæны.— Дæ разы ма дæм дæс 
фысы хъусы æмæ дыууæ æрчъихоры цæуы æмæ дын хæлар 
уæнх, Изæры фос куы 'рцæуой, уæд авзардзынæ дæхиуæттæ. 
— Дæ мад, дæ фыд рухсаг, Бадила, дæ хорзæхæй, цытæ ны- 
майыс? — А^, мæ чъиухиды фæллой кæм сты, уæдæ дыууæ æрчъи- 
хорыл куыд æрынцадысты? 
— Æрбад уæдæ, мæ хур, æмæ дæ кæд лæджы дзырд нæ уырны, 
уæд æрхынцæм,— уæзбын сдзырдта Бадила.— «Ацы готлекк 
сæрниз кæны»,— ауад йæ сæры æмæ къæйыл æрывæрдта æнæх- 
хæст хæрдæй хæйттæ, йæхæдæг йæ зачъе æрдаудта æмæ бæстон- 
дæр æрбадт.— Дæ зæрдыл куыд нæ лæудзæн, цы мыздыл бад- 
зырдтам, уый? Анымай ма йæ,— фæлывд æрттывд фæкодтой 
Бадилайы цæстытæ. 
Бибо фынг-къæйы кæронмæ афснайдта хæринæгтæ, арахъы 
дурын, стæй къæй асæрфта йæ цухъхъайы фæччийæ æмæ дæлæ- 
уæз йæхи æруагъта. 
— Цæуыл бадзырдтам, уыдон зын бахъуыдыйаг не сты, Бу- 
раты Хъараманы фæллæйттæ куы нæ сты мыййаг. Фондз азы раз- 
мæ 50 дуцгæ фысыл, 5 фырыл æмæ уæлæдарæсæй иу цухъхъахо- 
рыл, къахдарæсыл æмæ 10 путы хорыл, дæ рын бахæрон, Бадила. 
Уыдæттыл уыди нæ бадзырд. 
— Хорз хъуыды кæныс нæ бадзырд, фæлæ цы айстай, уый 
дæр, æвæццæгæн, дæ зæрдыл лæудзæн; анымай сæ, æз рохзæрдæ 
дæн,— хинæнгасæй йæ ми^гбылты худы Бадила. 
Бибо фæтыхст. «Тонайы фæндыл лæуд у ацы зæронд бирæгъ 
æнæмæнгæй, фæлæ йын цы базындæуа, кæй уонг уыдзæн йæ зыд». 
— Ай-гъай, дæ рын бахæрон, райстон дæ хор, цухъхъахор 
дæр, къахы дарæс дæр, кæд æххæстæй нæ, уæддæр æй афтæ 
банымайæм, иу фыс æмæ иу фыр — мæ фыд куы амард, уæд.., 
Æмæ зæрдæ фелхыскъ кодта: гæвзыкк хæдзар — æнæ зæхх, 
—т— 

адæ дон, чъылыхдон дыууæ бонгæны, саппджын, къæбырджын 
15 мæкъуылуат угæрдæн, стæй ма кæлæтдзаг хæдзар, гæлхæрд 
хъуг, æртæ дæвдæг фысы — йæ фыды фæллой, йæхи фæллой. 
Уыимæ хæдзарыдзаг бинонтæ — сæ иу се 'ннæмæй æнахъомдæр, 
сæ фылдæр сылыстæг, йæ цæрæнбонты сæ йæ фыййауы къæбæ- 
рæй фæхаста, йæ цæрæнбонты фæбæллыд, йæ фыййауы куыстæй 
куы суаид галджын, хорджын, цæмæй йæ хæдзар хæдзары фæздæг 
кæна æмæ йæхæдæг та искæй фæсдуæртты ног чындзау ныгъуылдтытæ 
мауал кæна. Фæлæ никуы сыцæг йæ бæллыд, раздæр амард йæ 
мад, æмæ йæм цы чысыл муртæ уыд, уыдон марды кæндæн бахъуы- 
дысты. Уый фæстæ амарди йæ фыд, æмæ та уый хистытæ дæр 
ахордтой чысыл бамбырд муртæ. Ныр ма йын Бадила дæр исты 
куы схин кæна, уæд байсæфт, æндæр ницы. Цы йæ бон у, уый 
уæддæр лæгъстæйæ,— сур хиды умæл атыгуыр йæ ныхыл Би- 
бойæн. 
— Хи-хи-хи,— бахæццæ йæ хъустæм æнæуромæн хъинцъау 
Бадилайы худт æмæ фестъæлфыд. 
— Æгæр хорз зæрдæ дæ, мæ хуры чысыл, æгæр! Цы дæм цы- 
дис, уый ирдæй хъуыды кæныс, фæлæ цы айстай, уый дæ æр- 
байрох, бирæ мæ айстай æмæ куыд лæууыдаиккой дæ зæр- 
дыл дæр. Цæй, æмæ дын сæ æрымысон, и? 
— Æз дæ мад, дæ фыды уазæг, Бадила, куы дын сæ ранымадтон, 
цы ма дзы ферох? Радт мын мæхиуæттæ æмæ дын хæлар уæд мæ 
тугсысæн куыст. 
— Лæппу! — фæтызмæг ис Бадила.— Æз лæджы тæригъæ- 
ды никуы ма бацыдтæн, цы 50 азы цæрын ацы мæнг дунейы, 
уыдон дæргъы искæй мæгуыр муртæм бæллæг дæр нæ дæн, табу 
хуыцауæн. Фæлæ рæстзинад ис адæмы 4хсæн æмæ рæстзинады 
фæдыл цæуæг дæн æз дæр. Загътон дын, 10 фысы ма дæм цæуы 
æмæ сæ айс, хæлар дын уæнт. 
«Æфхæрды фæнд скодта, æндæра йын цæй лæппу дæн, 10 азы 
хисдæр йеддæмæ мæ куы нæ у, кæд зæронддæр зынын, уæддæр. 
Сафдзæн мæ»,— фæсæххæтт кодта Бибойæн йæ зæрдæ æмæ 
фæхъæр кодта: 
— Мæ хæдзар фехæлд, æмæ уæд иннæтæ та? 
— Сæнттæ ма цæгъд, сæнттæм хъусын мæм нæ цæуы. Байхъус. 
Хор æмæ дарæсæй ахицæн стæм, дæхи загъдау. Фыс æмæ фырæй 
дæр афтæ. Ды ма мыл нымайыс 52 сæры, æз та — 10. Зæгъон 
дын, кæй айстай 42 сæры. Хъус. Иу аз уыди, æмæ дæ хойы чын- 
дзы арвыстай. «Ирæд райс» дын дзырдтон, фæлæ дæ бон ныккал, 
«мæ хо уæййаг нæу», зæгъгæ, нæ фыдæлтæ цæмæй цардысты, 
уый дæ къахы фындзæй скъуырдтай æмæ дæхæдæг ачындз код- 
тай дæ хойы мæ фæллойæ. 8 путы мæ хор айстай, чындзы пысул- 
—ш— 

тæ дын радтон. Адаргæ уыдысты, фæлæ дæ хойæн чындздзон 
дзаумæттæн сбæззыдысты,— марадз-ма, ныр ссар. ахæмтæ! 
Хъус! — йæ къух фæхъилæй фæурæдта цыдæр зæгъинаг Бибойы.— 
Стæй дæ фыд амард. Рухсаг уæд! Дæуау цард зæвæтæй нæ над- 
та, бонзонгæйæ базæронд, алкæимæ зыдта цæрын. Хæрнæджы- 
тыл сивтыгътай, æмæ та мæ бахардз кодтай 7 путы хор, дыууæ 
дурыны арахъ æмæ иу фыр. Æнæуый мæ кæй фæхастай адаргæ пы- 
сулæй, курæггаг къусыдзаг ссадæй, къуымбилæй æмæ æндæрæй, 
уыдон иуылдæр мæнæ ам мæнмæ фыст сты,— гæххæтт фелвæста 
йæ фæсронæй,— мур дæр дзы рох ницы ис. Гъеныр, мæ хуры чысыл, 
утæппæт фæллой куы снымайай, уæд ма дæм цæуы 9 фысы! Æз 
сæ æхцайæ дæр банымадтон. Хъус-ма нырттæккæ Чъребайы 
базар дæр басгар, фыс 100 сомæй асламдæр нæ балхæндзынæ. 
Ды не 'хсæн дзырддаг кæныс 53 сæры. Хорз, Уыдон 
цæуынц 5300 сомы, нæ? Æз дын кæй фæлæвæрдтон, уыдон 
раст цæуынц 4.400 сомы,— чидæриддæр дын сæ афтæ банымай- 
дзæн. Йемæ ма дæм цæуы 900 сомы кæнæ 9 фысы. Æз та дын 10 
фысы дæттын, æмбарыс æй? Хорз фæуон хионæн, уый -мæ нæ рис- 
сы, дæс фысы дын дæттын æмæ сæ акæн иннæ 42 фысы дæр, кæнæ 
мын сæ æхцайæ радт 4.400 сомы. Цæй гъеныр ма мæ цæуыл до- 
мыс, мæ хуры чысыл? — фæлæгъз йæ ранымады фæрцы Бадила. 
— Ау, цæсгом æмæ худинаг дæр нал ис, Бадила? Цытæ мыл 
нымайыс? Мæ хойы æрвитæггæгтæ мын йæхи куысты мыздмæ куы 
ныббастай; мæ фыдæн мын кæндæн цæмæй феххуыс дæ, уыдон 
та — сабæттагæн. Афтæ мын куы дзырдтай, иу хæдзар, дам, 
стæм æмæ, дам, нæ цин дæр æмæ нæ зиан дæр хъуамæ иумæ уой. 
Хæрнæджытæ дæр мын дæхæдæг куы фæкæнын кодтай,— «нæ 
иумæйаг сгуыхт, дам, мæрдтæм æххормагæй барвитинаг нæу». 
Загътай мын, искуыдæй-искуыдмæ дам-иу дæ бинонтæ дуцын- 
тæм йедтæм фæкæсæнт дæ хæрдзты ныхмæ, гъе, æмæ ма зæгъ, 
дæ хорзæхæй, усæй, чызгæй дын фондз азы дæргъы хуымонæй, 
ссивæгæй, дуцæгæй, фаджыс мæрзæгæй сæхи куы амардтой мæ 
бинонтæ, мæхæдæг та суг ласæгæй, хосласæгæй. Нæ уыди? — 
тæвдæй фестад Бибо. 
— Хи-хи-хи, æмæ кæм ис де4вдисæн уыдæттæн. Мæнæн 
та æгас хъæубæстæ æвдисæн мæ хæрдзтæн. 
— Бадила, хуыцауæй курæгау дæ курын,— радт мын 
мæхиуæттæ. 
— Æгъгъæд у сæнттæ цæгъдын! Ацу, кæм дæ фæнды, уым 
рæй! Цæй сабæттаг æмæ цæй хæрæджы дымæг, исты Бадилайау 
стыр марды кæндтæ ды фæкодтай, мыййаг? 
— Цæуыл мæ бынысæфт кæныс, Бадила, дæ хæдзар дарыныл 
мæ быцъынæг кæй аскъуыдтон æгас хæдзарвæндагæй, уый тых- 
хæй? 
—185-^ 

— Банцай, хæрæг кæй ныййардта, уый! Мæ хæдзар дарын 
дæумæ кæсы, дæхи дарынхъом куы нæ дæ, уæд? 
— Уæдæ дæ рæстдзинад дæ цæсгомыл бампылæд, маргджын 
калм! Æз мæ рæстдзинад, кæм æмбæлы, уым куы нæ ссарон, 
уæд æцæг хæрæгæй гуырд фæуон! 
— Гъе, сыстгуыбын, дæ цъаммар гуыбын дын мæ цæхх æмæ 
мæ кæрдзынæй кæй фефсæстон, уымæн мæм ныххæцыдтæ дæ 
сины сæртыл. Фесæф ардыгæй, куыдз кæй ныййардта, уый! — 
æмæ Бадила лæдзæг фæхъил кодта, фæлæ йæ Бибо ацахста. 
— Мæ тæригъæд дæ фæдыл æфтыд, зæронд бирæгъ, æмæ 
мæ рæдыд дæр,— ратыдта Бибо лæдзæг Бадилайы къухтæй æмæ 
йыл ныццæвыны хæст фæкодта, фæлæ стæй йæхи фæурæдта 
æмæ йæ фехста. 
— Хистæры хатыр дын уæд абон, Бадила! 
— Марадз, лæппу, мæнæ мæ иу куыдз бахордта,— йæ хъыл- 
лист ссыд Бадилайæн. Йæ хъæрмæ уæтæрæй рагæпп кодта Ба- 
дилайы хæстæг, йæ фыййау, Аслан æмæ Бибойы къухтæ ацах- 
ста. 
— Æвдисæн мын у, лæппу, ныццавта мæ. Æз дын Сыбыр дæ 
фæскъæбуты 4рдыгæй фæкæндзынæн!—лæппуйæ ныфсджынæй 
фездæхт Бибомæ Бадила. 
Бибо ма цыдæр зæгъынмæ хъавыд, фæлæ маст йæ хъуыры 
фæтымбыл æмæ ницы уал сфæрæзта. Азар æнгæс фехста Бади- 
ламæ, стæй йæхи атыдта æмæ фæраст фæндаг-фæндаг. Хъустæ 
дардмæ дæр ахсынц Бадилайы хъыллист-рæйгæ хъæлæс: 
— Цу, цу, дадайы карк, рæстдзинад агур, кæмдæриддæр 
мæ рæстдзинадыл дæ ных фехалдзынæ. Æви Бадила лæгæй гуырд 
нæу? 
2 сæр 
Никуы ссардта Бибо рæстдзинад, Фыццаг йæ хъуыддаг ба- 
хаста хъæуы æвзæрст лæгтæм, уыдонмæ ма Бадила йæхирды- 
гæй бамбал кодта хъæуы зæрæдты — дзырддзæугæты. Ратæрхон- 
батæрхон фæкодтой, раууил-баууил хъуыддаг. Фæстаджы сæ 
тæрхон ууыл банцад, зæгъгæ, Бадила ма бафидæд Бибойæн-11 
фысы. Йæ сæр ныххоста Бибо, бардиаг кодта æмæ йæ хъуыддаг 
Советмæ бахаста. Бæргæ архайдта æххуырстыты Комитет дæр Би- 
бойы сæрыл, фæлæ уыцы архайдæй дæр ницы рауад. Совет 
загъта, зæгъгæ, йæ бæрны нæй тæрхон кæнын, æмæ кæд æвзæрст 
лæгты тæрхоныл разы нæу Бибо, уæд йæ хъуыддаг рæстæвза- 
рæнмæ ахæссæд. Раст загъта Бадила: йæ рæстдзинадыл-иу кæд- 
дæриддæр Бибо сымбæлди йæ ныхæй æмæ-иу ын сынкъ нæ фæ- 
рысти. Æвæццæгæн, Бадила, рагагъоммæ бахсæста йæ рæз- 
—186— 

тæ, алы ран дæр ссардта йæхицæн фарсластæ. Йæ сæрæн ни- 
цы уал хуыздæр зыдта Бибо дæр, æмæ йæ хъаст ахаста зылды 
рæстæвзарæнмæ. Нал æй хæдзармæ æвдæлди, нал йæ куысты- 
тæм, æмæ хæрз сæфтмæ æрцыди. Уалынмæ тыхæй-фыдæй æр- 
лæууыд тæрхоны бон дæр. Бибойæн йе 'вдисæнтæ дыууæйы йе- 
ддæмæ, иннæтæ фæзивæг кодтой,— не 'рцыдысты. Бадила æрцыд 
лæгбалимæ. 
Хъуыддаг æвзарынмæ куы 'рцыд, уæд Бибойы æвдисæнтæ къæ- 
згæ хъæлæсæй, сæ худтæ сæ къухты æууæрдгæйæ, сæ цæстытæ 
æфсæрм тарстагч рафт-бафтгæнгæйæ, бæлвырд кодтой, цæуыл 
дзырд уыди Бибо Бадилаимæ, æххуырсты йæм куы ныллæууыд, 
уæд. Фæлæ уый Бадила дæр загъта йе 'вдисæнтимæ. Стæй хъуы- 
ддаг хынцынмæ куы 'рцыд, уæд рæстмæ ницы уал сарæхсты- 
сты Бибойы æвдисæнтæ. Бадила æмæ йе 'вдисæнтæ та хъил- 
бæрзæйæ, лæмбынæг бахыгътой, цы бафыста Бадила Бибой- 
æн æмæ ма дза цы дары, уый. Сæ ныхæстæй афтæ рауад, 
цыма Бадила Бибойæн уый бæрц хæрзты бацыд, æмæ дзы фы- 
сы хъус дæр нал дары, фæлæ тæригъæдгæнаг кæй у, уым Бибойæн 
хайыр кæнк зыбыты лæвар 10 фысы, æвзæрст лæгтæ йæм кæй 
æрхатыдысАш, уый фæдыл. - 
Бибо дæр æмæ йе 'вдисæнтæ дæр æмбæрстой, раст кæй нæ 
нымайы Бадила, цурон хъуддаг кæй кæнынц йе 'вдисæнтæ, 
фæлæ-иу сæ бон нæ баци сæ рæстдзинад рабæлвырд кæнын. Рæ- 
стæвзарæн чысыл атæрхоны фæстæ куы расидт, зæгъгæ, ма 
Бадила бафидæд Бибойæн 10 фысы, уæд Бибойы цæстытæ фæ- 
тарытæ сты, фыр мæстæй йæ худ зæххыл ныццавта æмæ ма 
схъæрзыдта: 
— Бонджыны ныхмæ ма мæгуыр лæг кæд рæстдзинад кар- 
дæй ссара, уыййеддæмæ æз ницы уал зонын! 
— Хъусут, хъусут, мæнæ хорз адæм! Нæ хорз хицауады æл- 
гъитгæ кæны, мæнмæ та — æртхъирæнтæ! — ахъыллист кодта 
Бадйла,— ахсинаг у ахæм абырæг, Сыбырмæ сафинаг! 
Бибойы ахæстоны бакодтой æмæ дзы иу æхсæв адаудта. Бар- 
выста, йæ мæстæй дзы кæй сирвæзт ахæм ныхæстæ, уыййеддæ- 
мæ хицауад йæхи кусæг адæмы хицауад у, æмæ йыл иузæр- 
дыг у. Æххуырстыты комитет дæр йе 'вварс балæууыд æмæ йæ 
рауагътой. 
Онгхъилæй æмæ сæрхаудæй рац: ; Бибо йæ хæдзармæ. Фæн- 
даг дард уыд æмæ цæугæ-цæуын йæ маст цадæггай æрсабыр. 
«Цы кæнон рæстæвзарæны аххос, мæ бон нæ баци мæ рæст- 
дзинад бавдисын æмæ мын уæлдай цы стæрхон кодтаид,— хъуы- 
дытæ кæны фæндаг-фæндаг Бибо.— Мæ хуыздæр æвдисæнтæ 
та цæугæ не 'ркодтой, æвæццæгæн, Бадилайы тасæй, æфсæрмæй. 
Науæд сæ кæд балхæдта, уæддæр сæ цы хæйрæг зоны: бонджы- 
ны бæндæн хъæуыл тыхсаг у. Æлхæд ын нæ уыдысты йæ тæр- 
—187— 

хоны лæгтæ — уæдæ цы уыдысты: æвдисæнтæй дæр ма сæ бавды- 
ста рæстæвзарæны раз. Гъей, искуыцæй дæм мæ къух куы бах- 
хæссид, зæронд бирæгъ, æмæ мæ иу боны цæрæнбоны йеддæмæ 
куы нæ уаид!» — Мæсты кæны Бибо æмæ æнæрхъуыдыйæ сцъы- 
ччытæ кæны сындзы сæртæ фæндаджы былтыл йæ фыййауы 
лæдзæгæй.— Искуы дыл истæмæй мæ цæст куы схæцид!.. Ныр 
цы бачындæуа? Дарддæр-ма ахæссон мæ хъаст æмæ йæ рам- 
булдзынæн, уый дыууæйыл у. Мæ хуымы гæппæл та æнæкарст 
баззайдзæн, мæ дыууæ фысæн мæ мæкъуыл хос æркæрдынмæ нал 
авдæлдзæн æмæ хæрз сæфт æрбауыдзынæн. Гъей, уастæн мæ- 
гуыр скæнæг авд дæлзæх фæуа!» — лæгæрды дарддæр Бибо. 
Æмбисæхсæвæджы схæццæ йæ хæдзармæ Бибо мæстджы- 
нæй, фæлладæй. Йæ цæсты зул дæр нæ базылдта æнкъардæй, риз- 
гæ æнхъæлмæгæсгæ йæ бинонтæм. Рæдувгæ æрæппæрста йæ 
дарæс æмæ лыстæныл йæхи ныццавта. Нæ йæм бауæндыдысты 
бинонтæ — «кæрдзын ахæр» æмæ истытæй афæрсынмæ дæр. 
Æмæ йæ, æвæдза, фæрсгæ дæр цы кодтаиккой? Хъуыддаг куыд 
ахицæн, уый знон, йæ хъал бæхыл сæрбæрзондæй куы 'рбака- 
фыд Бадила æмæ стæй цæл куы самадта йе 'вдисæнтæн, уæд- 
дæр æй куы бамбæрстой. 
3 сæр 
— Уæ, Бибо, исчи ма уæ æддæмæ ракæсæд! — æрбайхъуыст 
дыккаг бон æхсæвæрафон хъæууынгæй лæппуйы хъæлæс. 
— Акæсут-ма, кæй ма хъæуын, чи ма мæ цы кæны? — æмæ мæ- 
стыгæрæй барæхуыста Бибо æртысгæнæй зынжытæ артдзæсты. 
— Уæ, Бибойæн, уæртæ дам, дæм дада сиды, æхсызгон, дам, 
мæ хъæуыс,— æрбайхъуыст та лæппуйы хъæлæс. 
—¦ Чи у, цæмæн æй хъæуын? — афарста Бибо йæ æрбаздæ- 
хæг усы, æниу хорз базыдта Бадилайы фырты хъæлæс. 
— Уæртæ, йæ бон бакалæд Бадилаты лæппу,— зæрдиагæй, 
дам, дæ агуры. Дæ хорзæхæй, мæнæ лæг, загъды сæрыл ма 
ныххæц! Æппын ницы, фæлæ ма кад нæ муртæй нæ къухты исты 
бафтид уыцы бирæгъæй,— лæгъстæйау кæны ус. Чызджытæ дæр 
æм курæджы цæстæнгас сарæзтой, æргом дзурын нæ уæндынц. 
— Бæгуы, бæгуы — худаистæй мын мæ разæй скæндзæн йæ 
дзуг! кæрты дуæрттæ-иу гом дарут,— фæмæсты Бибо. 
— Æгонгæй, баба, æппындæр сын ком мацæмæй радт. Нæ- 
хиуæттæ сын сæ фындзы хъуынчъытæй стондзыстæм,— уæн- 
донæй дзуры йæ фыдмæ 12 аздзыд Быдзег. 
— Дæу та уыдæттæй ничи ма фæрсы, къæбæда, æмæ банцай! — 
фæлæбурдта йæм мад, лæппуйы ныхæстыл разыйы мидбылты 
худт куы ацахста йæ лæджы цæстытыл æмæ цæсгомыл, уæд. 
— Нырма уал хæдзары уынаффæ мæнмæ кæсы æмæ мæ мæ 
—188— 

бар бауадзут; æз куынæуал уон, уæд-иу архайут, куыд уæ 
фæнды, афтæ,— фæзылд дуары 'рдæм Бибо мæстыхуызæй, зæр- 
дæ та туглæдæрсæнтæ кодта йæ бинонты мæстæй. 
«Цымæ та цы æрымысыд ацы кæлæнгæнæг, цы та йæ хъæ- 
уы мæнæй? Æниу, æвæдза, мæ къах ма мæ куыд æрбахаста? — 
цытæ байдыдтон мæ сæрмæ хæссын!» — йæхимæ мæстыгæнгæ 
бахызт Бадилайы хæдзары къæсæрæй Бибо. 
Тæккæ æхсæвæрыл бадынц бинонтæ. Лæг рæгъауæй рабад- 
тысты нæлгоймæгтæ, сæ уæлейæ, къæлæтджыныл — Бадила, аф- 
тæмæй, фынгты уæлхъус, сылтæ дæр — сылты 'рдыгæй; чи æх- 
сæвæрыл бады, кæстæртæ та лæггад кæнынц. Хæринæгты фæз- 
дæгдзилахар кæны хæдзары къуымты. Фиутæ æмæ фæхсынтæ 
царыг тыгуырæй зæу-зæу кæнынц, уæладзгуытæ сæ нал зынынц. 
Йегъау цæнгæт пец сырх зынгау сси, фæлæ хæдзары фæздæ- 
гæн йæ кой дæр нæй æмæ нæзы хъæдæй рæсугъд астæрд къул- 
тæ дзыхъхъыннæуæгæй æрттивынц; алы гауызтæ, алы хотыхтæ, 
саджы æмæ дзæбидыры сыкъатæ уыдоныл ауыгъд, афтæмæй. 
Цы дзы загъдæуа, бонджын хæдзар у Бадилайы хæдзар, бар- 
æнæбары дзы мæгуыр лæгæн йæ астæу тасаг у. 
— Æгас нæм цæуай, æгас, Бибо. Бадгæ, дæ хорзæхæй! Лæ- 
ппутæ, бынат уазæгæн.— Бинонтæй йæ бынатæй змæлгæ дæр 
ничи скодта Бибойы бахызтæй, фæлæ Бадилайы ныхасмæ лæг- 
тæ фæйнæрдæм бабадтысты æмæ астæуæй суæгъд кодтой бынат 
Бибойæн. 
— Дæ разы хæйттæ, уæливыхтæ,— бас æрхæссут Бибойæн! 
Хæр, дæ хорзæхæй, дæхи хæдзар у, мæ хур, Бибо! 
Æдзынæгæй бады Бибо æмæ тынг мæсты нæ кæны йæхимæ. Йæ 
сæр сæрмæ нал хæссы, йæ сæрæн аргъ нал кæны, æгады ранмæ 
тæры йæхи, æндæра куыд æрбацыд йæ сафæджы хæдзармæ, куыд 
æй æрбахастой йæ къæхтæ. Кæд фидауын фæнды Бадилайы, 
уæд фидауынæн дæр æгъдау ис, уыййеддæмæ лæгæй-лæгмæ 
знаджы хæдзары чи бафидыдта? 
«Куыдзау мæм фæсидт æмæ æрбазгъордтон мæ фæцахуырæй,— 
хынджылæггаг кæнын мæхæдæг мæхи. Кæд ма мæ исты æф- 
сæрм кодта, уæд æм ныр ме 'рбацыдæй уый дæр нал уыдзæн, 
бамбæрста, куыдзау ын лæгъстæйаг кæй дæн, уый»,— Фыр мæ- 
стæй йæ сæр дæлæмæ æруагъта, хæринæгтæм йæ къух дæр нæ 
бакодта Бибо. 
— Бадила, æнæвдæлон дæн, зæгъ-ма, цы дæм ис зæгъинаг, 
уый,— æхгæд хъæлæсæй схаудта йæ дзыхæй Бибойæн. 
— Исты уал ахæр, зæгъинæгтæн дæр рæстæг уыдзæн, кæ- 
дæм тындзыс, дæ бирæ куыстытæ дæ куы нæ æндавынц, мыййаг.— 
Чи йæ базондзæн, зæрдæйæ дзуры, æви хынджылæг кæны, Ба- 
дила? 
—189— 

— Мæнмæ зæгъинаг ницыуал ис, цы муртæ ма мын стæр- 
хон кодтой, уыдон мын раппар æмæ дын хайыр уæд мæ фæ- 
ллæйттæ, кæд дын батайой, уæд. 
— Мæсты цæуыл кæныс, Бибо, мæсты, æз дæм загъд кæнын- 
мæ куы нæ фæсидтæн, мыййаг. Дæ муртæ дæр дын куы нæ исын. 
Райсом уæтæрмæ цæуын, рацу æмæ раскъæр дæ дæс фысы, 
мæ хур,— сабырæй хъуысы лæгъз ныхас. 
— Æз мæ фæллойæ зæгъын, мæ фæллойæ! Хъусыс? Хæрамæй 
мын кæй бакъаддæр кодтай дæхицæн — мæ фондз азы туджы 
фæллойæ,— йæ сæр фæхъил кодта Бибо. 
— Дæ фæхъхъау æрбауæд мæ зæронд сæр, Бибо, ды исты 
маст дæ зæрдæмæ куы бахæссай. Ратдзыстæм дын дæхиуæттæ дæр, 
фæлæ мæ ингæнмæ ныккæс, ды къæбæр куы нæ ахæрай! Ды 
дæр мах хъыджы ма бацу, фæлæ дын рæстаг адæм цы зæгъынц, 
ууыл сразы у,— лæгъстæйагау кæны Бадйлайы ус. 
— Уæддæр та йæ зæронд æгъдæуттæ сивтыгъта. Æмбаргæ 
лæг куы дæ, гормон, уæд цытæ хауы дæ дзыхæй? Æрныхас кæ- 
нæм, бафидаудзыстæм. Адæм хос цы хъуыддагæн не скæной, уый 
зæххыл ма 'рцæуæд. *• 
— Нæ, кæд æй мæ дзугтæ хъæуы, æз та йæм фыййауæн,— 
йæхи нæ баурæдта æмæ йæ. фыды ныхас аскъæфта Бибойы кæс- 
тæр фырт Саукуыдз. 
— Къæбæда! Дæу дзы ничи фарста. Цæй рæйды мыггаг у уый 
мæ цуры! — фæмæсты Бадила, цыма йын йæ сусæгтæ фергом 
кодта лæппу. 
Бибо хъуыдыгæнæг цæстæнгас ахаста бинонтыл æмæ йæ 
Бадилайыл æрурæдта. 
, «Цыдæр ныхъхъуыды кодтой æмзондæй æнæхъæн хæдзарвæн- 
даг, бæрæг у уый сæ ахастæй æмæ ныхасæй»,— зылди уæззау 
йæ сæры.— Фых у сæ фæндон, фæлæ цы фæндон у, уый куы рабæ- 
рæг кæнин». 
Йæ худ йæ цæстытæй къæбутмæ акъуырдта, йæ цæсгомыл 
ралæмæрста мидбылты худт Бибо. 
— Уадз æй, Бадила, тæлтæг лæппу гæрæхтæй фылдæр цы 
кæны, фæлæ дæм æз хъуыддаг æнхъæл æрбацыдтæн æмæ йыл 
æрдзурæм. Дæ загъдау, зæххыл ахæм хъуыддаг ма 'рцæуæд, 
адæм сæрфат кæмæн не ссарой. 
— Раст у, раст, Бибо! Стæй сабырæй кæй бакæнай, уый 
мæстæй никуы сараздзынæ,— фæлæгъз ис Бадила.— Цæй, уæ- 
дæ мæм хъус, мæ хур, Бибо. 
— Дæумæ хъусæг дæн, дæ рын бахæрон. 
— Бибо,— уæзбынæй дзуры Бадила,— ацал-ауал азы мæм 
фæкуыстай рæстæй, æнæхæрамæй. Хъæсткæнинаг дæ ницæмæй 
—190— 

дæн. Дæ зæрдæ де ,'вдиссæн, мæ бинонтæй иу бинойнаг дæр дæ 
хъыджы никуы ницæмæй бацыд, афтæ уыди, нæ? 
Бибойы цæсты раз ферттивæнтæ кодта, куыд хъизæмарæй йæ 
мардтой фыр куыстæй, стæй .æхсойгæ къæбæрæй йæ бинонты 
дæр Бадилайы бинонтæ. Æрбаймысыд йæхи мæстытæ, ацы фæ- 
стаг æбуалгъ æфхæрд, фæлæ ралæмæрста: 
— Афтæ уыди. 
— Гъемæ, мæ хур,— дарддæр нывæзта Бадила,— ныр дæр 
æмæ нырæй фæстæмæ дæр, дæхъыджы бацæуинаг не стæм.— 
Бибо цинæнгасæй йæ хъустæ фæхъил кодта.—.Сахуыр дыл сты 
æгас хæдзарвæндаг, хионы хуызæн дæ уарзынц. Уæртæ авдæ- 
ны иу саби ис æмæ уый дæр дæу афæрсы: «Бубу кæм и?» Сы- 
вæллон дæр æнкъары дæ рæвдыд. Ныр у æмæ уæлейæ арв, бынæй 
зæхх ме 'вдисæн, дæ катайы бацыдтæн. Гъемæ мæнæй фæцыд- 
тæ, фæлæ цæмæй фæцæринаг дæ? Фæззæг — не 'ккой, йае фæ- 
стæ зымæг къæсæрæй æрбакæс-æрбакæс кæны. Нæ дын уыцы уа- 
диссаг хуымгæнд хатын, нæ хосгæрст. Цы æркæрддзынæ, цы 
æрыссивдзынæ? Уымæй дарддæр та нæ гæныстон хæхбæсты æн- 
дæр ницы ис, цæмæй дзы фæдара йæхи адæймаг. Гъемæ куыд 
уыдзынæ утæппæт даринæгтимæ зымæгон-зымæджы дæргъы, уый 
койы дæн, мæ фыдыстæн, и? 
— Нæ зонын, Бадила, мæхæдæг дæр катайы дæн,—,катай-, 
гæнгæ бакодта Бибо, баууæнда æви нæ Бадилайыл? 
— Уæдæ дын æз зонын хос,— цыма стыр хæрзты бацæу- 
дзæн Бибойæн, уыцы хъæлæсæй дзуры Бадила.— Дæ лæггæд- 
ты тыххæй дæ æз рохы нæ ныууадздзынæн. Хъус, Бибо. Бинон- 
тæй, фосæй, хæдзарæй, дæуыл ахуыр сты, дæуæй хуыздæр сыл 
кæуыл баууæнддзынæн? Ныр ма хизæн дуг ахæсдзæн; кæд хуы- 
цауы фæнда, уæд даргъ фæззæг ахæсдзæн. Мæ фосы дæ бæрны 
кæнын, ныллæу мæм фæстæмæ фыййауæй. Зымæгон дæр сæм 
зилдзынæ, хæдзары куыстытæ дæр-иу акæндзынæ, ныры уонг 
куыд кодтай, афтæ. Нæ дын кæнын. бирæ азты æмгъуыд,— фи- 
дæны митуарынмæ — не 'мгъуыд, стæй та бон цæуы æмæ фарн 
йемæ хæссы. Цы курыс, уый дын ратдзынæн, мæнæй дæумæ уæл- 
дай куы ацæуа, уæд мæ нæ фæрисдзæн, мæхи дæ. Цы зæгъдзынæ? 
Бибо фырджихæй сагъдау фæци. Цыма йын йæ тенка исчи 
мæцъисæй ныххафта, уыйау йæ цæстытæ фæтъæбæртт-фæтъæ- 
бæртт кæны, бынтон æнæбары йе *взагыл абадт: 
— Æмæ мын уæд цы ратдзынæ? 
— Фидауынгæнджытæй, æвдисæнтæ мæ уæнгæлы хай уы- 
нын.— Хъуыддаг ахицæныл банымадта Бадила.— Кæд дыууæ 
хæлары 4хсæн æууæнк нал ис, уæд цард бындзарæй рафæл- 
дæхæд. Ратдзынæн дын фондз фысы æмæ фондз путы хор. 
— Хорз дын у, Бибо! Дзæгъæлы, стонгæй, фæнычы къус- 
—191— 

бартæ кæныны бæсты хæдзармæ къæцæл баппарын хуыздæр у,— 
сæрыстырæй йæ ныхас фæтъыста лæппу. 
— Æри, Бибо, дæ арм, цы ма хъуыдытæ кæныс. 
Бибо æвиппайды фæгæпп кодта. Æппæт æнхъæл уыд, фæлæ 
ахæм æфхæрд æнхъæл нæ уыд.— «Мæ муртæ мын йæхи бакод- 
та æмæ ма мæ ноджы иу афæдз йæхицæн лæвар хырхын кæны 
хæрæг!» — цæстытæ туджы азылдысты, зæрдæ адæнгæл. 
— Хынджылæггаг дæхæдæг, зæронд куыдз, ам дын хынджы- 
лæггаг нæй! Кæд дын ацы æфхæрд батайа, уæд иу æй дæ усæн 
раппæл! 
Бадилайы кæстæр лæппу йæ хъамайы сæрмæ фæлæбурдта, 
фæлæ йæ Бибо хъуыды дæр не 'ркодта, йæхи дуары 'рдæм фех- 
ста. Йæ хъустæ ма ацахстой: 
— Æгъа, цæй! Мæнгæй нæ акæнынц, хорзгæнæг, дам, 
хорз не ссардта. 
— Хи-хи-хи, сыдæй мæлæг куыдзау мæм дæхæдæг æрба- 
лæсдзынæ къæбæргур æмæ мæ зæвæт дæ бæрзæйæ нæ аппардзынæ. 
— Кæсут ацы сыст рагъмæ, цы æнæрцæф мын у,— загъта 
Бадилайы ус, Йæхæдæг, йæ фырт — алчи сæ йæхи 4рдыгонау 
аргъ кодта Бибойæн. 
4 сæр 
Цуанон мæстыгæр фестъæлфыд, фæхуыррытт кодта йæ фынд- 
зæй æмæ йæ сæр тыхæй атылдта, цæмæй фæлыгъдаиккой мæ- 
стаг хъуыдытæ. Рабадт, йæ чъылдымæй фездæхт Бадилайы уæ- 
тæрмæ æмæ иннæрдыгæй, фахс-фахс, азылдта йæ цæстæнгас. 
«Цытæ мын бафæрæзта уæддæр уыцы зæронд бирæгъ, уый 
лæг лæгæн никуы ныббардзæн. Ныр фæззæджы къæсæрыл мæ 
бинонтæ сыдæй мæлæг, мæ фос та Бадилайы дзуджы ривæд кæ- 
нынц. Уæдæ куыд куырм разынд рæстæвзарæн дæр. Мæгуыры 
сæрыл сдзурæг куы у советон хицауад, уæд куыд фæдæн Бади- 
лайы фæндиаг рæстæвзарæны раз; куыннæ сбæлвырд мæ рæст- 
дзинад. Бирæгъ, бирæгъ, тугхор бирæгъ! Искуы мæ фæндиаг куы 
фæуис, æмæ дыккаг бон мæ мæлæт куы уаид»,— хъуыдытæ кæны 
цуанон. 
Цæстытæ уæззау хæтынц фахс-фахс. Æнæрхъуыдыйæ, фæца- 
хуырæй фенцайынц къæбыртыл, губаччытыл. Дæлæ фахсы лæнчы, 
рагъмæ 'ввахс, иу къæбыр фезмæлыд... цъæх-бурбын.— «Цы уа 
цымæ?» — цæстытæ йыл андæгъдысты.— «Ныртæккæ мигъаууо- 
нæй схицæн уыдзæ æмæ рагъмæ схиздзæн. Къухтæ алвæстой топпы 
хæтæл, лæдзæг зæххы асагъд, буар æрындæгъд йæ бынаты. 
«Гъе, дæ рын бахæрон. Æфсати, фыдæнхъæл мæ ма кæн; 
—ш— 

схæлар кæн дæ бирæйæ иу сæныччы хъус мæгуыр лæгæн!» — 
адæргæйæ кувы йæхи хъуыдыйы цуанон. 
— Уæззау хилы сырд уæлæмæ, уæлæмæ. Фæлæ "кæд сычъи у, 
уæд йæ гуыбыныл куыд быры? — кæсы цуанон. Дæлæ мигъау- 
уонæй хуры фæстаг рухсмæ разынд сырды сæр. Куыдзы сæры хуы- 
зæн у, фæлæ ам куыдз цы ми кæны? Уæлвæд хилы сырд, бын- 
тон рахицæн мигъаууонæй... 
— Бирæгъ! Бирæгъ у! Æвæццæгæн, фосы 4рдæм хъуызы. 
Бирæгъ схылди рагъмæ йæ гуыбыныл, йæ къæхтыл лæугæ дæр 
не скодта. Йæ гуыбыныл куыд сбырыд, афтæ бадзынæг рагъыл.* 
Йæ раззаг дзæмбыты 'хсæн йæ сæр афсæрста æмæ дæлæмаб^ 
фосмæ скодта йæ каст. Мæллæг у бирæгъ — айдагъ царм æмæ 
стджытæ. Йæ фист æнæкалдæй ныссуйтæ ис бындзыггай йæ син- 
тыл, йе онтыл. Фæрсджытæй фæстæмæ æнгуылдзы стæвдæн дæр 
нæу. 
— Зæронд цыдæр у, науæд та рынчын у, лæбурын йæ хъару нал 
у/æмæ зыдæй мæлæтмæ æрцыди. Давын дæр нал фæразы, æвæ- 
ццæгæн. Фехсин æй æмæ дзы цы пайда ис, царм æхсты аргъ 
дæр нæу. Хæрзаг бирæ фыстæ баамæттаг кодта, йæ тыхы куы 
уыди, уæд. Бадилайау рæдувæнтæ кодта, скъæфта мæгуырæй. 
Знаг у, знаджы марын хъæуы,— æмæ топпы кæсæны ацахста 
цуанон бирæгъы сæр. 
Æвиппайды уддзæф йæ фæндаг аивта æмæ цуаноны *рды- 
гæй бирæгъы 4рдæм фездæхти, хур йæ был ныддардта æмæ 
уæлейæ цъититæ райдыдтой улæфын кæмттæм. Бирæгъ чысыл 
фезмæлыд, йæ сæр уæлæмæ разылдта, иу дзæвгар фæкаст цуано- 
ны 'рдæм, стæй та уæззау æруагъта йæ сæр йæ дзæмбытыл. 
«Федта мæ, æви нæ? Федта мæ, йæ цæстæнгас ын æрцахстон, 
фæлæ куыннæ фæтарст? Æвæццæгæн, йæ адзал æрцыд æмæ йын 
мæлæт хъауджыдæр нал у»,— æмæ йæ топп æруагъта цуанон. 
Фæйнæрдæм фæлгæсы. 
Хур æмбисы онг ныссагъд фæсрагъ. Кæмттæ талынг райдыдтой, 
фаллаг рагъыл ардыггаджы аууон сау нымæтау схылди йæ сæрмæ. 
«Цæуон, æндæр ницы, мæ дæс фысы ма уæддæр райсон Ба- 
дила-бирæгъæй. Афонмæ æрбацыд уæтæрмæ æмæ йæ ныййафын 
хъæуы. Зæронд куыдз æрвыл изæр уæтæрмæ цæуы йæ фос бæ- 
рæггæнæг, бон та хъæуы абухы».— Сыстад цуанон. 
Цуанон йæ нымæт йæ уæлæ æрбаппæрста æмæ тигъ-тигъты 
араст дæлæмæ. Хауæнтæй куы ахицæн, уæд фæтæны бирæгъ 
йæ зæрдыл æрбалæууыд æмæ уæлæмæ фæкаст. Бирæгъ комкоммæ 
лæнчы, уаеззау æрцæйбырыд дæлæмæ. 
«Дæлæмæ кæсыс, уæлæ бирæгъ? Бадила дæуæй бирæгъдæр 
у, ницы дзы адавдзынæ, мæгуырæг»,— ахъуыды кодта цуанон 
æмæ ауырдыг кодта дарæнты 'рдæм. 
*3 Уацмыстæ 
—193— 

Бынтон æрталынг, афтæ æрхæццæ цуанон уæтæрмæ. Сын- 
дæггай, хъавгæ цыди уырдыгмæ: талынджы лæбырæнты къах 
фæсайын дæр зоны æмæ уæд адæймагæн йе стджытæ дæр нал 
ныххæццæ уыдзысты коммæ . Уалынмæ æрыввахс дарæнмæ æмæ 
хуысгæ фосмæ бахæццæ. Иннæрдыгæй саудалынг æндæргау 
зыны уæтæр. Æрдæбон дæр ма дзы цыди зард æмæ хъæлæба, 
фæлæ ныр, æвæццæгæн, æрфынæй сты фыййæуттæ. 
«Бирæ уыл фæтухæн кодтон, ацы фос: мæ къухы уæ бирæ 
сæдæтæ схъомыл ис,— хъуыдытæ кæны цуанон æнкъардæй,— 
ныр мæ Бадила мæ хайæ æнæхай фæкодта. Куыйтæ дæр мыл 
куы нæ рæйынц, æвæццæгæн мæ базыдтой, фондз азы дæргъы уы- 
дон дæр мемæ куы фæкуыстой. 
Æвиппайды фос цуаноны 'рдæм фæхæррæтт кодтой æмæ дзы 
иу фысы уаст æвирхъау фæцыди талынджы. Цуанон йæ топп 
æртыдта йæ уæхскæй æмæ цæстытæ ныццавта талынджы арфмæ. 
«Зæронд бирæгъ йæ кæнон уæддæр бакодта, йæ æхсæвæй- 
раг адавта, нæй фысæн ауадзæн, нæй,— æмæ фалейæ, адаг- 
адаг йæ цæст ахаста топпы кæсæныл æвæрдæй. Уæртæ бирæ- 
гъæн йæ æндар фæзынди ададжы къулыл. 
«Нал мын фæцыдтæ, зæронд къæрных» — æМæ а ныр сампал 
æруадза цуанон, афтæ йын чидæр йæ цонг ныццавта, топпы 
гæрах дзæгъæлы афардæг, йæхæдæг дæлгоммæ зæххыл сæмбæлди, 
йæ къухтæ йæ фæсчъылдыммæ тыхтæй, афтæмæй. 
— Гъе, хæрæг кæй ныййардта, уый! Афтæ æнхъæлдтай?Ба- 
дила куырм баци, æви мæрдон фынæй? Цæв æй, лæппу, йæ 
фæрсджыты хъæбæртæ йын дæ къахы фындзæй снымай! Мæ цæхх 
æмæ мæ кæрдзын фондз азы кæй фемпылдтай, уыдон дæ фæ- 
дыл æфтыд фæуæнт, куыдзы гуыбынæйдзыд! Марынмæ мæ æрхъа- 
выд! Æз дын мæрдты дуар мæхæдæг уæрæх бакæндзынæн, фæлæу! 
Цуанон æнкъары, къухтæ фæсчъылдым хъæбæр баст кæй сты: 
уæззау цæфты фæстæ арт суагътой, æмæ ма адæргæй йæхи 
атон-атон кæны, йæ нуæрттыл ратул-батул сагайдта, кæд æппын 
сыстид æмæ цæфтæй йæхи исты мадзалæй баиргъæвид. Топпы 
гæрахмæ фыййæуттæ рагæр-гæр кодтой цырагърухсимæ. Куый- 
тæ знæтæй рæйынц æмæ адагмæ сæхи æппарынц. 
— Рухс ацырдæм тагъд! Æз ын йæ цъаммар цæсгом фенон, 
марынмæ мæм чи æрцыд, уыцы куыдзæн. Рабадын ма йæ кæн, 
лæппу, йæ над нырма фæстейæ ис! 
Фыййæуттæ Бадилайы алыварс атыгуыр сты. Бадилайы фырт 
рахъил кодта цуаноны æмæ йын фæстейæ йæ баст цæнгтæ зæхмае 
æлхъивы — куыннæ сызмæла. Цуанон æнæнхъæлæджы фыр джи- 
хæй ницыуал бамбæрста æмæ ма фæсусæй схъæрзыдта: 
— Цы кодтон, цæуыл мæ амардтат, хуыцау уын ма схатыр 
кæна! 
—194— 

— А-ай, æхсарджын Бибо куы дæ, æхсарджын Бибо! —стыр 
дистæ кæны Бадила.— Дис мыл бафтыд, уæдæ мæ мæлæт кæй 
фæнды, кæмæй цы дарын? Дзæгъæлы æртхъирæнтæ нæ кодтай, 
нæ, уæдæ, хорз Бибо, дзæгъæлы. Хорз, мæ хур, хорз,— ныр дæ 
хорз бамбæрстон. Марадз, лæппу, ды, æвæццæгæн йæ хъæвдын 
та фос фæтæры! Ныр бафидаудзыстæм демæ, Бибо. Ацы æбуалгъ 
хъуыддаг кæд батайа, уæд ацы рихитæ куыдзыл æрзайæд. Æвди- 
сæн мын ут, лæппутæ, йæ фырты давæгæй æрбарвыста, йæхæ- 
дæг та мæ разы бабадт марынмæ. Мæнæ лæппу нæ фæцарæхст 
æмæ йын фæстейæ йæ цонг не скъуырдта, уæд мын нæмыг мæ тенка 
фæхастаид,— карзæй дзуры, йæ цин æмбæхсын нæ бафæразгæйæ 
Бадила. 
Бибо бамбæрста, цæмæй йæ аххосджын кæны Бадила, уый, 
æмæ йæ сæры хъуын арц сбадт. 
— Кæд ма дæм цæсгомы цъырттæй исты баззад, уæд мыл цы 
тугтæ мысыс, Бадила. Уæртæ ададжы 'рдыгæй бирæгъ фæлæ- 
бурдта фосмæ æмæ а ныр фехсон куыд загътон, афтæ мæ дæ 
фырт æрбырста. Уæд уын цы кодтон, Цæуыл мæ мардтат? 
— Æмæ æмбисæхсæвæджы æнæхъахъхъæнæг уæвгæйæ, 
мæ фосæн дæхи хъахъхъæнæг скодтай? Хи-хи-хи! Куыннæ 
стæй, куыннæ, алкæй дæр бауырндзæни æмæ зæгъдзæни, зæгъ- 
гæ, афтæ уыдаид, афтæ. 
— Мæ дæс фысмæ æрбацыдтæн, дæхæдæг мын куы загътай. 
тугтæ мыл цæмæн мысыс, Бадила? 
— Æмæ дæ боныгон чи нæ уагъта? Уадз æнахъомы æфсæн- 
ттæ! Топп мын мæ ныхмæ дæр уымæн сарæзтай, æмæ мæ мæ 
фынæйæ райхъал кæнинаг уыдтæ, æвæццæгæн. Рахæсс-ма йæ 
ардæм, лæппу,— фездæхт йæ фыртмæ Бадила. Æркæсут, хорз 
адæм, ацы фысмæ, бирæгъы хæст у æви кардæй æргæвст? 
Бадилайы фырт фысы мард йæ уæхскæй фыййæутты размæ 
æрыппæрста. Йæ тæрттæ, йæ фæччитæ æмæ йæ къухтæ тугхъуло- 
нæй. Фысы æфцæг ма иу чысыл фæхæцыд йæ бæрзæйы цармыл: 
кард æй ахауын кодта æгасæй. 
Бибо фыр джихæй йæ цæстытæ бацъынд кодта. 
«Фыны дæн æви æрра фæдæн, ай цы диссæгтæ æййафы ме 
'намонд сæр,— æнæууæнчытæ кæны йæхиуыл.— Ма сырра уа 
аецæг, ме'нахъом саби æмæ йæ мæстæй æцæг давынмæ ма æр- 
бацæуа. Æмæ къæрныхæггаджы кой, нырма мæхи куы базыдтон, 
уæдæй фæстæмæ мæ хæдзары къæсæрæй дæр куы никуы бахызт. 
Науæд кæд давынмæ æрбацыд, уæд фысы æргæвдгæ цæмæн 
акодта, йæ аскъæрын æнцондæр куы уыд. Нæй, æцæгдзинад нæу, 
фыд фынтæ уынын»,— Фæлæ та йæ знаджы хъæлæс æрчъицын 
кодта: 
13* 
—195— 

— Йæхи йын нал баййæфтон уыцы куыдзы фыртæн, æндæра йæ 
бæргæ аргæвстаин, мæ фысау. 
— Лæппу, басгарын хъæудзæн фосы, мæйрухс куы скæса, 
уæд, цас дзы фæхъуыд, уый базонын хъæуы. Кæсут, хорз адæм, 
цæмæ мæм æрхъавыд хорз Бибо. Йæ фырты мæ фос давæгæй æр- 
бакодта, йæхæдæг мæ марынмæ æрбацыд æмбисæхсæвæджы, æв- 
дисæн уæ кæнын хуыцау æмæ зæххы раз. 
— Ницы уыдтæн, мæ фосмæ æрбацыдтæн, уымæй дарддæр,— 
сæнт хъæр фæкодта Бибо.— Дыууæ боны цуаны фæхатдæн æмæ 
изæры уæлæ рагъæй æрцыдтæн æргомæй, цæстуынгæйæ. 
Фæлæ уыны, Бадила æмæ йæ фырт кæрæдзимæ худæндза- 
стæй кæй кæсынц, кæй сæ уырны йæ ныхас, сæ фæнд кæй у конд 
æмæ адæргæй фыййæуттæм фездæхт Бибо. 
— Æмбæлттæ, сымахимæ фондз азы фæхордтон иу цæхх, 
иу кæрдзын — æхсæвæй, бонæй. Уый размæ дæр мæ зыдтат, 
иумæ схъомыл стæм уæлыгæстæй, цы лæгмар, цы къæрныхæй 
фæцардтæн, уый зæгъут, хуыцауæй курæгау уæ курын. 
Лæгъстæйы цæстæнгас ныззылдта Бибо фыййæутты цæсты. 
Æнхъæлмæ кæсы. Мигътæ азылд сæ цæсгæмттыл, иуæй-иутæ 
дзы бахæлиу кодтой сæ дзыхтæ: ныртæккæ сдзурдзысты. Фæлæ 
æлхынцъæрфыг у Бадила, цæстытæ тæмæнтæ калынц — дыууæ 
зынджы, æмæ дзыхты бахæлиу фыййæуттæн ком æвазынмæ ра- 
уад. Ничи ницы сдзырдта фыййæуттæй. 
— Ха-ха-ха, афтæ æнхъæлдтай æмæ дæхи хуызæн мæнгард 
æмæ цъаммар ссардзынæ ацы рæстаг адæмы 'хсæн? Дæ фын дæ 
фæсайдта! Цы федтой, уый зæгъдзысты, гуырысхо ма кæн. Афтæ 
нæу, æмбæлттæ,— тызмæгæй фæзылд фыййæуттæм Бадила. 
— Цы федтам, уый зæгъдзыстæм,— уынгæг æхгæдæй схаудта 
æнæбары кæйдæрты дзыхæй. 
— Уæдæ рæстдзинад æмæ намыс кæд нал ис зæххыл, уæд 
бындзарæй сфæлдæхæд. Мæ судзгæ тæригъæд, мæ рæстад баф- 
тæд уæ фæдыл, хицауæй, фыййауæй. Æз куыд рæстæй сæфын, 
афтæ фыдызнаджы кардыл сæмбæлут,— фæхъæр кодта Бибо 
æмæ йæ сæр йæ риуыл æрæппæрста. 
— Уæлæмæ сыстын кæнут ацы куыдзы æмæ йæ цом, кæнгæ, 
Советмæ! Ам дзæгъæлы хъыллистытæ æмæ гадздза сылы æл- 
гъыстытæй нал у. Цы ныфсæй мæм рабæлццон марынмæ, уыцы 
ныфсæй араст уæд Сыбыры фæндагыл. Цæугæ! Арсмар чи цæуы, 
уый арсы дзæмбыты хауы. 
Фæкæнынц фыд æмæ фырт Бибойы цæнгтæ бастæй. Цыдæр- 
тæ ма йæм сдзурынц, æвæццæгæн, æфхæрæн ныхæстæ, фæлæ 
бакъуырма Бибо, дур фестад йæ зæрдæ, æфсæртæ кæрæдзийыл 
бандзыг сты, цæстытæ — дыууæ зынджы бартхутæг сты, дыуузе 
æвзалыйау. Иунæг, æрмæст иунæг хъуыды судзы сæры магъзы: 
—/96— 

«Кæмæ фæхæссон мæ рæстдзинад, чи мын æй бамбардзæн». Фыд 
æмæ фырт цæуынц фæстейæ, тæрхæттæ кæнынц æмыр хъæлæсæй. 
Фыд у æваст хъæлдзæг, цины зæйтæй згъорынц йæ ныхæстæ дзыхæй, 
фырт та — сабырæй. Æвæццæгæн, иуæй йæ хистæры æфсæрмæй, 
иннæмæй иттæг-йттæг разы нæу йæ фыдимæ. 
— Банцай, æдылы! Кæс-ма, кæддæры æз куыд зæгъын, афтæ 
нæ уаид,— хъæрæй дæр сыхъуыст фыды ныхас.— Стæй æз дæр, дур- 
зæрдæ, мыййаг, нæ дæн, тæригъæд æз дæр зонын. Хаттæй-хатт 
мæ мæ зæрдæ хъæбæр фелхыскъ кæны. Фæлæ цард искæмæн тæ- 
ригъæд кæныныл нæ арæзы, мæ хур. Мæнæн мæ зондахаст у: æппæ- 
ты разæй дæхицæн тæригъæд кæн, стæй та искæмæн. Æниу, ацы 
хатт дæ фæнд уæд, бафæрсæм æй, цы дзы сафæм.— Уыцы ныхæсти- 
мæ Бадила, йæ фыртимæ сæ цыд фæтагъддæр кодтой æмæ Би- 
бойы фæйнæ фарс сцæуæг сты. Хъæумæ дæр аввахс сты. 
— Хъус-ма, Бибо, арсимæ куы хъазай, уæд дæ йæ дзæмбы ма- 
куы уæд рох. Ацы хъуыддæгтæ дыл иууылдæр дæхи аххосæй æртых- 
стысты, аххосджыи дзы макæй кæн. Æндæрæхсæв дæ кад æмæ ра- 
дæй мæ хæдзармæ бахуыдтон. Ды мын мæ цæхх æмæ мæ кæрдзы- 
нæн аргъ не скодтай. Дæхи ныууæздан кодтай æмæ сæм куыдзы хо- 
ллагау акастæ. Цæмæн мæ бафхæрдтай уыцы æбуалгъ æфхæрдæй? 
Хорз, нынныхъхъуырдтон уыцы маст, загътон: цæй, сау лæгæй цы 
домон уæздан митæ? Стæй дæм æгас хæдзарвæндагæй ныууыр- 
дыг стæм: фæлæгъстæ дын кодтам, фæтабу: ныллæу мæм иу афæдз 
æххуырст. Мæ чысылæй дын мæ бон цы уыд, уый мыздæн ныбба- 
стон: фондз фыстæ, фондз путы та хорæй. Цы аргъ нын скодтай? Ны- 
ххудтæ ныл æмæ дуарæн феддæ дæ. Æвæццæгæн æнхъæлдтай, 
мæхæдæг дæм, табу кæнынмæ бацæудзынæн, фæлæ дæ ферох, 
æз ахæмтæ ахуыр нæ дæн, стæй маст дæр нæ барын. Куыд бау- 
рæдтаин ахæм маст? Хъус ныр: дæхæдæг æй зоныс, дæу кæмæй 
раивон мæ дзугты фыййауæн, ахæм дæсны æмæ иузæрдыг адæймаг 
нæй. Уый адыл дæм æрхатыдтæн æмæ мын мæ хатыдмæ мæ 
сæрыл нытту кодтай. Гъе уæддæр уæлейæ хуыцау, бынæй зæхх, дæ 
фесафын мæ нæ фæнды, тæригъæд дын кæнын. Стæй дæр дæ сæф- 
тæ цы фос скæндзынæн, цы мыл дзы бахæцдзæн? Гъе 'мæ 
ахъуыды кæн, цы хуыздæр хос скæнæм ацы хъуыддагæн! 
Ницы дзуры Бибо, фæлæ цæстытæ æмбаргæ азылдта. Бадил а фæ- 
ныфсджындæр: Бибо кæй ницы дзырдта «р»-йæ, «нæ»-йæ, уый рæст- 
мæ банымадта йæхицæн. 
— Ха-ха-ха,— зæрдæйæ бахудт Бадила.— Нæ, фæлæ дыл куыд 
фæтых дæн зондæй, Бибо! О, мæгуырæг, Бибо! Афтæ æнхъæлыс 
æмæ нæ зыдтон, дæ фыстæм æрцыдтæ скъæрынмæ, уый? Хорз æй 
зонын, мæ марынмæ дæр кæй нæ æрбацыдтæ уæтæрмæ, æмæ дæ 
фырт уæтæры æмгæрæтты дæр кæй нæ ацыд ацы 4хсæв! Фæлæ 
афтæ бафæнд кодтон, о, æдылы Бибо: дæ фыстæ æхсæвыгон скъæ- 
—197— 

рынмæ æрбацæудзынæ æмæ дæ æз давæгæй расиддзынæн. Уы- 
мæн фыййæутты мæнг æвДисæнæй бавдыстаин. Ма ма сразы уаик- 
кой,— ферттывтой йæ цæстытæ Бадилайæн,— фæлæ цæйдæр зæронд 
бирæгъ хъуыддаг ноджы бирæ рæстмæ рацарæзта. Уастæн, тугæй 
æфсæст уа кæддæриддæр йæ зæронд гуыбын! Мах дæ разы ницы 
бабадтыстæм лæппуимæ: федтон дæ, рагъæй тигътыл куы 'рцæйцыд- 
тæ, уæд. Федтам, куы æрбацæйцыдтæ уæтæрмæ, уый дæр. Фыййæ- 
утты та барæй сбадын кодтон æхсæвæрыл, цæмæй мацы базыдта- 
иккой мæ фæндæй, стæй бирæгъ фысыл йæхи ныццавта æмæ дæ фæл- 
мæн зæрдæ куы нæ уал фæлæууыди,— топп æм куы фæдардтай,— 
уæд мæ фæрæхуыста хъуыды — марæджы ном дыл сывæрон, æмæ 
дын лæппу дæ цонг скъуырдта. Бирæгъ аирвæзти. Зыдтон, топпы гæ- 
рахæй æмæ куыйты рæйдæй бирæгъ лидздзæн, фысы фæуадздзæн, 
афтæмæй. СтЗей лæппуйы куы 'рвыстон, уæд ын цас зонд хъуыди: 
фысы хурхыл кард суадзын æмæ йæ дæ фырты 'фсон фæкæнын. 
Ха-ха-ха! — нæ фæлæ, уыцы зæронд бирæгъ мын куыд баххуыс 
кодта, тугæй æфсæст уа каеддæриддæр, ха-ха-ха! — зæрдæбынæй, 
хъæлдзæгæй худы Бадила. 
— Æгайтма дæхи дзыхæй дæхиуыл комдзог рацыдтæ, фæлæу, 
тугхор бирæгъ! — фæхъæр кодта Бибо æмæ азарæй ферттывдтой 
цæстытæ Бадиламæ. 
— Æй, цæй æдылы къоппайы хицау дæ, цæ! Æмæ чи фехъуыста, 
цы дын радзырдтон, уый? Хъæд, къæдзæхтæ? Уыдон æгомыг сты, 
æвдисæнæн дын нæ бæззынц. Мæ ныхæстæ мын кæд радзурай, ра- 
дзур сæ-иу, дæ хорзæхæй, уый мæнæн хуыздæр: чи дæм хъуса, 
уыдон дзæбæх зæрдæйы фаг фæхуддзысты æмæ дæхи бынтон фе- 
сафдзынæ. «Фыр адæргæй сырра Бибо», зæгъдзысты,— «æндæра 
ахæм сæнтдзæф аргъæуттæ цы кæны». Нæй, Бибо, уымæй ницы 
амбылдтай. 
Бибо хуыст цæстæнгас ахаста фæйнæрдæм. «Раст у, зæронд би- 
рæгъ, кæм ис æвдисæн, Бадила цы радзырдта уымæн» — æмæ арф 
ныккæрзыдта. 
— Бибо, мæнæ канцылары размæ æрхæццæ стæм,— уæзбы- 
нæй дзуры Бадила. Хъус мæм. Цы 'рцыд ацы 'хсæв, уый дæ 
Сыбыры фæндагыл æфтауы, стæй дæ рæстæвзарæн уымæй уæлдай 
фæивар кæндзæн мæ пайдайæн, æмæ дæм мæнæй цы дæс фысы 
цæуы, уыдон дæ цæстæй дæр нал фендзынæ, йæхи хаердзтæ дæр дыл 
сывæрдзæн æмæ дæ хæдзары гæды нал аззайдзæн. Тæригъæд дын 
кæнын, дæ сæфт мæ нæ фæнды, хорз кусæгæй æвгъау дæ сæфы- 
нæн, æмæ дын бар: ныллæу мæм æххуырстæй æмæ хъуыддаг баны- 
гæндзынæн. Нæ дæ фæнды уæд Сыбырмæ цæугæ. Кæд мæм ныл- 
лæууай афæдзы дæргъы, уæд хъуыддаг ныгæнæггаг ма мын бафи- 
ддзынæ... мæнæй дæм цы дæс фысы цæуы, уыдон — хи-хи-хи... и? 
Бибо дзыхълæуд фæкодта. Цæстытæ цæхæркалгæйæ атъыста 
—198— 

Бадилайы хинæйдзаг худгæ цæстыты. Цæсгом сау дæнгæлтæ 
аци. Цæнгты хæцъæфтæ ныттынг сты æндзалмау. Æвиппайды йæ 
дзьЬсы дзагсæт æвзагæй ацахста æмæ «ту», зæгъгæ, йæ тых- 
тыхæгæй ныккодта Бадилайы урс зачъетыл. 
5 сæр 
— Цæй, хæрзбон уал, Бибо! Ноджы ма дын æй зæгъон,— 
хъуыддаг бæхау, хорз уайаг бæхау, саргъæвæрд у, æмæ йæ 
уидон дæ къухты ис. Кæд æй не суадзай, уæд хорз, кæннод 
та Бадилайы хуызæтты къухты февзæрдзæн æмæ та уыдон фæн- 
диаг фæуыдзыстут уе 'ппæт дæр: дæ хуызæттæ, мæгуыртæ чи 
стут, уыдон,— æмæ уыцы ныхæстимæ Бибойы уазæг — зылдæй 
æрвыст бæрнон кусæг, Цопан,— йæ къах цæрдæг атъыста æгъ- 
дынцойы æмæ рогæй саргъмæ йæхй систа, Бибойы æвддæсаздзыд 
лæппу Быдзег, фæлæбурдта ма бæргæ иннæ æгъдæнцоймæ, фæ- 
лæ йын ферæджы æмæ йæ нарæхсты фæдыл йе 'рфгуытæ фæ- 
тар кодта, афтæмæй уидон уазæджы къухты æхсойгæ фæ- 
сагъта, йæхæдæг уидоны къæбæлтæм æввахс ныххæцыд, цæ- 
мæй бæх сабыр æрлæууа. Цопан йæ мидбылты бахудти æнæуынгæ 
худтæй лæппуйы мастыл, æнæрхъуыдыйæ йын æгъдау кæнын 
кæй нæ бауагъта, фæлæ дзургæ ницы скодта. 
— Махæн та нæ бон цас бауыдзæн, уæ хъус, уæ цæст нæм куы 
нæ фæдарат, Цопан, уæд? Нæ кастæ дысон, цалынмæ æмбыр- 
дæй Бадилайы æмæ иннæ кулæкты рарвыстай, уæдмæ цал адæй- 
маджы скатайаг кодтой сæ марг æвзæгтæй. Колхозы дæр дзы 
куы нæ уал ныллæууыди иу цалдæр хæдзары. Æниу æмбырды 
агъоммæ æнæхъæн къуыри дæргъы мæгуыртимæ æмæ рæстæмбис 
цæрджытимæ куы фæуынаффæ кодтай, уæд-иу халамæрзæны 
дæндæгтау æндæгъд, æмразы куы уыдысты.— Ацы ныхæстимæ Бибо 
йæ рон æрбалвæста æмæ йæ цæсгом æууæрдгæ дауд æркодта ны- 
хæй роцъомæ.— Стæй айдагъ мæнæй цæй ныфсы лæг ис? Колхо- 
зæн правлени равзæрстамдæ фæрцы, сæрдар дæр,— рохтæ уы- 
дон къухты сты. Тынгдæр ныфс, бындур уыдон сты, æмбаргæ, 
амалджын адæм сты! — Тагъд-тагъд аныхæста фæстаг ныхæстæ 
раззæгтæм Бибо, цæмæй, цы нæ ис, уазæг ма фенхъæла, мыййаг, 
Бибойæн, хъыг у, йæхæдæг кæй нæ бахауд сæрдарæй, уый. 
— Уый афтæ у, фæлæ ды дæр правлены уæнг дæ, æмæ ком- 
коммæ хæс дæ уæхсджытыл дæр ис. Стæй æргом ныхасы къæм 
нæй, се 4ндидзæггæнæг дæр ды дæ æмæ сæ цырв дæр, правле- 
нæй, мæгуырæй, рæстæмбис цæрæгæй се 4ппæтæн дæр. Змисау 
сæ ды куы нæ æндидзай, цырвау сæ куы нæ æнхъизын кæнай, уæд 
уыдон, æвæлтæрд адæм куы фæтыхсой, уæд фæйнæрдæм акæл- 
дзысты. Уыимæ фенæг дæ,— федтай Цæгат Ирыстоны колхозты 
—199— 
( 

арæзт дæр,— ныфсдæттæг хъæлæсæй дзуры Цопан æмæ йæ рахиз 
къухæй дауы бæхы бæрзæй, цæмæй цæуынмондæгæй ма хойа йæ 
раззаг къæхтæ кæрты къæйтыл. 
— Мæхиуыл ницæмæй бацауæрддзынæн, Цопан, зæгъон, 
æмæ мын уый уæлдай ныхас уыдзæн, фæлæ ма дæ цæмæй афæр- 
сон,— æмæ Бибо сфæнд кодта афæрсын Цопаны уыцы хъуыдда- 
гæй, знон æмæ йын абон дæр йе 'взаг чи сыгъта,— кулакты рæх- 
джы æнæисбон кæндзыстут? Стæй ма мын уый зæгъ, дысон ахи- 
цæн кодтам колхоз саразыны хъуыддаг, йæ уагæвæрд дæр ын ай- 
стам, фæлæ йæ аразынмæ кæд бавналдзыстæм? — Æмæ Бибо 
касти Цопанмæ, йæ цæстæнгас ын ацахсынмæ. 
— Рæхджы бонты, Бибо, рæхджы бонты,— хъæлдзæгæй фер- 
ттывтой Цопаны цæстытæ.— Куыддæр ныххæццæ уон зылдмæ, 
афтæ уæм къамис æрбарвитдзыстæм. Уæ колхоз саразыны тыххæй 
баххуыс кæнынмæ, æмæ йæ фыццаг фæтк æрывæрынмæ дæр 
уæм æххуысгæнæг æмбæлдзæнис. Ды уал мын, Бибо, правлены 
æцой бацу æмæ фидар фæлæу, уыййеддæмæ, зылд уæ æвæ- 
гастæй нæ ныууадздзæн. Цæй, хорзæй баззай,— бæхы дауын 
фæуагъта Цопан æмæ йæ амонæн æнгуылдзæй фæлмæн фæца- 
гайдта Быдзеджы уæхск. Лæппу йæхи фæиувахс кодта æмæ бæх 
рогæй фезмæлыд йæ бынатæй. 
— Рæствæндаг дæ хай, Цопан,— ахстой Цопаны хъустæ ны- 
фсы зæлланг Бибойьь хæрзæбоны дзырды. 
— Лæппуйы-иу рабæлццон кæн курсытæм, Бибо,— бæх æнæ- 
фæуромгæйæ фæстæмæ фæзылди Цопан.— Колхозæн дзы кусæг 
сцæттæ кæнæм. 
— Нæ йæ бафæстиат кæндзынæн. Ацæудзæн. 
Бибо исдугмæ йæ бынатæй æнæфезмæлгæ бæхы фæстæ хас- 
та йæ цæстæнгас. 
«Æхтæнгтæ раст æлвæст, æгъдынцæйттæ фаг уæгъд, æфта- 
угæтæ нывыл æвæрд, бæхы къæдзил рæсугъд, фидар баст. Хорз 
ифтонг у»,— загъта йæхинымæр æмæ йæ цæстæнгас атыдта бæ- 
хæй æмæ барæгæй. Фыццаг ма зæхмæ æруагъта йæ цæстытæ, 
стæй сæ хъæууынгтæм, хъæуы кæрæттæм ахаста. 
Рагуалдзæджы бон цадæггай райхъал йæ фынæйæ. Мигъ хъæ- 
уы алфамблай кæмттæй, æрдузтæй йæхи уæлæмæ-уæлæмæ систа 
фæтæнтæм, стæй хæхты сæртæм сфардæг. Хур йæ цæст сдард- 
та фæсрагъæй дзьисъхъынног æхсадæй, æрттивæнтæ калгæйæ. 
Уадидæгæн йæ хъарммæ митæй уæгъд тъæпæнтæ — хъугæмттæ — 
улæфæнтыл сифтыгътой æрвгъуыз тæфæй, уазал боны стад бæ- 
хы фæздæг куыд кæлы, афтæ. Хуссæрттæ ногдзыд кæрдæгæй фæ- 
хилджын сты, æмæ цыма, исчи æхсад кæрдæггъуыз гауызтæ хур- 
мæ райтыдта — сæ риутæ дарынц хуры хъарммæ. Цæгæттæ ма урс 
гæрæм сты миты гæбæзтæй, уыдонмæ хуры цæст нæма бахæццæ. 
—200— 

Хъæуы фыййау кæрти-кæрт зилы æмæ хæдзæрттæм зæлланг 
хъæлæсæй бахъæр кæны. «О-о-о, уæ хуыскъæгты рауадзут». Ца- 
дæггай хуыскъæгты сымбырд кодта æмæ сæ хуссары сæрвæ- 
ттæм фескъæры хизæнты фароны хæтæлтыл æмæ ногдзыд иыллæг, 
æнæсой, донджын кæрдæджы гауызтыл. 
«Хуымгæнæн æрыввахс кæны» — ахъуыды кодта Бибо, рог 
сулæфыд, фæзылд хæдзары 'рдæм, æнæ хъуыдыйæ иу къахдзæф 
дæр бакодта, фæлæ та фæлæууыд йæ мидбынаты. Сæумæраджы 
хæдзары ницы ис кусинагæй æмæ бæллиццагæй. Æгæрыстæмæй 
дзы сылы дæр нæй, уазæг дæр æххормагæй абæлццон. Бибо 
фæстæмæ уынджы 'рдæм фæзылди, йæ фæндаг ныхасмæ сарæзта, 
Уæд лæппу дæр хæдзармæ бараст, 
— Лæппу, дæ папитæм-иу базил, дон сын-иу бадар,— фæ- 
стæмæ нæзилгæйæ радзырдта Бибо. 
— Хорз, баба,— æмæ хæдзары фæмидæг. 
— Мæнгæй нæ фæкæнынц магуса зивæггæнаг, дам, сæумæ- 
раджы ныхасмæ рацæуын дæр хъиамæтыл нымайы. Уæдæ уый 
циу? — Хынджылæггæнгæ йæхи æрбахаста, фæтæнуонг, æмбис 
асджын Битар, æмæ Бибойы фарсмæ йæхи æруагъта.— Æви 
колхозы дæхи куы ныффыстай, уæд дыл бахæцыди магусайы низ,— 
æмæ куыд тагъд стæй,— æнæбары фелхыскъ кодта Бибойы.— 
Гъы, цытæ ма дын фæдзæхста%дæ хорз уазæг? 
— Уый, æвæдза, куысты рад куы æрзила, уæд та нæ иуы 
хъару фæбæрæг уыдзæн. Фæлæ ды колхозы нæ ныллæууыдтæ 
æмæ уымæн нæ бадыс, нæ, мæ фарсмæ Ныхасы? 
— Æмæ æз цы? Æз мæгуыр иуæгон дæн, хъæды халонау, 
чи кæны мæ мæт? Ныхасы къæцæлтæ амайон, куысты уæлхъус 
уон,— иунæг æмæ иунæг. 
— Æмæ дæ цы фыдбылызтæ нæ бауагътой колхозмæ, цы 
ныффæрск дæ дысон,— нæ фембæрста Битары хынджылæг Бибо. 
— Уый хыгъд мæ бар мæхи у,— фецæг кодта йæ ныхас Би- 
тар дæр,— ничи мæм ницы бархъомыс у. Фæлæ ныр ды Ахлæуы 
балы дæ; уый афицер, ды салдаттаг, ма ма бакæс йæ коммæ! 
Ха-ха-ха! — сæрдар Ахлæу!.. Худæджы митæ! Куывды йын ку- 
вæггаг дæр ничи лæвæрдта.— Нæ, уæддæр фæзылдта йæ ныхас 
Битар æмæ гæзæмæ йæ мидбылты бахудт хинæй. 
— Омæ кæд Бадила-афицер хуыздæр уыди, уæд та йæ рав- 
зар, æрмæст, хъусыс, Битар, мæн нал хъæуы! — йе 'рфгуытæ 
фæтыгуыр кодта Бибо,— Æнхъæлдæн, йæ хæрзиуджытæй ды дæр 
æфсæст дæ. 
— Æз меньшевиктимæ хæсты æртæ азы дæргъы туг уымæн 
нæ фæкалдтон æмæ мæ сæрибардзинад Ахлæуæн радтон. Нæ хъæ- 
Цынц ме 'уæнгтæ хъадамантыл. Уæ колхоз хъадамантæй у. 
— Колхоз бархийæ у, Битар. 
—201— 

— Бæгуы дæр у бархийæ хъадамантæй хи сбæттын, куыннæ 
йæ æмбарын? 
— Æмдыхæй цард аразын, барвæндонæй хъадамантæ не сты. 
Уыдонæй бонджынтæ архайдтой мах хуызæн мæгуырты сой цъи- 
рынæн. 
— Уыцы зæндтæ дæм Цæгаты æрцыдысты, æвæццæгæн? — 
фелхыскъ та кодта Битар. 
Цæгаты, дæуыстæн, Цæгаты, уæдæ куыд æнхъæлдтай, Битар? 
Бадилайы æбуалгъ хъуыддæгты тыххæй мын рæстæвзарæн æх- 
сæз мæйы ахæстоны æнæсбадгæйæ куы алыг кодт^а, уæд мæ сæр 
уырдæм фесæфтон. Ам ма та мыл фæхæцæг чи уыди?. Уым æртæ 
азы куы адаудтон зды-цинк уадзæн заводы æмæ ст^й куы фед- 
тон адæмы колхозтæ аразгæ, уæд бамбæрстон, мæгуырыл фæ- 
хæцæг, мæгуыры æхсар колхоз кæй у бонджыны ныхмæ. Ды кæд 
дæ цард Бадилаимæ бæттыс, уæд дæ бар у, фæлæ æз мæ цард 
мæхи хуызæттимæ бæттын, Битар, æмæ мæ къуылымпы кæныс? 
— Рæстмæ уын уæд, уæхи фæндиаг уæ ног цард,— дисгæнгæ- 
йæ бакодта Битар.—Ахæм бирæ æмæ карз дзургæйæ нæ зыдта 
химидæгдзыд Бибойы, фæлæ Бибо нал æнцади. 
— Хъус-ма, дæ хорзæхæй, Битар, каед дзы æнæдзургæ нал 
ис, уæд. Æниу, æвæдза, былæхгæдæй дæр бирæ бонтæ арвыстам. 
Цæй, зæгъ-ма, цы мын кæнын кæныс? Бадиламæ фæхаттыстæм 
нæ дыууæ фыййауæй, снымай-ма, цал азы, кæддæра ма сæ базо- 
нис? Гъе мæ нæ цардæн нæ къухты фыдтæ фехсыдтам æмæ дзы 
кæцы æхсæв æрхуыссыдыстæм дзаг гуыбынæй æмæ зæрдæ бухъ- 
хъæй? Алчи нæ йæ къухтæм æмхасæнтæ фæкодта куысты, йæ цард 
цæрæнбонты. Равдис-ма уьщы цард, чи дыл бафтыди? Ис — бон- 
джынтæм, зæхх — бонджынтæм; махæн там нæ фыййауы ны- 
мæт — нæ зæхх, нæ фыййауы лæдзæг — нæ ис. Мæ фыд уыди, 
æмæ гæвзыккæй арвыста йæ бонтæ искæй фæсдуæртты. Хъуы- 
стон-иу, дæ фыд дæр цардæй бухъгæнæг кæй нæ уыди. Мæхæдæг 
уыдтæн, æмæ мæхи куы базыдтон, уæдæй фæстæмæ мæ буар 
хæдон циу, уый нæ зоны, мæ гуыбын æфсæст циу, уый. Æниу куы- 
стыл цы тигъгæнгæ дæн мæхи, уый куы зоныс, нæ царды бонтæ иу- 
мæ куы арвыстам. Æмæ канд мæ цард у афтæ? Дæхи цардмæ ма 
акæс фæ.стæмæ, кæнæ мæ хуызæтты цардмæ. Иу сындзджын, пы- 
сыраджын фæндаг уыди нæ цард. Уæдæ, æвæццæгæн, ам хи аххо- 
сæй ницы ис, фæлæ царды фæрæзтыл у хъуыддаг, гъе, мæ ныр мах 
фæлварæм уыцы фæрæзтыл ныххæцын. Зæхх нын уыдзæн, хицауад 
нæм фæкæсдзæн. Куыст у, æмæ куыст хæрзиуæг у, цæуыл кусай, 
уый куы уа, уæд, Битар,— æмæ Бибо йæ цæстытæ фæсагъта 
Битары цæсгомы. 
— Кæй зæхх дын радтинаг у уæд хицауад? — катайгæнгæ 
сабыр сдзырдта Битар. 
—202— 

— Кæй? Пъæззыйау ыл чи сбадт, уый зæхх. Уæртæ Бадилайы 
хуызæтты зæхх. Кæсыс сæм — æхсæв сын хуыссæг нæй, бон — 
æрынцой: цы сæ нæ уадзы, зæгъ-ма? Цæуыл табуафсигæнæг сты 
а фæстаг заманты махæн, дзурынмæ дæр-иу нæм сæ сæр куы 
нæ дардтой, уæд? Æвæццæгæн сын мæгуырты кæрæдзи бамба- 
рыны хъуыддаг сæ хурхыл бæндæн æвæры, æндæра цæмæн? Æвæ- 
ццæгæн, колхоз мæгуыры царды хос у, цыдонæн та сæ марæн кард, 
æндæра цæмæн? Науæд бафæрс Бадилайæн йæхи,— хинæй фер- 
ттывтой Бибойы цæстытæ, уæлæ сæумæдæвдæгæй йæ фæндаг Ны- 
хасмæ скодта. 
Битар зæхмæ ныккаст. Хæлар уыди, Бибоимæ, иугъуызон 
мæгуыр, иугъуызон уыди сæ цард, сæ тухæн. Ныр сæ кæрæдзийæ 
цыдæр хицæн кæны, цыдæр се 'хсæн ныццæхгæрмæ ис. Фæлтæрд 
цардыл фыдæй-фыртмæ цы уаг баззади, ууыл цыдæр бæллæх 
æрцыди, куыддæр ивæнтæ кæны бындзарæй уалдзæджы 4рдæм 
мыстулæджы цармау. Бибо уыцы ивгæ цардыл æнæгуырысхойæ 
ныллæууыди, фæлæ Битар йæ ныфс нæ хæссы. Стæй дæр цæмæй 
хуыздæр уыдзæн уыцы ног цард? Цас хъарм арт у зæронд цард, 
фæлæ уæддæр зонгæ цард у йæ тыхтимæ, йæ хъизæмартимæ, йæ 
æвæдатимæ; фæлæ ног цард, хуылыдз æхсæлыты артау, бып- 
тон æнæ хъарм куы уа, æмæ йæ фæздæгæй куы фæхуыдуг кæна, 
уæд та? Нæ, фæлæ йæм бирæтæ уыцы ныфсхастæй цæмæн тыр- 
нынц, чи йæм тырны, уыдон дæр уыцы æдылыйæ куы нæ зоны 
Битар. Æвæццæгæн дзы тасæй хъуамæ мацы уа,— æмæ Битар 
йæ цæстытæ зæххæй систа æмæ сæ сгаргæ тъыст фæкодта Би- 
бойы цæстыты. 
Уæндбнæй, æнæкатайæ æрттивынц Бибойы цæстытæ. 
«Цæй, уæд та дзы ныллæууон. Нæ хъæуæн сæ.фылдæр ба- 
цыд колхозмæ. Уыдон кæм сæфой, уым мæнæн дæр ме сæфт æр- 
цæуæд»,— ахæм хъуыды ацахстой Бибойы цæстытæ Битары цæ- 
стæнгасы, æмæ йæ цæсгом фæрухс. Цыдæр хъарм, зæрдæбын 
ныфсы ныхæстæ зæгъинаг баци Битарæн, йæ дзых дæр бахæ- 
лиу кодта, фæлæ йæ хъустæ уадидæгæн ацахстой: 
— Фесæфут ардыгæй, куыдзы хъæвдынтæ! Гъе уый уын ног 
цардмæ цæуджыты æгъдæуттæ, Битар, гъе! Хистæр дзы хистæр 
нал у, кæстæр та кæстæр... Ныхасы дæр дзы йæ бынат ничиуал 
зоны. Цæй, сымах бадут уынаффæгæнæгæй, нæ хорз фæсивæд, мах 
та сын, Цыппу, уырдыг слæууæм, и? 
Бибо æмæ Битар æвирхъау фæзылдысты ныхæстæм. Уæлейæ, 
зæрæдты бадæн бынаты, иу цалдæр лæппуйы оадт æмæ Бади- 
лайы ныхæстæм къæмдзæстыгæй фестадысты æмæ ныхасы кæ- 
ронмæ сæхи айстой цæсгæмттæ фæсырхимæ, цыдæртæ химидæ 
хъуыр-хъуыргæнгæ. Бадила, Цыппу æмæ æндæр ацæргæтæ са 
хи æруагътой, куыд хистæрæй хистæры бынæтты. 
—203— 

— Куы ницы зæгъыс, Битар, æви дæ Бибо йæ аргъæуттæй 
уæлхох систа. Цы кæны? Уый дæр хорз у, æвæлтæрд галæн йæ ^ 
ахуыргæнæг — сæрбос. Фæлæ сæрбос дæр зоны, хаттæй-хатт" 
галы былæй дæр аппары! Ха-ха-ха, и, Цыппу? 
— Куыннæ, куыннæ, сæрбос дæр зоны, уæдæ цы? — багуым- 
гуым кодта Цыппу. 
«Нæма æрбадт, афтæ йæ фат æлвасы зæронд дæлимон»,— 
сцавта хъуыды Бибойы сæры, æмæ хъæууынгтæм кæсæг йæхи 
скодта, цыма æппындæр Бадилайы ныхæстæ йæ хъустыл не сны- 
дзæвдысты, уыйау. 
Ныхас цадæггай байдзаг адæмæй. Иу хъæдыл, гæнахы къу- 
лы бын зæрæдтæ — се 'ргомæй хуркæсæны 'рдæм. Уадз æмæ сын 
хур тава сæ зæронд стджыты æмæ стад хæцъæфтæ стыр кæрцыты 
бын. Уадз æмæ сын сæумæйы уддзæф фæйлауа сæ урс зачъе- 
тæ. Чи сæ лулæ дымы, чи тамако æууилы, чи фарсыл кардæй йæ 
лæдзæг амайы. Иннæ хъæдыл, сæ ныхмæ дурын бруйы раз, бадынц 
æмбис, асджын лæгтæ — хъæуы æхсар æмæ намыс, куысты дæр 
æмæ тохы дæр чи бахсыст, разамонæг чи у æцæгæй хъæуæн. Ба- 
дынц. Чи мæхъхъи бийы, чи халамæрзæн аразы, чи фыййаг, чи 
та афтæ æнæ ми бады. Ныхасы кæрон дæлейæ лæууынц усгур лæ- 
ппутæ, кæмæ куыд хуыздæр, æнцондæр æмæ рæсугъдæр кæсы, 
афтæ. Чи сæ гæнахы фисыныл банцой кодта, чи дурын бруйы ти- 
гъыл æмæ йæ цæстытæ кæдæмдæр дард фæхаста. Къух æнæрхъуы- 
дыйæ дауы хъамайы сæр. Ацу базон, кæмыты хæтынц лæппуйы 
хъуыдытæ. Иутæ та сæ кæрæдзи мидæг æмыр сусу-бусу кæнынц, 
хистæртæ сæ уынаффæтæ куы фæуадзынц, æмæ сæм хъусын куы- 
нæуал фæхъæуы, уæд.Адонмæ уынаффæйы æфсæрм, мыййаг, нæй, 
хъусæнт, цы дзурынц хистæртæ, уымæ, æмæ зонд æмбырд кæ- 
нæнт сæ даст сæртæм. 
Бадынц адæм ныхасы, фæлæ дзы уынаффæгæнæг сты æрмæст 
хистæртæ, кадджын, зæгъгæ, æцæгæй та — исджынтæ. Мæгуыртæ 
та сын омменгæнæг, куыд кæмдæриддæр: хисты, куывды, чындз- 
æхсæвы, дзуары боны, афтæ ныхасы дæр. Афтæ баззад фыдæй 
фæстæмæ, афтæ у. нырма дæр ныхас/ бынатæн — ас, уынаффæй- 
æн — ис, тæрхонæн — тых, уый рагон заманы уагæвæрд у, чй ахиз- 
дзæн, чи, йæ сæрты нырма? 
Исдугмæ ныхасы, колхозмæ чи нæ бацыд, фылдæрæй уыдон 
уыдысты. Бибо аивæй йæ цæстытæ хаста уынгтæм, хæдзæрттæм,— 
уæдæ кæм сты колхозонтæ? Зæрдæ йæм дзырдта: «Кæд колхоз 
аразыны тæрхон знон алыг ис, уæддæр хъуыддаг æцæгæй ам 
ныхасы ахицæн уыдзæни абон. Уадз хицауадæй æрвыст лæг ара- 
зæд æмбырдтæ æмæ хæссын кæнæд тæрхæттæ. Ам дæр къаддæр 
нæ фæдзурынц. Ныр адæмы æрцыд пайда уаид». Уый адыл æгуы- 
—204— 

ппæгæй бады Бибо æмæ рæхуыст ныхæстæ нырма суры йæ хъу- 
стæй. Æнæдзургæ у Битар дæр. 
Уалынмæ иугай-дыгай æрбацыдысты ныхасмæ колхозонтæ 
дæр. Бибо фæныфсджындæр, йæ къухæй фæйнæрдæм йæ рихитæ 
адаудта: «Тохы сæр мæ бахъуыд, æмæ цы уа, уый уæд»,— 
загъта йæхицæн æмæ йæ цæстытæ уæндондæрæй ахаста ныха- 
сыл. Бады алчидæр уæгъд бадтæй æмæ йæ фарсмæ бадæджимæ 
æрдæг хъæлæсæй сабыр ныхас кæны. Хаттæй-хатт иуæй-иу къор- 
ды 4хсæнæй сыхъуысы кæнæ фæлмæн, кæнæ дæрзæг, цыбыр фæ- 
худт, æвæццæгæн, цæуыл у ныхас, уымæ гæсгæ. Сабыр у, алы 
хаттау, ныхас. Фæлæ Бибо уыны, мæнг сабыр у ныхас, цæстса- 
йæн сабыр. Буар ныттынгæй бадынц адæм, гæмæл хъусæй. Куы 
иу, куы иннæ æнхъæлмæгæсы æхст фæкæны йæ цæстæнгас бадджы- 
тыл, æмæ та йæ уадидæгæн амбæхсы. Фæсивæд æмæ æмбисас 
лæгтæ абон ныхасы бадынц куыддæр ифтонгæй, æд гæрзтæ, хорз 
æлвæстæй, хуыздæр дарæсы,— гъе, цыма, ныртæккæ фидиуæг 
фæдис ныхъхъæр кæндзæн æмæ хæстмæ фæраст уыдзысты. Нæй, 
абон ныхасмæ не 4рцыдис зæронд Асæх дæр: хъæуы кадæггæ- 
нæг, фæндырдзæгъдæг. Ацы лыстæджытæ æнæрхъуыды кæнæ 
æцæгæлон цæстæнгас ахсгæ дæр не 4ркæндзæн. Фæлæ Бибо хорз 
зоны йæ хъæубæсты, хорз зоны ныхасы.— «Тохы сæр бахъуыди, 
хъæбæр тохы сæр колхозыл»,— фæрæхуыста та хъуыды кæмдæр 
сæры магъзы арфы. 
— Уалдзæг ныл хорз скодта, мæнæ адæм! — йæ хъæлæс фæ- 
бæрзонддæр кодта Цыппу æмæ уадйдæгæн адæм æнæцæст тас 
ахсгæ фестъæлфыдысты æмæ фæхъус сты.— Йæ афоныл ныллæ- 
ууыди, кæд хуыцауы фæнда, уæд нæ алчи йæ уалдзæджы куы- 
стытæм райзæрдæйæ æргуыбыр кæндзæни. 
«Арæхсгæ суагъта йæ фат зæронд Цыппу»,— фæрæхуыста 
хъуыды Бибойы. Фæлæ уадидæгæн фенкъардта, Цыппу уæлдай 
карзæй кæй æруæз кодта иунæг дзырдыл «алчи», зæгъгæ.— 
«Иттæг арæхсгæйæ байгом кодта ныхасы æмбырд» — нæ фæлæ- 
ууыд йæ мидбылты бахудтæй Бибо. 
— Табу хуыцауæн! Алкæмæн йæ тауинаг, йæ мæгуыркусæг 
фос ифтонг сты. Уæлæ уыцы пъæззыйы куыддæр хур сиса, афтæ 
нæ алчидæр йæ хуымы гæппæлмæ бавналдзæн, и? — æмæ Бадила, 
стæй адæм дæр сæ цæстытæ схастой стыр хъугоммæ. Уым стыр 
фæтæны, ададжы комкоммæ, хуымты, дæргъæй-дæргъмæ, залиаг 
калмау, афæлдæхт зымæджы æрцæугæ зæй. Зæйæн йæ алфам- 
блай хуымтæ æмæ хъугом æгасæй дæр ссау сты æмæ сыл ног 
кæрдæджы хил фæхæцыди, лæппуйы уадултыл фыццаг хилау. 
Заей, цæстуынгæйæ, тади æрвыл бон, йæ рагъ фæчъизибын æмæ 
Дзы цæсты сыгау лæдæрсти таддоны суадон хуымты дæлæмæ. 
«Кæцырдæм кафы нæ Бадила? Гъе, цыма, знон æппындæр 
—205— 

ницы уыди»,— фелхыскъ кодта хъуыды Бибойы æмæ колхозонтыл 
йæ цæст азылдта. 
— Зæй дæр ацы аз фарны зæй у, нæ хистæртæ! Уæхицæй йæ 
хъусын, уæлæ, дам, Къардиумæ куы рахауы, уæд февзонг кæны 
хуымгæнæн, уæд сыджыт зæрын хъæуы хуымтыл. Ацы аз раст 
сæппыл банцад, уымæ фæбæллут алы аз дæр,— нывæнды уæззау 
йæ ныхас, цыма хистæртæй æфсæрмы кæны, сæ ныхасы кæй ба- 
лæууыд, уый тыххæй Тохтæ,— рæстæмбис цæрæг. Бады уæлейæ 
дурын бруйы раз, йæ кæрцы йæхи хъарм æрбатыхта. Дзырддзæугæ 
у Тохтæ йæ хъæуы 'хсæн.— Бауырнæд уæ, алы аз нал фæразын 
мæ хуымты гæппæлтыл сыджыт зæрын. Хъаймæты куыст у ай, 
уыййеддæмæ адæймаджы куыст у? Куывды кой бакæнын хъæуы, 
нæ хистæртæ, куывды кой уалдзæджы дзуæрттæн, ахæм уалдзæг 
ныл чи скодта. 
— Æмæ уын мах цы бацамонæм, Тохтæ, мах, бафарст ма 
•цæмæн у? Куыд уæ фæнды, афтæ бакæнут. Æниу дын æй зæгъон: 
нæ фыдæлтæн сæ бæркад дæр хуыздæр уымæн уыдис, æмæ сæ цард 
дæр, се 'гъдау кæй нæ хæлдтой, табу кæй зыдтой дзуарæн дæр 
æмæ хуыцауæн дæр,— æндавгæйæ дзуры Цыппу. 
— Оххай, Цыппу, æмæ нæ кæстæртыл цæмæй худы уæ зæр- 
дæ, кæд уыдысты æнæ мард, æнæ дзуар? Ахæм кæстæрты æз 
куы нæ зонын! 
— Цы дын зæгъон, Тохтæ, мæ хур. Уынаффæйы бархъомыс 
сæхимæ айстой, мах афæрсæг дзы нал ис. Æмбырдтæ, тæрхæттæ 
уыдон фæкæнынц, æмæ кæнæнт, куыд сæ фæнды, афтæ. Мах мæ- 
гуыр адæм стæм, хуыцаумæ лæгъстæ кæнын зонæм æмæ йын 
кæндзыстæм, кæд нын гæныстон цард ацайдагъ уа, уæд нæ фы- 
дæлты стджытæ хурмæ нæ ракалдзыстæм, æндæр цы нæ бон у? — 
бустæгæнæгау кæны Цыппу. 
— Баздæх æмæ кæд исчи Лæбырды рагъæй йæхи рæцугъы, уæд 
æй ауадз, ауадз æмæ ахауæд! Гъа, æфсæрмæй ма йын йæ 
фæччийыл фæхæц, цы дыл æрцыд, зæгъгæ. Фæлæ йæхи 
кун атона, уæд та? Цæмæн ахауай ды та йемæ, Бадила? — стай-тай 
кодта рогзонд зæронд Дзæхдзиу æмæ йæ къæрит кæрцы дым- 
джытæ дæр ма сфæйлыдтой йæ сонт фæтæррæстæй. 
— Æз дæр афтæ зæгъæг дæн, гъе,— æрбахста Бадилайы 
мадзура фырт тызмæг Солтан. Хистæртæ сæхи фæкъуырма кодтой: 
æгæр тагъд фергом кодта Солтан- хъуыддаг Дзæхдзиуы рог ны- 
хасмæ. Солтан æй бамбæрста æмæ зæхмæ нымдзаст и. 
«Хъуыддаг та карзæй райдыдта сæрысуангæй,— хъуыдытæ 
кæны Бибо.— Чи ма зæгъа, нæ Ныхас афтæ æгуыппæг уа, хынджы- 
лæг, худт, хъазæн ныхас дзы нæрыди алы хатт. Дзæхдзиуы ны- 
хæстæ дæр ничи схынджылæггаг кодта æгæрстæмæй. Фенæм, 
фенæм, кæдæм ласынц нæ гуыппырсартæ». 
—206— 

— Цæй, зæгъут, адæм, кæнæм хуыммæ цæуыны куывд, мæ- 
нæ хистæртæ сымах фæрсæг сты,— цæстытæ фæтарыйæ, фæлæ 
куыддæр ныфсхаст хъæлæсæй бакодта Тохтæ. 
— Мах уæлдай куы ницы зæгъæм. Алы аз æй кодтам ацы 
аз дæр æй нæ фехалдзыстæм,— фæйнæрдыгæй сдзырдтой би- 
рæтæ. 
«Уый сын бантыст Тохтæйы фæрцы. Ныр фергомдæр уыдзы- 
сты,— ахъуыды кодта Бибо æмæ уадидæгæн фенкъардта лыстæг 
хидæй йæ ных кæй фæмæцъæл.— «Нæ раууат хъæуы партион 
дæр нæй. Мæнæ дзы цалдæр фæскомцæдисоны ис, æмæ сын 
ныхасы цы бон ис нæ гуыппырсарты раз? Партизантæ та 
кæрæдзи не 'мбарынц, чи уыди сæ иугæнæг?» Бибо бакастис 
фæсивæды 'рдæм, йæ фырт æмæ иннæ фæскомцæдисонтæ сусу-бусу 
кæнынц цæуылдæр зæрдиагæй сæ нымæрдар Иналимæ. 
— Уæдæ цы стæм, уымæй хъæугуывд, хорз адæм, хъæугуывд! 
Фаронау та дæлæ-уæлæ сыхтыл ма ныддихтæ уæм,— фæцырд 
Цыппу. 
— Мах, колхозонтæ, нæ лæууæм куывды. Цы куывдтæ кæн- 
дзыстæм, уый нæхи хъуыддаг у,— æрбахста уæндыдцухæй æмæ 
уый адыл хъæрæй Инал. Фæсивæды фылдæрæн сæ цæстытæ ра- 
зыйы æрттывд фæкодтой. 
— Куыдзы хъæвдын, къæбæда! Дæу та дзы чи фарста? Науæд 
цæй къæу-къæу у ам ныхасы? — фæтæррæст кодта æмæ стымы- 
гътæ кодта Дзæхдзиу.— Æгъа, дæ рын бахæрон, уынаффæгæнæг 
мын сси! Кæд уынаффæ мондаг стут, къæбæдатæ, уæд цæугæ 
уæртæ искуы хуыскъæл къахынмæ æмæ уым уынаффæтæ кæнут! 
Ам уæ цы хъуыддаг ис! 
— Цы скарз дæ хорзæхæй, Дзæхдзиу? Лæппу рæдийынæй 
фылдæр цы кæны. Ам колхозы æфсæрм мæныл куы ис, æмæ æз 
куы ницы дзурын, уæд лæппумæ цы хъусут,— уæззау дзуры Ах- 
лæу, фæлæ йын цы базындæуа, Цыппуимæ у разы, æви Иналимæ. 
— Мæнæ хорз адæм,— цыты хъæлæсæй, цыма Уациллайы 
куывды кувгæ кæны, афтæ райдыдта Цыппу, æмæ адæм ныхъус 
сты. 
«Гъеныр дæ сæр бахъуыди, гъе»,—фæдис фæхъæр кодта 
Бибомæ йæ зæрдæ æмæ уый дæр Цыппумæ нымдзаст и.— Лæппу 
фæрæдыд, уый мæстаг нæу. Хистæр ын йæ рæдыд бацамондзæн æмæ 
дыккаг хатт нал фæрæдидзæн. Мæстаг, мæ хуртæ>хистæры рæдыд у, 
уымæн срастгæнæн нал вæййы. Къæдзæхæй дур куы расæтта, 
æмæ куы расхъиуа, уæд æй фæстæмæ къæдзæхыл нал банда- 
дздзынæ... Уæ хорзæхæй, мæ ныхас мын згъуыммæ мачи бамба- 
рæд, фæлæ, раст уын зæгъон, а фæстаг заманы цыма нæ хъæу кæ- 
рæдзи нал æмбарынц, афтæ мæм кæсы. Уыдыстæм, мæгуыр 
хæххон ирон хъæу цы у, уый, цардыстæм, хæххон хъæу цæмæй 
—207— 

цæры, уымæй, æмæ нæ кæрæдзи дæр æмбæрстам — æмкуывд, 
æмхист уыдыстæм, кæй акæнынц. Иу нæ иннæйы хъыджы нæ цыди. 
Нæ цин иумæ уыд, нæ маст — æнæдих, иу бинонты хуызæн æрвы- 
стам нæ мæгуыр царды бонтæ. Æгъдау нæм æгъдауыл нымад 
уыди, æнæгъдау æнæгъдауыл. Хорзæн хорз зæгъын фæрæзтам, 
æвзæрæн — æвзæр. Нæ фыдæлтæй нын цы цард баззад, ууыл хъæ- 
цыдыстæм æмæ нæ хъæуы фарн нæ сæфти. Нæ хистæр уынаффæ- 
гæнæг уыди, нæ лæгаулæг — кусæг æмæ намыс хъахъхъæнæг, 
нæ кæстæр — коммæгæс, нае сылгоймаг — æфсармджын. Æвæццæ- 
гæн ныл нæ хохы дзуæрттæ дæр уымæн аудыдтой, табу сæхи- 
цæн! Гъе, æмæ фæрæзтам æрцæуæг тыхы азар дæр, фæрæзтам 
цæрын нæ кæрæдзиимæ дæр, суанг уырысы паддзахимæ дæр æмæ 
йæ хицæуттимæ дæр. Дæ хорзæхæй, Бадила, зæгъ, кæд исты, 
мыййаг, рæдийын,— сонты æмæ зæронды зонд рæдиаг у. 
— Рæстытæ дзурыс, дæ рын бахæрон, Цыппу, рæстытæ! 
— Гъе, уыцы хуызæнæй нал хатын нæ хъæубæсты цард абон. 
Кæрæдзи нал æмбарæм, фæйнæрдæмыты хæцæм, кæрæдзи афарст 
нæм нал ис, суанг хицауадимæ дæр скуыддæртæ стæм. Кæд Уæ- 
рæсейы паддзахимæ фæрæзтам, уæд цæуылнæ фæразиккам со- 
вецки властимæ дæр, мæгуырты хицауад æй куы хонынц. Цæ- 
мæй скуыддæртæ уыдаиккам хицауадимæ, куы нæ скъаппа-къу- 
ппатæ уыдаиккам, уæд. Фæлæ дзы кæрæдзи æмбæрст нал ис, 
æмæ нæ хицауад дæр æрылхъывта. Æниу, æвæдза, æз хицауа- 
дæй хъастгæнæг нæ дæн, тобæ,хуыцау! Рæстмæ хицауад нын у, 
рæстмæ йын ауадзæнт хохы дзуæрттæ йæ хъуыддæгтæ. Аххос 
иууылдæр нæхиуыл бады, кæй дзы аххосджын кæнæм? Кæмæй цы 
домы хицауад? Йæ хъалон ын бафид, «о» йын кæн, æмæ цæр дæ 
мæгуыр цардæй. 
— Афтæ у, бæгуыдæр, мæ фыдыстæн, афтæ,— фæхъæр код- 
та Дзæхдзиу дæр. 
— Нæ, уыдæттыл нæ бахъæцыдыстæм, чи нæ цæстмæхъус 
митæ кæны хицауадæн, чи йын йæ хъусы сусу-бусугæнæг сси, 
чи цы нæ у, уымæй дæр мæнгæй йæ сæрыл хæцæг скодта йæхи, 
фæсаууонмæ та йæ хъыгдарæг у. Гъемæ цы кæна хицауад дæр, 
уæдæ? Хуыцауы хатыр бакæнут, чи зоны, æцæгæлон ныхæ- 
стæ сты,— ма мыл бахудут! Кæй æмдзæрин кæны, кæй йæ мæ- 
гуыр цардæй цух кæны, гъемæ схæтæнхъуаг стæм. Уыдæттæ иууы- 
лдæр нæхæдæг стæм нæхицæн, никæй аххос нын у. Хицауадæн 
нæхи цы уагæй æвдисæм, уыцы уагæй нæм кæсы уый дæр, æмæ 
йын æндæр цы кæнын кæнут? Гъемæ рæстæгтæ сæ рæстадæй 
сæфынц, зылынтæ та царды рагъмæ хилынц. Кæрæдзи æрым- 
барæм, хорз адæм, кæрæдзи, ме 'дылы зондæй уын уый зæгъæг 
дæн, æмæ нæ цард ма сыдзæллаг кæнæм. Хицауад нын бархи 
цард куы дæтты, уæд æй былæй цæмæн æппарæм? Бафæразæм хи- 
—208— 

цауадæн æмдзыхæй зæгъын, цы цард нæ фæнды, уый. Нæхи уагыл 
нæ кæд уадзы, уæд хорз, науæд уый нæй æмæ нæ æндæр уагыл 
ласы, уæддæр цы стæм, уымæй иумæ не сразы, кæнæ не нæсра- 
зы. Мачи нæ дихтæ кæнæд, хицон лæг у, хицау лæг у, чи фæнды 
уæд! Афтæ зæгъæг дæн, мæнæ адæм, мæ цыбыр зондæй. 
Хъыпп-сыпп никæй дзыхæй хауы, æдзынæг у ныхас. 
— Мах нырыуонг цы цардæй цардыстæм, ууыл нæ бавдисæн 
кæндзыстæм, никæмæн дæр æй халын бауадздзыстæм. Æндæр 
цард кæй фæнды, уый йæ æндæр ран агурæд! — йæ бынатæй та 
фесхъиудта Дзæхдзиу тæркæй. 
Æвиппайды, тæрк ихуарæн куыд фемæхсы уалдзыгон тых 
къæвдайæ, Хъæдласæны дон куыд рабырсы гыбар-гыбургæн- 
гæ, афтæ фемæхсти, фæйлауæнтæ кæны, гуылфæнтæ ныхас. Алы 
хатты фæтк æмæ 4 гъдау ивылæны фæдæлдон сты. Дзыгуыртау: 
дзыгуыртау дзурынц, хъæр кæнынц, тилынц цæнгтæ, цъилау 
зилынц сæ мидбынаты адæм. Иуæй-иу къорды 'хсæнæй хатт сы- 
хъуысы æваст бæрзонд, кæнæ тызмæгæй: 
«Кæрæдзи фæцæгъдыныл нæ ардаут», Бархийæ у алцы- 
дæр, бархийæ», «Мах тых никæмæ хæссæм», «Цагъарæй дæр 
бирæ фæрæзтам алы тугцъиртæн». 
Фæлæ хистæртæ бадынц æнцад-æнцойæ. Цыппу йæ лулæйы 
фæздæджы аууон бамбæхста йæ хъуыдыгæнаг цæстæнгас. Ба- 
дила йæ даргъ зачъе æрдауы ныхæй райдайгæйæ къух фылдæр 
цæстытыл алæууы, цæмæй хин цæстæнгас æмбæрза. Хъæрæсе, 
Бадилайы хуызæн исджын, бонджын, мадзура тызмæг Хъæрæсе, 
фыдæхæй ачъиртт кæны тамакойы æууылды сæт, цыма колхо- 
зыл ату кæны, фæлæ йæ азар цæстæнгас æргом у, æргом тых 
æвдисын ахуыр у тызмæг Хъæрæсе. 
Бадила зæрдæрадæй бакаст йæ бакомкоммæ бадæг Тохтæмæ.— 
Дзырддзæугæ у Тохтæ хъæубæсты 'хсæн æмæ комы 'хсæн дæр, 
кæд уыцы исджынтæй нæу, уæддæр цæрынхъом у. Хивæнд Тох- 
тæ колхозы дæр нæ балæууыди, æвæццæгæн, йе 'ууæлтæм гæсгæ, 
ам ныхасы дæр нæ ныхмæ лæудзæн æмæ уæд зноны тæрхонæй, 
колхоз саразыны тыххæй, рыг дæр нал аззайдзæн. Арфæйаг уа уа- 
стæн, Цыппу, йæ арæхсгæ ныхасæй ныддымдта зноны тæрхон, 
цыма æппындæр ницы ахæм тæрхон уыд, афтæ хъуыддаг сног код- 
та. Адæм кæй сызмæлыдысты, уый дæр хуыздæр у, æнцондæр æр- 
цахсæн сты афтæмæй сæ фæччийæ,— ацы хъуыдытимæ Бадила 
фæзылд мадзура Хъæрæсемæ æмæ йын йæ разыйы цæстæнгас 
куы ацахста, уæд йæ хъæлæс сбæрзонд кодта: 
— Кæрæдзимæ байхъусæм, нæ хъæубæстæ! Ныхасы фарн ма 
сафæм, гормæттæ, исты сылты æхсæвбадæны куы нæ стæм,— æмæ 
уырдыг сыстад хинæйдзаг Бадила, зæгъгæ, ныхасы фарнæн кад 
кæнын.— Цард зилæнтæ кæны, мæнæ хорз адæм, æмæ кæцы 
14 Уацмыстæ 
—209— 

æдылы уыдзæн, йæ цонг чи атъысса царды цалхы, и? Уый мачи 
сфæнд кæнæд, æнæ цонгæй аззайдзæн. Фæлæ цардимæ зилын 
хъæуы мах дæр, æндæр гæнæн нын нæй. Сарæзтам хицауады зон- 
дæй иу æртæ азы размæ цыхтфыцæн завод, нæ хъуццытæ дзы 
дыгътам, сæ донхъ сын заводмæ лæвæрдтам. Бирæтæ тарсти 
уыцы хъуыддагæй. Афтæ нæ уыди, зæгъут-ма, и? 
— Уыди, уыди, бæгуыдæр,— сдзырдтой иу дзæвгарæй колхо- 
зонтæй дæр æмæ иуæгонтæй дæр. Бибо йæ хъустæ сгæмæл кодта,— 
кæцырдæм сиры зæронд мæнгард. 
— Гъе, æмæ рацæй-рабон, афтæмæй цæмæй æвзæр разынди 
уыцы хъуыддаг, и? Нæ бæркад фæфылдæр, нæ цыхт, нæ царв 
фæхуыздæр, хицауад нын хуыздæр аргъ лæвæрдта. Мæ фыдыстæн, 
зæгъон, бирæ нæ йæ гæмтты бамбæрзынхъом фæци, афтæ нæ уыди? 
— Афтæ у, раст у,— сдзырдтой адæмæн сæ бирæ фылдæр. 
Колхозонтæй бирæтæ джихæй бакаст Бибомæ, Ахлæумæ. Инал, 
Быдзег æмæ фæсивæдæй иудзæвгары цæстæнгдс.хъизæмаргæнгæ 
фарста Бибо æмæ Ахлæуы цæстыты дзуапп. *, 
— Уæдæ кæд афтæ у, уæд цæмæннæ баззайæм-уыцы, уагыл, 
и? Цы арвы цæф ма нæ хъæуы, цæй колхозы æмæ хæрæджы къæ- 
дзилы койтæ нæм æрцыд. Зæххытæ дæр, дам, баиу кæнæм, фос 
дæр æмæ ис дæр. Райсом та нын нæ сылты æхсæны скæндзысты уый 
дзурджытæ, æвæццæгæн,— карз азарæй джидзæггæнгæ дзуры 
Бадила. Науæд кæцы æлдары дзаджджын быдыртæ æмæ сæн- 
дæттæ ссардтой уый дзурджытæ нæ хохы цъассы, кæмæ? Кæй 
хæдоны ссардтой мингай рæгъæуттæ? Цы баиу кæндзыстæм? Фыд- 
былызы фæндагыл ардауынц мæгуыр адæмы уый дзурджы- 
тæ, кæрæдзи кæрдтыл бафтыды фæндагыл æбуалгъ фæнд, нæ мæ- 
гуыр цард фехалыны фæнд. Ныллæууæм, мæ хуртæ, фермæйыл, 
заводыл,— нырыуонгау! Гъе, уый уын ме 4дылы уынаффæ! 
Ныхас фæсæдздзу, фегуыппæг ис. Бирæтæ фæкатайы ис,— 
æцæгтæ зæгъы Бадила. Чи йын цы зоны, цы мæрддаг уыдзæн кол- 
хоз, заводы хъуыддаг та зонгæ у, кæд дзы стыр пайда нæ уыд, 
уæддæр дзы зиан дæр ницы уыди. 
— Стæй дзы сафинаг дæр ницы стæм. Алкæмæн уæддæр йæ 
мæгуыр фæллой, йæ папитæ йæ бар уыдзысты,— бакодта Цыппу. 
— Лæууæм ыл, лæууæм,— стай-тай кодта Дзæхдзиу æмæ та 
ныхас базмæлыди. 
— Афтæ хуыздæр уыдзæни,— арæхæй хъуысы адæмы 4хсæнæй. 
Бибо бакаст Ахлæумæ. 
— «Гъеныр афон у, гъе, кæннод барæджы уыдзæн»,— дзыр- 
дта йæ цæстæнгас, æмæ Иналы *рдæм азылди, стыр мæт уыди 
лæппуйы цæстыты. 
— Æмæ ма кæм ис завод, фæззæджы йæ куы фехæлдтат,— 
сындæггай, сабыргай, хъуыды 4мхæццæ бакодта Ахлæу.— Заврд 
—210— 

уыдис æмæ нал ис, гъемæ мах дæр нæ царды катайы стæм, æмæ 
нæм цы хуыздæр кæсы, уый кæнæм. 
— Чи йæ фехæлдта? Æмвæндæй нæ фехæлд, кæцыйы дзы 
аххосджын кæнут? — стай-тай кодта Дзæхдзиу. 
— Уый раст у, æмвæндæй йæ фехæлдтам, фæлæ цæмæн, 
уымæй дæр мæ бафæрс. Куы йæ арæзтам, уæд ын йæ быны мæ- 
цъистæ батардтат, афæлдахинаг æй уыдыстут. Стæй йæ тыхтæй- 
амалтæй куы сарæзтам, уæд та йæ уæ тымбыл къухы балхъывтат. 
Фос бирæ, лæг бирæ дзы сымах уыдыстут. Нæ хорз хи- 
зæнтæй-иу уæ хорз хъуццытæ куы рыздæхтысты, уæд фылдæр 
донхъ сымахæн кодтой. Завод уыди, æмæ сымах уыди, мæгуыр- 
тæн та ма дзы цы уыди? Дæуæй нæ зæгъын, Дзæхдзиу, ды дæр 
мæнау тынд мæгайы хуызæн дæ, фæлæ кæй сæрыл хъызыс, уыдо- 
нимæ у мæ ныхас. Нæй, уый мæ хуызæттæн хъуыддаг нæу. Мах 
цы аразæм, уый знон ахицæн кодтам æмæ ардæм, Ныхасмæ ра- 
хæссинаг нал у,— ныфсджындæрæй дзуры Ахлæу.— Стæй нæ 
хъæухал дæр æмæ æгъдаухал дæр мачи кæнæд. Мах нæ цард 
иу кæнæм, уый хъæухал нæ хуыйны. Æгъдæуттæй дæр нын нæ 
цæнгтæ чи бæтты, уыдон мах ницæмæн хъæуынц, уый сæ йæ 
хæдзары къуымы сæрзæды бынаты сæвæрæд. Нæ ног цар- 
дæн дзы чи бæззы, уыдоныл уæлхох мах дæр нæ кæнæм. Афтæ 
зæгъынц колхозонтæ. 
— Афтæ зæгъæм, афтæ,— схор-хор кодтой фæсивæд æмæ 
колхозонтæй иудзæвгар. 
— Никуы ехсы цъыкк, никуы бæхы къæхты хъæр, цы нæ бай- 
йардта, цымæ, цыма йæхицæн дзуры Тохтæ.— Цæмæннæ уал фæ- 
лæууæм, цалынмæ нæ алфæмблай хъæутæ уыцы ног царды фæн- 
дагыл ныллæууой, уæдмæ? 
— Хъæу халын дæр гъе уый хуыйны, афтæ кæй зæгъут, фæ- 
лæ-æз мæ мыггаджы лæг дæн æмæ мæ мыггагæй дзурын: мæ мæ- 
гуыр дæр мæхи у æмæ мæ цæрæг дæр,— ацы ныхæстимæ Хъæ- 
' рæсе тызмæгæй акасти йæ мыггагæй лæгтæм.— Ныры уонг дæр 
Арсаутæ искæй ныфсæй нæ цардысты, къæбæргур дæр никæмæ 
баздæхтысты. Стæй тугæн дæр бæззыдысты æмæ фидауынæн дæр. 
Дзуаппхъом уыдысты знагæн дæр æмæ хæларæн дæр. Гъемæ уый 
зæгъæг дæн: Арсаутæ колхозы нæ лæууынц, колхоз куы аразой, 
уæд ын сæхæдæг зондзысты. 
• — Уæдæ дзы Уидантæ дæр нæ лæууынц,— фæхъæр кодта 
Бадила. 
— Æз дæр нæма ардауын колхозмæ мæ мыггагæй лæджы, 
кæд мæ коммæ исчи кæсы, уæд,— уæззау бакодта Тохтæ. 
— Æз дæр уал дзы фæдзæхсын мæ мыггаджы,— зæхмæ кæс- 
гæйæ дзуры Цыппу. 
— Мæ хæдзарвæндаг хъоди кæны колхозыл,— сцъах-цъах код- 
та йæ бынатæй фæтæррæстгæнгæйæ Дзæхдзиу дæр. 

Ныхас фегуыппæг. Ныхас байгомыг. Алчи катайы ацыд. Алкæ- 
уыл цæйдæр æнæуынгæ лыстæг фидар бæттæнтæ æрбатыхсты- 
сты, æрбалхъывтой йæ, колхозы хъуыддаг мæнг æрдуйыл дзедзлой 
кæны, ныртæккæ æрыскъуыйдзæн — æрхаудзæн. Бирæтæ кæрæ- 
дзимæ адæргæйæ кæсыныл фесты. Колхозонтæ кæрæдзи цæсты- 
ты агурынц ныфс æмæ йæ нæ арынц. Хистæртæ — дурæй карст 
цыртытæ. Уæд сабырæй æндон зæллангæй айхъуысти: 
— Ды дзы нæ лæууыс, Бадила, æмæ дæ уадзгæ дæр ничи ба- 
кæндзæн колхозмæ, фæлæ дзы æз лæууын, æз,— сыстад тызмæ- 
гæй Бибо æмæ йыл адæм цы уыдысты, уымæй сæ цæстытæ æры- 
вæрдтой, чи ныфсимæ, чи судзгæ азаримæ,— иу мыггагæй стæм 
демæ, фæлæ дын цы æфсымæры ад кодтон, уый мæ рох куы нæ ма 
у, мæ бæрзæйæ ма йæ хорз куы æнкъарын. Цæрæнбонты мын мæ 
туг фæнуæзтай, ме рагъыл мын фæкафыдтæ, æз та дæ цы хур 
федтон, о, мæ хорз æфсымæр! Цы æфсымæр дæ ды мæнæн, кæд 
уыди бйрæгъ куыдзæн æфсымæр, æниу иу мыггагæй куы сты, фæлæ! 
Мæнæн ме 'фсымæртæ мæ мыггаг, мæнæ Битар, уæртæ Бабо, 
дæ цуры Дзабо æмæ мæнæ се *ппæт дæр нæ хъæуы ме 'мхуызон 
мæгуыртæ, рæстæмбис цæрджытæ, мæ мыггаджы мæгуыртæ. Ме 
стонджы рæстæджы мын йæ мæгуыр къæбæр чи атоны йæхи афтид 
гуыбынæй, мæ уазал боны — йæ хæлын бызгъуыр кæрц. Иу мыггаг 
мах стæм æцæгæй, нæ мæгуыртæ æмæ рæстæмбис цæрджытæ, сы- 
мах дæр иу мыггаг — бонджынтæ. Зæгъ-ма, Бадила, цал хатты 
бацыдтæ Хъæрæсейы хъыджы? — æниу дæ уадзгæ дæр нæ ба- 
кодтаид йæ хъыджы бацæуын, фæлæ. Æмæ ма уæ дыууæ дæр аны- 
майут Хъæрæсеимæ, кæд уе 'нгуылдзтæ сыгъдæг уой, уæд, цал 
хатты раластат сæ царм уæ мыггæгты æмæ æндæр мыггæгты 
мæгуыртæн дæр? Ницы ис мæнæн дæуимæ, Бадила, мæ хуызæт- 
тæн — дæ хуызæттимæ, æмæ нæ цардæн уынаффæгæнæг сымах 
нæ кæнæм, нæхæдæг — йæ уынаффæгæнджытæ! 
— Уæу мæнæ царциаты диссæгтæ цæуы цæстуынгæйæ? Ирата- 
маны никуы фехъуыстон лæг йæ æфсымæрыл бавдисæн кæна, 
кæнæ йæ мыггагыл. 
— Гъеныр æй хъусæм, Цыппу, гъеныр,— хъуыдыгæнгæ 
сдзырдта Тохтæ Цыппуйы бадисмæ æмæ йæ цæстытæ ахаста 
дисгæнгæ адæмыл. Колхозонтæ, фæсивæд, Бибойы ныхæстыл 
мæсты нæ, фæлæ цæсгом фæрухсæй, æдзынæгæй хъусынц.— 
Æвæццæгæн, цыдæр æцæгдзинад ис Бибойы ныхæсты, фæлæ 
йæ уæдæ æз цæмæннæ ахсын, хæтæнты æз хæтын, цæуæнты 
æз куы цæуын, уæд,— хъуыдытæ кæны Тохтæ.— Зæгъ-ма, дæ 
хорзæхæй, Бибо, цы домут, цы ныфсæй иу кæнут уæ цард? Æф- 
сымæр æфсымæримæ куынæуал цæры, уæд сымах алы мыггагæй 
куыд бафидаудзыстут? Ацы адæм дзæгъæлы нæ ныхъус сты, 
—212— 

йе сæм æбуалгъ кæсыс,— æррайы сæнттæ дæ ныхæстæ.— Сыр- , 
гом кодта Тохтæ йæ катай. 
— Фенæг лæг дæ, æмбаргæ, мæнæй бирæ фылдæр æмæ мæм 
дис кæсы дæ бафарста, Тохтæ. Цæгаты адæмты 4хсæн фæхаттæ, 
Гуырдзыстоны иннæ ахæм, куыннæ схæцыдаид, уæд дæ уынаг 
цæст, цытæ дзы цæуы, ууыл, куыд аразынц ног цард, уый? На- 
уæд знон, бонсауизæрмæ куыннæ хъуыстаис дæлейæ 'рвыст 
лæгмæ. Хуыздæр дын æз цы бамбарын рендзынæн? Гъе, фæлæ дын 
зæгъон, Тохтæ, мах цы фæндагыл ныллæууыдыстæм, уый у бар- 
хийæ, алчи дæр нæ сбарста йæ царды дæргъ æмæ уæрх, афтæ- 
мæй, æмæ раздæхинаг не стæм. Зæгъут, уæд мæнæ сæхæдæг ам куы 
сты иугуырæй. Стæй нæ къуылымпы дæр ничи бакæндзæн,— 
нæ бакомдзыстæм. 
— Афтæ у, афтæ, Бибо. Алчи йæхицæн зонæд, мах зонд æдоæ 
ныфсæнхъæлмæкæсæг никæмæ стæм,— фæйнæрдыгæй сдзырдтой 
колхозонтæ. 
Хъуыддаг ирвæзы сæ къухтæй, уый сын цæстуынгæ уыд Бади- 
лайæн йе 'мбæлттимæ, уæдæ цы — æмæ кæд ныры уонг карз не 
сдзырдтой, сæхиуыл хæцыдысты, уæд уымæн, æмæ фæлмæн, фæ- 
лывд, æнæ хъаугъа ныхасæй фæлвæрдтой фехалын колхозы хъуы- 
ддаг. Фæлæ ныр æндæр гæнæн нал уыди, æхсары сæр райсын 
хъуыди, тыхæй æндавын. 
— Хорз, Бибо, хорз,атутæ кæнут мыггагыл дæр, ирон цæсгом æмæ 
намысыл дæр, уæ бар уæхи фæуæд, царды чырын уын фестæд, уæ 
колхоз у, цавæрддаджы мард у, уый. Фæлæ ма нын уый дæр бам-. 
барын кæнут, уæд уын хицауад цæмæй баххуыскæнинаг у? Кæм 
ис уыцы зæхх, кусинаг кæй стут, уыцы фос, хизинаг кæй стут, 
уыцы угæрдæнтæ, дасинаг кæй стут? Ау, уæдæ цæмæй цæрынмæ 
хъавут! Æви уæ хицауад искуы быдырмæ хоны æмæ уын авджын 
мæсгуытæ амаинаг у,— сындзæнгас разылдта йæ цæсгом фæмыла- 
зонимæ Хъæрæсе Бибомæ. 
— О, о! Зæгъæд ма йæ! Чи зоны сын. хицауад хъæдласæны 
цъиуты угæрдæнтæ фестын кæндзæн, Хъелы цады та фæз быдыр-. 
тæ,— йæ мидбынаты здыхсы Бадила дæр. 
— Ахуыбаты хуыр рæдзæгъдтæ та урс фосы дзугтæ, хи-хи-хи,— 
бамхасæн кодта Дзæхдзиу Бадилайы ныхæстæм æмæ йæм лæгга- 
дæввонг бакасти. 
— Мах цъиутæй æмæ хуыртæй ныфсæвæрæг не стæм, стæй фæ- 
лидзын дæр ницы нæ зæрды ис, раст дын зæгъон, Хъæрæсе. Хица- 
уад йæхæдæг базондзæн, цæмæй нæ хъæуы цæрын, уый. Æвæццæ- 
гæн, хæхбæсты дæр ссардзæн зæххытæ колхозæн, зæхх паддзаха- 
ды куы у. Махмæ кусын кæсы, æмæ кусдзыстæм. Кусын нын амо- 
нын хъæуы мыййаг, цы, мызгъуыр къух æмæ дзы гобан рагъ ку.ы 
уыдыстæм ныронг, ныр ныл уыцы цæнгтæ нал ис, æви цы? — къæ- 
рцхъусæй дзуры Бибо. 
—213— 

— Цæй зæххыты кой ис ам, кæм сты? — фесхъиудта Бадила. 
— Кæм сты уыцы уæлдай зæххытæ, æз сæ куы нæ зонын, 
Бибо, æмæ мын афтæмæй исчи йæ къах кæм авæра, ахæм гæппæл 
дæр æнæ зонгæ куы нæ ис нæ хæхты? — йæ тамакойы сæт рачъиртт 
кодта Хъæрæсе. 
— Хуыцау мæ уд дæуæн нывонд, хуыцау,— цæстуынгæйæ 
ирон цард хæлы Æлбегаты мæсыгау æмæ йыл дис ничи кæны, 
мæт иннæ ахæм,— уыцы иу футт ракодта йæ лулæйы фæздæг 
Цыппу, йæхæдæг йæ лулæ хъæдыл æрхоста æмæ йæ йæ худы счъи- 
лы ныссагъта арцау.— Æз уæлдай зæхх никуы зонын. Сæхи гæп- 
пæлтыл хыбыр-хыбыр кæндзысты, фæлæ уыдонæй цæй фæцæ- 
рæн ис? 
— Науæд сын мæ фæсзæнг хуым фæхуын кæндзынæн,— мæ- 
стыгæрæй рачъиртт кодта Хъæрæсе æмæ тыхтонæгау, цыма йæ 
дæндаг фелвæста, райста тамакойы æууылд йæ дзыхæй æмæ йæ 
йæ худы счъилы нывæрдта. 
— Æмæ махтæм уæлдæйттæ ис, цы? Мæ армытъæпæн зæхх 
куы фестид, уæд ыл дзыбыр ауадзин, мæ уадул угæрдæн, уæд ууыл 
та цæвæг,— бахъуыр-хъуыр кодта Бадила æмæ йæ цæст сгаргæ 
ахаста адæмыл. 
— Чи зоны, Бадила, хъæуæй чи фæлыгъди, уыдон зæххытæ 
дæр сын схай кæна хицауад, сæхиуæтты уæлдай,— хъуыдыгæн- 
гæ дзуры Тохтæ. Зæхх цух уæвгæйæ, æрдæбонсарæй хъуыды 
кæны Бибойы ныхæстыл æмæ бары хинымæр колхозы пайда. Хуы- 
здæр зæххытæ, стæй кулæкты зæххытæ кæй дæттынц колхозтæн, 
уый Цæгаты дæр фехъуыста, фæлæ ам ныхасы уыцы койтæ нæй. 
Æвæццæгæн, колхозонты нæ фæнды рагагъоммæ загъд сайын. 
— Цæй лыгъдты зæхх сæ бахъуыди, йæхионы зæхх уыдонæн 
кæцы æдылы ратдзæнис,"и? — срæмыгъта Бадила мæстыйæ — хæ- 
хбæсты къæдзæхтыл, хуыртыл цæй колхоз аразæн ис, цæй, мæ хур, 
Тохтæ? Дæ уæлхæдзарæй хосгæрст, кæнæ хуымгæнд скæндзынæ, 
мыййаг? Зæгъæд ма хорз Бибо, кæм нæм ис колхозæн фадæттæ, 
кæм? Цæй, хорз: 19 хæдзарæй сколхоз стут, цы уæм ис? Иу цал- 
дæр бонгæны хуымзæхх, иу цалдæр мæкъуылуаты хосгæрст, иу 
дыууæ стуры къахæй, æмæ иу цалдæр фысы. Цæй рыйдыдтой 
кусынтæ, райдыдтой. Æмæ уыцы чысыл муртыл цы бакусдзысты? 
Стæй сæ гъе бæрæгбоны кусарт нæ хъæуы, гъе, куывды боны 
хуымилиаг? Цы мæнг муртæ сæм уа, уыдоныл æмдзæгъд акæндзы- 
сты: æхсæны фæллойыл чи ауæрды,— «æхсæны мард æнæ ны- 
гæд» — дзæгъæлы нæ дзырдтой нæ фыдæлтæ, æмæ къуыввиттæй 
сбаддзысты сæ уазал къонаты фарсмæ. Нал дæр колхоз, нал 
дæр хæрæджы къæдзил. Науæд куыстмæ уыцы æмхуызонæй цæу- 
дзысты? Чи сæ кусгæ кæндзæн, чи та хурмæ йæ риуы фæйнæг дар- 
дзæн æмæ кæрæдзийыл бафтдзысты. Фыдбылызæй сæ нæ хохы дзу- 
—214— 

æрТтæ бахъахъхъæнæд, фæлæ сæм фыдбылыз куы 'рцæуа, уы- 
мæй фæллойаг у. Нæй, мæ хур, Тохтæ, фыдбылызы фæндаг у 
æмæ æз никæй сардауин уыцы фæндагыл. Фæлтау дæ чысылыл 
хъæц, мачи дæм бадзурынхъом уа, мачи дæ хъыгдарæг, афтæ 
цардысты нæ фыдæлтæ дæр. Æндæр цард хуыздæр куы уыдаид, 
уæд æй уыдон дæр равзæрстаиккой, æдылыдæр, мыййаг, куы нæ 
уыдысты махæй. Æниу дзы мæныл та цы цæуы, фæлæ сыл мæ 
гæныстон зæрдæ риссы æмæ мæ дзурын кæны, кæд мæм хъусæг 
ис, уæд,— æмæ Бадила йæхицæн бузныг цæст ахаста адæмыл. 
Ныхас та фегуыппæг. Бирæйы зæрдæты уазал катайтæ фæса- 
гътой æнауæрдонæй сæ ныхтæ. Бирæтæ дзы фæрсгæ кæстытæ ба- 
кодтой Бибомæ, кæрæдзимæ. 
— Алæмæты хъуыддаг хуыцаумæ ис, адæймаджы къухмæ 
лæвæрд нæу,— мæстыйæ бакодта: Цыппу æмæ йæ сæр зæхмæ 
æруагъта. 
— Мах алæмæтæй архайæг йе стæм, Цыппу, нæ хъаруйæ, 
нæ куыстæй архайдзыстæм, нæ хйцауады æххуысæй æмæ ныф- 
сæй,— хъæддыхæй та райдыдта Бибо æмæ та адæмы хъусдард 
фæзылдта йæхимæ.— Утæппæт знæгты чи бадомдта, Уæрæсейыл 
зæронд цард бындзарæй чи сфæлдæхта æмæ Уæрæсейы ног цар- 
ды цæсгом чи басагъта, уый бон бауыдзæн махмæ дæр ног цар- 
ды мæсыг самайын, йе 4нцой куы балæууæм, уæд. Æз федтон 
Цæгаты, куыст дзы арфæйаг сси," хъизæмары æмæ æлгъысты 
бæсты. Уæд хуымгæнæнтæ, уæд хуьшгæрдæнтæ,— алы маши- 
нæтæ бацыд куысты адæймаджы æххуысæн. Æмæ дардыл цы 
дзурон, мæнæ нæм цы завод уыди, уый нын цас фæрæуæгдæр 
кодта нæ урссаджы куыст, уый уæхицæн дæр цæстуынгæйæ куы 
уыди. Бирæ у йæ бон советон/хицауадæн, махмæ дæр скæндзæн 
куыст æмæ цард арфæйаг. Стæй хæццæ дæр цæмæн суыдзыстæм, 
цы сæрæн? Алчи зондзæн йæ куыст æмæ йæ кæндзæн, алчи исдзæн 
йæ куыстмæ йæ фæллой æмæ йæ хæрдзæн. Цæмæй у колхозы цард 
хуыздæр, уымæй фæрсæг мæ стут. Зæгъын æй уæдæ. Чи уæ нæ 
зоны уæлæ Цъыхырыджыны Аккаты хæдзар? 65 удгоймаджы 
сты æмæ уыдон 4хсæн цас бирæ ис кусæг? — фараст хосдзауы 
æмæ фараст ссивæджы. Бирæ сæм ис, мыййаг, цы, зæххæй, до- 
нæй? Фæлæ æмгуыст, æмхæрд сты, сæрфатæй у сæ цард, сæ куыст, 
æмæ кæмæй æвзæрдæр цæрынц? Уыдон цард ма мæнæн дæр куы 
уаид! Афтæ нæу, мæнæ адæм? 
— Бæгуыдæр у афтæ! — ныфсджынæй схор-хор кодтой фæй- 
нæрдыгæй æмæ сæ хъусдард агæмæл кодтой Бибомæ. 
— Уæдæ ма ныр марадзут æмæ сæ байуарут бинонгай, 9 хæ- 
дзары сæ скæнут. Кæй ма сæ цы фæуыдзæн, зæххæй, фæллойæ? 
Нæ мæгуырдæр чи у, уый бæрц дæр сæ нал фæуыдзæн. Æниу, 
æвæдза, байуарæджы дæр куы зонæм. Царвы кæхцау уыди сæ 
—215— 

цард Бæдтутæн, уæлæ Рæгъауы, алчи дæр нæ йæ зоны. Æндæр 
аз уыди, байуæрстой, 6 арты баисты æмæ сæ цард кæхцы сурæй 
фæдæлгоммæ. Гæвзыккæй-гæвзыккдæр у алчи дæр 6 хæдзарæй. 
Колхозы цард сæрфатдæр æмæ фæрæзджындæр у кусæнгæрзтæй 
дæр, зæххæй дæр æмæ алцыппæтæй дæр хицауады фæрцы. Æмæ 
комкоммæ зæгъон: чи нæ дзы лæууы, ма дзы ныллæууæд, фæлæ 
нын æвзаг тъыссæн дæр ма кæнæд нæ ног бинонты цардмæ. 
Ныхас та сызмæлыд, сфæйлауæнтæ кодта. Фæлæ ныр йæ 
бир.æ фылдæр ныццæхгæр,— фарст иуырдæм, колхозы 4рдæм, 
цæсгæмттæ фæрухс сты, цæстытæ ферттивæнтæ кодтой, æрфгуы- 
тæ феуæгъд сты сæ æлхынцъæнтæй. Хъæрæсе тарст æхст бакодта 
йæ цæстытæ Бадиламæ. ь 
— Уæдæ Бибомæ хъусут! Ха-ха-ха,— æмæ æрра стут. Нæ йæ 
зонут, цы æууæнчы лæг у Бибо, уый? Уый æууæнчы лæг куы уаид, 
уæд йе 'ууæнк нæ бахордтаид, æмæ мæ мæнгардæй нæ мардтаид. 
Уæд рæстæвзарæны тæрхоны бын нæ фæцардаид. Æви уæ рох 
фæци? — фестад тæвдæй Бадила. 
Топпы нæмыгау сымбæлдысты Бибойы зæрдæйы Бадилайы 
ныхæстæ æмæ æваст фестъæлфыды. Дзых фæхæлиу æмæ æвиппай- 
ды ныхæстæ нал ацахста. Уалынмæ æгомыг адæмы 'хсæнæй сы- 
хъуысти: 
— Зонæм, Бадила, зонæм, куыннæ зонæм дæу дæр æмæ 
Бибойы дæр, чи уæ цы æууæнчы лæг у, уый куыннæ зонæм стæй, иу 
хъæуы куы цæрæм,— æнкъард хъæлæсæй дзуры Битар.— Цы æбуал- 
гъы митæ бакодтай уыцы æхсæв Бибойæн дæ уæтæры, уый дæр хорз 
зонæм,— дæ фыййæуттæ, уым куы уыдыстæм. Гъемæ, ныууадз, 
Бадила, æгъгъæд дын у, ницы дын ис махимæ. Ахлæу! — цæхгæр фæ- 
"зылди .Битар,— æз знон мæхи колхозы нæ ныффыстон, гæныстон 
зæрдæ мæ скатайаг кодта æмæ мæ ныфс нæ бахастон. Абон фыссын 
мæхи колхозы! Сымах кæм сæфат, кæнæ рæзат, уым æз дæр. Кæ- 
дæм ма фæхауинаг дæн сымахæй — мæ хъæубæсты фылдæрæй? 
Ныффысс мæ ныртæккæ! 
Йæ ивæзт къух ын цингæнгæ ацахста Бибо. Колхозонтæн сæ 
цæсгæмттæ срухс сты. 
— Цом, Цыппу, ам мах хъуыддаг нæй. Раппæлæнт-иу сæ усты- 
тæн Бибо æмæ Ахлæу сæ хъуыддæгтæй сомбон.— Тымыгътæгæнгæ 
фæраст ныхасæй Бадила. Хъуыддаг фехалынæн ын уый фæлтæрд 
мадзал уыди кæддæриддæр. Иугæр-иу хистæрты йæ фæдыл куы 
акодта Ныхасæй уæд-иу адæм дæр апырх сты, æмæ-иу хъуыддаг 
дæр фехæлд. 
Цыппу уæззау сыстад æмæ араст. Хъæрæсе дæр фестад æмæ 
гуым-гуымгæнгæ: 
— Нырма фендзыстæм, цы цард сараздзыстут,— фæцæуæг йæ 
хæдзармæ. Йæ фæстæ фæцæуæг сты ноджы чидæртæ. Бибо цæ- 
—216— 

стытæ ныццавта иннæтæм. Тохтæ базмæлыди йæ мидбынаты, 
йæхи сласта, стæй фæстæмæ йæхи хъуыдыгæнгæ æруагъта. Ныха- 
сæй ничиуал ацыд æндæр. Адæм фæсабыр сты. 
— Ахлæу, колхозы къухфысты гæххæт дæхимæ ис, цы? — куы- 
ддæр саст хъæлæсæй бакодта Тохтæ. Иууылдæр æм æнхъæлмæ.- 
гæсгæйæ бакастысты. 
— О, Тохтæ, цæмæн мæ дзы фæрсыс? 
— Сис-ма йæ уæдæ, дæ хорзæхæй,— фæллад хъæлæсæй та 
бакодта Тохтæ. Ахлæу йæ риуы дзыппмæ февнæлдта æмæ дзы 
тыхт гæххæтт фелвæста. 
— Мæнæ ис, гъе. 
— Ракæс-ма сæ, колхозы чи ныффыста сæхи, уыдон. 
— Æмæ сæ куы зоныс: Бибо, Ахлæу, Хъæвдын, Асæх,— аны- 
мадта колхозонты Ахлæу,— гъе, уыдон сты се'ппæт — 19 хæдзары. 
— Ссæдзæм æз, куы дын загътон,— хъæддыхæй баппæрста 
Битар. Тохтæмæ кæсгæйæ. 
— О, ссæдзæм Битар у! 
— Уæдæ... æз иу æмæ ссæдзæм уыдзынæн! Æгæр кæронæй. 
фæдæн, фæлæ цæй ницы кæны. Ныффысс мæ æмæ æри дæ фыссæн, 
мæ къух æрхыррытт кæнон. Ех, Бибо та мæ разæй фæци! — хъаз- 
гæйæ хъæддыхдæр хъæлæсæй сдзырдта Тохтæ. 
— Куыд? Тохтæ, немæ лæууыс? — Уыцы иу æхст фæкодта йæ- 
хи Бибо Тохтæмæ.— Сфысты сæры йæ ныффысс, Ахлæу, мæ 
разæй! 
— Емæ уæдæ Бадилатимæ,— цæстферттывдимæ худгæйæ хъæ- 
бæр ныххæцыди Тохтæ Бибойы къухыл. 
Ныхас фæйлауæнтæ кодта, цины, ныфсы фæйлауæнтæ — ног 
Ныхас. 
6 сæр 
Бады зæронд фыййау Бибо уæтæры раз дурæй къæлæтджы- 
ныл, цæстытæ зæххы сагъдæй, лæдзæг роцъомæ фæбыцæу. Дар- 
дыл зилахартæ кæнынц абондæргъы йæ хъуыдытæ. Йæ цæстыты 
разы йæ ивгъуыд царды бонтæ тулынц, лæсæны сау фæйлауæнтау. 
Цъус бонтæ, мæйтæ æмæ афæдзтæ рацыд, мыййаг,цы,уæдæй ныр- 
мæ, фæлæ арæх æрбалæууы Бибойы хъуыдыты сау мигъау, Бади- 
лайы тыхми, йæхи хъеллауаг хъизæмары цард, стæй сæ цыма 
хъарм хур фæсуры уыцы мигъты, афтæ ферттивынц сæры магъ- 
зы колхозы сæрыл тохы бонтæ. Зæрдæ æрбампылдтæ вæййы 
мæстæй, цыма йæ тæвд цæхæры фæтъысти. Гъе, цыма знон уыды- 
сты йæ мæстытæ, афтæ ирдæй зилахар кæнынц сæры къуымты. 
Маенæ та абон дæр, куы афæндараст кодта фыййæутты дзугтæ 
—217— 

хизмæ, куы абæрджытæ кодта рынчын фосы, куы ахæстытæ код- 
та йæ цæстытæ уæтæрыл æмæ дарæнтыл, уæд рацыди, æмæ-иу 
раджы кæддæр Бадила цы дурын къæлæтджыныл уарзта бадын, 
ууыл арбадт, йæ цæстытæ ахаста рæгътыл, фæтæнтыл, фæзыл 
æмæ та нывау сыстадысты йæ разы ивгъуыд царды уазал цæфтæ, 
кæрæй-кæронмæ та азгъордтой йæ сæры йæ царды саудалынг 
асæст бонтæ, æмæ хæрз гæзæмæ хур бонтæ: «Уæлæ уыцы цъуппыл 
хуыссыдтæн дæлгоммæ, æлвæст тъæнгтимæ,— æлхынцъ кæны йæ 
мысæнтæ Бибо æмæ йæ цæстытæ ахаста рагъы сæрмæ.— Уæлæ 
уыцы тигътыл та цæугæ æркодтон ардæм — Бадилайы уæтæрмæ 
мæ фыстæ курынмæ. Уæлæ уыцы лæнчы та зæронд бирæгъ æрбы- 
рыд йæ гуыбыны цъарыл уыцы изæр, уый та Бадилайы дзугтæм. 
Уæвджийæ, цæй сæрхъæн уыдтæн, бирæгъы, та цæуылнæ мардтон 
рагъыл, бирæгъы. Ауæрдын хъæуы цы, бирæгъыл, сырд бирæгъ уа, 
æви адæймаг бирæгъ, æууæнк ыл ис? Æдылы уыдтæн, æдылы! — 
мæстыйæ хæцы йæхимæ алы хаттау Бибо æмæ йæ сæр уæлæмæ 
систа. — Цы алæмæты ивæнтæ ракодта уæвджийæ дæр цард уæ- 
дæй нырмæ,— хъуыдытыл та схæцыд Бибо.— Гъе, раст цыма 
æнусон æхсæвы æнусон бон раивта. Æмæ стæй куыннæ, дæ хорзæ- 
хæй. Ацы дурыл-иу бадт бонджын Бадила æмæ кæд асæй къаннæг, 
къæсхуыр лæг уыди, уæддæр-иу уæигæй касти; лæг лæгъз цъитийы 
ас зынди махмæ — йæ фыййæуттæм. «Марадз» зæгъын дæр æм- 
иу хардзау касти, фæлæ йæ исты куы бахъуыдаид, уæд-иу гъе 
йæ цæсты зул фæкодта, гъе-иу йæ къухæй ацамыдта^. Уайгæ, уæд 
цыма зæхх дæ къæхты бын судзы пиллон сыгъдæй, сæрбихъуы- 
рæйттæгæнгæ æххæст кæн йæ домæн. Быдыры адæм тæхуды код- 
той махмæ, æлдары æфхæрд, дам, нæ зонут, тæхудиаг, дам, 
стут, тæхудиаг уæ цард. Æлдæрттæ уыдысты, уæдæ цы, Бади- 
лайы хуызæттæ, фыддæр ма уæдæ æлдар цы уыдаид? Уæд-иу 
цæлыл куы 4рбадти йе 4мхуызон «комыйаргъ» лæгтимæ, уæд ныл- 
иу цы дудгæ бон скодта, уæвджийæ дæр. Хъаурма фыц, физон- 
джытæ хъармæй хъарммæ цæттæ кæн, ратæх-батæх кæн тынны- 
вæндæгау, хъæуæй уæтæрмæ, уæтæрæй хъæумæ, арахъхъмæ, 
бæгæнымæ, уæливыхтæм... Гъех! Аивгъуыдта уыцы æлгъысты дуг, 
æмæ стæй колхоз аразыны дуджы цас сæрниз скодта адæмæн, Ба- 
дила, цас æбуалгъ митæ фæкодта йе * мхуызæттимæ колхозæн.— 
Æмæ Бибо йæ мидбылты бахудт, фыццаг хатт куы фæуæлахиз 
Бадилайыл, Ныхасы колхозы хъуыддаг куы лыг кодтой йæ хъæ- 
убæстæ, уый æрбаймысынæй.— Ныр та? Ныр та мæнæ æз бадын 
Бадилайы бынаты, æз дæн фосы дзугты хицау — иумиаг фосы хи- 
цау. Цард йе 'ргомæй фæзылди ме 4мхуызæттæм — фæллойгæ- 
нæг адæммæ йæ чъылдымæй Бадилатæм. Цард цæрынæй уыди 
Бадилатæн, кæуынæй махæн, ныр та цæрынæй махæн, кæуынæй 
Бадилатæн,— райы йæ зæрдæйы Бибо, фæлæ та фелхынцъ зæр- 
-218— 

дæ.— Цæй зынтæй рафæлдæхти афтæ цард, цæй зынтæй! Уалдзы- 
гон Хъæдласæны донау раивылд цард колхозтæ аразыны дуджы. 
Цас загъд уыди, цас хъæлæба уыцы дуджы. Кæм ма æфсымæр, 
кæм æрвад æвзарæг уыди, адæм кæрæдзи мидæг систы, дихтæ 
райдыдтой мæгуыртыл, бонджынтыл, астæуккаг цæрджытыл. Чи 
колхозы сæрыл хæцыд, чи сæ ныхмæ, чи фос цагъта фыртæссæй, 
чи йæ фæллой æмбæхстытæ кодта, чи куыстмæ нал цыди, цас 
хуым баззад æнæконд, цас уыгæрдæн — æнæ карст. Æвзаг дур халы, 
архайдтой бонджынтæ сусæгæй, æргомæй æддейæ-мидæгæй кол- 
хозтæ фехалыныл æмæ сæ бирæ халгæ дæр фæкодта. Нæхи кол- 
хоз дæр бирæ хæттыты æрдуйыл æрцауындзæг ис, фæлæ боны 
фæстагмæ сæ бæрзæй асаст бонджынтæн. Æниу, æвæдза, абоны 
боны дæр ма кæм ис æнцад, æнцой, цæстытæ цырæгътæй дар, 
цонг хъримагæй! Знаг нырма, кæд дæндаг нал аззад дзыхы, уæ- 
ддæр йæ мылытæй фæхæцынхъом у, риссаг фæхæстæй. Уый фæс- 
таджы хæстытæ сты, кæй бон у ног царды йæ тулыны тæккæ 
тæмæны бауромын? Акалди рагон талынг мæсыг — цард. Раст 
цыма, цахæмдæр уæиг Лæгъз цъитийы рæбын домбай мæцъис 
бацавта æмæ йæ сфæлдæхта, æмæ йæ бынæй райдзаст быдыр 
разынд, афтæ у ног цард. Кæй бон ма бауыдзæн, уæнг хох фæс- 
тæмæ схъил кæнын æмæ дзы райдзаст быдыр æрымбæрзын? Уый 
дæр ма æнæхъæнæй куы афæлдæхтаид хох, уæддæр ма цы нæ 
ис, фæлæ,фаркгай куы баци, дургай куы афæлдæхти, уæд. Фарк- 
гай баци зæронд тыхмийы цард,— цинæй ферттывтой Бибойы 
цæстытæ æмæ уарзон цæстæнгасæй Бибо фæлгæсы сæрибар фæ- 
тæнтæм, уæтæртæм, дарæнтæм,— уыцы диссаджы мæцъистæй ар- 
хайæг парти уыди, гъе, мæ уд йæ фæхъхъау æрбауа, уастæн,— 
æмæ йæ цæстæнгас скодта дзугтæм. 
Хур йæ был ныддардта. Фосы дзугтæ чыртæ-чыртæй сабыр 
æрбырынц урс миты зæйтау дарæнтæм, куыйтæ сæ алфамблай зи- 
лахар кæнынц,— тындзынц фосыл, тагъддæр сæ фæнды уæтæрмæ 
холлагмæ æмæ баулæфынмæ. Фыййæуттæ фæскъуызитт кæнынц 
æмæ сæ даргъ къокъоцитæй нытъæпп кæнынц зæх. Уыдон дæр 
тырнынц уымæ, цæмæй фос афойнадыл дарæнты гæрæнтæй ба- 
хизой. Мæнæ фыццаг дзуг æрбалæууыдис дарæны уæлхъус. 
— О, Бибо, дæ книгæ райхал æмæ фос нымайгæ, æртардтон 
та дын сæ, дæ бон ныччифай,— хъæлдзæгæй хъæр кæны Битар,— 
Бибойы рагон æмбал фыййау. 
— Айгъай-айгъай, ды йын куы нæ ацамонай, фæсал сæмпæр- 
чъи, уæд ма Бибо цы зоны йæхæдæг,— бахъуыр-хъуыр кодта 
зæрдæхæларæй Бибо æмæ райдыдта фыссын цыдæртæ йæ фыссæн 
чиныджы, фосы къæхтæ æмæ къæдзилтæ цырддзастæй сгаргæйæ. 
— Кæсыс, лæдзæгæй нымайын дæр йæ сæрмæ нал хæссы нæ 
—2/9— 

*истæр, гæххæттыл, дам, фылдæр æууæнк ис,— нæ уадзы Битар. 
— Фылдæр æууæнк нæ, хæрæджы къæдзил! Афтæ нæ цæст- 
мæ йæхицæй æппæлы, зæгъгæ, кæсут мæнæй уый чиныджы дæр 
сахуыр кодта зæронд зæронды,— уазалзæрдæйæ, хынджылæг æм- 
хæццæ бакодта иннæ фыййау Аслан. 
— Æмæ цæмæннæ æппæлон, худинаджы хъуыддаг бакодтон, 
цы, мыййаг, чиныг кæй базыдтон, уымæй? Цæй ма, ды та цæ- 
мæй раппæлинаг дæ, цы бантыстæй, колхозон фыййау? — йæхи 
йæм фæдæрзæг кодта Бибо. 
— Баби, о Бибо изæры фæсахсæвæр æз æмæ ды нæ хъару 
равзарæм, кæд ды фылдæр зонæг разынай, уæд рабфакмæ ды 
ацу, кæд æз разынон, уæд та нæ бригадæ мæн арвитæд, и, цы зæгъ- 
дзынæ? — æрбахæццæ сæм Гаги дæр, къæсхуыр, дæргъæлвæст, 
18 аздзыд фыййау. Бибойы уый бæрц уарзтой йе 'мбал Куыдзæ- 
гимæ æмæ йæ фыды номæй хуыдтой. 
— Ды уал мын фыс сæгъæй равзар, хърихъупп, æмæ стæй 
уæд фæлварæнтæ кæн мемæ! Фæлæ уал зæххыл æрбадут, кæннод 
мæ фæрæдийын кæндзыстут æмæ уæхицæн æвзæрдæр,— йæ къух 
ауыгъта Бибо æмæ та райдыдта йæ куыст. 
Дзугтæ дарæнтæм бахызтысты. Хуыскъаг фос хуыссынц æмæ 
сынæр цæгъдынц. Далысты дарæнæй хъуысы цæйдæр гуыппытæ, 
уый фыркъатæ хъазынц æмæ кæрæдзи гуыппытæ кæнынц 
сæ сыкъатæй. Хицæнтæй фæллад лæуд кæнынц æнæхост 
фырыгæ сæ дарæны; цыма цæуылдæр æхсызгон хъуыдыты сты. 
Зæррнд, æвæджиау стыр цæу, Куыдзæджы хæлар — Дзека ра- 
уай-бауай кæны æмæ дарæны гæрæны сæрты йæ даргъ зачъеджын 
сæр радары къæбæр æнхъæл, фæлæ Куыдзæг нæ зыны, æмæ та 
бруйы иннæрдыгæй сдары йæ сæр. Бибо бахызти дарæнтæм æмæ 
сгары фосы. 
— Сæдти, Бæдти та дын цы фæци, кæм æй ныууагътай? — ху- 
ды Битар Гагийы афæрсгæйæ. 
— Уый уæртæ фæсуæтæр куыйтæн холлаг кæны, фæлæ ма уæд . 
дæу æмæ Асланы та цы хонæм мах, уый дæр мын бацамон. 
— Батырадз æмæ Сослан, мæ хур, Батырадз æмæ Сослан. 
— Батырадзæй ма цы зæгъыс, уый зæгъ, фæлæ Сослан кæм 
ис, Сырдон мын зæгъæй,— дардæй æрбадзырдта æнæхъазгæ Куы- 
дзæг æмæ сæм фæраст. 
— Æмæ мæ Сырдон цæмæй схондæуыдзæн, кæм мын ис гадздза 
та? Кæд мын ды ныллæууай, уымæн нæ зонын,— судздзайæ срæ- 
мыгъта Аслан. 
— Æнæрайсуайдæхæдзарæй, айаскуыбазæронддæ, уæддæм 
хъазæн ныхас алькхатт хъамайы цæфау цы кæсы, цавæр мард 
æрцыд дæ хæдзарыл? — феххæлыди йæм Битар. 
— Мæнмæ хъазын нæ цæуы, науæд ме 'мкарæн чи нæ у, уы- 
—220— 

мæн мемæ цæй хъазт у? Лæппу у æмæ хъазæд йæ карæнтимæ,— 
бахъуыр-хъуыр кодта Аслан. 
— Табуафси, дæ бæрзонддзинадæн,— бахудти Куыдзæг æмæ 
цæумæ бараст ис.— Дзека, Дзека, мæнæ дæн, ацырдæм рацу,— 
бруйы былæй хъæр кæны кæронмæ. Цæу ын куыддæр йæ хъæлæс 
фехъуыста, афтæ фæзылд æмæ йæхи рауагъта лæппумæ. 
— Гъе, Гаги, мæ хур, рауай ма, фæкæс мæм,— райхъуыст 
дарæнæй Бибойы хъæр. 
Гаги уадидæгæн базгъордта Бибомæ æмæ сæ дыууæ иумæ 
ракодтой æддæмæ иу фондз фысы. Бибо уæтæрмæ бахызт æмæ 
дзы рахаста бæттæнтæ, хостæ, æмæ райдыдта фысты хъæдгæмттæм 
зилын. 
— Куыд сты нæ рынчынтæ, Баби? — цæуы рæвдауын фæ- 
уагъта Куыдзæг æмæ бауад Бибомæ,— искæмæн сæ удæй тас у? 
— Удæн тас сæ макæмæн хъуамæ уа, фæлæ дзы цæнкуылæй 
иуæй-иутæ баззайдзысты, мæ хуры чысыл,— хъазынæмхасæн 
дзуры Бибо, стæй йæ цæсгом фæтар кодта æмæ Асланмæ фездæх- 
ти. 
— Ацы хъуыддаг мæ зæрдæмæ нæ цæуы, Аслан, раст дын 
куы зæгъон, уæд. Æрмæст иу боны дæргъы дын дыууæ фысы куы 
фæкъуылых сты, уæд цæмæн? Дæ цæстытæ хизынмæ,мыййаг,уыды- 
сты? Къуыри агъоммæ та дын дыууæ фыры сæ къæдзилтæ хъæд- 
гæмттæй æрхастой — кæлмджынæй, цыма демæ бæттæнтæ нæ 
уыд, цаЬмæй сæ бабастаис. Цы мард дыл æрцыд, уыцы æвзæр 
фыййауæй дæ куы нæ зыдтон Бадилайы къухы дæр, уæд? Æмæ 
уæд искæй фос хызтай, искæйон уыдтæ, ныр та дæхи фос, колхозы 
фос куы хизыс. Æмбарыс æй, мæ хур? — Ам уазал зæрдæйæ ку- 
сынæй нæу! Ралас-ма дæ разы уыцы къуылыхты,— æмæ Бибо 
къæдзил сахъатджыны суæгъд кодта, зылд сæм фæци. 
— Цы мæ баййардтай, дæ хорзæхæй, Бибо, дæ сывæллон 
дæн, мыййаг? Науæд дын исты Мухраны быдыры хизæм? Къæ- 
дзæхты кæм фысæн йæ къах сæтты, кæм ыл тулгæ дур сæмбæ- 
лы. Мæ риуæй мын сæ кæд, мыййаг, нæ уромын кæныс тулгæ дур- 
ты дæр, уæд? — бустæ кæны Аслан. 
— Æмæ дæ чи скъæрæг кодта абон къæдзæхты 'рдæм, дæ 
хизæнуат дын амынд нæ уыд, æви цы? Хъæр дæр ма дæм куь! 
кодтон. 
— Баирвæзтысты мын, стæй сæ куы раздæхтон,— йæ цæстытæ 
радав-бадав кæны Аслан. 
— Æмæ сæ хъæр та цæмæннæ скодтай æрдæбон, дзуджы 
куы æртардтай, уæд? — зæрдæхсайгæ йæм бакаст Битар. 
— Сджидзæггаг мæ кодз&т æмæ ууыл нал уыдтæн. Ацы 
къæбæдатæ лæджы хъуыддагйл дзурын бауадздзысты,— мæсты- 
—221— 

гæрæй бакодта Аслан, фæлæ йæ цæстыты рафт-бафт . йæ бон 
нæ баци бауромын. 
— Ацы къах дурæй саст къах нæу, Аслан, къокъоцийæ æх- 
сгæйæ саст у,— йæ цæсгом фæтар ис Бибойæн,— састы алфамблай 
къах æмхуызон цъæх у. Кæсут-ма, лæппутæ, мæнæ иннæ фысы 
зæнг дæр афтæ саст у. Цæмæн цъæл кæныс фосы къæхтæ, æви.мах 
куырмытæ æнхъæлыс? 
Битар арауын-бауын кодта дыууæ фысы дæр, стæй Бибомæ 
бакасти æмæ æхгæд хъæлæсæй сдзырдта: 
— Раст у, Бибо, къокъоцийæ саст сты дыууæ къахы дæр. 
— Ныр мæ цы схурх кодтат, уæ хорзæхæй! — æнтъыснæ- 
гæй дзуры Аслан.— Кæд уыдон къокъоцийæ саст сты, уæд мæ 
сæр уыдонау ныцъæл уæд знаджы къухæй, кæннод мæнгæй з.æгъæ- 
гæн! Алы хатт алы хатт мæнмæ куы ныккомкоммæ вæййут хистæ- 
рæй, кæстæрæй, уæд уын цы ракодтон, цы мыл сывварс стут? — 
æнæхъуаджы бафхæрды хъæлæсæй дзуры Аслан. 
— Куыд уæ фæнды, афтæ аргъ кæнут, æмбæлттæ, ацы хъуы- 
ддагæн, фæлæ мæнмæ фыддæрадæны, фыдракæнды хъуыддаг 
кæсы. Канд абоны зиан нæу хъуыддаг, куы йæ фос сасиджын 
свæййынц Асланæн, куы дзы хаугæ дурæй мæлы, куы та дзы бын- 
тондæр фæдæлзæх вæййы, куы иу, куы дыууæ. Цæй, уæдæ, фыдра- 
кæндæй дарддæр цы схонæн ис ахæм миниуджытæн? Хизæнуæттæ 
æрвыл бон бæрæг æмæ амынд куы вæййынц, сасиджын рæттæ 
дæр афтæ. Цæмæй расткæнинаг дæ дæхи, зæгъ æй, цæй, Аслан? — 
Æмæ Бибо ацы ныхæстимæ баст фæци фысты саст къæхтæ, .сы- 
стади æмæ æнкъардæй, цыма йын тæригъæд кæны, бакаст Ас- 
ланмæ. 
Фыййæуттæ кæсынц æдзынæгæй Асланмæ. Куы асырх вæййы, 
куы афæлурс йæ цæсгом. Цæстытæ рауай-бауай кæнынц. Æрфгуы- 
тæ мæсты æлхынцъытæ акæнынц, йæ былтæ барызтысты, цыма 
скæуынмæ хъавыди, йæ дзых бахæлиу кодта, фæлæ йæ хъуы- 
рæй ницы сфæрæзта хауын æмæ йæ къух ауигъгæйæ иннæрдæм 
азылди. 
— Чи зоны, Бади, Асланы нæ фæнды махимæ кусын^ Суæгъд 
æй кæнæм нæ бригадæй, кæд æй афтæ фæнды, уæд. Фæлæ ма дар- 
ддæр афтæ ныууадзæм хъуыддаг, уый гæнæн нын нæй, нæ фосыл 
ахæм зиæнттæ куы цæуа дарддæр дæр, уæд Хъуыдайнаты бри- 
гады раз нæ ерысæй ныххудинаг уыдзыстæм. 
— Хъуыддаг канд худинагыл нæу, нæ, Гаги, мæ хур. Бибои- 
мæ мах æндæр цыдæр зæрдæриссæг кæны. Хъуамæ æвзæрст æр- 
цæуой Асланы æнæ рæдау митæ,— хъуыды гæнгæ дзуры Битар. 
— Цæй, афтæ бакæнæм, мæ хуртæ, æз хъуыддаг йе 4цæгæй' 
адæтдзынæн нæ колхозы правленимæ æмæ йæ уыдон равзарæнт, 
Цалдæр ивары дæ фæкодтон куысты бонтæ фæкъаддæрæй, фæ- 
—222— 

лæ дæм нæ хъары, Аслан! Æртын фондз фысы фæсахъат кодтай 
дæ дзуджы, уыдонæй — 15 мæрдтæ, афтæмæй мæнæ де 4мбæлтты 
дзугты та æгасæй дыууæ фæсахъат æрмæст сæрды дæргъы. Зæ- 
рдæхсаинаг у, æви нæ, дæ хъуыддаг — дæхæдæг тæрхонгæнæг 
фæу дæхицæн,— æмæ ма цыдæр æнхъæлæй бакаст Асланмæ, фæ- 
лæ уый æгомыгау ницы дзуры. 
— Раст у, Бибо, адæттæм хъуыддаг правленимæ. Æгъгъæд 
у æнæхъола куыстæн æмæ митæн, исты Бадилайы фос, мыййаг, 
куы нæ хизæм,— хъæддыхæй алыг кодта Битар æмæ рынчын 
фосы райдыдта хæссын сæ бынатмæ. 
— Адæттут мæ æмæ мæ уæ фыдæх уæд уæд та, æз аххосджын 
• ниц&мæй дæн, уый бавдисынхъом уыдзынæн, фæлæ мыл æмвæнд 
кæй скодтат, уый дæр мæ нæ ферох уыдзæни,— фæхъæр кодта 
Аслан æмæ уæтæры фæмидæг. 
7 сæр 
Хус фугæйы æнæфæздæг арт пиллонтæ уадзы. Фыййæуттæ 
хæрд фесты се 'хсæвæр æмæ уæтæры раз арты алфамблай ра- 
бадтысты æнæдзургæйæ. Æрмæст Аслан нæй се 'хсæн. Уæтæры 
ма ис, æви искуы хæты, чи йын цы зоны. Бибо æнæрхъуыдыйæ 
дауы Барсæджы — æвæджиау стыр куыдзы сæр æмæ чъылдым, 
артмæ нымдзастæй, цыма зынджытыл исты карз æхсызгон фыст 
кæсы. Куыдз йæ цæстытæ фæцъынд кæны фыр æхсызгонæй, Би- 
бойы къух ын куы райдайы дауын йæ сæр, уæд, стæй чъылдыммæ 
куы абыры, уæд та сæ æнхъæлмæгæсгæ байгом кæны. Битар амайы 
йæ фарсыл кардæй хъæдын туас хъæлы лыггагæй, йæ иу æрчъийы 
. рæхсæнтæ баихсыдысты æмæ йæ рæхсинаг у. Лæппутæ цæсты- 
тæ сæрæзтой мæйдары арфмæ, Гаги худæндзастæй, чысыл йæ 
дзых дæр ма бахæлиу кодта, афтæмæй фæлгæсы арвы къулмæ ты- 
бар-тыбургæнæг стъалытæм, æвæццæгæн, йæ цæстытыл исты æх- 
сызгон нывтæ уайы. Куыдзæг та æлхынцъ ныхы бынæй, æмдзаст 
цæстæнгасæй, цæуылдæр карз хъуыдыйы ацыд, хъуыдыг^енаг у. 
— Хъыг уыдзæн уе'ппæтæн дæр, хатын æй, Аслан йæ хæс- 
мæ уазал зæрдæ кæй дары, фосыл зæрдæ рисгæ кæй нæ у, уый. 
Æмæ хъыгаг дæр у, раст зæгъгæйæ,— хъуыдытæ, катæйттæгæ- 
нгæ дзуры Бибо.— Раст у уый. Дзыллæйы бæрны куы бацæуай, 
дзыллæйы æууæнчы, уæд уый етыр хæс у, иу адæймаджы раз 
хæсыл уый куы нæ банымайдзынæ, мыййаг. Уæлдай хъыгаг та 
уый у, æмæ бæрæг-бæрæджы кæй асаста абон, йе фыддæрадæн, 
йе та, чи зоны, æнæбары дæр дыууæ фысы къæхтæ. Раст уын зæ- 
гъон, дисы дæн æдзух, цы йыл æрцыдаид? Уæдæ иумæ фыййæ- 
уттæй хæтыдыстæм Бадилайæн, дæ зæрдæ де 'вдисæн, Битар. Не 
'ртæ дæр бирæ фæхызтам уыцы бирæгъæн, йемæ йæ уыцы æгуы- 
дзæг фыййауæй дæр нæ зыдтам. Æмæ йыл кæд абоны хабар æнæ- 
бары у, уæддæр ма цы нæ ис, фæлæ кæд фыддæрадæнæй архайы, 
—223— 

уæд хъуыддаг хорз нæу, уæд фæтæринаг у æвæстиатæй. Утæппæт 
фос фæсахъат кодта, фæмардта, иуыл æнæбарæй — зын бауырни- 
наг у. 
— Æз æй, Бибо, Бадилайæн зæрдиаг кусæгæй хъуыды кæ- 
нын. Махæй уæлдай никуы ницы зиан скодта Бадилайæн. Уыцы 
зæрдиагæй кæй нæ кусы ныртæккæ немæ, уый саугуырм дæр 
фендзæн. Фæлæ мæм тæригæд зæгъын зын кæсы, нæ зонын, кæд 
æнæбары æруадзы зиан мыййаг,— катайгæнгæ батылдта йæ 
сæр Битар æмæ йе 'рчъибæстæ халыныл схæцыди. 
— Баби цæра, ам æнæбары хъуыддагæй ницы ис. Ахæм фæл- 
тæрд фыййауыл æнæбары хъуыддæгтæ хъуамæ ма цæуид,— 
æмбаргæ цæстытæ базылдта Бибомæ Куыдзæг. 
— Баби, уый фыдгæнæг у, фыдгæнæг! Сымах нæ дыууæйы 
дæр ахуыр кæнут фосмæ зилын, фæлæ нæм уый куыдзау фæстæ- 
мæ дæр нйкуы фæкаст, æццæй нæ, Куыдзæг,— тæвдæй фæрсы 
Гаги. 
— Стæй, Бабй, æз мæ зæрдæмæ уый хæссын. Бадилайы хæстæг 
кæй у Аслан — йæ каис. Чи зоны уый зондыл кафы,— æнæдзуаппæй 
фæуагъта алы хаттау Куыдзæг Гагийы фарст.— Æз дын æй зæ- 
гъинаг уыдтæн, Баби, фæлæ дæм нæ уæндыдтæн, ахæм карз хъуы- 
ддаджы тыххæй бадзурын. 
— Тæвд ма кæнут, мæ хуртæ, тæвд! Уый, Куыдзæг, ды æн- 
хъæл афтæ дæ, фæлæ æнхъæл хъуыддаг бæлвырд кæнынæн æгъ- 
гъæд наема у. Чи зоны Асланмæ ма йæ зæронд цæстæнгас дæр ис 
æмæ иумиаг фæллоймæ дæр æцæгæлоны цæстæй кæсы, æфхæрд 
æххуырст йæ хицауы фосмæ цы цæстæй кæсы, уымæй, уæд уый 
дæр хъуыдыйаг у. Мах дæр уадиссаг хъармзæрдæйæ нæ куы- 
стам, нæ Бадилайæн, æнæбары куыстам. Гъемæ Асланы хуы- 
зæттæн ахæм хъуыдытæ дæр дис нæу ссарын. Мæнæ ацы дзуджы ' 
фос цæстуынгæйæ, уырзæй сгаргæйæ, мæн куы уаиккой, ме скъæ-' 
тæй-иу куы рагæр-гæр кæниккой, гъе, уæд сыл кæнин хъиамæт, 
мæ быцъынæг сыл скъуынин. Фæлæ мæ сайгæ кæнынц, афтæ 
мын куы фæзæгъынц, иумиаг фос дам, сты, *уæд. Уæдæ сыл мæ 
бар цæмæннæ цæуы, кæд мæн дæр сты, уæд, сæ аргæвдыныл, сæ 
къуымбилыл, сæ урссагыл? Уæххай, кæд ахæмтæй у Аслан дæр, 
уæд æй æгæр æфхæрын нæ хъæуы, уæд ын амонын хъæуы, мæ хур- 
тæ- _ цы уа, уый уæд, Бибо, адæттæм ын йæ хъуыддаг правлени- 
мæ, сæры суангæй йын æй бавдисæм, афтæмæй. Амоной йын, цы 
йын кæной, уыдон бар фæуæд. Бæргæ, хуыздæр уыдаид, нæхæ- 
дæг куы сбæлвырД кодтаиккам хъуыддагæн йе 4цæг, фыддæрадæн 
кайы фос, æви æнæбары, фæлæ уый нæ къухы нæ бафтыди,— æмæ 
Битар æрчъиаджы гæппæл йæ иу кæронæй Гагимæ бадардта. 
Гаги æрчъиагæн йæ дыууæ хъусыл ныххæцыди æмæ Битар райдыд- 
та йæ кæронæй рæхсæнтæ уадзын рæсугъд, æмхуызон тæгтæй ал- 
—224— 

дымбыдтау.— Фенæм, кæддæра цы сбæлвырд кæнид правлени? 
Æз уый зонын, æмæ цы зиантæ скодта, уыдон иууылдæр æнæ- 
бары кæд уыдысты Асланæн, уæддæр ын правлени арфæ нæ ракæ- 
ндзæн. 
— Фыддæрадæн ын у, фыддæрадæн, æнæбары ма исчи иу боны 
дæргъы сæтты дыууæ фысы къæхтæ? Æз уымæй æвæлтæрддæр 
куы дæн, æмæ нырма иу фысы къах дæр куы никуы асастон,— 
рафт-бафт кæны йæ мидбынаты Гаги, къухтæ æрчъиагыл хæцынц, 
æндæра уыдон дæр тилид, цæмæй йæ ныхæстæ бауырной Бибойы. 
— Сындзыл бадт фæдæ, æви дыл сынчъытæ разад фæсте- 
йæ, цы срæуæг дæ? Æнцад абад, мæ рæхсæн фæцæй лыг кодтон, 
æвзæр,— фæхъæр ыл кодта Битар. Хъыг ын уыди, иу ран рæх- 
сæн фæнарæгдæр ис æмæ уый.— Худинаг мæ кодтай, чысыл ма 
бахъæуа,— уадидæгæн фæфæлмæндæр тæлтæг лæппумæ. 
— Цæй, уадзæм æй уыцы уагыл. Фæлæ правлены уæнг дæн 
æмæ йыл бирæ ракатай-бакатай уымæн кæнын. Асланы хъуыддаг 
равзарын мæнæн дыууæрдæм дывæрццаг хæс у,— æмæ та Бибо 
райдыдта Барсæджы сæр дауын. 
Дзæвгар æрталынг. Арт чысылгай нымæг райдыдта, Битар йе 
'рчъиаджы гæппæл рæхсæнтæй уагъд фæци æмæ рæхсæнты тигъ- 
тæ рæстытæ кæны карды фындзæй фæйнæджы лыггагмæ. Гаги 
куыддæр фервæзти Битарæй, афтæ цымз бынтондæр бандзыг, 
уыйау фестад, йæхи айвæзтытæ кодта æмæ та æрбадт йе 'мбæ- 
лттæй куы иумæ, куы иннæмæ бакæстытæ кæнгæйæ. 
— Марадз-ма, Куыдзæг, мæ хур куы дæ, иу бандзæрстваг 
ма радав фугæтæй, ме 'рчъи æххæст ам арæхсон., 
— Цомут уæд та уæтæрмæ, ды дæр де 'рчъи уым арæхсдзынæ. 
— Нæ, дæ хорзæхæй, Баби, абадæм ма ам иу чысыл, Акæс-ма, 
цы фæлмæн рæсугъд изæр у,— куры Гаги. 
— Хорз, фæуæд афтæ, цалынмæ Битар йе 'рчъи рæхса, уа- 
лынмæ, стæй куыст æмæ улæфынæн дæр æмгъуыдтæ вæййы, 
баулæфын дæр уæ рох ма уæд, кæннод та иу æхсæвау стъалы- 
тæм кæсынæй сбон кæндзыстут уæхиуыл Куыдзæгимæ. 
Куыдзæг фугæтæ æрбахаста хъæбысы дзаг, се 'рдæг сын 
артыл æрывæрдта, иннæ 4рдæг йæ бадæны цур йæ фарсмæ. Ног æр- 
таджы бын арт бынтон æрнымæг æмæ Куыдзæг зынджытыл 
фу кæныныл схæцыд, фæлæ йын ницыгомау æнтысы арт ссудзы- 
нæн. 
— Сæрæй, лæппу, дæ куынц фæкъæртт и æмæ уæгъд фу кæны, 
мæ бар ма бауадз,— Гаги худгæйæ иннæрдыгæй афтæ æрбафу 
кодта æмæ фæнык Куыдзæджы фындзыхуынчъыты æмæ рæу- 
джыты фæмидæг. Куыдзæг æхснырсын æмæ хуыфынæй нал æн- 
Цайы. Цæстысыг фырхуыфынæй цæсты хаутыл абадт. 
15 
Уацмыстæ 
—225— 

— Цы дыл æрцыд, цы, сасиджын далыстау хуыфæгæй куы 
фемæхстæ,— ницы зонæгау, хинæй фæрсы Гаги. 
— Æмæ мын ды кæд сгалæгон дæ, цы сæрхъæн фудтытæ 
кæныс,— сфæрæзта фæстагмæ Куыдзæг æмæ мæстыйæ бакасти 
Гагимæ. 
— Цæй, цы мæсты кæныс, æнæбары мын уыди, Асланы æнæ- 
барау нæ, фæлæ æцæгæй зæгъын,— æмæ та Гаги райдыдта дымын 
зынджытæ. 
«Ныр ын йæ цæст нæ къахтон?» — фæфæсмон кодта йæ æнæ- 
фæхъуыды мийыл лæппу. Уалынмæ арт сындидзыдта æмæ пиллон 
ныфсджынæй-ныфсджындæр райдыдта стæрын фугæты. 
— Уæдæ, лæппутæ, æххæст фос абæрæг кæнут, науæд фæ- 
лæуут, мæ хуртæ,— фæурæдта Бибо йæ дзырдтæй фæтæррæттгæ- 
нæг лæппуты,— мæхæдæг сæ асгардзынæн.. Рынчын фосы дæр ма 
фенон, макæуыл сæ мацы æрцæуа, мыййаг. Цом, иумæ азйлæм, 
Битар, де 'рчъи стæй арæхсдзынæ. 
Битар йе 'рчъи, йæ рæхсæнтæ æмæ хъæдын туас йæ фæсрон 
асагъта æмæ Бибойы фæдыл фæраст. Дыууæ дæр уадидæгæн фæ- 
тары сты æхсæвы талынджы арфы. Барсæг Бибойы къух куы- 
нæуал æнкъардта, уæд фестъæлфыд йæ рæдзæ-мæдзæйæ, стæй 
сыстад, йæ ком уæрæх ныйивæзта, йæ фындзы базыртæ баз- 
мæлыц кодта æмæ араст Бибоиты фæдыл. 
— Барсæг! Ам лæуу,— фæгæпп кодта Гаги æмæ йе 'фцæджы 
атыхст куыдзæн. Куыдз йæхи сабыр ауæгъд кодта æмæ фæстæмæ 
ракаст лæппумæ: «ма мæ къуылымпы кæн мæ куысты, хъазын- 
мæ иæ не 'вдæлы»,— цымæ дзырдтой йæ цæстытæ. Стæй тагъд- 
тагъд фæраст. 
— Куыннæ стæй, æнæ Бибо дын йæ къæдзил дæр ма атила,— 
фæмæсты Гаги æмæ та йæ бынаты æрбадт. Куыдзæг цыдæр хъуы- 
дыты ацыди. 
— Куыдзæг, о Куыдзæг,— нæ лæууы æнцад тæлтæг лæппу,— 
Хъызлармæ рæхджы скъæрдзыстæм, уый зоныс? Майрæмыкуа- 
дзæн ацыди, рæгътыл мит рауарыди, федтай дысон, халас дæр 
сбадти. 
Куыдзæг æнцад бады, цыма æппындæр йе 'мбалы ныхæстæ йæ 
хъусты æмгæрон дæр не 'рцыдысты. 
— Ацы аз æз æмæ ды дæр ацæудзыстæм фосимæ Хъызлар- 
мæ,— йæ бæллицытæ æргомæй дзуры Гаги.— Иу бон Бибойы фар- 
стон æмæ мын уый загъта. Æй, цы хорз уыдзæн, цы?! Ног бæстæ 
фендзыстæм. Тыгъд быдыр. Мит, дам, дзы фадхъулы уонг дæр 
нæ хæцы. Диссаджы бæстæ. Афонмæ дзы хосгарст дæр фесты 
нæхиуæттæ нæ фосæн, зымæгон холлагæн. Цымæ ма цæмæн хъæуы 
зымæгон хос цæттæ кæнын, Куыдзæг, Хъызлары фос кæмдæр 
зымæджы дæр хизгæ куы кæнынц, уæд? 
—226— 

Куыдзæгæй дзуапп нæ ралæмæрста, æмæ йæм иу чысыл бамæ- 
сты, фæлæ та стæй бæллицæй райдыдта: 
— Уæвджийæ та цал æфцæгыл хиздзыстæм, цал комыл ацæ- 
удзыстæм, цас бæстæтæ фендзыстæм, уæд уым, цин дын фенон, 
адæмтæ дзы æрымбырд уыдзæн, адæмтæ. Цас фæсивæд æрымбырд 
уыдзæн уырдæм фыййæуттæй, уæд Цæгат Ирæй зæгъай, уæд Кæ- 
сæгæй, Цæцæнæй, Хиуæй, Хадæй! Цы хъæзтытæ дзы сараздзыс- 
тæм, цы! Æниу, æвæдза, сæ бæхджынтæ дæлейæ, сæ фистæджы- 
тæ уæлейæ, кафтæй дæр æмæ хъазтæй дæр дзы мах чи амбула, 
ахæм нæма райгуырди, куыстæй дæр афтæ. Цы зæгъдзынæ, Куы- 
дзæг, кæй фæсивæд хъаруджындæр разындзæн хъазтмæ дæр æмæ 
куыстмæ дæр уыцы мыггæгтæй? Цæй-ма, цы байгомыг дæ, дæ уæ- 
рыкк дæ хуылфы куы нæ амард, мыййаг! — фæмæсты Гаги. Æви 
дыл фæнык кæй бакалдтон, ууыл мæм хæссыс маст? Ма мæм мæ- 
сты кæн,— хаты йе 'мбалмæ Гаги. Утæппæт таурæгътæ дæр Куы- 
дзæгæн уымæн кодта, цæмæй йын йæ зæрдæ алхæна йе 'нæрхъуыды 
мийы фæстæ. Куыдзæг хорз æмбары уый, æмæ йын фæтæригъæд 
кодта æмæ ныххудти, æниу æм худын æппындæр нæ цыдй. 
— Ха-ха-ха! Цæуыл дæм хъуамæ мæсты кæнон, æдылы, хъа- 
зынтæй фылдæр цы кæнæм, магуса бадтæй куы фæбадæм, уæд? 
Нæ, фæлæ æз цæуыл хъуыды кæнын, уый зоныс? — йе цæгæй та 
дзуры Куыдзæг, цыма æргомæй хъуыдытæ кæны.— Афонмæ Ту- 
гъан æмæ Сослан сæхи ифтонджытæ кæнынц Мæскуымæ, се скъо- 
ламæ. Хæлæг сæм кæнын: тæхуды, искуы мæн дæр колхоз куы 
арвитид ахуырмæ, уæд мæ сæрыл скафин. 
— Никуыдæм дын аирвæздзæн, ма тæрс, æви наркоммæ цæттæ- 
кæнинаг дæ дæхи,— уазалзæрдæйæ бакодта Гаги. Хъыг ын уыди, 
йæ цыбæлтæй цыбæлджын кæй нæ уыди йе 'мбал, уый. 
— Фæлæуу-ма, Гаги, топпыхосау уыцы иу тæпп куы фæкæныс, 
уæд дын уый цы фæцахуыры мыггаг у,— ацахста масты тæгтæ 
йе 'мбалы хъæлæсы Куыдзæг.— Цæй нарком — наркомы мæт мæ 
ис мæн, худинаг дæм нæ кæсы? 
— Æмæ уæдæ алхатт-алхатт цы баййардтай — «ахуыр, аху- 
ырмæ куы ацæуин». Æндæр цæуыл акатай кæнæм, ахæмæй нæ 
царды ницыуал ис? Науæд дын нæ загътой, фидæнмæ, дам, дæ 
арвитдзыстæм, уæд ма иунæгæй цы дæ гæндзæхтæ цæгъдыс? 
— Нарком-марком,— хъуыр-хъуыр кæны Куыдзæг, алы хаттау 
дзуапп нæ ратгæйæ Гагийæн. 
— Нæ кæсыс нæ фосмæ,— фæкомкоммæ йе 'мбалмæ,— цас 
фыдбылыз сæм кæсы хизæнуаты, дондарæны, суанг дурæй, зна- 
ггадгæнæг адæймагæй, суанг уæтæры дæр? Цас дзы фæсахъат 
вæййы, цас дзы фæмæлы. Зæрдæйы тугтæ ныккæлынц, сасийа* 
хуыфгæ фосмæ куы фæкæсын, уæд. Фосы дохтыр нын куы у ид, 
уæд цас фенцондæр кæнид фосдарыны хъуыддаг, уый хатыс? 
15* 
—227— 

— Гъе, уый лæджы ныха^ у, гъе,— уадидæгæн фæфæлмæнзæ- 
рдæ Гаги. Фосы кой йын скæн, уæд йæ зæрдæ бахъыдзы-хъы- 
дзы кæны, бирæ сæ уарзы. 
— Уый раст зæгъыс! Бибо куы нæ уаид, уæд нæ мæгуыр 
сахъатджын фосæй иу дæр нæ фервæзид æвæццæгæн. Æмæ фосы 
дохтырыл ахуыр кæнынмæ хъавыс, Куыдзæг? 
— Бæгуыдæр,— æнæфæкъæмдзæстыгæй дзуапп радта йе 'мба- 
лæн Куыдзæг. 
Гаги уарзон цæстæнгасæй бакасти Куыдзæгмæ. 
— Æз та агрономыл ахуыр кæндзынæн уæдæ, 'агрономыл, 
мæ лымæн лæг! Агрономыл æнцайынц хъæууон куыстытæ се 
'ппæт дæр. Гъей, джиди! Иу бон Худисæнæй нæ иу агрономæй, 
не 'ннæ фосы дохтырæй куы æрбагудзи кæнид нæ хъæумæ! Цы 
диссаг уаид, цы? Хъусыс, дохтыр? — Æмæ тæвдæй йæ уæх- 
скæй батъæпп кодта цæуылдæр фæхъуыдыгæнæг Куыдзæджы. 
— Æмæ дæ чингуыты æмгæрон куы нæ цæуыс, уæд дæ кæцы 
æрра айсдзæн скъоламæ? — бахудт Куыдзæг, нæ йæ уырны, Гаги 
æцæг ацæудзæн ахуырмæ, уый. 
— Гъ&, хуырычъи, цы зоныс, цы, мæ хъуыддæгтæ. Æз ма чин- 
гуыты хизмæ цæугæйæ дæр мæ хызыны куы хæссын. Нæ дæ уыр- 
ны? Фæкæс-ма уæдæ, ныртæккæ дын мæ хызын ам æрбалæууын 
кæнон! — Уыцы иу сæррæтт фæкодта йæ бынатæй Гаги, фæлæ 
йæ Куыдзæг арæхстгай ацахста йæ фæччийæ. 
— Уырны мæ, о, уырны мæ! Зæххыл æрбад. Кæд сæ хæс- 
гæ куыд кæныс, кæсгæ дæр афтæ кæныс, уæд дæ хъуыддаг сах 
4 абадт æмæ уый. 
— Æмæ исты куырм далыс дæн, цæмæннæ сæ кæсын? Уæдæ 
ма мыл ацы цæстытæ цæмæн сты сагъд? 
— Цæй, афтæ нæ, Гаги, райсом хизæй куы рыскъæрæм, уæд 
кæрæдзи сфæлварæм, рабæрæг кæнæм, чи цас кæсы, уый, хорз? 
Ууыл нæ быцæу ахицæн уæд. 
— Мæнæй уый разы,— буцæй бакодта Гаги. 
— Цæуыл та сразы дæ, цæ, Гаги? Ма хъус, дын, зæгъын, 
хинæйдзаг Куыдзæгмæ, былæй дæ асхъиуын кæндзæн,— худы Би- 
бо æмæ йæхи æруагъта арты фарсмæ. Барсæг дæр та адаргъ 
йæ фарсмæ.— Цæй, ныр кæдмæ бадинаг стут, мæ фыййау про- 
фессортæ? Битар дæр уæтæрмæ куы бацыди, кæсут, уæртæ йæ 
рухс кæлы. 
— Баби! Нырма хæрз раджы у, хæрз раджы. Абон нын дзур- 
гæ дæр ницы ракодтай нæ таурæгътæй, нæ фосмæ куыд зилын 
хъæуы, уымæй, æмæ афтæ æнхъæлыс, хуыссæгæй нæ асайдзы- 
нæ? — Йæхи ласы Гаги Бибомæ. 
— Æмæ мæм ницы ис дзуринагæй, мæ дзуринæгтæ уын иуыл- 
дæр фæкодтон. Æгъгъæд уын нæу? 
—228— 

— Баби, афтæ куы. зæгъыс раджы, дзм-иу ам Хиу æмæ Хады 
фыййæуттæ дæр хызтой,—' хъуыдыгæнгæ фæрсы Куыдзæг, зоны 
Бибо комкоммæ таурæгъ кæй никуы ракæны, цалынмæ йæ фæрсгæ- 
йæ расайай, уалынмæ,"— æцæг у уьщ? 
— Æцаёг уыди, мæ хуры чысыл, æцæг. Уæд фосджын-бон- 
джынтæ Хиу æмæ Хады дæр куыннæ уыди. Гъе, æмæ алчи агуырдта 
хуыздæр хизæнтæ. Чи æлдарæй æххуырста, чк къазнайæ. Ацы 
хизæнуæттæ къазнайы къухьГ уыдысты. 
— Æмæ-иу афтæмæй фидыдтой*фосы хицæуттæ кæрæдзиимæ, 
нæ-иу, хбыцæу сты? . 
— Хъæбæр, хъæбæр, бонджын искæй дзыхы комдзаг куы уына, 
уæд æм æнæфæлæбургæ фæлавудзæн? 
— Æмæ-иу уæд сæ фыййæуттæ та цы цæстæй кастысты кæрæ- 
дзимæ, сæ хицауы фарс-йу нæ фæлæууыдысты? Æви кæрæдзи 
æмбæрстой, фидыдтой? ' • , 
— Фидыдтам зæгъыс? — хъуыдыгæнгæ бакодта Бибо, цыма 
йæ ивгъуыд царды арфмф аздæхти æмæ дзы цыдæр масты сау 
ауыдта.— Нæ фидыдтам, нæ, дæ рьГнтæ бахæра Баби. Нæхи бар- 
вæндонæй,мыййаг,нæ загъд, кодтам', ардыгæй-иу уыди нæ загъд,— 
æмæ Бибо мысынты аныгъуыл^и. ..." 
Гаги йæ дзых .фæхæлиу кодта, Бибойы цæмæйдæр хъавыд 
афæрсынмæ, фæлæ йын цæст æнæсхæцгæ тагъд алхъывта йæ къух 
Куыдзæг æмæ йæм иæ цæст фæныкъуылдта, зæгъгæ, æнцад бад. 
Куыдзæг зыдта, иугæр Бибо мысынту бацыд, уæд кæй радзур- 
дзæн йæ царды хабæртта^й исты. 
— Раджы уыди, паддэахы раппæрсты агъоммæ, Германы 
хæсты тæккæ тæмæны рæстæджы. Иу ахæмы Бадила райста къаз- 
найæ уæлæ хуссары гæмæхтæ йæ фос хизынæн зыбыты асламæй,— 
цыма йæхимæ дзуры, афтæ райдыдта Бибо.— Дисы бафтыдыстæм 
мах, йæ фыййæуттæ, .цæмæн афта^ бакодта, иннæ азты-иу æз- 
фæраздæронæй куы уади Гурмæ, дæмæй .хуыздæр хизæнтæ æр- 
цахса, афтæ кодтой иннæ фосгæстæ дæр. Цæмæй зыдтам Бадилайы 
æбуалгъ хинтæ.- Уæд æз мæ тæккæ лæгыл уыдтæн, мæ зæрдæ 
денджызау уæрæх уыди, æгас дуне дзы бацыдаид. Уарзтон æрдзы, 
арвы йæ æхсæвон æнæнымæц цæстытимæ, гъеныр сæ сымах куыд 
уарзут, афтæ. Уæды дуджы искæуыл истæмæй дæ хъару равдис, 
уымæй кадджындæр ницы уыдис, фæнды æвзæр хъуыддаджы; 
хъауджыдæр нæ уыди. Куыннæ уыдаин æз,мæ хъару равдисынмæ 
разæввонг, цæуыл фæнды дæр уыдаид... Нæ фарсмæ уæлæ Дзæ- 
гъæлком æгасæй иууылдæр иу хадон бонджынæн ист уыди æмæ 
уым дардта, йæхаедæг та й& фосимаё, афтæмæй фыййæуттæ дæр 
ын куыннæ уыдаид. Бирæ фыййæуттæ дардта. Искуыдæй-искуы- 
дмæ-иу хадон ацыд сæхимæ, йæ фъшйæуттæй иу-дыууæимæ хойраг 
æмæ дæхх æрбаласынмæ. Хæлар уыдыстæм мах æмæ хадоны фый- 
—229— 

йæуттæ, кæрæдзи дæр-иу фæхуыдтам нæ фыййауы къæбæрмæ, 
æниу нæм цас диссаг бæллицаг къæбæр уыд, фæлæ. 
Иу ахæмы Бадила æрбацыд уæтæрмæ æмæ нын дзуры: 
— Гъе-уæууæй-гъе! Ирон туг кæмæ æрцагурон, ахæм фый- 
йæуттæ мын уæддæр куы уаид. Цæйдæр сау хадон хæрджы- 
тæ æрцахстрй нæ хизæнуæттæ сæ хъаймæттæгтæн, мах ма та 
нæхи ирон зæххæн æрмæст йæ гæмæхтыл хизæм нæ мæгуыр фос. 
Ныр сæ нæ фос куы ахсыной, уæд ма сæрддон-сæрддæргъы та кæм 
хиздзыстæм? Цы зæгъиккой, æвæдза, хад, нæ фос-иу хаттæй-хатт 
сæ хизæнтæм куы баирвæзиккой, уæд? Мур дæр ницы. Фæлæ, 
æвæдза, кæмыты дзурын, ахæм куы нæ хатын мæ фыййæутты 
'хсæн, ирон худ сæ йæ сæрыл кæмæн ис, се 'ппæтыл дæр хадоны 
къоппатæ конд, «хуыздæрæн сæ равзæрстой». 
Тæлтæг у сонты зонд, цæргæсы зæрдæйæ та йæ зæрдæ ныф- 
схастæй. «Ау, тæсмæлæй ныл бахудт Бадилайы зæрдæ, æмæ 
ма уæд нæ цард та циу, нæ худинаджы хъæр куы хъуысы»,— загъ- 
там нæхицæн фыййæуттæ æмæ дыккаг бон нæ дзугты хады хуыз- 
дæр хизæнты сыздæхтам. Хад цы суæндыдаиккой, æцæгæлон бæ- 
сты зын у сдзурын. Мах фæкъæйных стæм, æмæ уæгъд нал уа- 
дзæм хады хизæнтæ. Сæ фосы хицау уæд балцы уыди æмæ иу ахæ- 
мы æрцыди, уæдæ цы. Цы загътаид йæ фыййæуттæн, цы базын- 
дæуа, фæлæ та дыккаг бон нæ дзугты сæ хизæнты куы амидæг 
кодтам, уæд уадидæгæн хæхты топпы хъæрæй ныццарыдтой. Кæ- 
сæм, æмæ нæ фос къуырриццытæ райдыдтой, тулынтæ. Ратардтам 
сæ, уæдæ цы уыдаид нæ хизæнтæм. Бадила дæр та фæци уым, 
уæтæры, æмæ, гъæйда-гъа, куыдзæй нæ куыдздæр ныккодта-, нæ 
фосæй иу фынддæс фæхъуыди, уый куы базыдта, уæд. Нæ маст 
нæ хъуырмæ ссыди. Ноджы нæм Бадила куы бартхъирæнтæ кодта, 
нæ мыздæй нын кæй сисдзæн, хад цы 15 фысы амардтой, уыдон, 
уæд нæхæдæг мардау фестæм. Æхсæвы дын абалц кодтам хады 
дарæнтæм æмæ уыцы иу цæф фæкодтам нæхи хады фосыл. 
Иу 200 сæры дзы ратæлæт кодтам, фæлæ нæ расырдтой хад æмæ 
кæрæдзийыл ралæууыдыстæм мæйрухсы. Топпы гæрах, куыйты 
ниуд, адæмы хъæр, фосы уаст — иууыл сымхæццæ сты, уæдæ цы. 
Гъе уæд фæмарди Дзоццæ дæр хадоны нæмыгæй! Зарæг дæр ыл ис. 
Хадæй дæр кæмдæр фæмард уыцы æхсæв, дыууæ та дзы карз цæф- 
тæ фесты. Рахъаст-бахъаст ма кодта хадон, фосы хицау уый фæ- 
стæ, фæлæ цы рауадаид йæ хъастæй, хъæуыхицауы гуыбын мах 
къухæй ратæлæтгонд хадоны фосы фыдызгъæлæй æфсæст уыди 
Бадилайы фæрцы. Нал фæлæууыди хадон ам, уадидæгæн æд 
фос, æд фыййæуттæ йæхи айста сæхирдæм, йæ хизæнтæ та Бади- 
лайæн баззадысты зыбыты лæварæй. Афтæтæ нын бакусын код- 
та Бадилайы фыдбылыз. Афтæмæй байхæлдысты Дзоццæйы æмæ 
—230— 

дыууæ хадойнаджы хæдзæрттæ. Йæ сæр зæхмæ æруагъта Бибо 
æнкъардæй. 
— Ау, æмæ уын фосæй дæр ницыуал фæхай кодта Бадила, 
хады фосæй? — джихтæ кæны Гаги. 
— Куыннæ стæй, мæ хур,— мæстыгæрæй бахудти Бибо, фæй- 
нæ кусæрттаджы махæн — фыййæуттæн, 5 кусæрттаджы Дзо- 
ццæйы бинонтæн. Йæ хистæн та йын йæ мæгуыр бинонтæ бахардз 
кодтой 10 лыстæджы æмæ 5 стуры, уыдонимæ хойраг, нуæзт... 
— Бирæгътæ уыдысты исджынтæ, бирæгътæ, мæгуыр адæ- 
мæн дæр æмæ сæ кæрæдзийæн дæр,— фыдæхæй схауди Куыдзæ- 
джы риуæй. 
— Цæй диссаджы хъæбатырдзинады дуг уыди уый хыгъд уæды 
дуг,— цыбæлæй дзуры Гаги.— Тæхуды, уыцы дуджы куы цар- 
даин, зарæг мыл скодтаиккой, афтæ равдыстаин мæхи. 
— Бирæгъы 'хсары дуг дæм бæллицаг кæсы? — фæджих 
Куыдзæг. 
— Цæмæй? Лæг-иу йæ æфхæрд тугæй æхсадта. Тыхгæнæ- 
гæн-иу тыхæй дзуапп лæвæрдта. Уæдæ нæ дуг æнцад-æнцойы цар- 
ды дуг у, бæллицаг, искæуыл ма зарæг скæнгæ фехъуыстай? 
Уæд та цард тох уыди, хъæбатыртæ гуырди. Мах дуджы тох дæр 
нæй æмæ хъæлæба дæр,— тæвдæй дзуры Гаги. 
— Хуыздæр æхсары дуг ныры дуг куы у,^- йæ хъуыдыйæ рай- 
хъал Бибо.— Æдылы, цæй æхсар уыди уæд? Мæгуыр æлхъывд, 
æхсарсаст уыди. Кæд-иу. исчи нал бафæрæзта хæрæджы цардæй, 
уæд-иу йæ фæндаг уыди æрмæст абырæгдзинадмæ, хæтæнхъуа- 
джы бонтæм, цалынмæ-иу æй æрра бирæгъау нæ ныммардтой, 
уалынмæ. «Æхсарджын» бонджын уыди, мæ хур, йæ исæй ном- 
джын! Мæгуырæн æй чи лæвæрдта? 
— Æмæ уæдæ цæй æхсар ис нæ дуджы, Баби, мæнæ нæ уæ- 
тæры хуырычъи фысты цардæй цард æхсар хуыйны? 
— Æнæмбал æхсар, мæ хур, æнæмбал æхсар. Нæ колхозы 
сæрыл цы тугуарæн тох фæкодтам, уый уæдæ цы у? Рацæй-рабон 
æмæ ныр мæнæ тох кæнæм ууыл, цæмæй нæ фос хастæй дæр, къу- 
ымбилджынæй дæр, урссагæй дæр хорз уой. Сæ пайдатæ дæр, 
цы нормæтæ нын ис, уыдон бæрцæй дæр бæрзонддæр куыд уой, 
цæмæй Хъуыдайнаты бригадимæ ерысы стæм æмæ рамбулæм. 
Уый æхсар нæ, фæлæ кады æмæ намысы хъуыддаг дæр у, лæппу. 
Хуыздæр хæрзгъæдджын куыстæй у ныры дуджы 4хсар. Фæлæ 
дæ кæд дæлæмæ фæуинаг тыхы 'хсар хъæуы, уæд афтæ æнхъæ- 
лыс æмæ уый нал ис? Нырма нæ ног царды знæгтæ хæстхъом сты, 
сусæгæй æргомæй тох кæнынц немæ. Хызт стæм,мыййаг, цы, зна- 
джы фæлæбурдтæй? Нæ, мæ хур, нæ. Чи зоны, Аслан дæр знаджы 
ардыдæй знаггад кæны. Ахæм хъуыддаг сбæлвырд кæн æмæ йæ 
ныддым, уый дын æхсар равдисыны зилахар. Науæд нæ Советон 
—231— 

хицауадæн цъус ис, цы, æддагон зкæгтæ? Искуы куы бахъæуа йæ 
сæрыл сдзурын, уæд дын уый æхсар æмæ хъæбатырдзинад равди- 
сыны дуг. 
— Æмæ, Баби, ам та цы ис Бадилайæн æмæ йæ хуызæттæн,— 
хъуыдысаст фæци Гаги.— Цæуыл ма загъд кæнинаг сты немæ бон- 
джынтæ? Уæтæртæ сты æмæ мах сты, фос сты æмæ мах, зæхх у, 
æмæ паддзахады у. Науæд ма бонджынтæй чи баззад? Чи лидзгæ 
фæкодта, чи ахсты ис. Чи ма нæм æрбахæсдзæн тых? 
— Гъе, царды фадæттæ мах кæй баисты, туджджыны азар 
дæр нæм уымæн дарынц, бонджынтæй ма чи ис уыдон сæ фæс- 
дзæуинтимæ. Уый зæрдæ уæ ма фæсайæд æмæ Хъæрæсейы, Бади- 
лайы фыртты æмæ йæ хуызæтты кæй арвыста а бæстæй хи- 
цауад. Ис ма сæ уидæгтæ, ис сæ хъузонтæ. Ам-иу нæ гуыппырса- 
рты уæтæр уыди. Уæтæртæдын зæгъон, къæйтæн амад, хъуы- 
, найæ æмбæрзт халагъудтæ, чъизи æмæ фæздæгæй дымст. Ныр 
ма акæс, урс æрттивынц брезентæй нæ уæтæртæ, ма дыл тæдзгæ 
æркæна, ма дæ фæздæг хурх кæна. Нæ кæрцы бызгъуырты-иу ба- 
тылдыстæм фосы 'хсæн уазал зæххыл. Ныр та, мæ хур, рухс, сыгъ- 
дæг уæтæр, сыгъдæг хуыссæнтимæ дæ хуыссæн. Нæ фос хаст, 
фылдæр пайда дæттæг, кæд хæдзардзин уыди Бадила, уæддæр 
ахæм йæ фыны дæр никуы федта. Гъе, маргæ дæр сæ уый кæны Ба- 
дилайы хуызæтты, колхоз сын бавдыста, сæ дуг кæй амард, æмæ 
уымæй æрра кæны, стæй сæ цардæй фесхъиудтой, сæ мулк ист,— 
сæ фосы гакк колхозон гаккæй ивд. Нæ, мæ хуртæ, царды рох- 
тæ уын бафтыдта хицауад уæ къухты, æмæ сæ куы нæ ауа- 
дзат атонын знæгтæн, æхсарджын гъе уæд сымах уыдзыстут. 
Ницæмæй уыди бæллицаг, ницæмæй арфæйаг зæронд цард. Адæй- 
маг адæймагæн уыди бирæгъ, бонджын — мæгуырæн, тыхджын — 
æдыхæн, æмæ куыннæ уыдаид афтæ? Бонджынты-тыхджынты 
къухты уыдысты цардæн йæ рохтæ. Ныр та уæ рад у, æмæ сыл 
фидар хæцут, мæ хуртæ,— карзæй фæци йæ амæттаджы ныхæ- 
стæ Бибо. 
Бадынц фыййæуттæ æнæдзургæйæ, æдзынæгæй хъуыды- 
тæгæнгæйæ. Хъуыдытæй ахсынц царды стыр ивæнтæ,стыр змæлд, 
сæхи стыр хæстæ, иумиаг фосы фæдыл. Суанг тæлтæг Гаги дæр 
æрсабыр æмæ цæйдæр хъуыдыйы арф ацыди. Арт ма иу дыууæ 
хатты дыдзы рухс скалдта, стæй бынтон ныннымæг ис. Уæтæрæй 
дæр рухс нал зыны. Æвæццæгæн, Битар йе 'рчъи рæхсад фæци 
æмæ схуыссыди. Къæрц-хъыпп никуыцæй хъуысы. Фос ныссабыр сты, 
дарæнтæй сæ унæр нал хъуысы. Барсæг дæр æдзынæгæй хуыссы 
Бибойы фарсмæ. Иттæг талынг мæйдар æхсæв æрдæлгоммæ зæх- 
хыл. Нæ зынынц адгуытæ, къуыппытæ, цыма сыл чидæр стыр сау 
нымæт байтыдта. Тарбын цъæх къæйыл ставд зынджытæ цыма 
апырхчындæуыд, афтæ зыны арв тыбар-тыбургæнаг стыр стъалы- 

Иу дзæвгар рацыди, афтæ Барсæг сабыргай йæ сæр схъил 
кодта, йæ ком айвæзта, стæй дарæны 'рдæм азылди æмæ йæ каст 
уыцырдæм скодта. Йæ фындзы базыртæ сабыргай змæлынц куы- 
дзæн. Уалынмæ йæхинымæр кæмæдæр йæ риуы арф сындæг ныхъы- 
рныдта, скаст Бибомæ æмæ йæ хъустæ сагъд авæрдта. 
— Цы хъырныс, цы, Барсæг, кæд,мыййаг,дæ фыны Бадилайы 
нæ федтай,— æмыр хъæлæсæй йæм дзуры Бибо æмæ йын дауы 
йæ сæр, йæхæдæг азылдта йæ цæстытæ дарæны 'рдæм. Фæлæ 
талынджы арфы цæстытæ уадиссаг цы равзардзысты. Æвиппай- 
ды куыдз фæтæррæст кодта æмæ мæсты рæйдимæ дарæнмæ атахт. 
Рæйынц знæтæй иннæ куыйтæ дæр. Бибо йе 'мбæлттимæ сджи- 
схъус сты æмæ топпытæ сæ къухмæ райстой, Барсæджы рæйдмæ 
хъусынц. Битар æд топп уæтæрæй рауад, Бибоиты цур слæууыд 
æмæ æнæдзургæ хъусы куыдзмæ. Куыдз цыма цæуылдæр йæхи 
ныццавта, афтæ æртхъирæны хъырныд рæйд.скодта. 
— Уайгæут, лæппутæ, куыдзы рæйды 'рдæм,— фæгæпп кодта 
Бибо æмæ йе 'мбæлттимæ рогæй айстой сæхи дарæлы кæронмæ. 
Куыдз сæ куы ауыдта, уæд размæ йæхи аппæрста, фыййæуттæ 
йæ фæдыл. Уæртæ ададжы кæрон цæйдæр аууонтæ фæтары сты... 
дæнг, дæнг, дæнг, айгæрстой æхсæвдалынджы топпы хъæртæ. 
Фыййæуттæ адаг-адаг фезгъорынц. 
— Ницыуал, лæппутæ, æрлæуут, æхсгæ дæр- мауал кæнут,— 
фæлæууыд Бибо æмæ зæхмæ фæгуыбыр кодта, йæ къахыл цы- 
дæр фæтыхсти.Къæйы бын фæсагъд цæйдæр бæндæн. Систа йæ. 
— Æркæсут-ма, лæппутæ, куыд уæм кæсы ай,— тилы йæ къухы 
бæндæн Бибо.— Цæут уæтæрмæ. Битар, ды та фосыл азил, абæ- 
рæг сæ кæн. 
— Нæхи бæндæнтæй, мыййаг, у? Æмæ уæд цы ми кæны ам, 
кæцы æнæфснайд. ныууагътаид ам бæндæн,— фæзылди Куыдзæг 
Гагимæ. 
— Гаги, де 'взаг ма йыл адар, æмæ стæй ату кæн, мыййаг, 
чъизи уыдзæн,— авæрдта Гагимæ бæндæн Бибо. 
— Цæхджын у, Баби, ай та ма цы диссаг у! — ату кодта 
Гаги. 
— Ныр дæр ницы ма хатут, æдылытæ? Гъе, уæууæй-гъе! Уый 
хуыснæджыты бæндæн у, хуыснæджыты. Чидæр нæм хуыснæ- 
джы æрбацыди,— дзуры Бибо уæтæрмæ бахæццæйæ. Куыйтæ сæ. 
рæйын ныууагътой. Барсæг та адаргъ хуыст арты фарсмæ.— 
Бирæ фыстæ-иу фæдавтой хуыснæджытæ ахæм бæндæнтæй Бади- 
лайы дзугтæй. 
— Куыд уый та, дæ хорзæхæй, Баби,— сдзырдта йæ ных 
æууæрдгæйæ Гаги. 
.— Куыд куы, фосмæ куы бадарой ахæм бæндæн, уæд æй 
сындæггæй дæ фæдыл ралас. Фос бæндæны фæдыл ныццупал 
—233— 

вæййынц, æмæ дзы рацахстытæ кæн, стæй дæ фæндаг дар. Æвæ- 
ццæгæн, цæххæй цух баййафгæ фос бæндæны фестæрынц æмæ 
йæ фæдыл ныххал вæййынц. Æниу афтæ дæр дзурынц, зæгъгæ, 
фос æдзæхх бæндæны фæдыл дæр цæуынц калм æнхъæлæй, 
цымыдисæн бафæлварут иу райсом уый дæр. Фæлæ ахсæв нæ 
хуыснæджы йæ фын фæсайдта, махæн нæ фос цæхх æфсæст сты 
æдзухæй æмæ сæ цæхджын бæндæнæй нæ асайдæуыдзæн. 
— Колхозон фос сты æмæ иуæгонмæ нæ комынц мæ фæндæй,— 
бахудти Битар æмæ æрбаиу йе 'мбæлттæм.— Фос зæрдæхсаинаг 
не сты, Бибо. 
— Науæдæ дæуæй фæтарстысты хуыснæджытæ. Оххай, стыр 
рынæй хохы дзуæрттæ дæр куы тæрсынц,— хынджылæг хæссы Га- 
ги. 
— Ацы хъуыддаг афтæ уадзинаг нæу, Бибо. Райсом фæд 
агурын хъæуы. 
— Уæдæ...— фæлæ Бибо йæ ныхас нал фæци, куыйтæ срæйд- 
той знæтæй, Барсæг дæр та атахт кæдæмдæр рæйгæ-рæйгæ. 
Бибо фæкъуыззитт кодта æмæ а ныр йæхи размæ аппара йе 'мбæл- 
ттимæ, .афтæ 'ввахсæй æрбайхъуысти: 
— Хионтæ стæм, ма тæрсут, куыйты баиргъæвут! 
Чысыл фæстæдæр фыййæутты раз тæргæ бæхтыл æрбалæууы- 
дысты дыууæ барæджы æд гæрзтæ. 
— Цæй гарæхтæ уæм æрцыди, кæд уæм ннчи фæлæбурдта? — 
лæнк-лæнкгæнгæ сдзырдта барджытæй сæ иу, бæхæй æргæппимæ, 
салам дæр нæма радта, афтæмæй. 
— Уый Тугъан куы дæ,æгас цæуай, Сослан, ды Дæр. Цы уæ æр- 
бахаста, лæппутæ, уæ хорзæхæй, æмбисæхсæвæджы... Цæй, 
цомут уæтæрмæ, уым аныхæстæ кæндзыстæм, уæ хабæрттæ нын 
акæнут.— Æмæ Бибо бараст уæтæрмæ, йемæ иннæтæ дæр. Бæлц- 
цæттæ сæ бæхтæ æрбастой уæтæры раз æмæ Куыдзæг æмæ Га- 
гиимæ кæрæдзийæ хынджылæггæнгæ бахызтысты уæтæрмæ. 
— Уф, фæтарстыстæм, гæрæхтæ куы фехъуыстам, уæд. Тых- 
тард ракодтам нæ бæхты,— арф улæфы Сослан æмæ йæ худæй йæ 
ных сæрфы. 
— Гъе, уæддæр цæй тыххæй у уе 'рбацыд, сахъ фæсивæд,— ху- 
дæндзастæй фæрсы Битар уазджыты. 
— Мах правлени рарвыста ардæм. Цæйдæр абырджытæ, ныр 
иу цалдæр боны зилахар кæнынц нæ комы. Зæгъынц, фалейæ, 
дам, чи рахызти, ахæмтæ сты. Дæлæ, мæгуыр, Бабейы иунæг 
хъуг атардтой, æндæр фыдбылыз нырма ницы 'рцыд. Æмæ фосæн 
тæрсгæйæ мах ардæм рарвыстой сымахæн фос хъахъхъæныны 
баххуыс кæнынмæ, цалынмæ ма ам уат, уалынмæ,— амцæф-ум- 
цæфтæй дзуры Сослан. 
—234— 

— Æмæ цы адæм сты, уый бæрæг нæй? 
— Кулæктæ чи уыд, ахæмтæ сты, зæгъынц, Бибо, фæлæ бæ- 
рæгæй ничи ницы зоны. 
— Колхозоны хъуг чи атардта — мæгуыры хъуг, уый ахæм уы- 
дзæн, уæдæ æндæр цы мæрддаг уыдзæн? Цæй, ницы кæны. Кæд нæм 
фæзыной, уæд сæ афтæ фæхынцдзыстæм, хъæстагæй нæ куыннæ 
аздæхой,— тызмæгæй бакодта Бибо.— Гъе, уый та дын æхсарæв- 
зарæн хъуыддаг, Гаги. Уый дын абырджытæ, уый дын нæ фосмæ 
лæбурджытæ. Æрдæбон ахæм цардмæ бæллыдтæ. Фенæм ныр, 
кæддæра цы хъару равдисис,— худгæйæ хынджылæг кæны лæппу- 
йæ Бибо. 
Гаги фæкъæмдзæстыг, утæппæт адæмы 'хсæн ын Бибо кæй 
фергом кодта йæ цыбæлтæ, æмæ æвиппайды ницыуал фæца- 
рæхсти. 
— Фæстæмæ ницæмæй алæудзыстæм, Баби, цы нын зæгъай, 
уый бакæндзыстæм,— сабыр, фæлæ хъæддыхæй бакодта Гаги. 
— Зонын, мæ хур, зонын, тæсмæл фæсивæд мын не стут, хъаз- 
гæ кодтон. Цæй, цы хабæрттæ ма ис æндæр, нæ хъæуы та? — фез- 
дæхт Бибо уазджытæм,— уæ хосгæрст куыд ацыд? 
— Хосгарст фестæм, мæкъуыл амад дæр. Хорз зад уыдысты 
ацы аз угæрдæнтæ,— буцæй бакодта Тугъан. 
— Сымах та, æвæццæгæн, æрмæст бæрзæндтæ ныддастат хал 
хосæн уæ хъуццытæн æмæ бæхтæн фаронау! Лыстæг фосы мæт 
цæмæн æркодтаиккат. Æвæццæгæн та уæ ферох, Хъызлармæ 
фос се 'ппæт кæй нæ ацæудзысты, ам та дзы кæй баззайдзæн 
зымæджы,— бакаст карзæй Куыдзæг Тугъанмæ. 
— Цæмæн уый зæгъыс? Хосгарстæн нывæзт арæзт уыди æмæ 
йæ сæххæст кодтам. Æркарстам фаг хос, æппæт фосы фаг дæр, 
хосцæттæйы фаг дæр. Ис нæм фаг сыфгæрдæг дæр лыстæг фосæн. 
— Уæд хоры 'рцыд та куыд у, Тугъан,— афарста Битар.— 
Нæма бавнæлдтат кæрдынмæ? 
— Дзæбæх у ацы аз тыллæг дæр, Битар, кæд та йæ их æруа- 
дза, уæд. Ихы тæсæй иуæгонтæй чидæртæ æркарста чысыл, стæй 
хорцух сты æмæ уый сæраппонд дæр, фæлæ нырма залбын у. Фондз 
боны фæстæ ацæудзысты колхоз дæр хуыммæ. Бригадæй æндæ- 
рæй ифтонг сты, уыцы иу лæбурд фæкæндзысты куыстмæ,— 
æппæлæгау кæны Тугъан. 
— Уæдæ уæ хъуыддаг тулы, колхоз, æнæкъуылымпыйæ. Цæй, 
мах дæр кæд æгады ном нæ райси^кам,— бакодта Битар.— Бибо, 
абон къуыри фæци æмæ ног хизæнтæм раивын хъæуы дзугты. Чи 
нæ кæдæм скъæрдзæн? 
— Уæу-уæу, куы мæ фæцæйрох кодта уый, ныртæккæ дын æй 
зæгъдзынæн, Битар. Сымах та уе 'мбæлттæн къæбæр фенут, 
æххормаг уыдзысты,— бадзырдта Бибо Куыдзæг æмæ Гагимæ, 
—235— 

йæхæдæг чысыл фынджы лагъз раласта, цæдæр чиныг дзы систа 
æмæ йæ кæсынтыл схæцыди. 
Нымайы цыдæртæ Бибо, йæ чиныджа фыссæн фыстыты рæн- 
хъытыл хæсгæйæ. Гаги æмæ Куыдзæг сæ уазджыты раз авæрдтой 
хæринаг æмæ Гаги Сосланимæ иуæрдыгæй, Куыдзæг æмæ Тугъан 
иннæрдыгæй рабадтысты. Гаги æмæ Сослан цæуылдæр сусу-бусу 
кæнынц хæргæ-хæрын æмæ куы сæ иу, куы се 'ннæ æваст фæпыр- 
рыкк кæны. Куыдзæг æмæ Тугъан дæр цæуылдæр карз ныхасы 
бацыдысты, хинымæр дзурынц, фæлæ сæ цæсгæмттыл хъæлдзæг- 
дзинадæн йæ аууон дæр нæй. Аслан хицæнæй æрбахизæны бады 
æмæ йæ сæр зæхмæ æруагъта. Фæдисы нæ уыд, æмæ цыма æфсæр- 
мы кæны. Битар йæ цæстыты зул ахæссы фæсивæдыл æмæ та йæ 
уыцы иу цæф фæкæны Асланыл. Йæ сæр цæуылдæр æнæ разы тылд 
бакæны æмæ та стæй Бибойы 'рдæм кæсынмæ фæвæййы. Æвиппай- 
ды, цыма йæ цыдæр фæрæхуыста, цæхгæрæй фæзылди Асланмæ. 
— Кæм уыдтæ азæры сарæй, Аслан? — æвæнды тызмæг 
хъæр сирвæзти йæ хъæлæсæй. 
Фæсивæд джихæй фæуагътой сæ ныхас æмæ фæзылдысты 
Асланы 'рдæм Битары хъæрмæ. Аслан фестъæлфыд, фæлæ^ стæй 
сабырæй, йæ сæр æнæсисгæйæ бакодта мæстыйæ: 
— Цъæхты чындзæхсæвы! Кæм уыдтæн? Дæлæ суадоны ме 
'рчъиаг уДæстон æмæ уый хæссынмæ, æндæр кæм уыдтæн? Мæ- 
нæ йæ нæ уыныс?.— батылдта йæм хуылыдз æрчъиаджы гæппæл. 
— Æмæ уæдæ хуыснæджыты нæ федтай, ууылты куы ссы- 
дысты,— фæсабырдæр, фæлæ æнæууæнчытæ кæны Битар.— 
Науæд къуырма бадæ, мах хæцгæ куы кодтам, уæд ды кæм бам- 
бæхстæ? 
— Æмæ цæмæй зыдтон, уæ хæст цæй фæдыл у, уыи? Цъус 
фæкæнынц дзæгъæлы тъыгъгъуыдтытæ Гагиитæ? 
— Æмæ дæм куыйты рæйд дæр дзæгъæлы рæйд фæкаст, уыцы 
знæт рæйд? 
— Куыйты рæйдмæ æз дæр æрбахæццæ дæн, фæлæ ницыуал 
æрбаййæфтон,— йæ сæр схъил кодта загъд æввонгæй Аслан. 
— Цæй, хорз, уый дæр хорз, афтæ фæуæд,— цыма йæ æппын- 
дæр нæ бауырныдтой Асланы ныхæстæ, ахæм хъæлæсæй бакодта 
Битар. 
— Уадз уал уыдæттæ, Битар,— тызмæгæй, цыдæр хъуыды- 
гæнгæ бакаст Бибо дæр Асланмæ,— уый бæсты байхъусут мæ- 
нæ, чи уæ кæм хиздзæн райсомæй ног къуыри дæргъы, уымæ. Лæп- 
путæ, сымах уæ дзугтæ баиу кæнут æмæ Стыр фæтæнмæ аскъæ- 
рут, Битар, ды та Суангфахсмæ. Ды та Аслан, Цæгатмæ. Уый уын 
авд боны дæргъы хиз. 
— Мах иумæ, Куыдзæг, гъе, уый хорз! — бацин кодта Гаги. 
—236— 

— Æмæ Суангфахсы рад у ома? Дзæбæхдæр ма æркæс, Би- 
бо,— цыдæр анымадта йæхинымæры æмæ сдзырдта Битар, иттæг 
дæсны нымайæг уыди.— Мæнмæ афтæ кæсы, цыма иннæ къуыри у 
Суангфахсы рад. 
— Уæ, дæ мард фесæфа, кæд цæй зæрдæргъæвд дæ, цæй 
дæсны хынцæг, Битар. Раст зæгъыс, уымæй, мæ чингуыты дæр 
афтæ фыст у, æниу нæ зонын, цæмæн ма мæ хъæуынц чингуытæ 
дæр æмæ фыстытæ дæр, ды мемæ куы уай, уæд? Фæлæ дæ Суанг- 
фахсмæ уымæн æрвитын æмæ кæд йæ рад нæу, уæддæр заддæр 
у иннæты хъауджыдæр. Иннæмæй нæ хиз дæр рæхджы фæуыдзæн, 
Хъызлармæ скъæрын афон æрыввахс. 
— Гъе, уый раст зæгъыс, заддæр у Суангфахс иннæтæй. 
— Мæн Мæнгæфцæгмæ фæнды, Бибо, уырдæм мæ ауадз,— 
сабырæй, курæгау, бакодта Аслан. 
— Мæнгæфцæджы рад иннæ къуыри у... 
— Цы хъауджыдæр у? Уый дæр Суангфахсæй нæдæр зад 
нæу, стæй сыфтæрджын у. 
— Цы баййардтай, дæ хорзæхæй, Аслан, цаемæн дæ бахъуыд 
Мæнгæфцæг? 
— Лæбырды рагъæй уырдыгмæ кæсгæйæ Галауты хъæу дæр 
зыны: Уым арахъ нæ сысы, зæгъынц,— хынджылæг кæны æмæ 
худын кæны иннæты дæр Гаги. 
— Цы хъавын, цы, мæ дзуг мæ кой æмæ. мæ катай сси æмæ 
уымæн! — фæхъæр кодта мæстыйæ Аслан.— Æрвыл бон мæ 
хъуырмæ куы скодтат, нæ сæм зилыс, зæгъгæ. Гъемæ æз дæр ды- 
сон, мыййаг, нæ райгуырдтæн, кæм хуыздæр хиз ис, уый æнæ зон- 
гæ нæ дæн. Цæмæн хъуамæ уа хастæй мæ дзуг æвзæрдæр иннæ 
Дзугтæй? 
— Хорз, мæ хур, хорз, аскъæр Мæнгæфцæгмæ, кæд дæм хуыз- 
дæр зад каесы, уæд. Æниу иу къуыри ма цас хуыздæр хастджын 
ауыдзысты дæ фос, уый нæ зонын,— хъуыдыгæнгæ бакодта Бй- 
бо.— Цæй, фæсивæд, хуыссын афон у,— фездæхти лæппутæм 
Бибо.— Уазæгæй, фысымæй æгъгъæд уæд. Нæ абоны тухæн стыр 
тухæн уыди,— йæ мидбылты хъазгæ бахудт æмæ сыстади. 
— Æмæ хъахъхъæнджытæ та, Баби? — тæвдæй афарста Гаги. 
— Хъахъхъæнæгæй ахсæв мæхæдæг æмæ... цæй ды. Фæнды 
дæ? 
— Искуы ма нæ? — сцин кодта лæппу. 
8 сæр 
— Гъе, уæдæ, Бибо, нæ ныхас ууыл ахицæн уæд! Раст дæс бо- 
ны фæстæ ацы тæккæ ран æрæмных кæндзыстæм нæ ерысы бах- 
хæстытæ. Къуымбил уæргъуынæй, фистæй, фæсмæй, иууылдæр 
—237— 

лæвæрд у, сымахæн дæр æмæ махæн дæр, урссаг дæр афтæ. Цæуæт 
чи цас схаста, уый дæр уæд æрнымайдзыстæм, фос кæмæн куыд 
хаст у, кæмæн куыд бавæрд, уый дæр сбæрæг кæндзыстæм.— Ту- 
рæйы къус фæстаг хуыпп скодта Хъуыдайнат, стæй йæ фынгыл 
æрæвæрдта æмæ йæ рихитæ тымбыл къухæй адаудта. Бæрæг нæ 
уыДи, сæрфгæ сæ акодта, æви сæ бригады куысты ныфсæй адаудта 
æмæ. Бибо фæкатай ис. 
,— Афтæ фæуæнт, Хъуыдайнат, фæлæ ма зæгъ, дæ хорзæхæй. 
а къуымбилæй æмæ урссагæй нæ цыма фæстейæ ничи баззад. 
Уæд хастæй, фосбавæрдæй æмæ цæуæт схæссынæй та куыд у 
хъуыддаг? Ды сæ мæнæй хуыздæр зондзынæ! Зæгъ дæхиуæттæ 
æмæ дын æз дæр зæгъдзынæн мæхиуæттæ. Куыд раст уæм кæсы 
мæ ныхас, и,богалтæ? — æмæ Хъуыдайнат худæндзастимæ азыл- 
дй фыййæуттæм. 
Бибо æмбары, Хъуыдайнат иу чысыл æппæлой арæзт кæй у. 
уый. Фæлæ зоны, йæ бригадæ кæй нæ фембылд уыдзæн. Айразмæ 
Советы канцылары бйрæ фæрабар-бабар кодта дыууæ бригадæйы 
бантыстытæ æмæ сбæлвырд кодта, йæхи бригадæ разæй цы у, уый- 
йеддæмæ' фæстийæ кæй нæ баззади Хъуыдайнаты бригадæйæ. 
Зæрдæхсаинаг у æрмæст сæртæ бавæрд æмæ се_схаст. 
— Бауырнæд дæ, Хъуыдайнат, нымæрдар мын ног æвдисæг- 
тæй ницы радта, о, дæ æвдисæгтæй зæгъын,— цы худыс æмæ дæ 
сæр æнæууæнчы тылд цы кæныс? Зæгъ-ма, дæ фос схаст æмæ сæр- 
бавæрДы æвдисæгтæ? Къуымбил æмæ урссаджы æвдисæгты цы 
нымайæм, куы сæ лæвæрдтам, уæд сæ хæхты сæрты кæрæдзимæ 
куы хъæр кодтам. 
— Ха-ха-ха,— ныккæл-кæл кодта Хъуыйдайнат. Ды рувас, Би- 
бо, æз йæ къæдзил. Хъусут æм, мæнæ адæм, ды, дам, сæрхъæн 
Хъуыдайнат, де 'вдисæгты ралæхур, æз та уал, дам сæ мæ дзыппы 
арф адарон. Нæй, Бибо, ды дæр сæ уадз дæхимæ æмæ æз дæр. Дæс 
боны фæстæ сæ базондзыстæм нæ кæрæдзи хъару æвзаргæйæ,— 
ацы ныхæстимæ Хъуыдайнат сыстади.— Цæй, æз цæуон, афон у! 
Лæппу, мæ бæх мын ралас,— фæзылди Гагимæ. 
— Цæй, хорз, Хъуыдайнат, фæуæд дæ загъдау, дæс боны фæс- 
тæ раб^ерæг уыдзысты нæ ерысы хынцæгтæ,— адæргæйæ ма йæ 
къæбут аныхта Бибо. 
— Афтæ! — Цæхгæр алыг кодта Хъуыдайнат. 
— Хъуыдайнат! Мæнæ ма нæ авджы фæйнæ сыкъайы разын- 
дзæн. Фæндарасты нуазæнтæ ма ахуыпп кæнæм. 
— Æгъгъæд, Бибо, дæ хорзæхæй! Баизæр мын ис, мæ фæндаг 
хæдзарæй къæсæрмæ, мыййаг, куы нæ у. 
— Фæлæуу-ма,. фæлæуу, Хъуыдайнат, афтæмæй нæ вæййы. 
Ма хъастгæнгæ ацу, ма хъæстагæй,— æмæ Бибо райста уырдыг- 
—238— 

лæууæгæй сыкъа. Иннæ дыууæ сыкъайы Куыдзæг авæрдта Хъуы- 
дайнат æмæ Битармæ. . 
— Цæй, рæствæндаг у, Хъуыдайнат. Хорзæй сæмбæл дæ уæтæ- 
рыл, дæ дзугтыл,— æмæ Бибо сыкъа анызта. 
— Хорзæй куыд сæмбæлæм нæ ерыс хынцæн бон, уыцы амонд 
нæ уæд дыууæрдыгæй дæр,— йæ сыкъа анызта Хъуыдайнат 
дæр æмæ фæцарæхсгæ Куыдзæджы къухæй къæбæр райста, 
— Хорзæй, Хъуыдайнат, хорзæй, худинаджы бынаты нæ куын- 
ничи баззайа, уыцы амонд нæ уæд,— æмæ Битар авæрдта афти- 
дæй сыкъа Куыдзæгмæ. 
— Цæр дзæбæхæй, мæ хæлар Битар! 
Бибо дæр сыстад фынгæй. Хъуыдайнатмæ Гаги бæх æрбахæс- ¦ 
тæг кодта. 
— Цæй, хæрзбонтæ цæуæд уе 'ппæтыл дæр æмæ уæм мæ 
фæстæ фарн æрцæуæд.— Уыцы иу æхст скодта йæхи бæхмæ 
Хъуыдайнат. 
— Фæрнджын у, рæствæндаг, Хъуыдайнат,— салам ын рИщтой 
Бибо æмæ Битар. Хъуыдайнат йæ бæх фезмæлын кодта æмæ фатау 
атахт æрдузы. 
— Бибо, æгæр ныфсхаст мæм кæсы Хъуыдайнат! Цæй æмæ 
æрнымайæм, кæддæра куыд у хъуыддаг. Æрхæсс-ма дæ фысты- 
тæ,— тыхстауæй дзуры Битар. 
— Уæдæ дæ дзыхæй ту дæр уымæн нæ хауди? — худы Бибо.— 
Ма тæрс, Битар, нæхи æгады бынаты нæ равдисдзыстæм. Кæсыс, 
ацы гæххæттытæ 'хсæв дæр мæ риуыл дарын,— батылдта Бибо 
иудзæвгар фыст гæххæттытæ. Цæйнæфæлтау ныл Хъуыдайнаты 
бригад фæтых уа, фæлтау мæхи лæбырды рагъæй арæцугъдзы- 
нæн,— карзæй бакодта Куыдзæг. 
Фыййæуттæ уадидæгæн фæтыгуыр сты Бибойы алфамблай. 
— Мæнæ састы бынаты баззадыстæм, уæд мын мæ къубал 
акъуыр — туджы 'ртах мæ нæ рахаудзæн,— мæтимæ сдзырдта 
Гаги дæр. 
— Сæрæй дæ зæрдæ сгæрдт-гæрдт кодта, æхсарджын лæп- 
пу,— хынджылæг кæны Бибо.— Цæй, лæууæгæн æмæ, дам, бадæ- 
гæн иу аргъ ис. Бадгæ скæнæм æмæ афтæмæй æркæсæм хъуыд- 
дагмæ. 
— Цæй, дæ хорзæхæй, цæй, Бибо,— тындзы Бибойыл Гаги, 
куыддæр æрбадтысты, афтæ. 
— Уæдæ сæры суангæй райдайæм, мæ хуртæ. Нæ ерыс цæуыл 
у Хъуыдайнаты бригадаимæ, уый уæ зæрдыл хорз лæудзæн, 
ерысы бадзырды гæххæтт ма уын цы кæсон, и? — даргъæй нывæн- 
ды Бибо æмæ худæндзастæй кæсы йе 'мбæлттæм. 
— Нæ хъæуы, нæ, зонæм æй! Нымæцтæ дзур! — стай-тай йыл 
кодтой фæйнæрдыгæй. 
— Хорз, уæдæ, хорз, къуымбил хъуамæ радтаиккам,— æлвы- 
—239— 

дæй, уæргъуын 800храммы, фист — 2 къило, фæсм — 1800 грам- 
мы, зонæм æй,— йæ дзырд аскъæрдта Битар,— дарддæр *дзур, 
Бибо.— Хъуыдайнаты бригад та радта,— йæ сæр батылдта æмæ 
дарддæр дзуры Бибо,— уый бæрцæй æрмæст фист радта къад- 
дæр — 1700 граммы. Афтæмæй æппæт йæ дзуджы ныхмæ махæй 
къаддæр радта... 
— Сæдæ къилойы,— æнæгуырысхойæ та йын йæ дзырд айста 
Битар. 
— Æй, дæ бындар фæуай, кæд дын фыст не сты æмæ сæ уыр- 
дыгæй нæ кæсыс! — фæдисы ис Бибо. 
— Битар стъалыты дæр анымайдзæн цæсты фæныкъуылдмæ, 
куы йæ фæфæнда, уæд,— буцæй дзуры Гаги. 
— Уæдæ къуымбилæй æмбулæм Хъуыдайнаты бригады. 
Урссаг æмхуызон радтам æрмæст... 
— Зонæм æй, Баби, уый дæр, 350 килограммы уæлдай радтам 
Хъуыдай^аты бригадæй. Цæттæ кæныны дуджы æрвыл бон куы 
барстам нæ нымæцтæ, уæд сæ куыннæ зонæм,— нал фæлæууыд 
Куыдзæг дæр æмæ уадидæгæн æфсæрмæй йæ цæстытæ зæххы 
атъыста. Бибойы ныхас кæй айста, уый тыххæй. Бибо фенкъардта, 
кæй фефсæрмы йæ тæлтæг мийыл, фæлæ йæ ницæмæй равдыста, 
цæмæй лæппу бынтон ма ныфсæрмы уа. 
— Дæ хорзæхæй, Бибо, нæ уд нын ма схауын кæн фыр знæтæй, 
фæлæ нын тагъддæр зæгъ, сæрты бавæрд æмæ дæм цæуæты схас- 
тæй цы нымæцтæ ис дыууæ бригадæйæ, уыдон. Мæстæй нæ ма 
мар, гормон,— нал быхсы Битар дæр. 
— Хорз, хъусут! Цæуæт мах хъуамæ схастаиккам 300, схас- 
там 35 уæлдай: æдæппæт 335 сæры. Хъуыдайнаты бригадæ хъуа- 
мæ схастаиккой 300, хæсгæ та скодтой 20 уæлдай: æдæппæт 320 
сæры. Куы æрымных кæнæм нымæцтæ, уæд мах уæлдай схастам... 
. — 15 сæры рамбылдтам уымæй дæр, Бибо,— бацин кодта 
Битар. 
— Мах фæуæлахиз стæм, мах. Уæлахиз уæд Бабийы брига- 
дæ! — æмæ Гаги йæ мидбынаты скафыди фырцинæй. 
— Фæлæуу, фæлæуу, мæ хуры чысыл, цины рад нæма у, уыцы 
фæуæлахиз дын уый фæстæ рабæрæг уыдзæни,— гуырысхогæнгæ 
бакодта Бибо. 
"• •..— Цæмæн гуырысхо кæныс, Бибо, æви сæрты бавæрды фем- 
былд стæм, мыййаг? Радзур-ма нымæцтæ,— сдзырдта æнуд 
хъæлæсæй Битар. 
— Сæртæ бавæрдтæй райзæрдæйæ нæ раппæлдзынæн. Ай 
размæ Советы канцылары куы уыдтæн, уæд нымæцтæй куыд ра- 
хатыдтон, афтæмæй Хъуыдайнаты бригадæйы дзуг фæцух ис 5 
мæрдтæй, 12 сахъатджынтæй. Нæ бадзырды та сын нысангонд 
у 10 мæрдтæй æмæ сахъатджынтæй та — 15. Уымæй фылдæр нæ. 
—240— 

Куыд уынут, афтæмæй бадзырды ныхмæ рамбылдтой 5 æмæ 4. Ма- 
хæн та бадзырды у фыст мæрдтæй 20 æмæ сахъатджынтæй та 25-ы 
онг, уымæй уæлæмæ нæ. Афтæмæй нæ дзуг фæцух 15 мæрдтæй, 
22 сахъатджынтæй. Рамбылдтам бадзырды ныхмæ 5 æмæ 3. 
— Уый нын иууыл Асланы куыст уыди, йе! — фыдæхæй ба- 
кодта Битар. 
— Баби, æмæ, чи зоны, уæдæй нырмæ нымæцтæ фендæр сты,— • 
бафарста цыдæр ныфсæй Куыдзæг. 
— Фендæр сты ай-ай, мæ хуры чысыл,— фенкъард и Бибо,— 
фæлæ Хъуыдайнаты бригадæйы пайдайæн, æви дæ ферох, цы, 
æндæрæбон æхсæв нæм Аслан дыууæ фысы къæхтимæ кæй æртар- 
дта, уый? 
— Æвæццæгæн, ды сæ канцылары куы схыгътай, уæдæй фæс- 
тæмæ Хъуыдайнаты бригады дзугыл ницыуал зиан æрцыди. 
Дзæгъæлы ныфсджынæй нæ дзырдта æрдæбон. Амбылдта нæ уыцы 
хъуыддаджы æнæмæнгæй,— æрынкъард Битар дæр. 
— Мæ удæгасæй сахъатджын фосæй иу дæр мæлын нæ бауадз- 
дзынæн. Иу уый. Иннæ та уый, æмæ æппæт бадзырд куы сисæм, 
уæд уæддæр цыма мах рамбылдтам нæ ерысы, афтæ у хъуыддаг. 
Цæугæут, мæ хуртæ, ныр æмæ ныхъхъæр кæнут Тугъанитæм — 
изæрхизæй куыд раскъæрой фосы,— балхынцъ кодта æппæт ны- 
хæстæ Бибо. 
9 сæр 
— Уæдæ цы фæуыдаид Аслан æд дзуг, æрыскъæрынафон 
куы у, мацы фыдбылыз ыл æрцæуа? — мæтæгасæй бакодта Гаги 
Бибомæ æмæ йæ цуры йæхи æруагъта. 
Бибо исдугмæ ницы сдзырдта. Асланæй раздæр иннæтæ сæ 
дзугтæ æрыскъæрдтой, æмæ сæ ныртæккæ Бибо нымадæй æмæ 
сгæрстæй дарæнты бакодта æмæ мæнæ ныр бады йе 'мбæлттимæ 
фугæ арты фарсмæ, уæтæры, катайгæнгæ. 
— Æз дæр изæрсарæй уый мæты дæн,— æрæджиау бакодта 
Бибо. 
— Уæлæ фæсрагъ Мæнгæфцæгмæ аскъæрдта, ибон йæхи уыр- 
дæм куы тыдта æд дзуг, хизæнуæттæ уын куы уæрстон, уæд. Ау, 
æмæ йæ ды уым нæ федтай, Гаги, науæд ды, Куыдзæг, йæ баком- 
коммæ куы хызтат? — мæтæйдзагæй фæрсы Бибо. 
— Уырдæм скъæргæ йæ федтам, фæлæ стæй мах тигъы фæс- 
чъылдыммæ куы баскъæрдтам, уæд нæм нал зынди. Уыцы æгæнон 
лæбырд рагъы лæнкмæ ма баскъæра, цынæ йын бантысдзæн. Кæд 
нын нæ фосы лæбырды хауæнтæй фæкалдта, уæддæр ын чи цы 
зоны? — скатайаг ис Куыдзæг дæр. 
— Æз ыл æрдуйы бæрц дæр не 'ууæндын уæдæ, кæд мæ фæр- 
сут, уæд,— фыдæхæй дзуры Битар.— Ныры онг ын цы ахаст уыд 
1Ь Уацмыстæ 
—24/- 

фосмæ, уымæй бæрæг у, æвыд нæ кæй нæ ныууадздзæн, Бибо! 
Цæуын хъæуы Асланы бæрæггæнæг, цалынмæ нæ баталынг бын- 
тон, уалынмæ. 
Бибо мæт, катæйтты фæци. Йæ зæрдæ карздæр тыррыкк-тыр- 
рыкк кæны.— Ам цыдæр фыдбылыз ис, æндæра цы дæлзæхтæ кæны 
Аслан? Йæ зæрдыл æрбалæууыди иу цалдæр боны размæйы фæ- 
дис, цæхджын бæндæн... 
— Битар, Куыдзæг, Гаги! Хъуыддаг зæрдæхсаинаг у, цæугæ 
мемæ, уæ гæрзтæ дæр уемæ райсут. Мæнæ тигътыл æмраст ссæу- 
* дзыстæм æмæ раст лæбырды къæдзæхы тæккæ сæрмæ бахиздзы- 
стæм. ^угъзн æмæ Сослан, сымах та ам лæуут, уæ хъус цырд фæ- 
дарут,— уыцы ныхæстимæ Бибо рагъæнæй райста топп æд гил- 
дзытæ. 
— Æмæ ам цæй хъахъхъæнæг хъæуы, фæлтау мах дæр уемæ... 
- — Нæй æндæр гæнæн, мæ хур, Тугъан. Кæд æцæг исчи фыдбы- 
лызмæ æрхъавыд, уæд,чи зоны, мах ардыгæй куы афæдис уæм, 
уæд йæлæбурд ардæм скæна. Нæй фосæн дзæгъæл ныууадзæн. 
Цæй цом! 
Кæуылты стахтысты Бибо æмæ йе 'мбæлттæ тигътыл, уый æн- 
къаргæ дæр нæ бакодтой, цæйдæр базыртæ цыма базад сæ къæх- 
тыл. Мæнæ тигъы сæрмæ схæццæ сты. Нырма иу чысыл базгъорд- 
той фæрсырдæм æмæ лæбырды къæдзæхы сæр фестдзысты. Фез- 
гъорынц. Мæнæ лæбырды къæдзæх, дæлæ йæ фарс дæр. Фыр- 
джихæй, æнæмбаргæйæ сæ бынæтты æрхаудтой фыййæуттæ. Сæ 
тæккæ дæлейæ фос фахс-фахс æрбатæхынц хауæн къæдзæхмæ, 
ныртæккæ дзы агæр-гæр кæндзысты. Уæртæ сæ фæстæ æнарæх- 
сгæйæ æрбацопп-цопп кæнынц сæ цыппæртыл иу... дыууæ... æртæ... 
бирæгътæ! Æмæ цавæр бирæгътæ сты? Науæд фыййау та цы фæ- 
ци? Дæлæ къæдзæхы тæккæ былыл цыдæр дæргъæй-дæргъмæ 
хуыссы... Аслан! Чидæр æй амардта! Туг цæстыты абадт фыййæут- 
тæн, Бибо, цыма йыл пъæззы ныббадт, хинымæры хъуырдухæн 
кæны, хуылф судзы, фæлæ буар бандзыг, йæ бон æнгуылдз ати- 
лын дæр нал у. Хъæлæс цыдæр фæци. Сæры хъуын арц сбадт! 
— Цæвут бирæгъты, цæвут сæ,— ниугæ хуыррытт скодта 
хъæлæс æмæ тыхæй-фыдæй æруагъта сампал.— Гæрах,— æмæ 
уадидæгæн буар раудыгас. Хъандзалау хæрдмæ фæхауд Бибо 
æмæ фосы размæ, къæдзæхы былмæ йæхи фехста. Æртæ гæрахы 
фæцыд уадидæгæн æмæ йе 'мбæлттæ йæ фæдыл раппæрстой 
сæхи. Фос фæтарстысты, цæхгæр фæзылдысты, фæхæрд кодтой 
æмæ уæлæмæ фахсы ныццавтой. Дæлæ диссаг: Аслан фæтæррæст 
кодта, уæртæ бирæгъты 'рдæм фæлидзы. Ноджы дæлæ царциаты 
æмбисонд, бирæгътæ сæ фæстаг къæхтыл слæууыдысты æмæ 
адæймагау фезгъорынц фахсы къуылдымы 'рдæм. 
— Уайгæ сæ фæстæ, цæвут, ма сæ ауадзут,— ныззæлланг 
—242— 

кодта Бибойы хъæлæс. Лидзджытæ къуылдымтыл схæрд кодтой. 
Бибо топпы кæсæн арвы рухсмæ ацахста. Дæнг!.. Лидзджытæй 
иу куыддæр фесхъиудта æмæ йе 'рдиаг ссыди. 
— Амардта мæ! 
— Æрлæуут, фæцæгъддзыстæм уæ цыдæриддæр стут! — хъæр 
кæны Бибо. 
— Ма фехсут, адæймæгтæ стæм. 
Лидзджытæй æртæ æрлæууыди æмæ сæ къухтæ хæрдмæ сдард- 
той. Фæлæ дзы иу не 'рлæууыди, къуылдымы сæрмæ слыгъди 
æмæ цæмæдæр фæгуыбыр кодта. Гаги уыцы иу хауд æркодта йæ 
зонгуытыл æмæ йæ фехста.— Аллах! — фæхъæр ма кодта лидзæг 
мæрдон хъæлæсæй æмæ размæ бахауди. Уадидæгæн фыййæуттæ 
лидзджыты уæлхъус февзæрдысты. 
— Гаги, марадз æмæ бирæгъты дæ бæндæнæй сбæтт. Уæлæ 
чи фæмард, уый дæр æрлас æмæ сæм æй бæндæны кæронæй бабæтт 
йæ къæхтæй. Ды та,.Битар, Куыдзæгимæ фосыл рахъæр кæн уæ- 
тæрмæ, уæлæ лæнкауы æрлæууыдысты,— дзуры бынтон æнцад 
хъæлæсæй Бибо. 
— Чи сты ацы цъаммæрттæ бирæгъдзæрмтты, æммыст уый 
базон,— баст куы фæци ахстыты, уæд мæстæй уыраугæйæ бакодта 
Гаги. 
— Уæтæры сæ базондзыстæм, Гаги. 
Стыр арты раз, уæтæры, рабадын кодтой Бибо æмæ йе 'мбæлт- 
тæ сæ уазджыты. Бадынц уазджытæ сæ бирæгъдзæрмтты, сæргуы- 
бырæй, цæстытæ зæхмæ ныббыцæуæй. Сæ хотыхтæ сæ разы цагъ- 
дæй, сæ мард æмбал сæ фарсмæ дæргъæй. Бады Бибо йе 'мбæлтти- 
мæ сæ ныхмæ,— кæсынц сæ уазджытæм. Иуæн дзы нæмыг ацыд 
йæ цонджы фæлмæны æмæ туг æнхъизы дысыл. Хъыпп-сыпп ни- 
кæй дзыхæй хауы. 
— Цы ныфсæй нæм æрбакодтай, нæ хорз Бадила, ацы цыты 
уазджыты, цы хъуыддагæн? Гъе нæм дæттинаг чызг куы нæ ис 
уæтæры, гъе фæззæджы куывд иннæ ахæм. 
Æлхъывд сты Бадилайы æфсæртæ. 
— Уæд та аипп у бафæрсын, фæлæ дæ уæздан уазджыты ба- 
цамон, чи сты, йе кæцон сты? 
Дурвидар, æнæзмæлгæ у Бадилайы цæсгом. 
— Гъе, хорз Бадила, ды уæтæры бирæ уæздан уазджыты фæ- 
хуыдтай, мах саукъух, ницыæмбарæг адæм,— уæд та нын амон- 
гæ бакæн, куыд фæхынцæм дæ уазджыты. 
Салд у Бадила, æнæзмæлгæ салд. 
— Аипп ма уæд, нæ буц уазджытæ, æдзæлгъæды цымыдис 
фысымтæ стæм, фæлæ нын уæхи куы базонын кæниккат, уæ хис- 
тæр Бадила цæмæн æрдардзæн йæ сæр махимæ дзурынмæ? 
Æхгæд былтæй бадынц уазджытæ. 
16* 
—243— 

— Цæй, лæппутæ, ам уæтæры нæ уазджыты цæмæй фæхын- 
цæм, ахæмæй нæм ницы ис æмæ сæ уыцы хуызæнæй фæкæнæм 
хъæумæ, стæй та хуыздæр фысым ГПУ-мæ, уый ахæм уазджыты 
хынцыныл фæлтæрд сты,— цæст æрттывдæй фæци йæ фарстытæ 
зæронд фыййау. 
— Æз та цы кодтон, цы гæнæг дæн, цæуыл мæ ныццæнкуыл 
кодтат, цæуыл мæ рауæлдай кодта? — сæнт тарстæй хъæрзы Ас- 
лан. 
— Куы ницыгæнæг дæ хонæм мах дæр, Аслан. Дæ цуры дæ де 
'мбæлттимæ бæлццон кæнæм, æндæр ма нæ цы домыс? Тугъан, 
Сослан, цомут,— æмæ Бибо сыстад йæ бынатæй. 
— Иуылдæр хъуыддаг Бадилайæ рацыди,— сдзырдта Ас-, 
лан,— ибон æхсæв дæр уый ардыдæй æрцыдысты хуыснæгмæ. 
— Банцай, куыдзы гуыбынæйдзыд! 
— Куыдзы гуыбынæйдзыд ды дæ, зæронд хæрæг! Бабын мæ 
кодта. Бибо, ма мæ фесафут, æз уын иууылдæр радзурдзынæн 
Бадилайы митæ,— тагъд-тагъд дзуры Аслан мæлæттасæй, ныхы 
хид суадæттæ кæны.— Мæ быны бабырыд. Фос мын цæгъдын код- 
та, сахъатджынтæ, дæ амарыныл дæр мæ ардыдта. Ибон æхсæв 
мæнæ ацы абырджыты æрбакодта. Адон фос тыххæй истой æмæ 
Бадилаимæ ууыл нæ бафидыдтой. Абон та сæ фæнд афтæ уыд, 
хъуамæ фосæн се 'мбис къæдзæхæй акалдтаиккой, се 'ннæты сын 
æз хъуамæ баурæдтаин æмæ сæ атардтаиккой фалæмæ. Æртхъи- 
рæнты. бын мæ æрхуыссын кодтой былыл, сæхæдæг сæ гæрзтæ 
къуылдымыл æрывæрдтой æмæ фосы фæтæрсын кодтой. Хауæн 
къæдзæхмæ дæр мæ Бадила скъæрын кодта, йæ коммæ куы нæ 
кастаин, уæд мæм марынæй æртхъирæнтæ кодта. Ма мæ фесафут, 
æз уæ мад, уæ фыды уазæг! 
— Уый лæппутæ фендзысты, ацы хъуыддагæн сæр чи сывæрд- 
та. Бадила нырма удмидæг йс. Ды та, Бибо... Цæй, кæд хуыцауы 
фæнда, уæд та кæд искуы сымбæликкам! — æмæ йе 'мбæлтты 
рараст кодта Бадила,— мæ тæригъæд дын нæ батайдзæн! 
— Мæ тæригъæд дæ хæрды дæр æййафдзæн æмæ уырдыджы 
дæр, зæронд бирæгъ, уæлæуыл дæр æмæ мæрдты дæр дæ фæдыл 
æфтыдæй,— азарæй дзуры Аслан. 
— Оххай, Бадила, æппæт æнхъæл дæ уыдтæн, фæлæ мæм дæ 
сæр дзурынмæ æрдардзынæ, уый мæ фæсонæрхæджы дæр нæ 
уыди. Тæригъæд зæгъыс? Ха-ха-ха! Мæгуырты тæригъæды æргъо- 
мы бын дæ астæу къæлæт куы 'рци, уæд ма цæмæй ис дæ тæри- 
гъæды бацæуæн, лыстæг кæрдæнтæ дæ куы счындæуа, уæддæр. 
Цæугæ, Бадила! Хъуыды ма йæ кæныс, ацы фæндагыл мæ цаты- 
рæй бастæй куы акодтой дæ фыртимæ мæ муртæ дæхицæн бакъад- 
дæр кæныны тыххæй. Цу ныр, Бадила, дæ бирæгъ балимæ бастæй, 
ныр та мæ рад у, мæ хуызæтты æмæ нæ дуджы рад! 
Хъусыс, Бадила,— мæ дуджы рад! 
—244— 

ХЪУЫЛАТЫ СОЗЫРЫХЪО 
ФЫЙЙАУЫ КАТАЙ 
Бæрзонд Брытъаты райдзаст æфцæгыл дардта йæ ф*>с чысай- 
наг Хъæлци. 
Йæхицæн та, æвæдза, чи радтаид уый бæрц фос, иу минмæ 
'ввахс дзуг, фæлæ сæ Хъæлци уæддæр йæхи хуыдта, йæхи фосау 
сæ уарзта. Уыцы цъæх сæрвæтыл-иу куы радаргъ ысты, уæд 
сæ Хъæлцийы зæрдæ рухс кодта. 
Ныр цалдæр азы кусы фыййауæй бонджын Куыдзæгмæ, йæ 
фосыл ын иунæг зиан дæр не 'руагъта, афтæмæй, марадз зæгъ, 
кæд исты уæздандзинад равдисид уыцы хæмхудджын!.. Æцæг, 
фарон лидзынвæнд куы скодта Хъæлци гнугъаг фыййæуттимæ, 
уæд, цыма, фæфæлдæхти Куыдзæг, хатджытæ йæм барвыста, дæс 
фысы йын рахицæн кодта йæ уал азы фæллойæн. 
Цы кодтаид Хъæлци дæр, мæгуыр, сразы та ис, цæй, зæгъгæ, 
хæдзары бындурæн уал уыдон дæр æгъгъæд уаиккой. 
Уæлдай уарзт кодта Хъæлци йæ дынджыр урс куыдзы, Кори- 
сы. Æвæццæгæн, æгас зæххы цъарыл нæ разындаид фосы мыгга- 
гæй ахæм зæндджын. Суанг-иу Стыр айнæджы бынæй ратæлæт 
кодта æгас фосы дзуг, Цъитийы адагмæ-иу сæ ныттардта дон 
нуазынмæ, стæй та-иу сæ бынаты алæууын кодта. 
Уыййеддæмæ цы бирæгъ, кæнæ кæцы хуыснæг бауæндыдаид 
æввахс Корисы тæсæй! 
Уыцы рæстæджы Хъуды фыййæуттæ дæр æввахс дардтой сæ 
фос. Иу хатт куы уыд, уæд дын æрминæвар кодтой Хъæлцимæ, 
ратт, нын, зæгъгæ, дæ куыдзы. Лæвæрдтой йын дæс фысы, ноджы 
уæлæмхасæн иу хæрæг, йæхæдæг хæдзардарæг. Хъæлци сæ схъыпп 
кæнын дæр нæ бауагъта, зæгъгæ, æгас Хъуды фос ын йæ разæй 
куы скæной суанг æд бинонтæ, уæддæр сын нæ ратдзæн Корисы. 
Уæдæй фæстæмæ сæм фыдзæрдæ хæссы Хъæлци: ской дæр, 
зæгъгæ, куыд бауæндыдысты ахæм æнæуаг хъуыддаг. 
Атынæджы размæ къуырийы, иу мæйдар æхсæвы, сæ зæрдæ- 
мæ маст бахæсгæйæ, хъудæгтæ æнæуаг ми сфæнд кодтой. Хъæл- 
—245— 

цийы фосæй иу дзæвгар фæиртасынмæ хъавыдысты, фæлæ сæ Ко- 
рис рæстæгыл базыдта, самадта æбуалгъ загъд, кæм ма лæууыд 
зæххыл. Хъæлци дæр сæ уæтæрæй иу дыууæ гæрахы фæкодта. 
Уæд уыцы мæлæты хуыснæджытæ таппызары хай фесты. 
Уыдон фыддæрадæн-иу рабадти Хъæлци фугæджыны сæр 
æмæ-иу разарыди йæ зæлланг хъæлæсæй. Фаллаг фарс, арф адаг 
æмæ уæртæ Дзæгъæлком та-иу ын, цыма, хъырнгæ кодтой, уыйау, 
азæлдысты йæ зарæгмæ: 
«Гъе, уæрæйдæ! Куы раскъæфин 
Æз рæсугъд чызджы Хъорнисæй. 
Уæд та, зæгъгæ, ныффæлдисин. 
Хъуды хъалтæн мæ Корисы». 
Афтæ зарыди Хъæлци хъудаг фыййæутты цæстмæ. Уыдонæн 
дæр, кæй зæгъын æй хъæуы, æхсызгон кæм уыдаиккой ахæм 
зарджытæ!.. 
Афтæмæй цыбыр кодта Хъæлци йæ бонтæ. Фыййауы цард 
чи нæ зоны: кæм фыдæбон, кæм хъæлдзæг, кæм райдзаст, куы 
фырæфсæст, куы фырыстонг... 
Уалынмæ зымæг дæр æрыввахс и, æмæ йæ Куыдзæг йæ хис- 
тæр фыртимæ дарæнтæ агурæг фервыста. 
Сæ фæндаг уыди Гудзаретыл. Уым Куыдзæгæн адджын хæс- 
тæджытæ уыди æмæ сæм Хъæлци дæр æрфысым кодта Куыдзæ- 
джы фыртимæ. 
Иу дыууæ боны дæр сын уырдыгæй фезмæлæн нал уыдис, ахæм 
æнахуыр хъызт скодта. Хъæлци дæр цы мæт кодта, ахæм хъæздыг 
фысымтæй йæ хæсгæ дæр нал кодта йæ къах, уæлдайдæр та фы- 
сымы чызг Асинетæй... Куыддæриддæр æй ауыдта Хъæлци, афтæ 
йæ зæрдæ ныссæххæтт кодта, йæ цæстытæ цæхæртæ акалдтой, 
цыма йæм уæларвон зæд æртахт уыйау. Адæргæй бахъырныдта 
йæхинымæр: 
«Ацы чызг мæ хай куы фæуид, æмæ мын Куыдзæджы сæр, 
йæ мулк æмæ йæ фырттимæ уый куы фестид». 
Изæрдалынгты Асинет иунæгæй аззади, къуыдыры уæлæ цы- 
рæгътæ сæтты. Фæткъуыйау сырх уадултæ — ног конд дзулау хæм- 
пус. Хъæлцийы зæрдæ йæм кæм фæлæууыдаид, цадæггай йæм 
йæхи баласта. 
— Æри ма, дæ бæсты æз æрсæттон, рæсугъд чызг! 
— Æмæ æз дæуыйас нал сарæхсон, чысайнаг? 
Айтæ-уйтæ нал фæкодта Хъæлци, кæйдæр чызгæн йæ цонгмæ 
февнæлдта æмæ йын йæ зæрдæйы фæндиаг æлхыскъ фæкодта. 
Асинет дæр мæлинаг чызг кæм нæ уыди: цырагъы фарк дард 
})æхаста, æмæ Хъæлцийы синтæн — дзæхст. 
— Гъе, рæсугъд чызгай, дæ цæф мын рисгæ куы кæнид, уæд 
*а мын цы уаид! — дзуры йын Хъæлци. 
—246— 

— Ацу, чысайнаг, æндæра дæ, карчы цъиуау, мæ быны куы 
ракæнон, уæд дæ мæцъистæй дæр нал скъахдзысты! 
— Гъе, æмæ дын мæ уд дæр уый куы фестид, æмæ æз дæ бы- 
нæй къахинаг куы фæуин! 
Ныхас-ныхасы фæдыл, афтæмæй Хъæлци æмæ Асинет, рагон 
зонгæтау, кæрæдзи æрæмбæрстой. Хъæлци йæ бæсты цырæгътæ 
дæр æрысхъаудта, иу хатт æм йæ цæст ныкъулгæ дæр фæкодта. 
Асинет та йын æхсæвы йæ къоходзиты нæуæг фæсал нывæрдта, 
йæ зæнгæйтты цъыфтæ йын дзæбæх ныссыгъдæг кодта. . 
Йæ райсомы ирд бон скодта, æмæ Хъæлци дæр йе 'мбалимæ 
йæхи сбæлццон кодта. 
Хъæуы суадоны цурты куы фæцæйцыдысты, уæд Асинет йæ 
къæртаимæ сæ разы фестади. 
Куыдзæджы фырт чысыл раздæр аивгъуыдта. Хъæлци йæхи 
суадонмæ баласта. 
— Цæй, мæ уды гага, фæхæрзбон у æмæ мын дæ донæй дæр 
авæр,— зæгъгæ, дзуры Асинетæн. Йæхи тых хъæлдзæг кодта, 
фæлæ мидæгæй та æнахуыр æнкъарæн, уæззау дурау, лæууыдис. 
Уый дæр ын иу дынджыр къус байдзаг кодта. Йæ мидбыл худ- 
гæ æмæ хæлар æнгасæй бакасти Хъæлцимæ. Диссаджы адджын 
æм фæкасти Асинеты лæвар дон, бынныуæзт æй акодта. 
— Дæ къух мæм авæр, Асинет, ныр! Æз цæуын. 
— Хорзыл æмбæлд у, чысайнаг, фæлæ та-иу нæм ацы хатт 
фæзын! 
Хъæлци фæраст и, фæлæ, цыма, йæ къæхтыл цыдæр мæрд-зи- 
вæг бафтыд, уыйау æй размæ нал хæссынц. 
«Æйтт, уыцы донæй ма куы анызтаин!» — дзуры йæхинымæры 
æнкъардæй. 
Иу дзæвгар куы рараст, уæд æм фæстæмæ иу каст фæкодта: 
Асинет лæууыди суадоны цур, йæ къæрта йæ уæхсгмæ систа, афтæ- 
мæй касти Хъæлцийы фæдыл... 
* * * 
Сæрды 'рдæм та Хъæлци йæ фос фароны æфцæгмæ сыскъæр- 
дта. Корис дæр йемæ. Йæхи сæрмагонд фос дæр иу ссæдзы бæрц 
баисты. 
Фæлæ ацы аз. Хъуды фыййæуттæ нал хъусынц Хъæлцийы 
зарджытæ. 
Дис кæнынц, уæдæ цы хабар сæмбæлдаид уыцы налатыл! Кæ- 
сынц æм: арæх фæбады айнæджы сæрмæ йæ фосы цур, æмæ йæ, 
цыма, уым исчи садзгæ ныккодта, уыйау иу ранæй нæ фезмæлы. 
— Æвæццæгæн ын, зæгъгæ, исчи хин скодта, гъе, Тутырæй 
æлгъыст фæци,— дзырдтой хъудæгтæ. 
—247— 

* Корис дæр йæ цурæй дард нал цæуы, цалынмæ фос дардмæ нæ 
адзæгъæл вæййынц æмæ сыл Хъæлци æнæбары хъæр нæ фæкæны: 
«р-рæй!» — зæгъгæ, уæдмæ. 
Арæх фарбады Хъæлци йæ нымæты гæбазыл æмæ кæсы дард ко- 
мы нарæгмæ. 
— Къæдзæхты æмæ. дурты сæртыл, гæппытæгæнгæ, фезгъоры 
комы дон, йæ фынк калы урс-урсид тъыфылтау, æдзух хъæлæба 
кæны. Йæ къабæзтæ къаннæг куырæйтты нуктæм баздæхынц, 
ныззилынц базырджын цæлхыты æмæ та фæстæмæ сæ мад комы 
донмæ базгъорынц. 
Донæн йæ дыууæ фарс къаннæг хъæутæ æнæ къæрцц, æнæ хъæ- 
лæбайæ лæууынц. Алчи ныр угæрдæнты кусы, æмæ хъæуты зæрæд- 
ты йеддæмæ ничи уал баззад. Хаттæй-хатт æрмæст уасæджы 
уаст кæнæ хъыхъаг куыдзы рæйд фехъуысы суанг æфцæгмæ. 
Гакъон-макъон фæндаг Сау Мæсыгæн йæ бынты фæхъуызы, 
комы иуварс лæбырдты бацыд, фæхæрд кодта къуылдымыл, иу 
къæдзæхы бынты бараст æмæ базилæны, хъæды мидæг фæтары. 
Дон дæр æмæ фæндаг дæр фæуайынц дæлæмæ, дард, райдзаст 
быдыртæм... Уым.хур тынгдæр тавы, уым цард у æнцойдæр... Чъре- 
байы. сæндæттæй куы ахизай æмæ дарддæр куы скæнæй дæ фæн- 
даг, уæд ныххæццæ уыдзынæ Гудзаретмæ... 
Уым цæры Асинет, фаронæй нырмæ Хъæлцийы зæрдæйы чи 
ныххаудта æмæ йын уæдæй фæстæмæ йæ цард чи фехæлдта, уый. 
Ирон чызг цы вæййы, Асинет дæр раст уымæй уæлдай ницы уыди, 
фæлæ Хъæлдимæ та фæкаст зæд, уæларвæй æртæхæджы хуызæн. 
Ахæм арæх куынæ уынынц хохаг фыййæуттæ сылгоймаджы узæлд, 
йæ рæвдыд ныхас! 
Кæмæн радзырдтаид ныр йæ катай!.. Ам дзæгъæлзад æфцджы- 
тыл, уымæй хаттæй-хатт адæмы хъæр рох дæр фæвæййы. 
Хъуды фыййæуттæ сты æмæ уыдонимæ та фаронæй нырмæ 
зулдзых ахаста. 
Иуæй-иу хатт хохаг зымты хъæддаг къуыззитт куы фехъуы- 
сы, уæд-иу чысыл йæ зæрдæ барухс вæййы: цыдæр æнахуыр æн- 
цойад ары.сæ æнахуыр зарды. 
Бынтон хъуыдыты ацæуы. Цыма фыййау нал у, фæлæ цуанонау 
хæты бæрзонд къæдзæхтыл. Уыцы зымтæй цалдæр амардта. Уа- 
лынмæ, цыма, уæлийæ айнæджы сæрмæ лæууы иу хъæлдзæг сы- 
чъи. Йæ даргъ хъримаг æм фæдардта Хъæлци. Дæнг — æмæ йæ 
размæ æртылди. Æхсæвы йæ æрхаста йæ хæдзармæ. Асинет æд 
сывæллæттæ æнхъæлмæ кæсынц, уым, цин кæнынц Хъæлцийыл, 
сычъийьГмардыл... 
— Гъе, Корис, уæд та мын ды куы æмбарис мæ маст, мæ ка- 
тай,— дзуры ахæм рæстæджы йæ уарзон куыдзæн. 
«Р-ръæй, р-ръæй!» — фæхъæр кæны йæ фысы дзугмæ. 
—248— 

Рацыд афтæ къорд боны. Иу дзырдæй, Хъæлцийы æнцой 
цард æрбайхæлд бынтондæр. Хойраг йæ хъуыры хизгæ дæр нал 
кæны. Æхсæв ыл хуыссæг нал хæцы, раст мæнæ «Чызгайы зарæ- 
джы» куыд фæзæгъынц афтæ: 
«Æхсæрыл сыфтæр нал хæцы, 
Уый, дам, уазалы тыххæй у. 
Æхсæв мыл хуыссæг нал хæцы, 
Уый, дам, уарзоны тыххæй у». 
Иу фыдæхсæв бынтон суынгæджы ис Хъæлци. 
Хуыссы йæ уæтæры лыстæныл, йæ хъарм кæрцы бын. Дуар- 
мæ — мæйдар æхсæв,— цæсты къух куы фæтъыссай, уæддæр æй 
нæ фендзынæ. Исдугмæ дард Хуссарты хъæуæй куыйтæ бирæ 
фæниудтой, Дзæгъæлкомы Хъуды фыййæутты куыйтæ дæр ма кæм 
æнцадысты!.. Нал лæууыд иу ран Корис дæр. Фосы алыварс иу 
цалдæр хатты æрзылд. Бауад-иу Бæрзы къуыпмæ æмæ уырды- 
гæй æнкъард, æнахуыр ниуд ныккодта. 
Хъудаг фыййæуттæ фехситт кодтой сырд, зæгъгæ, ма уæд. 
Бынтон йæ хуыссæг фæхаудта Хъæлцийæн. Куы иу фарсыл 
фæлдæхт, куы иннæуыл. Алыгъуызон хъуыдытæ йæ сæрæй нал 
хызтысты. Куыддæр-иу йæ цæст æрцъынд кодта, афтæ-иу суанг 
Гудзаретмæ ахæццæ. Цыма дойныйæ мард, æмæ йын уыцы уазал, 
рæсуг дон æрбадавта Асинет. Хъæлци йын йæ къухмæ фæлæбурд- 
та, æрбайвæзта йæ йæхимæ, æрбахъæбыс æй кодта... 
Асинеты фыд сæ æрбаййæфта уалынмæ... Хъæлци ралыгъд... 
расурынц æй фæстейæ. Лидзы, йæ бон цас у, уымæй. Йæ уæрджы- 
тæ йæ быны дыдæгътæ кæнынц. Уалынмæ топпы гæрах... Фæцæф 
ис Хъæлци, къæхтæ бынтондæр нындзыг сты. 
Афтæмæй та-иу фестъæлфыд, иннæ фарсмæ цæхгæр фæзылд, 
ныуулæфыд йæ риуыдзаг. 
Æгас æхсæв арвыста бынтон æнæ фынæйæ. 
Райсомы 'рдæм загъта йæхицæн: 
— Уæдæ афтæ!.. Сæфт — дыууæ сæфты! Цы фæнды уа, гæнæн 
дзы нал ис. Исты Куыдзæгæн æнусмæ фыййау нæ цæудзынæн. 
Æнахуыр хъуыды æрцыди йæ сæрмæ. Сыстад, йæ къоходзи- 
тæ скодта. 
Чысыл фæстæдæр йæ фос Дзæгъæлкомы 'рдæм баздæхта, 
Хъуды фыййæуттæ кæм хизынц, уырдæм. 
Куы сæм баввахс, уæд иуварс, бæрзы къутæры аууон æрбадт. 
Фæсидти Корисмæ, йæ бæрзæй йын, рæвдаугæйæ, адаудта, иу 
цыхты къæртт ын систа йæ хызынæй, иуылдæр ын æй радта, цы 
аембæрста æгомыг хайуан, цы фæнд скодта Хъæлци, уымæн! 
Йæхи йæм цинтæгæнгæ баппæрста, йе'взагæй йын йæ рус астæр- 
дта. Хъæлци дæр æй æргом æрбахъæбыс кодта: 
—249— 

— Хæрзбон, мæ хæлар! Хъæлцийæн йæ цард фенад, æмæ 
дæу дæр рауæлдай кодта... Хæрзбон, Корис! 
Йæ цæссыгтæ æркалынмæ йæбирæ нал хъуыд. 
Бацыд хъудæгтæм. Рауынаффæ сын кодта, кæй сфæнд кодта 
фæцæуын дард балцы, кæй сын дæтты йæ Корисы, йæхи сæрма- 
гонд фосы, æрмæст æнæхъæнæй куыд бавæрой Куыдзæджы фосы 
дзуг. Бафæдзæхста сын æппæт дæр, куыд æмбæлы, афтæ. 
Джихæй аззадысты Хъуды фыййæуттæ. Загътой, ацы лæгыл 
кæнæ мард æрцыд, кæнæ та сайды фæцис хæйрæджытæй! Æнæ 
сразы кæм фæуыдаиккой уæддæр! 
Рараст ис Хъæлци къулбæрзæйæ йæ даргъ лæдзæджимæ. 
Ныххызтис коммæ, фæндагмæ. Донгæрæтты рауад, лæбырдты 
бацыд, схæццæ къуылдыммæ æмæ базилæны, хъæды мидæг 
фæаууон и. 
Æртыккаг бон æрхæццæ Хъæлци Гудзаретмæ. 
Уæлæ хъæдрæбын, лæнчы, уыцы хъæу, Асинеты хъæу. 
Мæнæ ай та — Асинеты суадон. Фæстаг хатт ын ацы ран ных- 
хæцыд йæ къухыл. 
«Ацы хатт та-иу нæм фæзын» ын ам загъта. 
Уæгъды йын нæ фæдзæхстаид Асинет дыккаг хатт æрцæуын. 
Тагъд, æй, æвæдза, уынгæ дæр фæкæндзæн, фæлæ йын цы хъуа- 
мæ зæгъа, цæмæ æрцыди, цы йæ хъæуы! Цы зоны мæгуыр фыййау! 
Кæннод цы нæ вæййы... Чи зоны, рох дæр æй фæкодта, кæнæ... 
Нал-иу фæци йæ хъуыды. 
Æрбадти уал суадоны уæлхъус. Чысыл æй йæ фæллад суадзын 
дæр хъуыди. Кæд уалынмæ исчи донмæ дæр цæуид. Афæрса 
уал раздæр. 
Æцæг чысыл фæстæдæр къаннæг хъуывгъанимæ бæгъæвва- 
дæй, гом сæрæй æрызгъордта донмæ иу кæннæг чызг. 
— Кæй чызг дæ, мæ хур? — афарста йæ Хъæлци. 
— Æз Дзиццайы чызг дæн. 
— Æмæ уæдæ Асинеты нæ зоныс? 
— Куыд нæ йæ зонын, мæнæ ибонты чындзы чи ацыди, уый?.. 
Хъæлцийæн йæ цæстытæ атарытæ сты, дунейыл, цыма, æрба- 
талынг, зæрдæ, цыма, æрыскъуыди. Раст ын, цыма, дзæккорæй 
исчи йæ сæр ныххафта, афтæ фæцис. 
Иу дзæвгар æдзынæгæй абадти. Адзæгъæлтæ сты йæ хъуы- 
дытæ. Стæй сыстад, араст фæстæмæ, аздæхт æндæр фæндагыл. 
Нал ссыд æфцæгмæ? Брытъаты сæрвæттæм. 
Нал æй федтой уæдæй фæстæмæ Хъуды фыййæуттæ. Чи дзыр- 
дта, Туркмæ, дам, йæхи фесæфта. Чи йæ хуыдта далæ Бакойы, 
фæтæгены куысты. Чи та йæ суанг Америкмæ дæр ахæццæ кодта. 
Абоны онг дæр ма йын ничи ницы бæрæг зоны, кæм ис, цы 
фæци Хъæлци. 
Агурæг та, æвæдза, чи уыд мæгуыр фыййауы! 
1927 

ХОХАДЖЫ ХЪÆСТЫТÆ 
Ахæм хабар мын радзырдта раджы иу хохаг. Дзураг лæг уыд, 
дардыл æрхаста ныхас, иууылдæр сæлыстæггай чи бахъуыды код- 
таид! 
Нæ хъæуы иу Цамел хуындис. Дæхæдæг æй зоныс, нæ хох- 
бæсты цас фæнды дæ хид кал, æхсæвæй-бонæй фыдæбон кæн, 
уæддæр дæ цард царды хуызæн нæ кæндзæн. Хохаг лæгыл куы 
амбæлай: 
«Æгас цу!» 
«Æгас дæ хуыцау уадзæд!» 
«Куыдтæ цæрут» — æй йæ куыддæр бафæрсай, афтæ дын уый 
ахæм цыбыр дзуапп ратдзæн: 
«Цæрæм, дæ рын бахæрон, фыдæбон цардыл нымайæм». 
Бæлвырддæр, махмæ лæг цас фæразы, захъайаг хæрæг дæр 
уый бæрц нæ бафæраздзæн. Фыдæбон цардыл кæй нымайæм, уый 
раст у. 
Уæлдайдæр иунæг лæгæн хæдзарыдзаг бинонтимæ цы хъуамæ 
бантыса! Дæ хуымы гæбазы уæлхъус æрлæудзынæ, дæ зæрдæ ба- 
рухс уыдзæн йæ уындæй, зæгъдзынæ: 
«Табу хорыуациллайæн, кæд ныр чысыл мæ къахыл слæууин!» 
Уалынмæ фæкæс, æмæ дын æй кæнæ лæсæн фæласдзæн, кæнæ 
йæ их ныссæрфдзæн, гъе та дын сигæ бакæндзæн. Кæннод æй æф- 
снайгæ дæр бакæн, куыд æмбæлы, афтæ. Уалдзæг нæма æрлæу- 
дзæн, афтæмæй дыл дæ дзылыхтæ алырдыгæй æрдиаг кæнын 
байдайдзысты. Стонджы мын у, гыцци, зæгъгæ. 
«Иу уæ мауал баззайæд-»-сыл фæхъæр кæндзынæ ды дæр, 
мастæн «гæррæтт» дæр æгъгъæд у, марадз, дæ сæр къултыл хой, 
тухæнтæ кæн, цалынмæ дыл дæ ног фæззæг не 'рцæуа, уæдмæ. 
Æмæ дын Цамелы дзырд кодтон. Уый дæр иу ахæм мæгуыр 
лæг уыд. Йæ фыд ын зæронд куырм мад æмæ дыууæ галы йеддæмæ 
ницы ныууагъта, уыдонæй дæр иу гал хистæн бахъуыд. 
Цамелæн йæ ус Хадзаты Темсыры чызг, æмбисонды хорз 
—251— 

адæймаг, уазæгæн йæ уд дæр нæ бацауæрстаид; фæлæ, мæгуыр 
лæджы дур хæрдмæ дæр суры, зæгъгæ, куы акæнынц, уæд-иу 
раст вæййы: фæд-фæдыл ын цыдæр æнамондæн цыппар чызджы 
райгуырд, иуæй иннæ къаддæр. Кæннод афтæ чи зæгъы, хуыцау, 
дам, ис, зæгъгæ, уый Цамелы тæригъæд фæхæссæд мæрдты дæр 
æмæ уæлæуыл дæр! 
Зæххæй та йын цы баззадис! ирон æмбисондау ма уæд,— мыст 
йæ къæдзил кæм æрзылдтаид, уый йын нæ уыд — æгасæй дыууæ 
чысыл хуымы гæбазы, уыдон дæр — цæгат фарс. Æцæг ыл цæнг- 
тæ дзæбæх æрзад: хосгæрдæны йын тыхгæнæг тых нæ ардта; йе 
; схъæлфындз даргъ цæвæгæй-иу не 'ппæты дæр куы 'рсырдта уым, 
уырдыгмæ, уыгæрдæнты, уæд-иу нæ уд нæ къæхты бынæй агæнп 
кæнынмæ ницыуал хъуыд. Фыдбылызæй цынæ ис,— кæрдæджы 
• 'фсон дын дæ дыууæ къахы дæр куы 'рбасæрфа, уæд ыл ацу æмæ 
хъаст кæн. 
Куыстмæ уый хуызæн нал райгуырдзæнис. 
«Æй-æй, зæгъгæ,— сау лæппу фæцæуы!..» — иу куы ныцæлхъ 
кодта уыцы бæрзонд райдзаст æврæгътыл, уæд йæ хъæр суанг 
Суанеты хъæумæ хъуыстис, йæ цæвæджы æхситтæй-иу зæрдæ 
хъæлдзæг кодта. 
Асæй рæстæмбис, йæ уæхсджытæ ивазны бæрц... Нæ йæ 
домдта уыцы сау куыст дæр. 
Бæрæгбонты-иу йе 'мгæрттимæ куы сымбæлд, уæд æй рох код- 
той йæ фыдæбæттæ иуылдæр. Тынг зараг лæппу,— йæ дзыхы 
раст, цыма, уадындзтæ уыд, уыйау, йæ зæлланг хъæлæсæй кæмттæ 
зæлыдысты. Аназынмæ дæр дæсны уыд ахæм рæстæджы, фæлæ 
нуæзтджынæй загъд нæ зыдта: «дæ рын бахæрон» йеддæмæ 
уæлдай ныхас йæ дзыхæй не схаудтаид. Æнæуи бонты та хат- 
тæй-хатт йæ дзыхæй ту дæр нæ хаудта, куыддæр-иу зæхмæ ным- 
дзаст, нылхынцъ-иу кодта йе 'рфгуытæ дыууæ калмау æмæ-иу 
суанг йæ къæхты бынæй, хъæрзæгау, ныуулæфыд. Бацыди-иу сæ 
тыргъмæ,. фæрæт-иу йæ дæларм акодта æмæ та уæлæ хъæдмæ 
мæхъиаг кæнынмæ, кæнæ хъуари фадынмæ фæцæуы. 
Махмæ адæм сæ устыты бон дыууæ надæй къаддæр нæ кæ- 
нынц: иу-райсом, цæмæй де «'хсæвы мæстытæ суадзай, иннæ — изæр, 
цæмæй дæ боны фыдæбæттæ айрох уой. Фæлæ Цамелмæ ахæм 
æгъдæуттæй ницы уыд. Æппынфæстагмæ ма-иу зымæджы æвдæлон 
бонты дзæвгар суг æрласта сæ мусы цурмæ, æмæ йæ ус Хадзианы 
æргъомæй хæссын нал хъуыд хъæдæй. Иннæтæ галæй дæр хуыз- 
дæр арæзт æмæ алцыппæтæй дæр афтæмæй сæ устыты рæгътæ 
бæхы рагъæй хъауджыдæр нæ уыдысты суджы æргъом æмæ 
куыроймæ ссинаг хæссынæй. 
Хæлар зæрдæ, хъæлдзæг лæппу уыд, мæгуыр, Цамел. Кусгæ 
ты фылдæр æндæртæн кодта, фæлæ кæм ис аргъ махмæ сау кусæ- 
—252— 

гæн: хорз кусай, æви æвзæр, уæддæр.дыууæ æрчъихор, кæнæ иу 
мæртыдзаг хъæбæрхор де 'ккой скæн æмæ йемæ хъылдымтæ 
кæн. Уый дын йæ боны фæллой. 
Уæддæр цæхх æмæ кæрдзыныл ахæм лæг не ссардтаис æга- 
сæй нæ комбæсты. Куы йæм бауадис, уæд дыл ахæм цин бакодтаид, 
æмæ йын зæгъæн дæр нæ уыд. Уый фæстæ-иу «фæлæуу, зæгъгæ, 
мæнæ нæ чызджыты ирæд куы райсæм, уæд дæ хуыздæр фендзы- 
I стæм!» — Гъе, уый уыд йæ ныхас. 
Афтæ цард Цамел, йæхицæн тухæнтæ кодта, кæйдæр хæрæгау 
ын нæ размæ æнтыст, нæ фæстæмæ. Иунæг лæгæн никуыдæм куы- 
стмæ фæцæуын, амонд агурæг æрхæтын дæр кæм æнтысы! Æцæг, 
иу хатт афæлвæрдта æндæр хъуыддæгтыл дæр, рæдыд кæуыл нæ 
цæуы... Ахæм рæдыдæй, æвæдза, де знаг дæр хызт уæд: уæртæ 
фалæ быдырæй Танделты лæппутимæ кæйдæр бæхтæ рачырхтой, 
фæлæ йын йе 'мгæрттæ куы бауайдзæф кодтой, уæд ныууагъта 
уыцы хъуыддаг. Хæцгæ дæр ыл дзы цы бакодтаид, худинаджы йед- 
дæмæ! Дымгæйы æрхæссæггаг, дам, дымгæ фæстæмæ хæссы. Стæй 
йæхæдæг дæр ахæм лæппу нæ уыд, йæ мæрдты æмæ йæ комбæсты 
зæрдæхудты чи бацыдаид. 
Цамелæн йæ сыхаг, Бедто, чысыл фыдлæг уыд. Фæстаг азты 
кæрæдзимæ фыдæх ахастой, æниу къаннæгæй уыдонæй хæлардæр 
нæ уыд, уæлыгæс дæр иумæ цыдысты. 
Нæ хъæуы сæрмæ иу æмбисонды рæсугъд бынат Уæлвæз 
хуыйны. Йæ алы фарс дынджыр нæзы хъæд — кæрон дæр ын 
нæй. Хъæдгæрон та сæрды бонты æрыскъæф хуртуанæй хъауджы- 
дæр нæ вæййы, æгасæй сырх-сырхид адары, иу сахатмæ дзы 
къæртайыдзаг æрымбырд кæндзынæ. 
Уæлвæзы сæрмæ иу дынджыр тæрс бæлас, йæ къабузтæ дардыл 
айвæзта, нæхимæ нымæтхудау. Нæ Уациллайы кувæндон дæр уый 
тæккæ бын ис. Нæзыты чъиуы тæф дæ фындзыл ныдзæвдзæн, аф- 
тæмæй уæлгоммæ хуысс уыцы тæрсы бын цъæх нæудзармыл æмæ 
дæхицæн зарджытæ кæн. Кæннод уыцы нæудзармыл бæгъæвва- 
дæй дæ къах-къухтыл каф, сæгъы 'хсырæй дæ гуыбын куы ныддым- 
са, уæд. 
Цамел æмæ Бедто чысылæй арæх хызтой уым. Бæласы бын-иу 
нырривæд кодтой. Æрдуц фыййауы сæгъты (æниу иннæ сæгътæ 
дæр уыдон къухы нæ уыдысты!) æмæ дзæвгар нынцъух хъарм 
æхсырæй, уый фæстæ дæхицæн æхситтгæнджытæ араз æмæ дæ 
къуыззиттæй бæстæ хæсс. Гъе, уый цард у, уæдæ циу! 
Ныр та кæрæдзимæ рæстмæ дзургæ дæр нал кодтой. Уыцы 
хабар куы сæмбæлд, уый размæ аз Цамел хорæй тынг схъуаг. 
Исдугмæ йæ бинонты барвыста Бедтойы хæдзармæ, зæгъгæ, фæз- 
зæджы сын сæ хор дывæрæй бафиддзынæн. 
—253— 

Ус æмæ, дам, лæг фæрæты хъæдæй барст вæййынц: Багиан, 
Бедтойы ус, йæхи ныззул-мултæ кодта, йæ былтæ асчъилтæ кодта 
æмæ зæндджын, хæдзардзины уынаффæтыл схæцыд: 
— Цæй хор мæм ис, цæ, ме 'нæуынон макуы фæуат! Нæхæдæг 
дæр куы фæхъуаг уæм, уымæй тас у. Ноджы нæ лæг Комахсæнты 
бæгæны æхсидынмæ хъавы, æмæ кæм ис уый бæрц хор! Куысты 
мыздыл уын, æвæдза, чидæриддæр авæрдзæн æфстау. 
Хадзианы зæрдæ атъæпп кæнынмæ ницыуал хъæуы. 
Йæхинымæры сын бæргæ ракодта зæрдиаг арфæтæ, зæгъгæ, 
«уастæн уæ сывæллæтты хистытæн бахъæуæд!» — фæлæ уымæй 
Цамелы хæдзармæ цы бафтыдаид! 
Уыййеддæмæ-иу Бедтойы ус, Багиан, арæх хурмæ ракалдта 
йæ дарæс: зæрдиаг даритæ, алыгъуызон зынаргъ кæлмæрзæнтæ, 
морæтæ, тинтычъи басылыхъытæ, сæ алыварс-иу, рувасау, ра- 
зил-базил кодта æмæ-иу ^съæлдзæг зарджытæй йæхи ифхæрста 
Хадзианы цæстмæ. 
Иу хатт.Хадзиан уыдон уæлувæды рæзты донмæ куы фæцæй- 
цыди, уæд Багиан йæ зард фæтыхджындæр кодта: 
Мæ уарзон Харбинмæ ацæудзæн, 
Уырдыгæй дæс мины æрхæсдзæн... 
Хадзиан æм нал фæлæууыд, кæсгæ йæм нæ фæкодта, фæлæ 
йын мæстыйæ зæгъы: 
— Уый бæсты дын дæ зылын фындз куы сраст кæнид дæ хорз 
уарзон! 
Йæ бынаты фæтъæпæн ис ус, фыр мæстæй дзуапп раттын ницы 
сфæрæзта. 
Æцæгдæр, Багиан-иу Хуссары хъæуы 'рдæм куы каст, уæд 
йæ фындз та чысыл дæлæ Кърозы ^рдæм зул дардта. 
Уæддæр ахæм фидис Багиан йæ зæрдæмæ тынг бахаста: 
Ам чызг ма уæд, зæгъгæ, æз ын йæ цард нрджыдæр куынæ сæ- 
над кæнон! 
Дыккаг бон хъæуы устытæн ахæм æбуалгъ хабар радзырдта: 
Афтæ æмæ афтæ, зæгъгæ, Уæллагхъæуы устытæ мын æмбисон- 
ды ног хабар/радзырдтой: Салаты Хадзумар æмæ, дам, Хадзиан 
кæрæдзийæ хо æмæ æфсымæр загътой, афтæмæй та, зæгъгæ, 
кæд разынд йæ лæджы хай. 
Ацы хабар хъæуы устытæ Хадзианы хъусты куыд нæ ацагъ- 
таиккой! Иу райсом раджы Багиан хъуццытæ дуцынмæ куы 
фæцæйцыд, уæд æм Хадзиан скъæты цурæй рагæпп кодта, йæ 
дзыккутæм ын фæлæбурдта, скъæты цæджындзыл ын сæ атыхта, 
йæ цуры къæртайæ иу къусы дзаг дон фелвæста æмæ йын æй йæ 
сæрыл ауагъта: 
— Гъеныр Салаты мæрдтæн фæлдыст фæу, кæд мæнг ны- 
-254— 

хæстæ зæгъыс, уæд, зылынфындз, рæуæдтæмдзæуæг,— æмæ но- 
джы бирæ ахæм диссæгтæ. 
Тыхæй-фыдæй сæ баиргъæвтой, æндæра сын исты фыдбы- 
лыз æнæ кæнгæ нæ уыд: Хадзиан — уæйыг ус, иннæ та хæдмæлы 
хуызæн^ йæ сæр ын дынджыр къæртайæ æнæ афадгæ нæ фæуыдаид. 
Хъуыддаг ууыл нæ фæцис: дæхæдæг æй зоныс, ноджы усы 
æвзаг истæмæ куы бахæццæ уа, уæд ын афтæ æнцонæй фæуæн 
нал вæййы... 
Цамелы хуымæн йæ уæллаг фарс дæр æмæ йæ дæллаг фарс 
дæр — Бедтойы хуымтæ. Уалдзæг, хуымгæнæн афон, Бедтомæ 
кæс æмæ Цамелы хуымы иуæрдыгæй дæр фæкъахыр кæны æмæ 
иннæрдыгæй дæр, ауæдзы дуртæ бынтондæр сæ бынатæй скалы. 
— Ныууадз мæ, дæ рын бахæрон!.. мæгуыр лæг дæн, нйцы дын 
кодтон, дæхи хуымтæ дæ фагæй уæлдайдæр!..— лæгъстæ йын кæны 
Цамел. Уый та мара зæгъай, мурмæ дæр æй нæ дары. 
— Хорз, уæдæ. Фендзыстæм!..— адаудта йæ рихи Цамел. 
— Уыцы рихийæн, æвæдза, æз йæ бынат зонын,— загъта 
Бедто æмæ сæ хæдзары къæсæрæй фæмидæг. 
Маст ратонынмæ ницыуал хъуыд, фæлæ йæ Цамел тыхæй 
аныхъуырдта. Бацыд йæ хæдзармæ, къонайыл æрбадт аймæ ны- 
мæг зынджытæм æдзынæгæй кæсгæйæ баззад. Раст, цыма, уыцы 
зынджытæй иу дзæвгар йæ хъуыры аирвæзт, уыйау йæ маст ссыгъ- 
ди. Алгъуызон хъуыдытæ йæ сæры мидæг сызмæлыдысты. Къо- 
найы уæлæ иу суг, цъысцъысгæнгæйæ, цадæггай фæздæг калдта, 
уæлæмæ, ердойы хуынкъмæ, къуыбылæйттæгæнгæ, згъордта уыцы 
фæздæг, уæлæнгуыты алыварс зилахартæ кодта. 
Райсом сыстад æмæ хъæуы хицаумæ хъæстгæнæг фæцыд. 
Æрбацыдысты цалдæрæй, фæрабар-бабар кодтой хуымты иу 
даргъ бæндæнæй иуырдæм дæр, иннæрдæм дæр. Фæкæс, æмæ нæ 
бурдзалыг, хиндзаст хъæуыхицау расидт, зæгъгæ, Бедто раст у, 
Цамел та — зылын, мæнгдаугæнæг. 
Уайтагъддæр фембæрста Цамел, цæй мидæг ис хъуыддаг: уый 
размæ хъæуы хицауæн йæ фыссæг, саулагъз, ныллæггомау, дæл- 
зæхты фæндæгтæ кæмæн ис, ахæм лæг, Бедтойы хæдзары фæми- 
дæг, чысыл фæстæдæр йæ сойбылтæ даугæ фæстæмæ рауад, алы 
'рдæмыты аракæс-бакæс кодта, æмæ, æвæццæгæн, Цамелыл йæ 
цæст куы никуы схæцыд, уæд хъæуыхицауæн йæ цонгыл фæхæцыд 
æмæ йын йæ хъусы цыдæртæ ацагъта. 
Цамел та йæхæдæг уыцы рæстæджы сæхи кæрты лæууыд 
æмæ иуылдæр лыстæггай федта ацы хабæрттæ. 
Ныр Бедто раст разынд, Цамел та — зылын. 
— Гъе, гæртамхортæ, сымах дæр та хъæздыджы æвварс ра- 
хæцыдыстут! 
—255— 

Иу чысыл сын, куыд æмбæлы, афтæ сæ мад æмæ сæ фыды 
дæр æрæмысыд. 
Ууыл кæм фæцадаид хъуыддаг: ахæм арфæты тыххæй йæ 
иу дыууæ боны канцылары ахæстоны смидæг кодтой, чапарты 
ехсы цæфæй дæр ыл иу дыууæ аныдзæвд. 
Афтæ сын фыдæх ахаста дыууæ сыхагæн. Цы сарæзтаид Ца- 
мел дæр: лæджы марды бацыдаид æмæ йæ къух туджы чи тулы, 
йæ бинонты чи сафы! 
Маст суанг хъуырмæ схæццæ, фæлæ цы гæнæн уыд! Дæхи ныд- 
дур кæн, дæ дзыхыл цъутта сывæр æмæ хъыпп-сыпп ма скæн. 
«Хъæздыг цынæ кæны æмæ мæгуыр цынæ 'взары!» Бонджын 
лæг у Бедто, кæй бон у уыимæ хæцын,— «арсимæ кæрдо чи цæгъ- 
ды!» Æгас хъæу ын иуылдæр лæгъстиаг, мæнг æвдисæнтæ йæ цас- 
дæриддæр хъæуы,— алы хатт дæр цæттæ. Йæ хæдзары æртæ бæхы: 
кæддæриддæр æй фæфæнда, суанг дæр пырыстыфмæ фæфардæг 
уыдзæн, дзаг хордзентæ йемæ, афтæмæй. 
Нæ уыд Цамелæн йæ бон афтид къухæй, фистæгæй уый фæдыл 
згъорын, йемæ хæцын. 
Уый фæстæ аз та ноджыдæр фыдаз скодта. Цæгатварс къæвда 
нæ бауагъта уыгæрдæнты бафснайын. Хуымты, хъæмпы йеддæмæ 
ницы 'рцыд. Тауинаджы фаг дæр сæ æххæст не 'взæрд. Зымæджы 
карзы ноджы Цамелæн йæ дыууæ кæсдæр чызджы æрбамардысты 
гуыбыннизæй; мæгуырыл низтæ дæр тых сты. Уыдон дæр кæм 
бавæрдтаид æххормагæй: чысыл сын марды боны хæрнæг акæнын 
хъуыд,— кæм хæстæджытæ æрцæуынц, кæм та хъæубæстæй дæр 
худинаг вæййы. Талынг адæм стæм нырма, нæ ныууагътам нæ 
кæнон. Фарон цы гал самал кодта тыхтæ æмæ фыдтæй, уый æр- 
бауæй кодта. 
Иу дзырдæй, уыцы рæстæджы Елы-княз дæр нæ уыдаид Ца- 
мелы хуызæн хъæздыг. 
Зымæджы дæргъы та йе 'ккой фæхаста хор уæлæ Урстуалтæй: 
авд-аст мæрты-иу сæргъом кодта æмæ-иу сæ уыцы хъызт бонты 
йæ хæдзармæ ахæццæ кодта, арф миты лæгæрдгæйæ. 
Бедто та уыцы рæстæджы цардæй тъæпп хауди: кусартытæ 
кодта æмæ сæ сусæгæй хордта. Йæ къæсæры раз дыууæ /.лнджыр 
куыдзы дардта, раст бирæгътæй хъауджыдæр нæ уыдысты, сæ 
цурты цъиу-тæхæг дæр нæ ауæндыдайд. Æппæтæй — æххæст, 
уæддæр æфсис æнхъæл нæ уыд йæхицæн. 
Цамел, ахæм дзуары хуызæн лæг,— сывæллонæй. иумæ схъо- 
мыл ысты. Æххуыс ын ма бакæн, фæлæ йын ноджы тыхтонатæ 
кæн. Уастæн мæрдты хæрæгау уасæд!.. Цы аггаг уыд, уыцы аггаг 
мард дæр бæргæ акодта! Æниу мардæй æвзæр ничи дзуры. 
Уалдзæг дæр та æрбалæууыд. 
Махмæ уалдзæг тынг хорз вæййы. Фыццаг дзывылдар нæм куы 
—256— 

фæзыны, уæд, цыма, уæларвæй уацхъуыдхæссæг æртæхы, дын- 
джыр хæрзиуæг ныл, цыма, амбæлы, уыйау, зæрдæ йæхи мидæг 
скафы. Нæ фос дæр фервæзынц сæ фыдæбонæй. Хуссарвæрсты 
мит тагъддæр батайы, уайтагъддæр цъæх-цъæхид адары хъæда- 
байы хуызæн кæрдæгæй. Фыййæуттæ фосы цуры лыхъхъæй, кæ- 
нæ хъæл æмæ лæдзæгæй фаехъазынц, сæ «ле-кка-а»-йæ бæстæ 
сæ сæрыл хæссынц. 
Нæ хъæуы зæронд лæгтæ дæр, зæронд æрсытау, арты фарсæй 
рабырынц, рабадынц даргъ хъæды лыггагыл æмæ сæ рагон ха- 
бæрттæ фæмысынц, уалдзæджы куыстыл уынаффæ кæнынц, чи 
сæ къæпийы хъæд фæамайы, чи йæ дзывыр рæстытæ кæны, чи 
хуртуанмæ истæмæ йæ хъус дары, кæрчыты йæм нæ уадзы. Иннæ- 
тæ та æнæуый истæуылты сæхи фæифхæрсынц. Тамако æууилынц, 
кæнæ лулæ дымынц. Сæ зачъетæ, хохы митау, урс, сæ ныхас, 
Санаты Семы ныхасау, арæхстджын. 
Хъæуы мидæг ма ранæй-рæтты аззад сæлæф мит, йæ бынæй 
суадæттæ згъорынц, фаджысы донимæ æмхæццæйæ, къæбыртыл 
цырд уайынц. 
Фаджысы рагъы цур сывæллæттæ бæгъæввадæй митдоныл 
куырæйттæ аразынц. Сæ иу, бурдзалыг, цъæхцæст, къаннæг лæп- 
пу, хæдон ын йæ гуыбын æххæстæй не 'мбæрзы, афтæмæй иу сæ- 
ныкк æрцахста, йе 'ккой бæхбадт скодта, бар-æнæбары мæ ахæсс, 
зæгъгæ,— æз, дам, далæ Чъребамæ цæуын... 
Алчи хуым кæнын байдыдта. Цамел дæр йæ галæн кæмæй- 
дæр йæ хæстæджытæй æмбал æрыскъæрдта, йæ гутон барæвдз 
кодта æмæ хуым кæны, Галты разæй йæ чызг, нырма къаннæг, 
фæлæ, æмбисоиды хорз арæхсы. Хадзиан та сæ фæстæ фæсуадз 
кæны. Йæ къухы дынджыр къæпи, къуыбæртты иу риуыгъд куы 
'ркæны, уæд алы 'рдæм апырх вæййынц. 
— Уæлдæр бауадз, мæ хур, уæлдæр... Гъе, уаелæ! — хъæр 
кæны Цамел. Ацы аз та йын, цæмæй Бедто йæ хуым ма фæкъахыр 
кодтаид, уый тыххæй йæм йæхæдæг раздæр бавнæлдта. Бедтойæн 
йæ галтæ хъугомы хуыммæ скъæрд фесты сæумæраджы, æмæ 
дардæй йæ маст скъуыйы, Цамел йæ хуым фыццаг арæнтыл кæй 
кæны, уымæ: 
— Гъей, Цамел, дæ куыст дзæгъæлы кæндзæн!—хъæр æм 
кæны дардæй. 
— О, цы саразон, дзæгъæлы куыстыл æз ахуыр дæн! — зæгъы 
йын уый дæр. 
Чысыл фæ.стæдæр та ноджы: 
— Гъей, Цамел, бирæ мын цæрай, мæ уалдзæджы куыстæн 
мын æххуыс чи кæны! 
— О, Бедто, цы арфæйы æфсæрм дæ ис, цы хъиамæт кæчыс! 
Бедтойы сывæллæттæ гутоны фæдыл згъорынц, сæхицæн хуыс- 
17 Уацмыстæ 
—257— 

къæлтæ æмæ хуычъытæ умæл сыджытæй æвзарынц. Бацардыдта 
сæ,— сæхситт кæнут, зæгъгæ, Цамелыл. Уыдон дæр сæ чъизи 
къухтæ сæ дзыхты арф бакодтой æмæ сæнт къуыззит кæнынц. 
Хъæуæй зæрæдтæ кæсынц, тæрхон кæнынц: 
«Кæрæдзийæн исты фыдбылыз араздзысты ацы дыууæ лæ- 
джы!..» 
Дыккаг райсом Бедто Цамелы конд хуымыл йæ гутон адардта, 
дæргъæй дæргъмæ йыл ауæдз ауагъта. 
Бирæйыл ма куы уыдаид сæ дзырд, уæддæр ма йын ницы 
уыд: нæ фидыдтой æгасæй иу æрмæрины бæрц зæххы гæба- 
зыл. 
Райста Цамел уаты къулæй йæ сау арæзт хъама. Тагъд-тагъд 
æй йæ фарсыл цухъхъайы мидæг абаста æмæ.хуыммæ фæраст. 
Бедтойы галты раз æрлæууыд, сæ хъуырбостæ сын феуæгъд 
кодта, се 'фсондз сын систа æмæ зæгъы. 
— Ам мын мæ туг цалынмæ ныккалай, уæдмæ дын иу уыдисны 
дæр нæ ныууадздзынæн мæ зæххæй! 
Бедто хин лæг, æвиппайды тохыл нæ ныллæууыд, фæлæ йын 
лæгъз æвзагæй дзуры: 
— Кæрæдзи тугæй ныл цы бафтдзæн... Цом, уæртæ æхсæны 
лæгтæм фæсидæм, сабыр бафидауын хуыздæр у! 
Афтæмæй та йæ хъуыдыты кæд уыд æндæр фæндтæ, æндæр 
тæрхон скодта, сусæг хуыснæгау, йæхи нымæры. Цамелы йæ ра- 
зæй фæкодта, хъæуы 'рдæм цыма фæцæйуадысты, уыйау. Сусæ- 
гæй хъама фелвæста, æмæ Цамелы сæрæн — дзæхст. 
Цамелы амондæн йæ сæрыл бæзджын уæлдзарм худ: фыццаг 
йæ цæстытæ атарытæ сты, сæры царм дæр чысыл фæцъæррæмыхст. 
Фæлæ уæддæр æвиппайды цæхгæр фæзылд, йæ къухы уымæн дæр 
хъама ферттывта, басырдта Бедтойы æмæ йын йæ къубал иу 
риуыгъд æркодта. Раст, бæлас куыд ракæлы, афтæ уыцы сахат 
Бедто дæр зæххыл сæмбæлд, хъыпп-сыпп нал сфæрæзта, сырх-сыр- 
хид адардта тугæй ног конд сыджыт. Базгъорта йæм Цамел но- 
джы, йæ сæр ын бынтондæр рахицæн кодта æмæ йæ фехста 
дардмæ. 
Гъеныр дæр мæ нал ныууадзай цæрын?!. 
Уый фæстæ Цамелæн йæхи Сыбырмæ фесæфтой, уæдæ цы 
уыдаид. Уæдæй фæстæмæ дзы ницы уал дæр, æрыхъуыст. Бабын 
сты, иудзырдæй, дыууæ лæджы дæр сæ бинонтæ дзæгъæл базза- 
дысты. 
Афтæ сты, дæ рын бахæрон, нæ царды хабæрттæ... 
Фæци йæ ныхас мæ хæлар хæххон, йæ арахъхъы сыкъа «бæрка- 
дамонды тыххæй йæ дзыхмæ фæкъул кодта, дæрзæг, фæсмын цухъ- 
хъайы дысæй йæ рихитæ адаудта, стæй йæ бæхыл абадт æмæ 
фæраст мидæмæ — хохмæ. 

Щ$Щ9щШЩ$ЩШщЛЩШЩШЩ$ЩШЩШЩШЩШЩШщШщШЩ$Щ9Щ9ЩШЩШЩШЩШЩШЩЩЩШЩ9ЩШЩШ 
НОМЫЛУС 
I 
«Бон цæуы æмæ фарн йемæ хæссы...» — дзуры зæронд Хадзу- 
мар. Ахæм зæрæдтæ нæ кæмтты арæх нал сты. Иæ зачъетæ, уалæ 
уыцы хохы митау, урс, йæ бакаст — Нарты Уырызмæгау зонын- 
джын. Йæ куырæты бынæй йæ риуы фæйнæг зыны. 
Афтæ зæгъынц, Хадзумары цахъæн, дам, хъæд æмæ дур дæр 
нал ис, фæлæ нырма йæ развæндаг æвзары, йæ хус уæнгтæ фæразы. 
Бахъуыды рæстæджы Уастырджыйы зарæг дæр ныцæлхъ кæны. 
Бады Хадзумар йæхи хуызæн зæронд къæлæтджыныл ирон 
артдзæсты раз. Йæ ныхас — рог, æлутонау адджын. Рагон карз 
æмæ тызмæг цардæн раст æвдисæнау лæууы, нывгондау, дæ 
разы æвæрдæуы хабæрттæ, цыма сæ иуылдæр дæхи цæстæй фед- 
тай, уыйау. 
Йæ алы фарс — хæдзарыдзаг бинонтæ, хъæуы фæсивæдæй 
чидæртæ сабыр бадынц, æгуыппæгæй хъусынц. 
Арты рухс цæсгомы æнцъылдтытыл хъазы. 
Дуармæ талынг. Фæззыгон дымгæ ердойæ æвиппайды æрбыр- 
сы, фæстæмæ æрсуры тæппуд фæздæджы. Дардæй — хъæугæро- 
нæй куыйтæ рæынц... 
— Раджы Убатæй иу Музук хуынд, цæнкуыл, цыбыркъух — 
хъæды халон дæр уый хуызæн мæгуыр нæ уыдаид. Йæ тæккæ 
лæппуйыл ма куы уыд Музук, уæд ыл æнæнхъæлæджы æнамонд- 
дзинад сæмбæлдис: иу хатт, хъæды бæлас куы калдта, уæд уæлийæ, 
æрхæй иу хъæды лыггаг раирвæзт, мæгуыр лæджы йæ быны. 
стонг бирæгъау, акодта, къæлуайау æй æрыссадта, сыфтæрты ми- 
дæг æй аныгæдта æмæ йыл хуырджын сыджыт бакалдта. Атахтис 
бæласы лыггаг дæлæмæ, æмæ йæ тъæпп, æфсæнбыл фатау, дала 
комы фæцыд. 
Бирæ фæсади Музук. Уæд Хъаистæй иу Гæуыс хуынд, но* 
хæссæны хосгæнæг,— уый фæрцы ма йæ уд дæр тыхæй фервæз! 
Фæлæ йæ дыууæ уæраджы æнусмæ цæнкуылæй базза-ист 
Музукæн. Дыууæ саджил лæдзæджы-иу йæ дæлæртты бакод*! 
—259— 

æмæ. афтæмæй йæ уæрджытæ хæдмæлы ласт кодта йæ фæдыл. 
Ус ын хорз уыдис, Танделаты Бибойы чызг Тита,— тымбыл- 
гомау, сырх уадул, цыфæнды куыст дæр æй нæ бадомдтаид. 
Зæнæгæй йын — чызг æмæ къаннæг лæппу баззад, иннæтæ 
йын фæмардысты. 
Музукæн йе 'фсымæр — Гарс, ницы ахæм лæг уыдис, адæмы 
хæдзæрттыл хæрди-хæрд зылди, хæмхудджын, йæ былтæ йын, 
цыма, бызычъитæ фæнадтой, уыйау; йæ дæндæгтæ быдираг най- 
гæнæн чъеуриты йас, зылын-мылынтæ.Æнæуый тъæпæн, къаннæг 
лæг, фæлæ йын уый бæрц та гуыбынæй æмбал нæ уыдис,— галы 
мард йæхæдæг бахордтаид, дурыныдзаг арахъæй нæ бафсæстаид. 
Раст бæгæны 'нтауæн гарзæй хъауджыдæр нæ уыд. Гарс дæр ыл, 
æвæццæгæн, уымæн сывæрдтой. 
Музук йæхæдæг — къухæй тынг дæсны. Къæрта, къус, уидыг 
куы сарæзтаид, уæд уыдон хуызæн кæм уыдаид! Суанг ма фæсхохы 
дæр дзырдтой: «Ай, зæгъгæ, Убаты Музукы арæзт мигæнæн 
уыдзæн, фæрнæй фæкуса ахæм къухтæй». 
Бон-изæрмæ-иу куыд фæрæзта уыйас къуыртт-къуыртт кæнын, 
хъæдгæрзты фæрстæ хойын, ууыл адæм дис кодтой. Уæртæ ми- 
дæггаг хъæуы, кæцæй кæдæм, дзырдтой: 
— Уый та Музучы сармадзаны хъæр уыдзæн! 
Бадт-иу сæ къæсæры раз хурмæ, зæххыл, сæгъдзармы уæлæ. 
Йæ сæрыл пака уæлдзарм худ, йæ уæхсджытыл — цухъайы 
зæронд. Æрчъийы скъуыдтæй фæсал æддæмæ зындис. Тæлыйæг- 
тыл угæрдтæ кодта, къаннæг мысалгъæй сæ донхæссæны уæлæ 
сагъта. 
Гуыпп, гуыпп, гуыпп... хъуыстис дардмæ, айзæлыд алырды- 
гæй кæмтты. Йæ цуры ног къæртайæгтæ, цыты уазджытау, йæ 
алы фарс æртыгуыр ысты. Бырæуæй сæ фæхуынкъ кодта, сæ ми- 
дæг сын зынджытæ бафтыдта æмæ фæздæг калынц лулæ дымæгау. 
Арт къуыдыртæн се 'ддаг цъармæ куы фæцæй хæццæ кæны, уæд 
æй ахуыссын кæны æмæ сæ райдайы цыргъ къахæнæй къахын. 
Хъæуы сывæллæттæ арæх хъазыдысты уым, æхсныфтæй сæхи- 
цæн уæладзыгон хæдзæрттæ, мæсгуытæ арæзтой, сæхи ирхæфстой. 
Музук кæд йæхи тызмæг дардта æмæ сын сæ ныййарджыты æл- 
гъыста, уæддæр дзы тæрсгæ нæ кодтой. 
Бæлвырд бæрæгæй, зондджын хъæлæсæй-иу сын дзырдта, йе 
'хсныфтæ йын сæхицæн æртхосæн куы давтой, уæд: 
— Давын хорз нæу, уæ рын бахæрон, нæ фæччы: раджы-иу 
сымах хуызæн къаннæг лæппу дæр кæйдæр æхсныфтæ давта, 
æмæ йын уый тыххæй бынатыхицау æхсæвыгон йæ цъиу ныллыг 
кодта... Уæдæ! Нæ уарзы бынатыхицау æгæнон, къæрных сывæл- 
лæтты. 
— Æмæ йын цы хуызæн кард ис бынатыхицауæн? 
—260— 

— Кард нæу, дынджыр хæсгард у, фысæлвынæн хæсгардæй 
дынджырдæр, сæрдасæнау цыргъ, уайтагъд ыл æй февæры æмæ 
дæ фыдгул дæр афтæ,— ахауын æй кæны. 
Чысыл Тæри, Бибойы фырт, йæ тымбыл сæр тынгдæр æркъул 
кæны йæ риумæ, раст фыркъайы хуызæн, цыма, ныртæккæ йæхи 
рауадздзæн æмæ искæй тæнтæ ныххафдзæн йæ ныхæй, уын каст 
кæны. Æвæццæгæн та йын йæ мад сылыйæ æгæр авæрдта ацы 
бон, йæ гуыбын та æгæр рауагъта размæ. Цъыфæйлзаг уæрджы- 
тæ бызгъуыр хæлафы бынæй зынынц. Йæ хæдон ронбæгъд. Хъуы- 
ды кæны лæппу: 
«Уый цавæр бынатыхицау у, хуыцау ын нæй, исчи дæр ма афтæ 
кæны?» — Æмæ йæ хæдоны фæччи йæ сагæхты нуæрды, цыма 
йæм æцæг ныртæккæ фæлæбурдзæн уыцы фыдбылызы бынатыхи- 
цау, уыйау. 
Ноджы ма цы куыст кодта Музук? Бон-изæрмæ хуымтæм 
йæ хъус дардта, знаггад, æндæр сæм нæ уагъта æмгæрон. Йæ бæз- 
джын хъæлæсæй-иу куы ныцæлхъ кодта,— лæг загътаид, зæххæн 
йе 'ннæ кæронмæ фехъуысдзæн. 
Тар мыдгъуыз боцъойыл-иу ныххæцыд, хъæр та афтæмæй 
кодта. 
— О, фыййау! Ба-хор-дтой, дæ ныййарæджы мæрдты... Ба- 
хордтой, дæ хистæн дын сæ аргæвстæуа! 
Фæкæс, æмæ уæлæ Уæлвæзы æрызгъоры уыцы налат фыййау 
дæр, æвæццæгæн та æрыскъæфты фæдыл адзæгъæл. 
Афтæмæй æгас хъæуæн дæр пайда уыд Музук, кæд ын бузныг 
зæгъæг нæ уыд, уæддæр. 
Сихорафон-иу йæ чызг, Зæли, дынджыр къусы мидæг хуырх 
æмæ хъæбæр кæрдзыны 'рдæг рахаста, ныллæг æртыкъахыг 
бандоныл-иу сæ авæрдта. Дзырдта йæ зæлланг хъæлæсæй: 
— Хорхъуаг та кæндзыстæм, æда! Куы та дзы ис къæртатæ 
цæттæ. Цæмæннæ цæуы балцы нæ сæфт? 
— Йæ гуыбыны фæдыл та уæддæр цæудзæн. Изæры йын фæн- 
даггæгтæ сцæттæ кæнут, кæд райсом фенкъуысид. Кæм та ис, кæ 
Гарс-хан, кæдæм амæрттаг? — тызмæгæй фæрсы Музук. 
— Куырдадзы 'фсон асайдта йæхи мидæггаг хъæумæ: деддæ 
Зурабтæм сгарæг чидæр æрцыд, æмæ та сын сæ арахъытæ чи 
ануаза, уæдæ?.. 
— Йе, йæ гуыбыны цармыл фæлæса мæрдты дæр æмæ уæлæ- 
уыл дæр уыцы худинаггæнæг! — афтæ фæкæны Музук, хуырхæй 
дынджыр хуыпп акæны æмæ йæ маст уыимæ аныхъуыры. Раст 
æм, цыма, уалдзыгон хур бакæсы, уыйау вæййы, фæлæ уæддæр 
тызмæг æнгасæй зæгъы: 
— Уæладзæныл цы къæртатæ ис, уыдоныл æддæдæр рахæцут, 
æгæр бахус сты, аскъуыдтæ уыдзысты. 
—26/— 

— Хорз, æда... 
Къæсæрæй бахизы Зæли, тыргъы сæгуытау базгъору йæ 
дыууæ сау дзыккуйы сызмæлынц йæ синтыл... 
«Æгæр уæздан арæзтытæ фæци Зæли, мæгуыр лæгыл афтæ 
нæ фидауы: мæгуыр хъуамæ уындæй дæр фыдуынд уа»... хъуыды 
кæны Музук. Йæ хуыскъ къæхты бадзæбæхтæ кæны, иуыл дзы, 
къодахау æддæдæр ахæцы, цыма, уæлдай у æмæ йæ ницæмæн 
хъæуы, уыйау. 
«Ныр, æвæдза, йæ чындзы цæуынафон дæр æрыввахс кæны. 
Кæд сау мыггагыл нымад стæм, уæддæр уæлдай сдзурын никæй 
бауадздзынæн. Йæ дыууæ дзыккуйы дæр сты æгас рæгъауы 
аргъ» — тæрхон кæны йæ мидбыл худгæйæ. 
Йæ цæстыты амонд ферттивы Музукæн, йæ цæнкуыл уæнгтæ 
фæрогдæр вæййынц, сæхиуыл уæлæмæ схæцынц, цыма сырæзынц, 
цыма, цæргæсау атæхынмæ, дардыл æрзилынмæ хъавынц. 
Дард нæ ахæссы ахæм зæрдæйы уаг, уайтагъд ыл сау мигъы 
къæм абады, æрыссæнды йæ æнæвгъау, раст ын иу хатт бæлас 
йæ къæхтæ куыд æрыссæста, афтæ. 
«Ирæд... Кæмæн мæ хъæуы кæ, ирæд та: æз дын зæгъон, ирæды 
бæхыл куынæ рабаддзынæн, куынæ йыл ахъаздзынæн бæрæгбоны 
рæстæджы, балцы куынæ ацæудзынæн, адæмтау. Мæлæты лæг — 
къодах!.. Кæд дзы исты уа, уæддæр та^ненæбын «гарзы» гуыбыны 
аирвæздзысты». 
Уыцы хъуыдытимæ-иу йæ фæстаг комдзаг ахордта, хуырхы 
бынтæ-иу асыллыпп кодта æмæ та къаннæг мысалгъæй къæртайы 
фæрстæн — гуыпп... гуыпп... цыма йæ маст уымæй иста, уыйау. 
Зæли, æцæгдæр, диссаджы чызг уыди. Хайджын уæларвон 
рæсугъддзинадæй, йæ цæстытæ æнахуыр цырд æмæ хъæлдзæг, 
сæ мидæг, цыма, цырæгътæ сыгъди, уыйау. Цæрдæг,— цыфæнды 
хохы сæрты, зæрватыккау, атахтаид. Ног джиппæйфыст куырæт 
ын йæ дзаг риу æлвасы хъæддых, цыма ныртæккæ æддæмæ ратон- 
дзæн, уыйау. Нарæг астæу, нæзы талайау, кондджын. 
— Сæгуыт, хæххон сæгуыт у Зæли! —дзырдтой адæм. 
Хъазаг, уарзæгой. Хъазты мидæг-иу йæхи куы айвæзта размæ, 
уæд ыл цæст нæ хæцыд, лæг загътаид, ныртæккæ зæххæй фæхи- 
цæн уыдзысты йæ сæрак дзабыртæ æмæ... дæ фыдгул дæр афтæ,— 
атæхдзæн чызг, фæтары уыдзæн... 
Куыстæй фæлмæцыдысты нæ хохы чындзытæ, раджы сæ ба- 
домы уæззау æргъом, се уонг сын асæтты, ныффыдхуыз сæ кæны. 
Уæд сæ чындзы фервитынц, сæ былтæ сын, найгæнæны дыгæрды- 
гау, фидар цъуттайæ ныббæттынц. 
Зæлийы нæма бадомдта уыцы цард. Йæ буары нæма ахъардта 
катай, мæгуыр хæххон сылгоймаджы катай... Йæ уæнгтæ æрго- 
мæй куыд кафынц, сæхи нымæры дæр афтæ. Йæ мидбыл фæхуды, 
—262— 

цыма, хъама хурмæ ферттивы, уыйау. Урс-урсид дæндæгтæ цы- 
курайы фæрдгуытау. 
— Искæй хæдзар халдзæн ацы налат! — дзырдтой лæппутæ 
æдзынæг, хæларæй-иу æй абарстой сæ цæстæнгасæй. Тынгдæр-иу 
базарыдысты хъазты мидæг, сæ къухтæ, æнæвгъау, цины хост код- 
той, се 'мдзæгъд хъуысти дардмæ. 
Зарæджы фæйлауæнтæ ныдзæвдысты зæрдæйыл: 
«Денджызы хъазау — дæ урс дæллагхъуыр, 
Хуссайраг калмау — дæ сау æрфгуытæ, 
Дæ нарæг астæу, дæ худгæ былтæ! 
Ей, рæйдæ-рæ, нанайы буц чызг!..» 
Уæд бирæтæ кастысты уарзон æнгасæй Зæлимæ, цæнкуыл 
Музучы чызг Зæлимæ. Йæ цæстыты мидæг уыдтой амонд, уалдзы- 
гон рухс. 
Уыййеддæмæ куыстмæ дæр номхæссæн уыди Зæли. Хосгæр- 
дæнафон-иу халамæрзæны бырынкъæй куы фæцагайдта хохы йас 
улæны, уæд-иу йæ тъæпп угæрдæны рæбын фæцыдис. Йæ мад ын 
дзырдта уæд: 
— Макæ, нана дæ нывонд фæуа, мыййаг, фыдыскъуыд кæныс. 
Фæлæ уый кæм коммæ каст, фæринк æхсаргардау, хъæддых 
æмæ цырд, æгас угæрдæн хъæлдзæг кодта; йæ зæлланг худт, 
йæ хъæлæба иу хохæй иннæмæ хъуыст. 
Æрмæст æм зæрдæ чысыл къæйных æмæ фыдсылæй æхсайдта, 
уæлдай никæмæн ауагътаид, хъауджыдæр ын нæ уыд, алкæмæн 
цы 'мбæлд, уыцы дзуапп радтаид. 
— Чызгæн афтæ не 'мбæлд, уæлдайдæр мæгуыр лæджы чыз- 
гæн,— дзырдтой йын йæ мад æмæ йæ фыд, фæлæ-иу сæ уый хын- 
джылæджы бын фæкодта: 
— Гъæйтт, мæн лæппу цынæ фæкодта, уый хæрæгау суаса... 
Æниу, æвæдза, чызгæй дæр уæ тугисæг чи уыдзæн, уый мæнæ... 
Уæлæ Калманты Тъоройы хуызæн дæр та нал дæн? 
— Банцай, тугисæг æмæ рацæуæг ма уа, цы хæдзармæ фæцæ- 
уай, уыдонæй! 
— Фæнды сæ бынтондæр мыггаг ла рацæуæд!.. 
— Æ, де 'фсæртыл дур æруайа, дæ даргъ æвзаг дын ныллыг 
кæндзынæн! — загъд кодта Музук, дынджыр тæлыйаг-иу йæ къух- 
мæ фелвæста, фæлæ-иу Зæли уайтагъд фæтары. 
— Нæ зонын, нæ зонын, куыд уыдзæн ацы чызджы хабар, 
мæ хæдзар мын куынæ ныххудинаг кæнид,— хъуыды кæны Му- 
зук, йæхæдæг дæр нæ зоны мæсты йæм кæна, æви худгæ. 
— Хорз чызг хъуамæ фæстæмæ ма дзура, æфсæрмы хъуамæ 
кæна йæ хистæртæй, нæлгоймæгтæй се 'ппæтæй дæр, сæ цуры бын- 
тон дзурын дæр куыд нæ уæнда! Афтæ ахуыр кодтой нæ фыдæл- 
—263— 

тæ, афтæ дзурынц ныр дæр адæм се 'ппæт. Нæй, нæхи аххос у, æгæр 
къулбадæг æй сахуыр кодтам! 
Æхсæв-иу йæ ус Титайæн фæдзæхста: 
— Дæ чызгмæ дæ хъус æрдар, бамбарын ын кæн, чысыл 
йæхиуыл куыд фæхуда, афон ын у æрымбарын. Лæппу сабыр ра- 
цыдис, мæгуыр, ницы знаггад уадзы уæрыччытыл, коммæ хорз 
кæсы Цопан, фæлæ Зæли, нæ зонын, кæмæй фæци, махæй афтæ 
куы ничи уыд. 
Мад цалдæр хатты амыдта йæ чызгæн, уый дæр-иу йемæ сразы, 
хорз нæу, зæгъгæ. Фæлæ уæддæр йе 'гъдау нæ уагъта, йæхиуыл 
фæхудыны бæсты ноджы тынгдæр худт иннæтыл. Кæй уæлæсин 
хуыдта, кæй дæлæсин. 
Хъал чызг уыдис Зæли æмæ хынджылæг скъæрдта... 
II 
Уæд дын иу лæг Хъауырбег хуынд, уæздан мыггаг — Таджи- 
тæй. Гуырдзиаг æлдæртты хæрæфырт та уæвджийæ уыд. 
Хъауырбеджы фыд Радзам, зынгæ лæг уыди, уындæй — рæ- 
сугъд, астæунарæг, гуырвидыц. Хъару æмæ йып æхсарæй æмбал 
нæ уыд. Хорз бæх дардта æмæ гуырдзыйы бæрæгбонтæй, нæхимæ 
бæрæгбонтæй иу дæр æнæ асгаргæ нæ ауагътаид. Адæмты цæсты- 
тæ-иу йæ уæлæ баззадысты, йæ саулохаг бæхыл куы хъазыд, 
уæд. Уымæ кæсыныл-иу фесты иууылдæр. 
Хорз лæгæн хæлæрттæ цас вæййы, хæлæггæнджытæ дæр уый 
бæрц,— знæгтæ йын фæзыны. 
Иу ахæм рæстæджы гуырдзиаг æлдæрттæ сæхимæ фæхуыдтой 
Радзамы. Уый хуызæн диссаджы фынгыл æй сæ дæлийæ æрбадын 
кодтой. Гуырдзиагау дзурынмæ йæхæдæг дæр дæсны уыд. 
Йæ комкоммæ иу схъæлрихи, цæхæрцæст æлдар бадт фæцис. 
Йæ мидбылты худгæ, фæлæ сæрыстырæй Радзаммæ дзуры: 
— Йе осо, ак вин шемогишва шен? 
— Ихъо ерти шенистана къарги маспиндзели,— дзуапп ын 
ратта Радзам дæр худгæйæ, хъазыны 'рдæм æй фездæхта. 
Уый ницы. Чысыл куы бахъæлдзæг ысты кадджын уазджытæ 
дæр, цытджын фысымтæ сæхæдæг дæр, уæд схъæлрихи рахста 
сыкъа Радзаммæ: 
— Аллаверди,— ома хуыцауы арфæ дæумæ. 
Радзам сыкъа рацахста, фæлæ ма йæ мидæг кæд уыдис сæн, 
иу дзæвгар дзы йæ уæрджытыл, йæ риутыл æркалдис. 
Тæнджын æлдæрттæ, сæ синджын нард устытæ, схудтысты. 
Радзам æвиппайды фæцарæхст: 
— Яхши — олди! æмæ дынджыр сыкъа фæстæмæ рихиджын 
—264— 

æлдары ныхыл фæкодта. Туг ныссæххæтт кодта. Адæм сызмæ- 
лыдысты. 
Уый фæстæ хъамайы къæрццытæ, загъд, хъæлæба. Радзам дæр 
дзы кæйдæрты æрцæфтæ кодта, йæ бæхыл абадт æмæ хохмæ æр- 
бафардæг. Абон дæр йæ кой фæкæнынц. 
Гъе, уыцы хъаугъайы рæстæджы иу æлдары рæсугъд чызджы 
зæрдæмæ фæцыдис. Афæдзы фæстæ йæ Радзам йæ хæдзармæ 
æрбакодта. Йемæ ма йын дзæбæх «зитеуи» дæр радтой. Райгуыр- 
дис ын дзы авд лæппуйы. Хъауырбег — се 'ппæты хистæр. 
Лæджыгъæдæй Хъауырбегæн дæр ницы уыд. Чысыл дæлæеин, 
йæ риу фæтæн, æнæуый дæр тъæпæнгомау, цæсгомæй — рæсугъд. 
Йæ азтæ дыууиссæдзæй фылдæр, фæлæ бирæ лæппутæй цæрдæг- 
дæр уыдис. Æрмæст — адæмимæ цæрын нæ зыдта: йæхицæй ныл- 
лæгдæрты уарзгæ нæ кодта, йæхицæй уæлдæр та уадзгæ никæй 
кодта. Нæ йæ уарзтой адæм дæр, фылдæр фæсфæдмæ, чи та æрго- 
мæй дæр. 
Тыхджын лæг уыди Хъауырбег; йæ дæлейæ æхсæз æфсымæры, 
иуыл бæхджын фæсивæд. Таджиты мыггаг — тыхджын æмае кад- 
джын. Фос — бирæ, хор — бирæ. Йæ мады 'рвадæлты, гуырдзиаг 
æлдæртты ныфсæн та багæнæн дæр нæ уыдис. Хицæуттæ, тæрхо- 
ны лæгтæ — иуылдæр йе 'вварс. 
Афтæ дæр ма-иу æппæлыд Хъауырбег, зæгъгæ йын Уырысы 
паддзах æлдары цин дæтты, хохы адæм ын иууылдæр хъалон куыд 
фидой. Дæлийæ сæм цæйдæр æнахуыр уазджытæ уыдис, æхсæ- 
виуат сæм кодтой. 
Йæ бон бирæ уыд Хъауырбегæн. Йæ фыд Радзамæй æфсæрмы 
кодтой адæм, уымæй та тæрсгæ. Иу мæгуыр лæджы æрбайсафы- 
ны тыххæй йæ иу сныхасы йеддæмæ ницы хъуыди, йе йæ цæст фæ- 
ныкъулын. Ныфс дæр ын, æвæдза, афтæ бирæ уыдис: æрмæст йе 
'фсымæртæй нæ, иннæтæй дæр, йæ бæсты архайджытæ бирæ ра- 
зындаид, æрмæст йæ дзыпмæ куы нывнæлдтаид, уæд. 
Фыдмитæ бирæ фæкодта Хъауырбег. Иу хатт расыгæй^Уарти- 
ты Михелæн йæ рахиз хъус æхсаргардæй ахауын кодта: Таджиты 
фыдæлтæй, дам; сæ иуы туг æнæист баззадис æмæ уый тыххæй. 
Уæлæ Джеллытæм иу байрагджын бæх уыдис; бæрæг нæу, куыд 
æрцыд уыцы хабар, фæлæ Хъауырбеджы æфсымæртæй иуы байраг 
ныццавта. Уый тыххæй Хъауырбег Джеллытæй чызг байста, Та- 
джитæй йæ кæмæндæр номылусæн æркодта. 
Бураты Темс, хæрз мæгуыр лæг, йæ хæдзарæй гæды дæр нæ 
рацыдаид фосы мыггагæй,— иу хатт æм Хъауырбеджы æфсымæр- 
тæй иу кæцæйдæр æрхаудта,— æххормагæй, дам, мæлын, зæгъ- 
гæ,— йæхи дзыхæй дзуры. Темсмæ къæлуайы йеддæмæ ницы уыдис 
хæринаг. Зæрдæхæларæн йæ уазæджы размæ къæлуа æрдавта. 
Уый дæр дзы йæхицæн тымбыл къухæй дынджыр тулатæ сарæзта. 
—265— 

Уый тыххæй Хъауырбег æгас афæдз фæкусын кодта Темсы:— ме 
'фсымæрæн, мын, зæгъгæ, кæрдзын цæмæн скæнын кодта, исты, 
дам, сылгоймаг уыд, мыййаг. 
Ахæм фыдбылызтæ арæзта. Æмæ сæ чи фæнымайдзæн, чи сæ 
бахъуыды кæндзæн! 
Уыййеддæмæ дзурынц, мæрдтæм, дам, Хъауырбеджы арды- 
дæй цал æмæ цал ацыд. Æниу йæ тæригъæд йæхи, лæгæй тæри- 
гъæд зæгъын хорз нæу. 
Мæнг дау, мæнг æвдисæныл æлгъ нæ кодта, Мулк дæр æм уый 
тыххæй дзæвгар уыдис, æвæццæгæн. Сæ хæдзары алы бон дæр 
цæл æмæ минас. Йæ мады æрвадæлтæй сæн ласта, кусæрттæ кодта. 
— Æз дæн уæздан Таджийы фырт. Мæн чи нæ зоны, уымæн 
мæхи бацамондзынæн,— дзырдта хæрды фæстæ, арахъæй-иу йæ 
зæрдæ куы бахъæлдзæг, уæд. Йæ уæйыг къухтæй-иу йæ риу ных- 
хоста. Сау куырæт, сау цухъа дардта, æвзист дзауматимæ. Уын- 
дæй — æцæгдæр кæсгон æлдары хуызæн. Сау хъоппæг цæстытæ 
лæгмæ зулмæ кастысты тызмæг къæлæс æрфгуыты бынæй. 
Музучы мыггаг Убатимæ Таджитæ раджы рæстæджы тудж- 
джын уыдысты. Æцæг, Таджитæ хорз фынг скодтой: уæздан лæ- 
джы мардæн уæд дывæр аргъ уыдис,— уæздан лæджы сæры аргъ 
сын бафыстой. Фæлæ уæддæр нырма сусæгæй кæрæдзимæ фыдзæр- 
дæ хастой. Музучы фыды æфсымæр Тотырадзæн баззад фондз 
фырты, иуæй иннæ сахъгуырддæр: лæгæй-лæгмæ куы бацыдаиккой 
Хъауырбеджы хуызæттæм, уæд сын уæлдай ницы ауагътаиккой. 
Хъауырбеджы цæсты къала бæласау сагъдæй лæууыдысты 
Тотырадзы фырттæ; æргомæй сын æцæг салам ныхас кодта, 
фæлæ мидæгæй сæ фесафыныл нæ бацуæрстаид. Йæ фæндиаг 
куы баззадаиккой иунæг сахат дæр, уæд, æвæццæгæн, мыггагс- 
къуыд фæуыдаиккой. 
Тотырадзы фырттæ дæр, Музук дæр, æмбæрстой ацы хабар, 
фæлæ хорз ныхасы йеддæмæ уыдон дæр ницы дзырдтой. Музук 
зыдта Хъауырбеджы хабæрттæ иууылдæр, йæ фыдмитæ йын хъуыст- 
гонд уыдысты, æмæ сусæгæй фæдзæхста Тотырадзы фыртты,— 
сæхи дзы куыд хизой. 
Уыдон-иу ын, хъазгæйæ, дзуапп лæвæрдтой: 
— Исты нын Таджийы фæллæйттæ уаринаг куынæ сты,мыййаг, 
цы хыйлаг нæ ис? 
III 
Афтæмæй, иу бон куы уыд, уæд Музукты дынджыр сау куыдз 
æвиппайды срæйдта, йæ фæстæ иннæ хъæуы куытæ дæр амбырды- 
сты. Музукты дуармæ æрбалæууыд егъау сырх бæхыл Таджиты 
Хъауырбег. 
—266— 

Йæ саргъ, йæ идон — æвзистæй, хурмæ æрттивынц. 
Кусгæ бон уыд: хъæуы ничи уыд устытæ æмæ зæрæдты йеддæ- 
мæ. Музукты дуары раз сывæллæттæ æрымбырд ысты, уазæджы 
бæхмæ кæсынц. Сыхæгты устытæ алырдыгæй гудзиццытæ кæ- 
нынц. 
— Астæмæ! — иргъæвы Музук хъæуы куыйты, йæ цæнкуыл 
уæрджытыл йæ иу къухы 'нцой чысыл рабадт, тæлыйагæй сæм 
æртхъирæн кæны. 
Барæг рагæпп кодта йæ бæхæй, хъæр кæны хъæлдзæгæй: 
— Уазæг нæ уадзут, Убатæ? 
— Уазæг хуыцауы уазæг, Хъауырбег!.. Марадз, чызг, айс уазæ- 
джы бæх. 
Зæли райста идон, æрбаста бæх.уæлувæды раз, æрдавта йын 
уайтагъд сæ мусæй иу тæсчъыдзаг цъæх хос. 
— Гъе, хорз амонд дæ уа, рæсугъд чызг! — дзуры йæм Хъауыр- 
бег. 
Зæли аздæхти иниæрдæм: æфсæрмы нæ фæцис, фæлæ йæ зæр- 
дæмæ нæ фæцыд уазæджы ныхас. Хъуыды кæны йæхи нымæр: 
«Мæ рæсугъддзинадмæ та йæ цы хъуыддаг ис», зæгъгæ. 
— Мидæмæ уазæг, хæдзармæ нæм рацу, баввæрс мæгуыр 
лæджы хæдзарыл дæр! — хоны йæ Музук, фæлæ йæхи нымæры 
джихтæ кæны: «Куыд зæрдиаг сыл фæцис». 
Хъæуы устытæ дæр ницы æмбæрстой уыцы хъуыддагæн, алы- 
гъуызон сусу-бусутæ кæнынц. 
Мидæмæ бацыдысты, фæйнæ къæлæтджыныл рабадтысты. Му- 
зучы ус уайтагъд, куыд æмбæлы, афтæ арынджы уæлхъус архайын 
райдыдта, уæларты рæхысыл цуайнаг авæрдта... 
— Уый уæм цавæр куыйтæ ис, искæй бахæрдзысты, мыййаг, 
афтæмæй. Æвæццæгæн, уазæгыл зæрдиаг кæй не 'сты Убатæ, 
уый тыххæй сæ дарынц,— хынджылæг кæны Хъауырбег. 
— Кæд,мыййаг, нæ базыдтой нæ куыйтæ, уæздан лæджы фырт 
кæй дæ, æндæра дæ куыд нæ фефсæрмы кодтаиккой,— дзуры 
Музук дæр къæмдзæстыгæй, фæлæ мидбыл худгæйæ, йæ боцъотæ 
дауы. 
Хъауырбег иу дзæвгар ницы сдзырдта, йæ сау рихи адаудта, 
йе 'взист рон, йæ хъама адзæбæхтæ кодта, стæй æфсинмæ фæком- 
коммæ: 
— Ма хъиамæт кæн, табуафси, мæн ницы хъæуы. 
— Ау, нæ цæхх æмæ нæ кæрдзыны хъæстæ ма фæуай, уый 
та куыд уыдзæн! 
Абадтысты иу дзæвгар, цалынмæ æфсин цæттæ кодта, уæдмæ, 
ныхæстæ кæнынц, Зæли устыты 'рдыгæй лæууы, йæ мадæн æххуыс 
кæны. 
Хъауырбег йæ сау уæлдзарм худ арфдæр æркодта йæ ныхыл, 
—267— 

æмæ æхсæнмæ-хсæнты æнахуыр каст бакæны чызгмæ. Нæ цæуы 
Зæлийы зæрдæмæ ахæм цæстæнгас... 
— Дон ма мын авæр, рæсугъд чызг, хъиамæт дын у, фæлæ... 
«Ноджы та «рæсугъд чызг»...— хъуыды кæны Зæли. 
Уайтагъд ын хъæдын къус, уазал донæй йе 'мбылтæм дзагæй йæ 
къухты фæцавта. Хъауырбег дон анызта, стæй хъæдгæрзтыл 
æрыфтыдта ныхас: 
— Ахæм гарз мын хъуамæ саразай, Музук, æмæ уый йас а бæ- 
стыл куыд нæ уа. Бæгæны æнтауынæн мæ хъæуы: кæстæртæ мын 
бирæ ис,— чындзæхсæвтæ кæнын мæ бон у. Мæхæдæг дæр... кæд 
бинонтæджын дæн, уæддæр та, чи-зоны, исты фæнд кæнон: Хъа- 
зыраты чызг мын æртæ лæппуйы йеддæмæ нæ ныййардта, æмæ 
ма йын хъуамæ иу æмбал æркæнон. 
— Дæ бон æппæт дæр у, Хъауырбег,— хуыцау дын ноджы- 
дæр бантысын кæнæд. Мæ быгъдуан дын фæуæд гарз аразын, 
æндæр та цы зонын, фæлæ уый тыххæй дæхæдæг цæмæн хъиамæт 
кодтай, кæстæртæй искæй цæмæннæ æрвыстæй? 
— Ныры кæстæртæ ныхас бынатмæ дзæбæх нæ хæццæ кæ- 
нынц, стæй дæр зæронд &мгæртты ауынын хорз у. Æнæуый хъуы- 
ддæгтæ дæр мæ уыд. 
— О-о! — джихæй схауд Музучы дзыхæй, дис кæны: — 
«æндæр хъуыддæгтæ, цавæр хъуыддæгтæ сты, цымæ кæмæ?» 
Уалынджы æфсинæн йæ хæбизджынтæ дæр сцæттæ сты, царв 
сыл дзæвгар аскъæрдта, лæгты къухтыл хъуывгъанæй дон 
æркодта: тымбыл æртыкъахыг фынг йæ къухæй асæрфта æмæ сын 
æй сæ разы авæрдта. Цуайнагæй, фæздæг калгæ, тæвд ^арк фел- 
вæста, уый дæр сын тæбæгъы мидæг бадавта. 
Ахæм уазæгæн мæгуыр лæджы хæдзары дæр разыны алцып- 
пæт. 
— Бахатыр кæн, Хъауырбег, уазæг, дам, цæттæ, фысым — 
æдзæттæ, æгæр тагъд цæуæг дæ æмæ дын æндæр нæ бон ницы у,— 
дзуры Музук, цыма, дзы стыр зылынджын фæцис, уыйау. 
— Бузныг, цы хъиамæт кæнут,— хуыздæр зæгъæн нæй. 
Къаннæг цъæх дурынæй Зæли арахъ кæны: йæ синыл æй авæры, 
сыкъа айдзаг кæны æмæ сæм æй радгай дæтты. Уыдон дæр дар- 
дыл гаджидæуттæ кæнынц. Хъауырбег арæхдæр бакæсы Зæлимæ, 
уый дæр æм æрбакæсы, æфсæрмытæ-йеддæ нæ кæны. 
«Джауыр чызг уыдзæн ацы налат»,— хъуыды кæны Таджийы 
фырт. 
Цалдæр арахъы куы анызта, уæд тынг бахъæлдзæг уазæг. 
Зæли та йæ хъуыды дæр нал кæны. Иу рæстæджы, куыдз мидæмæ 
куы 'рбацыд, уæд ыл ахæм хъæр фæкодта Зæли æмæ ма Хъауыр- 
бег йæ бынаты фестъæлфыд, Музук та мæсты фæцис йæ къæйных 
чызгмæ,— уанцон хъæр нæу, зæгъгæ. 
—268— 

Фесты сæ хæрд. Рацæуынц дуармæ. 
— Ныр дын зæгъон мæ хабæрттæ,— дзуры хъазгæйæ, Хъауыр- 
бег.— Зоныс нæ рагон хабæрттæ, нæ фыдæлтæ сымах фыдæлтæн 
дывæрæй бафыстой туг, уæздан туджы аргъ уын скодтой, æмæ 
нæ ныр Убатæ уый тыххæй лæджы аргъ дарынц. 
— Иу дзуттаг йæ зæронд хæстыл куыд зылд, уый æмбисонд 
дыл ма 'рцæуæд, Хъауырбег,— дзуры йын Музук дæр, йæ фæдыл 
рацæуы дыууæ лæдзæджы 'нцой, йæ цæнкуыл къæхтæ зæххыл. 
ласгæйæ Къæмдзæстыг худт кæны, фæлæ мидæгæй дис кæны, уый 
цавæр хынджылæг кæны, зæгъгæ, йæ уазæг. 
Хъауырбеджы зæрдæмæ та Музучы уæндон ныхас нæ фæцы- 
ди: «иу дзуттаг», зæгъы? Цытæ уæнды? Уæдæ ма йæ Тотырадзы 
фыртты ныфс ма уаид. 
— Гъе, мæ дын уый дзырдтон...— зæгъы хъæрæй, стæй цыма, 
ферхæцыд, чысыл иу ран алæууыд, цæуылдæр ахъуыды кодта, 
уый фæстæ цæхгæр алыг кодта: — А дыууæ боны æнхъæлмæ кæс 
мæ уазджытæм, уыдон дын радзурдзысты иуылдæр мæ хабæрттæ... 
— Уазæг хуыцауы уазæг, фæлæ дæхæдæг кæй нæ зæгъай,„ахæ>1 
хъуыддаг хуамæ ма уаид не 'хсæн. 
— Æвæццæгæн ис,— тызмæгæй бакодта Хъауырбег. 
Музуктæ фембæрстой хабар, се 'ппæтæн сæ зæрдæтæ ныссæх- 
хæтт кодтой. Туг цæсгæмттæм слæбурдта, æвиппайды фæстæмæ 
тугдадзинты адымдта, иуылдæр сæ хуыз аивтой, афæлурс ысты. 
Хъыпп-сыпп сæ ничиуал скодта... 
Зæли бæх райхæлдта, бакаст фыццаг уымæ, стæй Хъауырбег- 
мæ, комкоммæ йæ цæстытæм: 
— Цы хорз бæх у, кæй дын у, кæ? — дзуры уазæгæн. Йæ къæй- 
ных ныхасæй, цыма, зæгъинаг уыд ноджы, ома, бæх бæргæ хорз 
у, фæлæ йæ хицау нæ бæззы. 
— Йæ уæлæ чи бады, уый бæх! Иу æлдар мын йæ хойы лæвæр- 
дта ацы бæхыл, фæлæ йын æй нæ радтон. 
— Иу æвзæр исты уыдаид уыцы æлдары хо, æвæццæгæн. 
Аипп ма уæд бафæрсын: дæлæсин кæд нæ уыд, мыййаг? — фæрсы 
йæ Зæли, йæ маст æхсиды, йæ цæстытæ æрттивынц. 
Хъауырбег ницыуал дзуапп ссардта налат чызгæн, йæ цæсгом 
тугæй айдзаг ис. Бамбæрста йæ, згъуыммæ æмбарын æй кæй 
хъæуы Зæлийы ныхас, ома — «ды гуырдзиаг хæрæфырт дæ æмæ, 
æвæццæгæн, уымæн дæлæсин рауадтæ» — афтæрдæм æй фæрсы 
æнæмæнг 
— Чызг, уындæй куыд дæ, æвзагæй дæр афтæ æххæст дæ, 
æвæццæгæн. 
— Табу хуыцауæн, хъаст ницæмæй кæнын, фæлæ, дам, цары 
фиу ауыгъд, æмæ, дам, уымæй гæдыйæн цы пайда ис. 
—269— 

Цы ма загътаид хъал Хъауырбег. 
Бабадт йæ бæхыл æмæ, рихитæ здухгæ, цыма, искæмæ æртхъи- 
рæн кæны, уыйау фæраст йæ фæндагыл. Йæхи нымæры уынаффæ 
кæны: «Сау лæг алцыппæтæй дæр бæрæг у, хорз бацин кодтой сæ 
уазæгыл. Фендзыстæм, фæсмон чи кæндзæн!» 
Куыйтæ йæ фæстæ рæйынц, суанг æй къуылдымы рæбыны 
уонг фæсырдтой. Уым фæз ахаста, йæ бæхы тынгдæр æркъæрцц 
кодта æмæ базилæны фæаууон. 
IV 
Катай кæнынц Убатæ, сæ сæртæ хойынц: 
— Хорз къах нæм не 'рхаста Хъауырбег,— дзуры Музук. 
— Фыдбылызтæ йæ, æвæццæгæн, махыл бафтыдтой,— йæ 
сæр банкъуыста Тита. 
Зæли ацыди фæсхъæумæ, къуылдымы зæронд мæсыгæн йæ тæк- 
кæ бын сбадт. Комы сæрмæ сау мигътæ æрбацæуынц. Æнæ скъæв- 
да йын нæй. Бæрзондæй кæсы Зæли?— комы дон далæ,— фынк- 
калгæ, згъоры, хъæлæба кæны, мæсты сырдау, къæдзæхы сæрты 
гæппытæ кæны, размæ лæбуры, нæры, цыма дуртæ æууилы, уыйау. 
Зæлийы зæрдæ дæр раст афтæ æхсиды, тъæпп ахауынмæ йæ, 
цыма бирæ нал хъæуы. Йæ иу къухæй нæууы губаккыл фидар 
ныххæцыд, нал æй уадзы, иннæйæ та адæргæй кæрдæджы хæлттæ 
тоны. Дæндæгтæ кæрæдзи тынг нылхъывтой. Мæсты стайау йæ цæ- 
стытæй судзгæ æхсидæвтæ хауы. Алыгъуызон хъуыдытæ, дæли- 
монты æфсæдтау, йæ алыварс æртыгуыр ысты, уæгъд æй нал уа- 
дзынц. 
— Зæронд богъ, цъаммар! — схаудта йæ дзыхæй. Йæхи ны- 
мæр тæрхæттæ кæны: 
«Искуы ма йæ куы фена, уæд ын хъамайæ йæ тæккæ артæнтæ 
фæрæхойдзæн». Топпæй æхсынмæ дæр дæсны у Зæли, ай-размæ 
нысаны лæппутæй дæр уый хуызæн ничи фæцæф кодта, дис ыл код- 
той иууылдæр. «Дæлæ уыцы фæндагыл арæх фæцæуы уыцы нæл 
хæрæг. Додой йæ къона кæны! Усджын лæг, сывæллонджын 
æмæ йын Зæлийы номылусæн раттут! Номылусæн! Уæдмæ уал 
фыдвæндæгтыл фæцæуæд æмæ йæ туджы фæмæцæд! Йæ хъуы- 
дымæ дæр куыд æрцыд ахæм чъизи фæнд!..» 
Ахæм хъуыдытæ кæрæдзи фæстæ тæхынц, змæнтынц Зæлийы 
чысыл сæры магъз. Сæ фæстæ фæзыны тасы хъуыды, йæ чъылды- 
мы магъзыл, .цыма, уазал их аныдзæвы, уыйау баризы: 
«Мацы фыдбылыз скæнæд уыцы æнаггаг, адæм дзы æмризæ- 
джы ризынц. Хорзы бопы цыд нæм не 'ркодта. 
Ау, боны фæстагмæ, мæ уд мæ бар нæу? Ахæм налаты фæстæ 
—270— 

нæ ацæудзынæн, фæлтау цардыл бынтондæр мæ къух сисдзы- 
нæн»... 
Хъæуы устытæ базыдтой хъуыддаг, сусæгæй Зæлийы фæстæ 
пыррыччытæ кæнынц. Сæ иу ын æргомæй дæр загъта: 
— Хорз цæргæс æртахт Убаты хæдзармæ, сæ бæдулы сын 
ма аскъæфæд. 
Æндæр хатт сын Зæли дзуапп æссардтаид. Ныр сæ рæзты 
фæраст, цыма сæ уынгæ дæр нæ фæкодта, æппын ницы фехъуыста, 
уыйау.* 
Изæры Гарс нуæзтджынæй æрцыд. Цыппæрдигъонæй дуа- 
рæй бахызти, йæ фыццаг ныхас уый фæцис: 
— Адæм ныл æввæрсынц, Музук, ницы нын у. 
— Кæд та дын де 'взæр гуыбын ныдзаг кодтой, уæд дын ницы 
у, кæй зæгъын æй хъæуы,— фæхъæр ыл кодта Музук. 
— Мæсты ма кæн, хъуыддæгтæ хорз цæуынц... амонд, дам, 
иу æвзæр цæуылдæр абадт. Раст уый æмбисонд махыл дæр цæу- 
дзæн. 
— Дæуыл ма абадæд уыцы æнæсæрымагъз амонд,— фæцырд 
æм ис Зæли, йæхи калмау, фæгæмæл кодта. 
— Не гасыл дæр! — сбухъ кодта Гарс æмæ ферхæцыд. Йæ 
арахъы тæфæй байдзаг ис хæдзар. 
— Дæуæн зындгонд уыдзысты нæ абоны хабæрттæ иуылдæр, 
цы йыл дардыл æмбисæндтæ хæссыс! 
— Гарс зоны æппæт дæр... Гарс бахæрын дæр зоны, баназын 
дæр æмæ хъуыддаг саразын дæр. Уæдæ, хъуыддаг саразын дæр. 
Абон æз Таджитæм уыдтæн. Фыццаг иу чысыл Зурабтæм аныз- 
тон... хорз адæм сты Зурабтæ... Стæй уырдыгæй рацыдтæн. Хъау- 
ырбегæн йæ фыды æфсымæры ус, Тыбылон мын мæ фæччийыл 
ныххæцыди. Тыхæй мæ баласта йæ хæдзармæ... Уым фæныхас 
кодтам, æмбисонды хорз арахъ мын мæ размæ æрдавтой... хуыцау 
сконд адæм сты, иу дзырдæй бæлвырд уæздан адæм! Фæллойæн 
бакæнæн нæй, сæ уæтты цæстытæ дзæгъæлтæ кæнынц... Цы йыл 
бирæ дзурæм,— Зæлийы Хъауырбегæн дæттæм... 
Зæли туджы азылд. 
— Зæлийæн хицæуттæ ис, хæмхудджын! — йæхи нал баурæдта 
чызг, сирвæзтис дзы ахæм фидис йæ хистæрмæ, йæ фыды æфсы- 
мæрмæ. 
— У, хæрджытæ! Уæдæ ма уæм Уырысы паддзахы æркæнон!.. 
— Ницæмæн нæ хъæуынц паддзахтæ; мах мæгуыр адæм стæм 
æмæ нæ уыдон дæр нæ мæгуырыл куы ныууадзиккой. Ды дæр нын 
хуыцауы хатыр куы бакæнис, уæд бæргæ хуыздæр уаид,— лæх- 
стæйау ын дзуры Музук. 
— Уæ бар уæхи, фæлæ хæрæгæн йæ сæр фынгмæ хастæуыд, 
уый та зæхмæ тылд... 
—271— 

— О, æмæ уыцы фынгæй ды бафсæд. Мах та нæхи зæххьь 
уадз. Ех, уæгъды ныхасмæ нæ не 'вдæлы мах... Чызг, дæ разы м; 
бинаггæдтæ æрис,— фездæхти Зæлимæ. 
Зæли радта тымбыл бинаггæдтæ йæ фыдмæ. Уый сæ йæ цырп 
кардæй амайы, рæстытæ сæ кæны. Гарс сыстад æмæ, хъуыр-хъу- 
ыргæнгæ, йæ уатмæ араст: 
— Зæд уыл атæхæд, зæндджын адæм! — Йæ къах ма иу хап 
.къæсæрыл скъуырдта. 
— Бæрзæй саст фæу! — сусæгæй ныхасы бар фæци Музучы ус 
Титайы дæр. Ныллæг къуыдырыл бады, цъында бийы æмæ мидæ- 
гæй цæхæртæ калы, ацы хъуыддæгтæ хъусгæйæ. Цырагъдарæныл 
рухс фæцæйхуыссыд. Зæлийы 'фсымæр Цопан," къаннæг уæЛыгæс, 
сау нымæтхуды мидæг, назы цырæгътæ кæрæдзи мидæг схъаудта, 
нæуджытæ сæм бафтыдта, æмæ та чысыл фæрухсдæр. Æрдæбон- 
сарæй чысыл лæппу сабыр бадт къонайыл, йе 'рчъийы зæрæдтæ 
рæхсадта æмæ йæ хъуыды дæр ничи кодта. 
Артдзæсты уæлæ цъыс-цъыс кæны хуылыдз бæрз. Милæйдзаг 
рæхысы алыварс цъæх фæздæг тыхсы, уæлæмæ ердомæ згъоры. 
Талынг къуымы, хоры къутуйы фæстæ мыст зæрдиагæй хы- 
бар-хыбур кæны, цыма, зæрдæйы дуæрттæ æхсыны, уыйау. Дуар- 
мæ сау-сауид мæйдар. Гаджиты куыдз кæцæйдæр æнкъардæй 
ниуы... 
Къуырийы фæстæ æцæгдæр æрбалæууыдысты Убаты- къæсæры 
раз Хъауырбеджы уазджытæ. Урсбоцъо, комы равзаргæ лæгтæ 
уыдысты, сæ къухты дынджыр лæдзджытæ. 
«Ациазы уалдзæг — кæрдæджджын уалдзæг, 
Мæ удхæссæг та лæдзæджджын уазæг...» 
. Афтæ хъаст кæны иу зарæджы мидæг хæххон сылгоймаг. Зæли 
дæр уыцы уазджытæй йæ удхæссæг федта. Ай размæ иу къуысти- 
лæй кæй баивтой, уыцы уæрыкк сын раргæвстой. Арахъ дæр ма 
разынд кæмдæр, къуымы, æфсины къæбицы... 
Дзырд дзырд сайы: дардыл уыд ныхас. Хъауырбеджы мыг- 
гагæй æппæлынц: «Кæм ис æмбал уæздан Таджитæн? Терк-Тур- 
чы бæсты дæр нæй уыдон хуызæн мыггаг. Æвзист, æрхуыйæ сæ 
бон у дынджыр комы дон ныццауазын. Сæ хæдзæрттæ — уæрæх, 
сæ къутутæ — едзаг, сæ рæгъæуттæ — æнæнымæц. Хъуыст у сæ 
ном хохы дæр æмæ быдыры дæр. Фидар мæсыгау лæууынц сæ 
фæстæ гуырдзыйы æлдæрттæ... Чи бамбардзæн хуыцау æмæ ма- 
дымайрæмæн сæ хъуыддæгтæ: бафæндыд сæ ныр Таджиты æмæ 
Убаты 'хсæн «хæстæгдзинад»,— уынаффæ кæнынц æнæдæндаг 
зæрæдтæ. 
— Махмæ ахæм чызг нæй, Хъауырбегæн номылусæн кæй рат- 
тæм! — уыд Музучы дзуапп. 
. — Кæд хынджылæг кæны, уæд йæ мадæй! — нæ та фæлæууыд 
—272— 

Зæли дæр, загъта, чызгæн цы не 'мбæлд, уыцы ныхас,— йæ карз 
зæрдæ йæ нал бафарста. 
Зулмæ йæм бакастысты Хъауырбеджы зæрæдтæ: 
— Ай сæнтдзæф цыдæр куы у,— ацыдысты тæргайæ лæдзæ- 
джджын уазджытæ. Куыйтæ та уыдон фæстæ дæр фæрæйдтой... 
Ууыл нæ фæци хъуыддаг. Алы бæлццонæн æрвиты æртхъи- 
рæнтæ Хъауырбег. 
«Мыггагскъуыд уæ фæкæндзынæн. Æрмæст Убаты нæ, фæлæ 
æгас хъæуæй дæр дур-дурыл куыннæ уал баззайа, ахæм ми уын 
бакæндзынæн. Царциаты æмбисæндтæ сымахæй куыд хæссой, 
ахæм заман уыл бафтаудзынæн. Гуырдзыстоны æлдæртты æмæ 
уырысы æфсæдты къæхты бын уæ фæкæндзынæн. Уæ рæхыс уын 
дзыгъал-мыгъуилгæнгæ дуармæ раласдзынæн æмæ уын уæ фæ- 
нык дымгæмæ ныддардзынæн, уæ чызджы мын куынæ раттат,- 
уæд». . 
Убатæ дæр ын лæвæрдтой дзуапп: 
«Зонæм æй, тыхджын лæг кæй дæ, уый: мах та мæгуыр кусæг 
адæм стæм, æмæ нæ нæ охыл ныууадз, курæм дæ хуыцауæй ку- 
рæгау... Кæннод мах дæр худинаг нæ сæрмæ не 'рхæсдзыстæм». 
Кадджын зæронд адæмы, комы дзырддзæугæты æрвиты Хъа- 
уырбег, иуылдæр хатæг систы,— лæгъстæгæнæг: «Цы нæ 'рцыд, 
ахæм хъуыддаг нæу. Чызджы йеддæмæ ницы у Зæли дæр, цы йыл 
афтæ ныиттæг стут? Уæхи дзыхæй цыдæриддæр курат, ууыл разы 
сты Таджитæ». 
Уыдон та:— нæй, æмæ нæй... 
Уæлдай быцæу кодтой Тотырадзы фырттæ: лæппу фæсивæд 
уыдысты, фондз дæр фыры хъулты хуызæн. Хосдзау-иу кæмæн 
ацыдысты фондзæй, адæм уымæ тæхуды кодтой: æгас фæтæнтæ-иу 
сæрдасæнау ныссæрфтой. Æгад сæм зынд сæ хойы, иуылдæр буц 
хаст кæй кодтой, уыцы хойы номылусæн раттын, уæлдайдæр 
ахæм лæгæн, рагæй æрæгмæ зулцæстæй кæмæ кастысты. 
Топпы хос нæмын байдыдтой кæрæдзимæ дыууæ мыггаджы, 
сæ кæрдтæ цыргъ кæнын. 
— Æнæ фыдбылыз нæ баззайдзысты ацы адæм,— дзыр- 
дтой иуылдæр. 
Сæ цæсты гагуыйау хъахъæнынц Убатæ сæ чызджы, æхсæв 
бадæнтæ йæм кæнынц. Скъæфынæй йын тæрсынц. Дардмæ нал 
цæуы Зæли, хæдзары, ахæстоны бадæгау бады, æнхъæлмæ кæсы, 
куыд уыдзæни хабар. Йæ зæрдæ къултыл йæхи хойы. 
Хъауырбег уымæн йæхимæ дæр сусæг минæвæрттæ 'рвиты, куы 
æртхъирæнтимæ, куы та сайæн, уарзон ныхæстимæ: «Баком мын 
æмæ дæ хъаны дард кæндзынæн, дæ хæстæджыты дын цух ни- 
цæмæй ныууадздзынæн, кæннод, нæ дыууæтæ дæр куы ныффыд- 
былызджын уæм, уæд-иу мæ хъаст ма ракæн...» 
18 Уацмыстæ 
—273— 

Иу бон Убаты хъæумæ фæдис æрхæццæ: 
«Чидæр уын, зæгъгæ, уæ фос дарæнæй фæтæры»!.. Афæдис 
кодтой Тотырадзы фырттæ, хъæу иууылдæр — стырæй, чысылæй. 
Комы гæрæхтæ самадтой. Тыхæй-фыдæй байстой сæ рæгъау. 
Чидæртæ дзы рог цæфтæ дæр фесты. 
' — Хъауырбег архайын райдыдта,— дзырдтой хъæу. 
Дыккаг хатт Тотырадзы фырттæй сæ иуы раз чидæр бабадт, 
хъæдæй йæ æргæрæхтæ кодтой, йæ бæх йæ быны фæмард, йæхæ- 
дæг хъæды фæаууон æмæ афтæмæй аирвæзт. 
— Хъауырбеджы ардыдæй уыдаид æнæмæнг,— дзырдтой та 
адæм. 
Музучы æфсымæр, Гарс, кæд Таджиты æвварс уыд, уæддæр 
йæ хъæдгæрзтæ быдырмæ хорыл ивынмæ куы ахаста, уæд æй уым 
гуырдзиаг æлдæрттæ æрцахстой, йе рагъ ын хорз астыгътой, йæ 
бæх, йæ мигæнæнтæ йын байстой. Æртæ боны йæ талынг мара- 
нийы * фæдардтой, афтæмæй йæ удайстæй рауагътой. Хæдзармæ 
дæр тыхæй æрбафæрæзта. Оххытæгæнгæ радзырдта хабар... 
Цалдæр къуырийы фæстæ дæлийæ дæс чапары, бæхджынтæ, 
æрбалæууыд Убаты хъæуы, пырыстыф дæр семæ, йæ сыгъзæрин 
пъагæттæ хурмæ æрттивынц: къодахыл рабадт, уырыссагау 
цыдæр хъæртæ кæны. Иу ирон чапар ратæлмац кодта хабар: 
«Афтæ æмæ афтæ, хъаст бацыд Убатыл, къæрныхы хъаст æмæ 
сæм джигулкæнынмæ æрбацыдысты». 
— Уæ бар уæхи, баджигул кæнут! — дзуры сын Музук, цы 
гæнæн ын уыдис æндæр. 
Лæгтæй хъæуы ничи: Тотырадзы фырттæ, æгас хъæу иууылдæр 
хос кæрдынмæ уыдысты фæсрагъ. 
Музучы къуту æддæмæ ратылдтой, байгæрстой йæ æмæ йын 
йæ хор бæхты раз зæххыл ныккалдтой. 
Музукæн, цыма, йæ туг рауагътой, уыйау фæци: хохаг адæм 
хорæй ард фæхæрынц, сæ гуыбын дзы æххæстæй никуы байдзаг 
кæнынц, уыдон та йæ бæхты къæхты бын калынц. 
Лæгъстæ сын кæны: 
— Калгæ йæ уæддæр ма кæнут, йæ фыдæхæй дæр нæ тæрсут! 
Чапартæн сæ фылдæр кæд уыдысты ирæттæ. Афтæ æнхъæлдта 
Музук, уыдон ын уæддæр «фæхатыр кæндзысты», йæхи сæм бала- 
ста, æнæ лæдзæгæй зæххыл бабырыд. Афтæмæй уыдон кæд разын- 
дысты фыддæр. Сæ иу — рæсугъд арæзт, цъæх цухъа, урс куырæ- 
ты, æвз.ист æхсаргард йæ уæлæ, алцыппæтæй дæр куыд æмбæлы, 
афтæ арæзт, йæ риуыл æвзист майдан, йæ бур рихитæ сæхи хæрд- 
мæ схъæл дарынц. Къуырф цæстытæ, хуыснæджы цæстытау, 
æрттивынц, алырдæм рагæпп-багæпп кæнынц. Æвæццæгæн, тып- 
* Сæндуцæн ныккæнд. 
—274— 

пыр пырыстыфы фæстæ уый уыд хистæр. Уырыссагау дæр æнæ- 
ферхæцгæйæ дзырдта. 
Фæхъæр кодта Музукыл: 
— У-у!.. абырджытæ, сымах бынтондæр цæгъдинаг стут! — 
ехс æм бавзыста. 
— У-æ бон æппæт дæр. у, уæлдайдæр зæрæдтимæ хæцын. 
— Де 'взаг æгæр даргъ у, æнхъæлдæн... Æз дын æй фæцыбыр 
кæндзынæн! — афтæмæй Музучы рагъæн — ехсæй цæф. 
Йæ чъылдыммæ фæлæбурдта мæгуыр лæг, сырдиаг кодта. 
— Дæдæй, чи уæ сардыдта махыл, уыимæ кæрæдзи мæрдтæн 
цы хъæуы, уый фæкæнут! 
— Ноджы нæ лæууыс, цæнкуыл хæрæг!—Дыууæйæ йыл 
дзæхст-дзæхст ралæууыдысты ехсæй. Музучы зæронд цухъайæн 
йæ рыг скалд. Сæ иу ын къахæй йæ фарс афтæ тынг ныццавта, 
æмæ лæг сулæфын нал фæрæзта, бауадзыгмæ йæ ницы уал хъуыд... 
хæр-хæргæнгæ, оххытæгæнгæ йæ зæххыл аластой гуыдын мæрзæ- 
нау, скъæты йæ фæмидæг кодтой æмæ йыл дуæрттæ ныхгæдтой: 
Гъе, ныр уым уас, зæгъгæ. 
Хъæуы устытæ уый размæ хуымты хъæдмæ ахъуызыдысты, 
сæ сывæллæтты дæр семæ акодтой. 
Кудзиты зæронд урс боцър Малхаз сæм æрцыди йæ лæдзæджы 
'нцой, цыдæр сдзурынмæ хъавыд, фæлæ йын йæ ныхас йæ хъуы- 
ры фæбадын кодтой. Уый дæр Музучы цурмæ схуыстытæгæнгæ, 
баскъæрдтой,— нæ фефсæрмы сты йæ урс зачъетæй, йæ бирæ 
азтæй. 
Ракалдтой къуымтæ иууылдæр. Иунæг хæдзар дæр æнæ бас- 
гæрст нæ ныуагътой. Чи сæ уæлхæдзармæ гæдыйау хызт, чи та, 
тыхгæнæгау къæбицы дуæрттæ саста. Цы агуырдтой, уымæн, 
æвæццæгæн, сæхæдæг дæр ницы зыдтой. Бæхты хуыррытт, куыйты 
рæйд æмæ уырыссаг ныхасы йеддæмæ ницыуал хъуыст Убаты 
хъæуæй. 
Æвзист, зынаргъ дзаумайæ цы ссардтой, уыдонæй сæ дзыппы- 
тæ ныдзаг кодтой æмæ фæстæмæ сæ бæхтыл хъазгæйæ, афардæг 
сты нæ кадджын хицæуттæ... 
Афтæ архайдта Хъауырбег. 
Зæли йæ дзыккутæ тоны, йæхи æргæвды кæуынæй: иууыл уый 
тыххæй цæуынц ацы хабæрттæ. 
Тотырадзы фыртты йеддæмæ иннæ хъæубæстæ иууылдæр зулцæ- 
стæй кæсынц Музуктæм, бустæ сын кæнынц: сымах тыххæй мах 
дæр сæфæм, зæгъгæ. 
Музукæн йæхи фæрстæ куыдзы фæрстау над æрцыдысты, уæ- 
дæй фæстæмæ сæрæн дæр нал кæны, цалдæр хатты йæ хъæлæсæй 
туг сыппæрста. Ахæм худинаджы бæсты йæ бинонтимæ быкыс- 
18* 
—275— 

къуыд куы фæуыдаиккой, уый йæм хуыздæр кæсы. Фæлæ ма уыдо* 
тыххæй адæм дæр фыдбылызы хауынц. 
Замана дæр уый у, *адæмæй зæрдæхудтæй куы баззайа,— 
йæхи мæт уый бæрц нæ кæны. 
Хуыцау зоны, ноджы куыд уыдзæн хабар, фыдбылызтæ цæттае 
кæнынц уæздан Таджитæ. Ныры уонг цы сарæзтой, уыдон, æвæц- 
цæгæн, æрдæджы дæр нæма сты. 
— Мæнгард, мæнгдаугæнæг, хин æмæ кæлæн — уый дын сæ 
уæздандзинад. Чи хуыздæр стйгъы адæмы, фыдмитæ фылдæр чи 
кæны, уый уæздан,— дзуры Музук. Йæ маст скъуыйы, фæлæ йæ 
бон цы у?.. Иу ныхасы йеддæмæ йæ нæ хъæуы, æцæг, йе 'фсымæры 
лæппутæн, Тотырадзы фырттæн: æнæ исты фыдми нæ ныууадзик- 
кой уыдон дæр Хъауырбеджы. Цалдæр хатты афæнд кодтой уыдон 
Таджитæм сбырсын, Хъауырбеджы марынмæ фæцæуын, фæлæ- 
иу сæ Музук йæхæдæг фæндагæй раздахын кодта. Ацы зæххыл 
ма уæ, зæгъгæ, цæрын фæнды, æви нæ? Таджиты мыггаджы стыр 
рын дæр нæ сыскъуыдтаид. Дыккаг хатт куы 'рбакодтаид дæлейæ 
хицæутты, уæд дур-дурыл дæр нал ныууагътаиккой. 
Зыдта йæ рагацау, уыцы куыдзы тугæй æхсад сæ афтæ кæй нæ 
ныууадздзæн... 
•: «Исъы æрхъуыды кæнын хъæуы, кæннод иннæ адæм дæр нæ 
цæхæрæй судзынц»,— хъуыды кæнынц сæхи нымæр. Иууыл бынтон 
сдзæгъæл ис Зæлийы сæр. Бон-изæрмæ рафт-бафт кæны, æхсæв 
нал фынæй кæны, йæ цæстыты бын нал сур кæны. 
«Цы бакæна, цы сараза йæ додойаг къоппайæн... йæхи амара 
æмæ уый — ноджы тынгдæр худинаг». 
Уыцы налат дæр та йæм æрырвыста: «ма саф, зæгъы, дæхи 
..дæр æмæ дæ хъæубæсты дæр, рацу æмæ хъаны цард кæн!» 
Æргомæй йæм æрвит.ы, æнæ уый йæ бон цæрын кæй нæу, цы 
• рцыди, цы нæ 'рцыди, ахæм диссæгтæ кæй бакæндзæн Зæлийы 
тыххæй. 
Нæ зоны чызг, цы йæм ссардта уагæр, цы фыдбылызтæ йæ ууыл 
сардыдтой. 
Таджиты хъæуккæгтæ дзырдтой, Хъауырбег, æцæг, бынтон кæй 
сдзæгъæл ис: цалдæр хатты йæ усæн ахæм над скодта, æмæ-иу 
егас къуыри йæ уатæй нал сыстадис; цыма йын исты уый аххос 
уыд. Йе 'фсымæртæй цалдæры æфсæртæ ныммур кодта; хъæу- 
бæстæ дзы иууылдæр фæлмæцыдысты. Бирæ хæттыты йæ уаты иу- 
нæгæй баййæфтæуыди: бадтис тæрхæгыл, йæ цонгыл-иу æрынца- 
дис æмæ къуыммæ иу ранмæ сæнт каст кодта. Йæ къухмæ-иу дæн- 
дагæй фæлæбурдта, цыма йæ баууилынмæ хъавыд, уыиау. Стæй 
арахъ æнæбæрцæй нуæзта æмæ та загъд,хъæлæба — бинонтимæ, 
хъæубæстимæ. 
Æрвыста минæвар минæвары фæстæ: 
—.276—. 

— Мæ цард æнæ дæу сынад ис, Зæли, дæ хъазгæ цæстытæ, дæ 
нарæг астæу мæ разы лæууынц иууылдæр. Баком мын, ма æнамонд 
кæн дæхи дæр æмæ мæн дæр. 
Рацыди афт-æ цасдæр рæстæг. Алыгъуызон ныхæстæ кодтой 
адæм. Дæлийæ, дам, бирæ æфсад æрбакæнинаг у Хъауырбег. 
Уырысы æмæ гуырдзыйы хицæуттæ, дам, ын иууылдæр æлхæд сты, 
хуынтæ сын фæхаста, лæвæрттæ сын фæкодтæ. Убаты хъæуыл 
æбуалгъ диссæгтæ фемысыд... 
Цы сарæзтаиккой мæгуыр адæм: гæнæн нал уыди... сразы 
сты Музуктæ. Зæли дæр дзырдта: 
— Фыдбылыз мацыуал æрцæуæд, мæн тыххæй мæ бинонты 
цæстмæ азым мачиуал мацы бадарæд, уыййеддæмæ фæлтау æз 
мæхи цæрдудæй баныгæндзынæн... 
Бахус ис, мæгуыр, фыды мур ыл нал баззади, йæ цæсгом фæс- 
тинонау ныффæлурс. Хъæуы уынгты æмæ угæрдæнты нал хъуы- 
сты йæ зæлланг худт. 
Афтæ бадомдта Хъауырбег Музукты хæдзары. Дæс æмæ 
æртиссæдз хъуджы ирæд бафыстой Таджитæ, хорз æрхуы аг, ма- 
ды бæх, алцыппæт дæр куыд æмбæлы, афтæ. Сæ чындзæхсæв ныр 
дæр ма нæ рох кæнынц адæм. Къуырийæ-къуыримæ фынгтæ 
æнæистæй лæууыдысты,— тасыдысты цæл æмæ минасы бын. Чи 
дзы нæ уыд хохæй, быдырæй, ахæм, æвæццæгæн, нал баззад. 
Фæндыры цагъд, æмдзæгъд æмæ хъæлæба бæстæ сæ сæрыл 
хастой. 
Зæли та, цыма, чындзы нæ, фæлæ судзаджы мардмæ мæрддзы- 
гой фæцыди, уыйау уыди раст. Таджиты дынджыр уаты къуымы, 
нæзы бæласы бындзæфхадау, къулбæрзæйæ лæууыди. Зæлдаг хыз 
ыл скодтой, риу æгънæджытæ цæхæртау æрттывтой. Йæ цæсгом 
ын хызæй æрæмбæрзтой,— æппындæр нæзыны. Æмæ уый Залийæн 
хуыздæр: нæ уынынц адæм, йæ цæссыг цадæггай куыд лæдæрсы. 
Цыма, ацы дунейæ ахицæн, афтæ: адæмы хъæр не 'мбары, бон 
та йыл баталынг. 
— Ахæм адæмтæ царди, уæ рын бахæрон, раджы. Ныр æндæр 
рæстæг у, мæ хуртæ: сымах хуыздæр дуг æрыййæфтат, райдзаст, 
сæрибар. Бон цæуы, æмæ,дам, фарн йемæ хæссы. Цæрут, мæ хуртæ, 
уæхи фæндиаг! 
Фæци йæ ныхас урс боцъо, мæлгъæвзаг Хадзумар. Арт тынг- 
дæр ссыгъди, хæдзар æгасæй ныррухс и. 
Кадджын зæронд йæ къæЛæтджыныл фæстæдæр фæхæцыди. 

1* ^^ ^^ ^^ •*• ЧР Щр ЩЩ *т^ Ч^ ЩЩ ЧР^ ^Т^ ЧР^ ^т^ Ч^ Ч' в^Р ввВ1 врт в|Р в|Р в^Р •!• •!• ^^ в^ ^^ ^^ 
ИДÆДЗ УС ГОСÆДА 
(æнæ фæуд уацмыс) 
Бæрзонд хæхтæ. Сæ митджын цъуппытæ фенын дæ куы бафæн- 
да, уæд дæ худ фæстæмæ ахаудзæн. Нæ фыдæлтæ афтæ дзырдтой 
уыдонæй: 
— Мæ куыдз сæ ныммæлæд, сæкæр куы уыдаиккой, уæд сæ 
хуыцау махмæ не 'ртардтаид! 
Дзæвгар бауайын хъæуы мидæмæ комы, цалынмæ Гагойты 
хидмæ нæ бахæццæ уай. Иунæгæй ацы комы боныгон дæр лæджы 
сæры хъуын арц слæууы æнахуыр тæссæй,— цæмæйзон кæцы 
къутæры аууонæй дæм рагæпп кодтаид дзæмбыджын арс, гъе та 
къуыбыр хъус бирæгъ. Æхсæвыгон та стыр хъилдуртæ адæймаг- 
мæ зындысты гуымиры уæйгуыты хуызæн, сау къæдзæхтæ та, цыма 
рагæппæввонг уыдысты, уыйау ауыгъдæй лæууыдысты комы 
дыууæ фарс кæрæдзимæ 'ввахс. 
Комы дон йæ гæндзæхтæ цæгъды, фырмæстæй йæ урс-урсид 
фынк калы, куы иу стыр къæдзæхыл ныххуырсы йæхи, куы — ин- 
нæйыл. Куы раивылы, уæд комы бацæуæн дæр нал вæййы — ра- 
кæлы йæ былтæй, цы бæлæстыл аныдзæвы, уыдон сæ уидæгтимæ 
афæлдахы. Уидаг, дуртæй æмæ змисæй сыхгæны бацæуæнтæ. 
Ахæм фыдбылыз дон никуы ис нæ хæхбæсты. Сæрдыгон йæ нывыл 
куы вæййы, уæд йæ дон авджы хуызæн — рæсугъд. Фæлæ йыл 
уæддæр ма баууæнд: фыдбын у, æууæнк ыл нæй. 
Фæндаг иу дзæвгар цæуы бæрзонд тæрс хъæды аууон, кæмт- 
тæ — умæлбын, æнæрцæф фæрвыты бын. Ранæй ран ис цъæх-цъæ- 
хид нæудзарм бур дидинджытимæ, фылдæр та хуырбын, дурджын 
сты доны былтæ. Комы нарæджы дон бынтондæр къулмæ ныл- 
хъивы фæндаджы, æмæ фæндаг дæр афардæг вæййы комы фахсы, 
лæбырдты сæрмæ. Бирæ рæтты ахæм айнæджы сæрты бауайы 
фæндаг æмæ дзы дæлæмæ ракæсгæйæ, сæр фæзилы. Стæм хъал 
барæджы йеддæмæ ахæм рæтты ничи фæцæуы. Иннæтæ уидадзæй 
фæласынц ам сæ бæхты. 
Зымæг ацы фæндагыл дзурæн дæр нæй. «Фыдвæндæгтыл фæ- 
—278— 

цу»,— афтæ у ирон æлгъыст. Карз æлгъыстæн æй фæдзурынц 
ныр дæр. Ацы æлгъыст баййафын кæй фæнды, уый бацæуæд ацы 
фæндагыл, комы миты хъæпæнтæ куы ныббадынц, æрра зæйтæ 
куы руайынц, æмæ ихдон куы сабузы, уæд. 
Сæрдыгон хорз у. Цыма, диссаджы аргъауы бæстæм фæцæуыс, 
афтæ дæм зындзæн. Дæ алы фарс — дон. Сæ къабæзтæ тилдзы- 
сты буц фæрвытæ, рæхснæг æмæ къæбæлдзыг нæзытæ дæ расыг 
кæндзысты сæ писийы тæфæй, уайсадæг чындзытау дæ сайдзысты 
аууонмæ, сæ фидауц хъæбысмæ. 
Дæ дзыхæй æнæбары схаудзæн æбуалгъы ныхас: 
— Ам амæл, æндæр лæджы цы хъæуы! 
Бахæццæ уыдзынæ иу хъæдын хидмæ. Йæ быны дон йæ гæн- 
дзæхтæ цæгъды, йæ цыхцырджытæ суанг хиды уæлæ, раст авджы 
згъæлæнтау, апырх вæййынц. Хидыл уæлбæхæй ахизæн нæй, хъуа- 
мæ рахизай æмæ дæ бæх йæ идонæй аласай. Уæддæр йæ бынаты 
хъеллаугæнæгау сызмæлы æмæ бæхæн дæр фыртæссæй йæ цæсты- 
тæ фæйнæрдæм ныдздзагъыр вæййынц. 
Хидæй куы ахизай æмæ иудзæвгар къулы дæлвæрсты куы ба- 
уайай, уæд дæм разындзæн Цогойты хъæу. Иу ном хæссынц, уый- 
йедæмæ æртæ хъæуы сты Цогойтæ. Дыууæ дзы донæн йæ дыууæ 
фарс — бæрзонд къуылдымты сæр, иу та мидæгдæр, комы дымæ- 
джы, уæрццау, æрныгъуылд. Донæн йæ рахиз фарс чи ис, уый 
хонынц Дæллагхъæу, галиу фарс — Хсæйнагхъæу, иннæ та — Ми- 
дæггагхъæу. Фыццаг дыууæ дард не сты кæрæдзимæ, иу къуылды- 
мæй иннæмæ хъæр дзæбæх хъуысы. Зымæг мит дзæвгар куы 
рауары æмæ æрхыты, лæнчыты зæйтæ куы ныццæнд вæййынц, уæд 
хъæутæ кæрæдзимæ нал фефтынц. 
Хъуыддаг афтæ рауайы, æмæ иу хъæуыл мард куы 'рцæуы, уæд 
æм иннæ хъæутæй мæрддзыгой дæр нал фæцæуынц. Уæд дыууæ 
хъæуы комæн йæ дыууæ фарс тигъмæ рацæуынц æмæ уырдыгæй 
кæрæдзийыл фæхъарæг кæнынц. Иу хохæй иннæмæ кæрæдзи уын- 
гæ дæр дзæбæх фæкæнынц æмæ хъусгæ дæр. 
Фыдæй фыртмæ дæллаг галы бынаты уыд Дæллагхъæу, раст 
æй йæ ном дæр куыд амоны, афтæ. Уый цæмæн афтæ? Æртæ 
хъæуы дæр кæд иумæ Цогойтæ хуыйнынц, уæддæр Дæллагхъæуы 
Цогойтæй ничи цард, фылдæр уыдысты Дзиатæ. Дзиатæ та сау 
мыггагыл нымад уыдысты уыцы рæстæджы. Къаддæр уыдысты 
нымæцæй, мæгуырдæр — исæй æмæ сыл сау мыггаджы ном дæр 
уымæн сывæрдтой раджы рæстæджы. Æндæр цæй сау æмæ цæй 
цыдæр! Уæллагхъæу æмæ Мидæггагхъæуы Цогойтæ та сæхи ны- 
мадтой уæздандæр мыггагыл. Æниу сæ фыдæй ницы гæххæтт 
баззадис, куыд сæ фæзмыдтой, уымæ гæсгæ сын æй сæгъ бахордта 
æмæ уырыс куы сфидар сты Кавказы бæсты, уæдæй фæстæмæ 
Цогойтæ дæр Дзиатау уыдысты Еристаутæн хъалон фидæг. Дзиа- 
—279— 

тæн сæ бон цы уыдис, фæлæ Цогойтæ цалдæр хатты хъаст ахас- 
той суанг наместникмæ, Воронцовæн йæхимæ, фæлæ йæ æнæмæт 
лæг хуыдтой, сæ хъаст сын нæ айста. Уый фæстæ паддзах Николай- 
мæ дæр фæхæццæ ис сæ хъаст. Никуы æмæ ницы: 50 азы дæргъы 
уæгъды сæ муртæ цы фæхордтой хъæстыты фæдыл, уыййеддæмæ 
дзы ницы рауад. Воронцов кæнæ паддзах Николайы тыххæй-иу 
сæм ныхас куы æрхаудта, уæд-иу дзырдтой: 
— Мæрдты гадза куыдзау фæниуæнт, кæд уыдон дæр æлдæрт- 
ты æвварс уыдысты! 
Хъалон фидæг уыдысты Цогойтæ, уæддæр сæхи хуыдтой 
Дзиатæй уæздандæр. Цадæггай сын сæ арæнтæ уынгæгæй-уын- 
гæгдæр кодтой Дзиатæн уыгæрдæн зæххæй дæр æмæ сæрвæтæй 
дæр. Цæвиттон-иу, искæцы Сæрвæтыл æрдау кодтой, хъаст-иу 
фыццаг æхсæны лæгтæ равзæрстой. Фæстæмæ-иу уæддæр æмбу- 
лæг уыдысты Цогойтæ; цы гъдауæй æмæ цы амæлттæй, уый хæй- 
рæг базонæд. Тыхджынты æмæ бонджынты рæстæг уыд уыцы 
рæстæг! 
Хæцынхъом та уæвджийæ нæ уыдысты Дзиатæ, æвæццæгæн, 
рæстæгмæ гæсгæ æнæсæрæндæр уыдысты; талынг, мæгуыр адæ- 
мæн цы сæ бон уыд, кæрæдзийыл дæр нæ бадтис сæ ныхас. Афтæ- 
мæй угæрдæн зæххæй дæр æмæ сæрвæттæй дæр Дзиаты хъæуæй 
мæгуырдæр ничи уыди, иууылдæр сын иннæ хъæутæм аивылдысты. 
Хæхбæстæн фосæй у сæ цард, афтæмæй æнæ уыгæрдæн, æнæ сæр- 
вæт цы хъуамæ сарæзтаиккой, лæгау-лæг сæм никуы разынд Дзиа- 
тæм, армыдзаг хъæуы мидæг кæмæ æрыхъуыстаиккой, ахæм лæг 
сæм никуы равзæрд. Уæддæр ма сæм иу уыд адæймаджы хуызæн, 
зондæй, раныхасæй дæр, æмæ уый дæр уыдис сылгоймаг — идæдз 
ус, номхуындæй — Госæда. Ном скæнын, мыййаг, хъайла ацара- 
зын, кæнæ фæрæты хъæд рацамайын нæу. Кад æмæ номæн сæ 
къæдзилыл, тохъуыл фыры дымæгау, уæззау истытæ баст вæййы. 
Госæдайæн йæ лæг — Дзиаты Батырбег раджы амардис, ныууагъ- 
та уæзæгыл сидзæрæй фондз лæппутæ æмæ дыууæ та чызджытæ. 
Иууылдæр Госæдайæн йæхи байзæддаг. Батырбегæн баззад æр- 
мæст иу хистæр æфсымæр Гæуи. Сæрджын æмæ амалджын лæг 
уыди Гæуи, æрмæст ын хуыцау мады гуыбынмæ фаг цæсгом нæ 
бахай кодта. Намыс кæй хонынц, уымæй чысыл цух разынд. Афæ- 
дзы хæрнæг дæр нæма скодтой Батырбегæн, афтæ дын Гæуи æры- 
мысыди Госæдаимæ уарын. Уый агъоммæ хъæуы дæр, фæндагыл 
дæр æй исчи йæ царды хабæрттæй куы фарста, уæд уый дзурæг 
уыдис: 
— Цæй цард æмæ цæй цыдæр! Батырбег мæрдты дзæнæты 
фæбадæд, уый фæстæ мæ фæрсгæ дæр мауал кæнут. Нал фидауы 
цард.— Уый фæстæ-иу къæхты бынæй ныуулæфыд æмæ-иу йсГ 
ныхасмæ бафтыдта: 
—280— 

— Уый амардыл- дæр ма искæуылты хъæциккам, фæлæ йæ 
фæстæ ахæм ус баззад, донмæ нæ скъæры æмæ нæ æнæ до- 
нæй здахы. Мой кæнын æрымысыд, зæгъгæ, æмæ æвæрæнтæ кæ- 
ны, йæ сабитыл бынтон йæ къух систа... 
Бирæты уырнгæ дæр кодтой ацы хабæрттæ, рагæй æрæгмæ 
ахæм адæм дзæвгар ис, аргъæуттæ.бирæ чи уарзы, уæлдайдæр та 
сылгоймаг куы вæййы аргъауы сæр, гъе уæд,фæлæ йæм ног мард- 
æрцыды хуызæн та уый зындис — Батырбеджы хистæр æфсы- 
мæрмæфæстæмæ исты сдзурын. Стæй ууыл дæр æнæ ахъуыды кæм 
уыдаид: сабитæ нырма хæрз чысыл,— йæ хистæр лæппу Иналыл 
цыдис дæс азы, кæстæр лæппутæй дыууæ фаззæттæ, афаедздзыдтæ. 
Чызджытæн дæр нырма чындзы фæцæуын афон нæ уыд. Утæппæт 
дзыныхты фæдарын хъуыдис, æви нæ. Йæ игæртæ-иу ын, цыма 
сæрдасæнау ацагъдæуыд, куы-иу æрыхъуыста — Госæда йæ са- 
биты уадзыны фæнд æркодта. Зыдта йæ, ацы æнæуаг хахуыр 
кæцæй цæуы, фæлæ уæддæр йæ мастыл йæ дæндæгтæй ныххæ- 
цыд æмæ йæ æддæмæ не 'вдыста. Ноджы ма йæхæдæг йæхи уæл- 
дай æрмджыныл нымадта, аст удгоймаджы дарын хъæуы, æви нæ, 
уыдонæн- фæйнæ къæбæры авæрын хъæуы, æви нæ. «Цы сараза 
Гæуи дæр, фæлмæцы, æнцон у уыйбæрц бинонтæ хæссын».— Гъе, 
уый уыди йæ мидтæрхон Госæдайæн, бынтондæр-иу сраст кодта йæ 
тиуы. Афтæмæй та Госæда йæхæдæг къаддæр нæ куыста йæ 
хæдзарæн. Æртæ лæгæн цы бантыстаид, уый æнтыст иунæгæй йæ- 
хицæн. Йæхиуыл нæ ауæрста, æмæ йын æнтысгæ дæр кодта. Хис- 
тæр сывæллæттæ дæр æнæ фезмæлгæ нæ уыдысты: чи уæлыгæс, чи 
ссивынмæ... Асæй рæстæмбис у Госæда, фæлæ цæсгомджын, йæ 
цæстытæ уæд цырддзастдæр уыдысты. Йæ цæнгтæ æндонæй хъау- 
джыдæр нæ уыдысты. Дыууæ лæджы цы мæкъуыл нæ сыппæ- 
рстаиккой салд миты бынæй,' уый йæхæдæг иу рæмыгъдæн фелвæ- 
ставд. Ацы хабар зыдтой æнæхъæн комы иууылдæр, зыдтой Госæда лæ- 
джыгъæдæй устытæм нæ, фæлæ æвзахсдæр кæй лæууы лæгтæм, 
, æмæ йын уый бæрц уæлдай аргъ дæр кодтой. Госæда йæхæдæг 
дæр зыдта ацы хабар æмæ йæхи ныллæгдæр никæмæй æнкъардта, 
иннæ сылтау гæды æфсæрмытæй æмæ æнæуаг цагъайраджы лæгга- 
дæй йæхицæн ном нæ кодта. 
Уайсадгæ кодта æрмæст хъæуы хистæр лæг Гарсомæ. Уый 
дæр цахæм уайсæст: йæ цуры-иу сывæллæттыл ахæм хъæр ныккод- 
та æмæ ма-иу Гарсо йæхæдæг дæр фæтарст. 
— Гъе, чындз, хуыздæр кæс, æвæццæгæн цæстæй фæцух 
дæ! — дзырдта мæстыйæ урсхил Ауызби. 
Госæда-иу йæ сæр æфсоны къул æркодта, йæхи нымæр та 
загъта: 
«Уæд мын дæхæдæг амæл, кæд ахæм фенддаг нæ дæ». Иннæ 
—281— 

чындзытæй уæлдай уыцы раджы заманы дæр Госæдайæн уæлдæй- 
ттæ барстой, æндæр чындзыл æгады зарæг скодтаиккой ахæмты 
тыххæй. Хъæуы лæгтæ йын фæстагмæ лæджы аргъ кæнын байдыд- 
той, уæлдайдæр та къæбæрыл рæдау кæй уыдис, æмæ хорз кусæ- 
джы ном кæй ссардта, уый тыххæй. 
Æппын фæстагмæ хъæубæстæ иу цалдæр хатты ныхасы куы 
уыдысты, уæд-иу чидæртæ загъта: 
— Дæлæ ма Госæдайы дæр афæрсут, Батырбеджы байзæдда- 
гæн уый куы у сæ хистæр. 
Æхсызгон кæм уыдаид ахæм хъуыддаг Гæуийæн, йæ хæдзары 
мидæг ма æндæр хистæры дæр кæй фарстой, уый тыххæй. 
Госæдамæ-иу бадзырдтой æмæ сын уый дæр йæ ныхас, хъусын 
кодта æргомæй, æнæ гæды митæй. 
— Уый зæгъынæн бæззы, зондмæ æввахс у уыцы ныхас — 
дзырдтой тæрхоны лæгтæ Госæдайы ныхасмæ. 
Нæ цЫд ацы хъуыддаг хъæуы устытæн дæр сæ зæрдæмæ, 
фæлæ ууыл дæр нæ мæт кодта Госæда. 
Гæуийæн йæ ус Абиан, тæнæггомау, чысыл ус, раст дзывыл- 
дары хуызæн. Госæдайы цур уый мæлдзыджы йас дæр нæ зын- 
дис хæдзары дæр æмæ адæмы 'хсæн дæр, кæд хистæр чындз уыд, 
уæддæр. Зæнæгæй уый бæрц ницы баззад Абианæн'— æгасæй ды- 
ууæ чызджы æмæ иу лæппу. Дыууæ чызджы та йын мæлгæ акод- 
та. Цалынмæ Батырбег, Госæдайы сæры хицау удыгае уыд, уæдмæ 
хæдзар ууыл лæууыд. Сæрæн лæг уыд, кæмдæр, Батырбег, æппæт 
куыстмæ арæхсыд. Фæстагмæ хъæды куыстыл ныххæцыд æмæ 
йæм æхца дæр фæзынд. Хæдзары цы фос уыд, уымæн сæ фылдæр 
Батырбеджы къухæй æлхæд уыдысты. Балхæдта ноджы дыууæ 
бонгæн хуым. Уый тыххæй, кæд Гæуи хистæр уыд, уæддæр 
хæдзары мидæг æгъдауамонæг Батырбег уыдис, Сæ мад Хадзиан 
ныззæронд, бынтон бакуырм æмæ æфсиндзинад та Абианы бæсты 
рахауд кæстæр чындз Госæдамæ. Ахæм хъуыддæгтæ дæр уыдис 
нæ хæхбæсты: раджы рæстæджы æгъдау æмæ фæтк сæрныллæг 
уыдысты ис æмæ æхцайы чыссæйы раз. Батырбег амард, фæлæ 
Госæда уæддæр æфсиниуæг нæ ныууагъта, къæбицы дæгъæл 
йæ къухæй нæ ахаудта. 
Ацы хабар бынтон æргæвста Абианы æмæ уый дæр фыдæх æмæ 
быцæуы къахыл ныллæууыд Госæдамæ. Тæккæ куысты рæстæ- 
джы-иу йæхи срынчын кодта куы ахсæн низæй, куы стæгнизæй 
æмæ-иу къуыригæйтты нæдæр угæрдæнмæ ацыд, нæдæр хуыммæ. 
Кæннод-иу исты мимæ куы февнæлдта, уæд ма кæм уагъ- 
та бинонты цæрын.Сомы аргъ хъуыддагæн туманы аргъ загъд 
æмæ хъæлæба кодта: 
— Æз та дзы кæмæн кусын. Дæ хид кал æмæ искæй дзæ- 
гъæлзадтæн. 
—282— 

Цы бамбарын хъуыд ацы ныхас Госæдайæн. Иу дзæвгар уы- 
мæн дæр ницы дзуапп лæвæрдта Госæда,— худинаг у, зæгъгæ, 
адæм цы зæгъдзысты. Æцæгдæр, æгæр ныббирæ сты йæ сабитæ, 
цы саразой уыдон дæр,— хъуыды кодта, йæхи нымæр. Йæхæ- 
дæг та-иу ноджы тынгдæр бавнæлдта хæдзары куыстмæ, хой- 
раг-холладжы куыстмæ. Изæры фæлладæй, угæрдæнæй раздæхгæ- 
йæ дæр дынджыр суджы *ргъæмттæ йæ 'ккой хаста. Рагъæ- 
стыгъд, фыдыскъуыд-иу фæци тыхкуыстæй. Сывæллæттæй куыст- 
хъом чи уыд, уыдон дæр иунæг сахат æнæ цума нæ уагъта. 
Афтæ фæцардысты иу-дыууæ азы бæрц, стæй Гæуи нал ныллæ- 
ууыд. Иу бон куы уыд, уæд дын æвзæрст лæгтæм фæсидтысты, 
комы дзырддзæугæ зæронд лæгтæм. Госæдайæн йæ зæрдæйы 
гуыпп-гуыпп цыдис, афтæ æрынкъард ис, цыма йыл ног мард æр- 
цыд. Уый бæрц Абиан та йæхиуыл схæцыди æмæ йæ æмбæхсгæ 
дæр нæ кодта, ацы хъуыддаг ын æхсызгон кæй уыдис. Йæхи бын- 
тон фæбирæгъ кодта. Иннæ бонты афтæ тынг нæ уæндыд Госæда- 
мæ, ныр æй тыргъы æрцахста æмæ йæм мæстыхуызæй бадзырдта: 
— Къæбицы дæгъæл ма æрис, уазджытæн хæбизджынтæ 
ракæнæм. 
— Æмæ ды цы хъиамæт кæныс, æз нал базондзынæет дгæбиз- 
джынтæ кæнын? — дзуапп ын радта Госæда мæстæлгъæдæй, йæ 
мидбыл худгæйæ. 
— Уæд дæ сывæллæтты быныл баззай, кæд дын фыдæй нæ 
баззад уыцы къæбиц,— бынтон фæкалм кодта йæхи Абиан, нал 
баурæдта рагæй æрæгмæ дзы цы маст æрымбырд ис, уый. Госæ- 
дайæн йæ цæсгом артау ссыгъд, йæ зæрдæ мидæгæй хойын райдыд- 
та, фæлæ уæддæр нывнæлдта къабайы дзыппмæ, систа дæгъæл 
æмæ йæ Абианмæ баппæрста: 
— Мæ сывæллæттæ дзæбæх цы схъомыл уой, уый сын фест 
дæ цæгатимæ,— загъта, йæхи уромгæйæ, Госæда. Абианы ма фæн- 
дыд исты дзуапп раттын уымæн, фæлæ Госæдайы цæсгоммæ 
комкоммæ куы бакаст, уæд йæхицæн нæмынæй старстис æмæ иннæ 
'рдæм фездæхтис. Уазджытæн иу уæрыкк аргæвстой. Абианы конд 
хæбизджынтæ дæр сцæттæ сты. Бабадтысты кадджын зæрæд- 
тæ. Уырдыглæууæг дæр йæхи Абиан акодта. Стырдæр хъуыддæг- 
тæ уæд ирон адæм хицæн кодтой фынджы уæлхъус. Зæронд ку- 
ырм мад дæр уым бадтис йæхи къæлæтджыны — устыты 'рдыгæй. 
Иæ сæр дæлæмæ æркъул кодта æмæ бынтондæр ницы дзуры. 
Райдыдтой тæрхоны лæгтæ, дзурынц, фыдæлтæй нын цы кадджын 
æгъдæуттæ баззад, уыдон тыххæй. Хистæр — Æлбораты Тæтæр- 
хъан, йæ боцъо сæгъы боцъойау цыргъ, йæ фындз æмæ йæ цæ- 
стытæ та хъæрццыгъайы æнгæсæн, æвзист бæрцытыл хæцгæйæ 
дзырдта: 
—283— 

— Сымахæн амонын нæ хъæуы, мæ хуртæ. Райс, рауæлæ 
кæнут æмæ уæдæ бафидаут: уæрсты бон иу у, уый фæстæ та уæ сæ- 
дæ бонты иумæ цæрын хъæудзæни. Уæддæр иу хæдзары бинон- 
тæй хъуамæ баззайат цины бонты дæр æ*мæ, хуыЦау уæ бахи- 
зæд, фæлæ масты бонты дæр. 
Ам Абиан дæр йæхи ныхас фæтъыста: 
— Æниу нæ цы уаринаг уыдис, афтæ бирæ бинонтæ куы нæ 
стæм, мыййаг. 
Госæда ацы ныхасмæ, цыма йæ зæрдæйы судзин фæтъыстæуыд, 
афтæ фæци. Мæстæй йæхи фæсау кодта æмæ йын дзуапп радта: 
— Æмæ уæдæ махæй дæр куы нæ рацыд .байуарыны ныхас, 
æвæццæгæн нæ мæнæ кадджын уазджытæ сæхи фæндонæй уарынц. 
Тæтæрхъан нæ уарзта, йæ ныхасы рæстæджы йæ исчи куы хъыг 
дардта, уæлдайдæр та сылгоймагæй. Йæ сæр æргуыбыр кодта, 
йæ бæрзæй армы тъæпæнæй æрсæрфта æмæ дзуры: 
— Уый ныхасæн бæззы. Гъе, æмæ кæд афтæ у, уæд цæрут иумæ. 
Мах та мæнæ къæбæр ахæрдзыстæм æмæ нæ ^æдзæрттæм фæ- 
цæудзыстæм. Кæд афтæ бафидауат, уæд дзы .уымæй хуыз- 
дæр бæргæ ницы ис. 
Гæуи фæмæсты ис дыууæ усмæ дæр æмæ сыл хистæрты цур 
цас гæнæн ис, уый бæрц фæхъæр кодта: 
— Ныры уонг æрхъуыды кодтаиккат сымах дæр, зæнджын- 
тæ, ныр мауал рæйут... 
Афтæмæй аххос дыууæ усы фæци, уæлдайдæр та Госæдайы. 
Каеддæриддæр афтæ уыд — лæгтæн сæхи аххос куы вæййы хæдза- 
ры хъуыддæгты, уæддæр устыты 'фсон фæвæййы. 
Тигъмæ бакастысты Госæдамæ'кадджын уазджытæ. Тæтæр- 
хъан та дарддæр йæ ныхас ивазы, алы дзырд дæр ын барст у, 
арф хъуыдыгонд. 
— Гъе мæ уæдæ, райс-рауæлæ кæнут æмæ дзы кæд æндæр гæ- 
нæн нал ис, уæд байуарут дзæбæхæй, æнæ хъæлæбайæ. Никуы ничи 
байуæрста? Æрмæст сымахæй нæ рацыд ацы хъуыддаг. Ноджы 
дæр ма уын æй зæгъын, уæддæр уын кæрæдзи#æ хæстæгдæр ничи 
ис, иу туг, иу артæй рацæугæ... « 
Фынгæй куы рабадтысты, уæд бæстон райдыдтой сæ хъуыд- 
даг кæнын. Хъæуы, лæгтæ дæр уым æрбалæууыдысты, уæлæ- 
сыхаг лæбырдцæст Сарди æмæ хæрз къаннæг зæронд лæг Ца- 
м<ел,— хинæйдзаг цъæх цæстытимæ, бызгъуыртæ кæрцы къæриты. 
Уазджытæ сæхæдæг уыдысты дыууæ — иу.Тæтæрхъан, иннæ та То- 
майты Исмел, сау цухъайы мидæг, уый дæр æвзист дзауматы 
мидæг. Йæ боцъотæ бынтон нæма сурс Сты æмæ æнæуый дæр 
нырма цæрдæг лæг уыди. Адон æнæхъæн комы зыргæ лæгтæ уы- 
дысты, иунæг дынджыр хъуыддаг, хист уæд, кæнæ уæрст,— æнæ 
уыдон нæ фидыдтой. 
—284— 

Ныхас айста Исмел, уæздан Томайы-фырт: 
— Æппæтæй дæр, мæ хур, иугъуызон хай ис уæ дыууæтæн. 
Æрмæст Гæуийыл æмбæлы хистæры хай, фыдæлты æгъдау куыд 
амоны, уымæ гæсгæ. Уый æддийæ уын зæронд, куырм мад баззадис. 
Уымæн дæр хъæуы хай ахицæн кæнын. Гъе, æндæр уæ дзырддаг 
ницæуыл ис: алцæмæн дæр аргъ скæндзыстæм — æрдæг уæ иуы 
фæуыдзæн, ардæг — уе 'ннæйы. 
Куырм мады бафарстой, чемæ йæ фæнды баззайын. Кæд 
йæ уарзондæр хъæбул Батырбег уыд æмæ Абиан та йæ удхæссæг 
уыд, уæддæр ын æндæр гæнæн нал уыдис,— хъуамæ Гæуийы 
хæдзары баззадаид. Зæххæй сын æгасæй уыд авд бонгæны. Уыдо- 
нæй æвзæрст лæгты тæрхонмæ гæсгæ иу бонгæн Гæуийæн, хис- 
тæры хайæн. Хъугомы хуым дыууæ бонгæнмæ æввахс, схицæн код- 
той мады хайæн. Уæрстмæ ма дзы æрхаудис цыппар бонгæны. 
— Уый та куыд? — фæрсы сæ Госæда,— æмæ хъугомы хуым 
уыцы мæгуырæн йæхи сæрмагонд фæллойæ куы уыд æлхæд...— 
Уæды уонг Госæда къæйных дзырд нæма скодта, сабыр лæууы- 
дис устыты 'рдыгæй арынджы цур æмæ уырдыгæй хъуыста. Йæ 
хистæр лæппу Инал, дæсаздзыд лæппу, дæлийæ къонайы цур 
лæууыд æмæ уый дæр хъуыста. Кæд нырма къаннæг уыд, уæддæр 
хорз æмбæрста хабæрттæ: царды зындзинæдтæ йæ сахуыр код- 
тои хæрз сабийæ æмбарын ахæм хабæрттæ. " 
Дыууæ бонгæнмæ куы 'рхауди Госæдайæн йæ сывæллоны 
хай, уæд Госæда айтæ-уйтæ нал фæкодта, размæ ралæууыд æмæ 
дзуры зæронд лæгтæм, æнæфæкъæмдзæстыгæй: 
— Фæрнæй фæтæрхон кæнут, нæ кадджын уазджытæ, фæлæ 
афтæмæй мах нæ байуардзыстæм. Цалынмæ уын нæ баталынг, 
уæдмæ уæ хæдзæрттæм куы фæцæуиккат, уæд уый хуыздæр 
уаид! — йæхæдæг бавдæлд Госæда, фæстæмæ дæр нал фæкаст, 
афтæмæй дуармæ рацыдис. 
Джихæй аззадысты Тæтæрхъан æмæ Томайты Исмел дæр, 
кæрæдзимæ бакастысты æмæ сæ сæртæ банкъуыстой. 
Цамел, къаннæг зæронд лæг, тамако йæ дзыхы бакодта, аууыл- 
дта йæ æмæ иуырдæм ацъыкк кодта. Дзуры уазджытæм: 
— Ахæм æнцонтæй сæ нæ байуардзыстут. Госæда дæр кæм 
сразы уыдзæн, дыууæ бонгæнæй йын фараст сабийы куыд дарын 
кæнут? Раст нæ рауайдзæн уый. Æниу мæм мæнæ Гæуи ма фæ- 
хъыг уæд. 
Гæуи дæр батæвд. 
— Æмæ уæдæ æз мæ бинонты доны ныккалон! Æгъдаумæ 
гæсгæйæ мын цы 'мбæлы, уый никæмæн ратдзынæн. 
Рарвыстой Госæдамæ, куыд сæм байхъуса иу чысыл, фæлæ 
уый пирæныл йæхи ныццавта æмæ, йæ къуымбилтæ пиргæйæ, 
загъта: 
—285— 

— Афтæ зæгъут уæ уазджытæн: кæд сæм æндæр рæстдзинад 
æмæ æндæр æгъдау нæй, уæд ам уæгъды фæстиат кæнынц, «Гал,. 
дам, хос ахæрæд, уæныг та их астæрæд», гъе уый сæ тæрхон. 
Ома мæ сидзæрты сæрыл сдзурæг нæй, æмæ уадз æмæ фе- 
сæфæнт... Нæй, æз уыдон тæрхонмæ цæугæ дæр нал бакæндзы- 
нæн æмæ хъусгæ дæр. 
Ахæм хабар никуы æрцыдис Тæтæрхъан æмæ Исмелыл, ай 
бæрц базæронд ысты, бирæ хъуыддæгты бацыдысты æхсæны 
лæгтæй æмæ сæм ныр кæйдæр идæдз ус ныхасмæ дæр не 'рыхъу- 
ыста. Фæлтау сæм иу стыр лæдзæг куы систаид, уæд сæм уый 
хуыздæр фæкастаид. Ууыл нæ банцад, кæй зæгъын æй хъæуы, 
Госæда æмæ Гæуийы уæрст. Цалдæр боны фæстæ æндæр уазджы- 
тæ æрхуыдтой. 
Бирæ фæрауæлæ-бауæлæ кодтой, фæлæ уæддæр зæххытæ 
æмбисыл ахицæн кодтой, йæ фæнд аскъæрдта Госæда. 
Баззадис иунæгæй йæ фараст хъæбулимæ. Фæцис æй дыууæ 
галтæ, дыууæ хъуццытæ, цалдæр лыстæджытæ. Хæдзаруатæн 
ын радтой скъæт, скъæтæн йæ астæу гæрæн сарæзта æмæ йе. 
'рдæджы йæхæдæг æрцард, иннæ æрдæджы та — фосæй йæ цы 
фæцис, уыдон. Инал хæдзары хистæрæй баззадис. Уый тыххæй 
йе 'мбæлтты 'хсæн, хъæуы фыййæутты 'хсæн йæхи зæндджын- 
дæр кодта, хуымæтæджы æрра митæ йæ сæрмæ нал хаста. Хæдза- 
ры мидæг дæр барджын ныхас райдыдта: 
— Нæ хъуари тæдзы æмæ йæ саразын хъæуы, цалынмæ 
къæвдатæ нæ райдыдта. 
— Æмæ йæ цæмæй аразыс, кæм дын и хъуари? — фæрсы 
йæ йæ мад æмæ мидæгæй йæ зæрдæ барухс, йæ лæппу ахæм хъу- 
ыддæгтыл хъуыды кæнын кæй райдыдта, уый тыххæй. 
Дыккаг бон Инал хæрз талынгæй æрыскъæрдта йæ фос. Йе 
'ккой кæцæйдæр æрхаста æнæхъæн баст хъуаритæ. Мад æй 
базыдта, давæггаг кæй сты, базыдта, кæй хъуаритæ сты æмæ 
сæ, загъдгæнгæ, Цамелты хæдзармæ бахаста. 
— Æвæццæгæн сæ сымахæй радавта, йæхи мын тыхлæг кæ- 
ны,— зæгъгæ. Уыцы рæстæджы Инал фæскъулæй хъуыста, йæ 
мадмæ æнæхъуаджы тынг мæсты кодта. Йæхи нымæр дзырдта: 
«Бакæс ныр уымæ, цытæ кæны. Ацу æмæ усы зондæй бафæрс». 
Нал фæлæууыд æмæ рагæпп кодта æддæмæ, фырмæстæй кæуын- 
хъæлæсæй хъæр кæны: 
— Ницы сты Цамелы, æз сæ уæртæ стыр зæйы бынæй 
скъахтон. Цамел æгъдауджын зæронд лæг уыд, йæхи батызмæг 
кодта æмæ цыма, æрцахсынмæ хъавыд Иналы, уыйау йæхи лæ- 
бурæг скодта: 
— У, хæрæг, уæдæ мын ды радавтай мæ хъуаритæ. Фæлæу 
ма, а лæппу дын дæ хъус æрчъепп ласа. 
—286— 

Лæппу ралыгъд. Цамел зæрдæхæлар лæг уыд, хъуариты 
фæстæмæ нал айста, радта сæ Госæдайæн. 
Дыккаг бон Инал йæ мадæн зондджын æнгасæй уайдзæфтæ 
кæны: 
— Æз-иу хъуыддаг куы аразын, уæд мæ ды ма хъыг дар, 
æна. 
Фæлæ уæдæй фæстæмæ Инал къæрных нал ракодта. 
Уал сывæллоны схъомыл кæнын æнцон хъуыддаг нæ уыд, 
уæлдайдæр та идæдз усæн, стæй уый дæр мæгуыр Цогойты 
хъæуы, уыцы фыдзаманы. Хистæр чызгыл, Асинетыл æртындæс 
азы куыддæриддæр сыххæст, афтæ йæ чындзы радта уæлæ иу 
гнугъагæн, иу сæхи хуызæн мæгуыр лæгæн. Йæ уæлвæд ин- 
. нæ чызг — Годæйы дæр фæбæлццон кодта, дыууадæс азы йыл 
нæма сыххæст, афтæ. Уый дæр ачындз кодтой. Æниу, цæй 
чындзхъом уыдис, хæрз къаннæг, уæд ма йæхæдæг къæцæлын 
чындзытæй хъазгæ кодта. Йæ хъазæн хæцъилтæ дæр ын йемæ ны- 
вæрдтой, афтæмæй уый та радтой Хъоротæй иуæн — Уæллаг 
ермайнагæн. 
Цы нæ амæлттæ кодта Госæда, уæддæр йæ сабиты бæгънæ- 
гæй, æххормагæй никуы ныууагъта, адæмы рæгъмæ сæ ракодта. 
Раст къуырттон карк куыд цæрдæг лæууы, йæ цъиутæм зилгæйæ, 
афтæ уый дæр рагæпп æввонг уыдис йæ сабиты сæрыл рахæцынмæ. 
Сындæггай бахъомыл ысты сабитæ; Иналыл сæххæст ис 
æнудæсæм аз, хæдзар дæр йæ къахыл фидардæр лæууын байдыд- 
та. Ног цæрæн агъуыст рафæнд кодтой, ..фæлæ растæндæр сæ 
царды зындзинæдтæй фервæзын фæнд куы ракодтой, гъе, уæд 
сыл сæмбæлд æнахуыр диссæгтæ... 
—287— 

ЩР Щ? Ч^ ^т^ ЩЬ ЩЬ Щь Щь Щь Щь Щь ЩЬ ЩЬ ЩЬ ЩЬ ЩЬ Щ^ Щ^ Щ^ ЩЬ ЩЬ ЩР ЩЩ ЩР Ч* *** ЩР ЩР 1* 
ДЫУУÆ КЪÆРНЫХЫ 
«Фехалут æнахуырдзинады къæдзæх, цæмæй 
тагъддæр фесæфа фыдгæнджыты ахстон». 
Виктор Гюго. 
I 
Иу "хъæу та нæм хуыйны Стырфæтæн. 
Æнæзонгæ лæгæн куы зæгъай «Стырфæтæн», уæд æй фен- 
хъæлдзæн, зæгъгæ, уыцы хъæуæн æмбал нæй ацы бæсты, стыр 
дæр у æмæ фæтæн дæр, йæ иу кæронæй иннæмæ дугъон бæх нæ 
фæхæццæ уыдзæн, багæнæн дзы нæй адæмæй; йæ мидæг булвар- 
тæ, трамвайтæ æмæ диссæгтæ. Афтæмæй уæлæмæ дæр аст хæдза- 
ры æмæ дæлæмæ дæр. Сæ разы сæнæрттæ амад, уыцы хæдзæрт- 
тæн. 
Дыууæ доны кæм иу кæнынц, уым, се 'хсæн, фæзран аззад; 
цъæх нæууыл рæуæдтæ æмæ кæрчытæ иумæ хизынц, æртæ 
хуыйы хъыбылы, уидæгтæ зæрдиагæй къахынц. 
Фæлæ Стырфæтæн уыдонæй кадджын нæу, уый у кадджын 
уымæй, æгас комы исполком уым кæй ис, фæзæн йæ кæрон ног 
агъуыст, скъола, йæ фарсмæ та рагон аргъуаны мидæг — копе- 
рат. Йæ ном коперат хуыйны, кæд йæ мидæг ницы ис, уæддæр. 
Иууыл диссаг та дæм цы фæкæсдзæн, уый — радио. 
Уæртæ кæмдæр, хохы цъассы, æрсытæ æмæ бирæгътæ хъæуы 
алыварс кæм тезгъо кæнынц, уым ныр — радио: цалдæр æндзал- 
мы кæрæдзийыл бабастой, хæрдмæ сæ ныхъил кодтой, дынджыр 
кæрдотимæ сæ телтæй абастой æмæ... радио цæттæ. 
Кæмдæр — Мæскуыйы, Калачы дзургæ кæнынц æмæ сæм, 
Идарыхъо, ды та Стыр фæзы хъусгæ кæн. 
Нæ исполком Андри, йæ мард фесæфа, цынæ æрымысдзæн... 
Куыд фæразы уый бæрц, йæ мард фесæфа! 
Иу хъæу уæлæ Джермугъы, иннæ Бурсамдзелийы, æртыккаг 
Хъугомы, цыппæрæм — кæмдæр Æрдузы къуыппыл дзæгъæлæй 
аззад. Ацу æмæ уыдонимæ архай. Кæд зæрватыкк фестай, кæ- 
нæ айропланыл сбадай, уыййеддæмæ сыл чи аххæсдзæн, чи сыл 
фæзилдзæн! 
Хæрз æрæджы та нæм сæмбæлд ахæм хабар, исполком æй 
йæхæдæг равзæрста, стæй етапæй горæтмæ арвыста фыдгæнджыты. 
—288— 

Иу мæйдар æхсæвы Хъугомы хъæуккаг Пала æмæ Парса 
сфæнд кодтой хæтæны фæцæуын. Æрымысыдысты, мæгуыр, сæ 
фыдæлты хабæрттæ, «Особайы» диссæгтæ: мæнæ-иу Кæсæгæй 
кæнæ Цæцæнæй æгас рæгъæуттæ куы ратæлæт кодтой, уыцы 
æмбисæндтæ, æмæ сæ зæрдæтæ ныххæррæтт кодтой, ссыгъдысты 
æнахуыр фæндонæй: 
— Гъе, мардзæ, кæд мах дæр исты хъару, дæджыгъæд рав- 
дисиккам! 
Палайæн йæ зæнгойы бызгъуыртæ æрзæбул сты, Парсайæн 
та йæ цухъхъайы зæронд, цыма куыйтæ нытыдтой, уыйау. 
Парсайы сæ хъæуы хуыдтой дæлимон, къаннæг æмæ хин 
лæг кæй уыд, уый тыххаей. Уæлейæ цы нæ уыд асæй, уый бæрц 
авд ахæмы зæххы бынты цыд. 
Палайы та хуыдтой кæфой, чысыл йæ дзых хæлиу кæй дард- 
та, уый тыххæй. Йæ бур хъози дæндæгтæ цæрæнбонты никуы 
бамбæрзта. 
Сæ дыууæ дæр кæрæдзийæ нæ хицæн кодтой Габаты гал 
æмæ хъугау. Диссаг сæ хъуыддаг уыд,— кæрæдзимæ лæгъз 
ныхасæй никуы сдзырдтой, иуылдæр схуыст, быцæуыл лæуд 
уыдысты, афтæмæй æнæ иумæ сæ бон нæ уыд иунæг сахат дæр. 
— Кæрæдзийæн фæлдыст фæут! — худтысты сыл сæ сыхæгтæ. 
Гъе æмæ дын сфæнд кодтой хъазуаты хæтæны фæцæуын: 
æхсары къæдзилыл сæ сфæндыд ныххæцын. 
Гъæйтт мардзæйы арæзт ракодтой сæхи. 
Парса кæмдæр æхсонджын дамбаца ссардта, топпы хосæй 
йæ байдзаг кодта, дыууæ нæмыгæй йæ сифтыгъта.' 
Сахъ фыдæлтæ дæр, дам, афтæ ифтыгътой. 
Пала рахаста йæ фынды фыд Мæхæмæты æхсаргард, æцæг 
йæ кæрццæмæн йе 'рдæг кæмдæр фесæфт æмæ згæйæ уæлæмæ 
сласын дæр нал комы, фæлæ уый дæр ницы кæны. 
Иу дзырдæй, сæ бон Германæн уыд хæст расидын. 
— Ма йæ сæлвас, хуыцауы хатыр бакæн, æндæра арв сырт- 
тивдзæн æмæ æркъæвда кæндзæн! — Хынджылæг дзы кæны 
Парса,— уыцы дæлимон. 
— О, о, иу дæ хуызæны дæр дзы нæ акусарт кодта мæ фыды 
фыд Мæхæмæт, мæрдты йын гæбæр хæрæг фестай! — Мæсты 
кæны Пала. 
— Хæдзары даринаг фос мæнæ уый у,— æрхоста Парса 
йæ æхсонджын дамбаца,— айразмæ мыл бирæгътæ æрæмбырд 
ысты, гъе, æмæ, мæ хур, дæнг-дæнг сæ райдыдгон ацы дамба- 
цайæ дзы иу фондз маргæ акодтон, иу ахæмы цæфтæ. 
Пала хорз зоны Парса гæды ныхас кæй кæны: иу æхстон 
дамбацайæ уый æппæт бирæгъты куыд фæцагътаид, фæлæ йын 
дзуапп раттын фæзивæг кодта. 
—289— 

Афтæ цæуынц мæйдары, ахæм мæйдар та, æвæццæгæн, дæл- 
зæхы дæр никуы уыд. 
Цæстытæ барæй дæр цъынд кæнынц, уæддæр сæ уынгæ ницы 
кæнынц: фæнды сæ кæс, фæнды ма. 
— Цæй-ма, Парса, нæма фæхæццæ кæнæм? 
— Сабыр дзур, мард дæ хæдзарæй рабыра, 'рбаввахс стæм 
Стырфæтæнмæ. 
— Æвæццæгæн ам нæй Стырфæтæн, æндæра... 
— О, нал ис ам, дæлæ, дам, Калакмæ адымдта, уæдæ, 
къæхтæ йыл базадис æмæ дон-дон дæлæмæ афардæг,— уæд 
мын дæ бинондæй иу мауал баззайæд. 
Парса йæ хъæлæсыдзаг ныккæл-кæл кодта. Пала та фыр- 
мæстæй, чысыл ма бахъæуа, мисындзæгау фæйнæрдæм атъæпп уа. 
— Æз дæр сæрхъæн дæн, дæ хуызæн кæфойдзыхтимæ ахæм 
хъазуат хъуыддагмæ чи цæуы, уæгъды мæ худинаг кæныс. 
— Бындар фæу, Зелимхан дæр дæ хуызæн кæм уыди. 
— Сабыр дзур, стæй де 'фсæртыл дур æруайæд, кæд куырой 
нæ фестадысты. Дзæнгæда цæгъдыс, æндæр ницы. Ныр хъæумæ 
дæр стæм... Гъе, сыгъзæрин фестай, кæд цæй æхсæв скодтай, 
цæсты къух куы фæтъыссай, уæддæр æй нæ фендзынæ. Къæр- 
ных, дам, цæмæ бæллы æмæ мæйдар æхсæвмæ,— уый æмбисонд 
махыл дæр æрцыд. 
Æцæг дæр, арвæй, зæххæй, чи сæ кæм уыд, уый бæрæг дæр 
нæ уыд; æгас дунейы, цыма, талынг ран, къутуйы бын бачындæуыд. 
Бафтыдысты фæрвджынмæ, фæрвыты фæстейæ комы дон 
дуртыл йæхи хойы, йæ унæрæй æхсæвы фынæй халы. 
— Гъе, ныр хъыпп-сыпп мауал скæн,— улæфгæ дæр куыд 
нæ уал кæнай, афтæ бакæн. Зоныс,— ам къæнцлары цур ра- 
дио сарæзтой æмæ уымæй тас у. Уæлдайдæр,— давынмæ цæуæм, 
уый тыххæй мацы срæди, æндæра нæ Калачы фехъусдзысты, 
уæдæ куыд æнхъæлыс: Калакæй куы дзурынц, уæд сæ мах уырды- 
гæй ардæм хъусæм, гъе, æмæ нæ уыдон дæр ардыгæй афтæ фе- 
хъусдзысты. 
— Иуылдæр гæды ныхæстæ сты уыдон, радио дæр, тилифон 
дæр. Ахæмтæй мæн ничи фæсайдзæн. Коммунисттæ адæмы сай- 
ынц, æндæр ницы. Ахæмтæн та, æвæдза, ды цы 'мбарыс? — дæ 
хуызæн æнæмбаргæ хæрæджимæ ахæм дынджыр хъуыддаг чи 
кæны?! 
Тынг смæсты ис Парса, йе 'мбал Пала ахæм хуымæтæджы 
хъуыддæгтæ кæй не 'мбары, æмæ йæ хъæр фæтынгдæр кодта: 
— Нал дæ фæразын, кæдмæ дæ ахуыр кæндзынæн. Ды мын 
мæ бызгъуыр цухъамæ ма кæс: æз фараст къласы студентты 
скъолайы фæдæн, а дыууæ боны мын мæ квитанц дæр сырвитдзы- 
сты, уый зоныс! Гъе, уæд мæм кæсдзынæ, нæ комæн сауджын 
—290— 

ныллæудзынæн, иунæг хуыцаумæ скувдзынæн: гъе, зæгъгæ, 
Палайы мын æрбамар, æмæ дын а лæппу дыккаг бон дæ хист 
ахæрдзæн. 
— Ахæрдзынæ хæрæджы дымæг... 
— С-с-с, сабыр... куыдзы рæйд нæ фехъуыстай? 
Пала æнæбары фæгуыбыр кодта, йе 'хсаргарды фистоныл 
фæхæцыд. 
Риуы гуыпп-гуыпп ма кæм æнцайы, цæстытæ — дзагъыр, 
тарст гæдыйы цæстытау. 
Фæрв бæласæй хус къабуз рахауд æмæ Палайы сæрыл сæм- 
бæлд фыдбылызау. 
Иууыл сæ уд сын уый фæцæй тæхын кодта. 
Цæйдæр даргъ аууон, цыма доны былы 'рдæм бæлæсты 
'хсæн багæпп кодта, йæ къахдзæфтæ дæр ын, цыма æрыхъуыстой. 
Парса уæддæр хъæбатырдæр уыд, йæ бон ма хъуыды кæнын 
уыд, йæ зæрдæ уайтагъд фехсайдта, зæгъгæ, сæ разы чидæр 
бабадт, уыцы чидæр та æнæмæнг исполкомы милицион — даргъ 
Сала уыдзæн. Æнæмæнг даргъ Сала уыдаид. 
Хъæр ницы суæндыд Палайæн, фæлæ йын йæ цухъайы гæба- 
зыл рахæцыд æмæ йæ йæ фæдыл фæласы. 
— Мæ фæдыл цу, хæлиудзых, уый, æвæццæгæн, Лексаты 
бынатыхицау уыд, ахæм æнафоны уыййеддæмæ ам кæй цы 
хъуыддаг ис. Æнæ къæрцц, æнæ хъæлæба æвæр дæ къах, бын- 
тондæр мауал сулæф дын куы зæгъын. 
С-с, уæлæты æрбахиз, ам цъыф у. 
Пала фæстæмæ фæкæсын дæр нал уæнды. Фыдбылызæн но- 
джы йæ хæлаф æрхау-æрхау кæны æмæ, йæ астæубос æрбалваса 
уымæ дæр æй не 'вдæлы. 
Парсайæн дæр йæ цæстыты æхсидæвтæ ратæх-батæх кæнынц, 
йæ дæндæгтæ кæрæдзи мидæг бамыр ысты, аркъауау. 
Афтæмæй хидмæ бахæццæ сты, хиды бын дон зилдух кæны, 
йæ унæрæй бæстæ хæссы. Ахызтысты йæ сæрты; куыройы дæл- 
вæрсты, куыройы дон нæ федтой æмæ дзы комкоммæ балæгæр- 
стой. Фæлæ ахæм рæстæджы уыдæттæ чи хъуыды кæны. Чысыл 
фæстæдæр хъæугæрон кауы цурты фæхъуызынц. Кауы мидæгæй 
хуым дымгæимæ сусæг сыбар-сыбур кæны. 
Хъыпп-сыпп никуыцæй хъуысы. Стырфæтæн лæрдвынæй 
бакодта, цыма йыл æвæджиаг сау халон йæ базыртæ æрытыдта, 
уыйау. 
Фыр талынгæй нæдæр хæдзæртты æвзарынц, нæдæр испол- 
комы йæ радиоимæ. 
Æрмæст сæнары тæф фындзыхуынчъытæ хъыдзы кæны. 
Иу стыр дуры цурмæ куы бахæццæ сты, уæд уым чысыл 
19* 
—291— 

æрныгъуылдысты, бынтондæр зæххыл, нæудзармыл æрбадтысты. 
Ам Парса йæхицæй инструктор акодта æмæ амоны сусæгæй 
Палайæн: 
— Фыццаг хæдзар у Лексайы, дурæй агъуыст; бамбæрс- 
тай? Бынæй скъæт, уæлийæ та сæхæдæг цæрынц. Фаллаг кæрон 
уæлувæд, йæ быны кæрт. Сæ фос уым сты. Лексаты куыдзæн 
йæ ном Мила, ма дæ ферох уæд. Стыр бур куыдз. 
Тæрсгæ дзы ма кæн, базæронд ис, æмæ йæ цуры сармадзантæй 
куы 'хсай, уæддæр нæ райхъал уыдзæн. Хъомæй, иу йеддæмæ 
раскъæрын нæ хъæуы, сæ нардмæ-иу сын бахъав. Уæдæ, зондæй 
архайын хъæуы кæддæриддæр. Бамбæрстай, сæрхъæн! 
— Бамбæрстон... 
— Тæрсгæ кæд нæ кæныс, миййаг? кæд тæрсыс, уæд мæнæ 
мæ худ ныккæн. 
— Тæрсгæ та уанцон нæу? Æмæ æз авд сæррн уæйыгæй 
куынæ фæтæрсдзынæн,— зæгъы æнæбары Пала, фæлæ мидæ- 
гæй та гуырысхойы ныххауд. 
— Уæдæ размæ, æз дæм мæ хъус ардыгæй дарон, æндæра 
ды ницы бахъахъæндзынæ, хæлиудзых дæ æмæ нæ дыууæ дæр 
иу доны къусы сæфт æрбакæндзыстæм. Кæрты дуар-иу дзæбæх 
æрбакæн, арæхстгай, йæ хъинцъ куыннæ фæцæуа. Стæй сабыр, 
хæрз сабыр иу нард стурыл дæ къух æрсæрф, йæ гуыбын-иу ын 
ахъыдзы кæн, куыд дыл æрыууæнда. Стæй йæ дуарæй федде 
кæн. Уый фæстæ дын физонджытæ та æз араздзынæн... уæдæ, 
бур физонæг, цъыс-цъысгæнгæ. Цæугæ ныр, уæгъды дзæнгæда 
мауал цæгъд. 
Пала бæргæ æмбары Парсайы хиндзинæдтæ, фæлæ цы зæ- 
гъа: физонджытæ аразын æниу йæхæдæг нæ базонид. Йæ маст 
баурæдта, цæмæй йæхи тæрсагæй ма фенын кæна. 
Куыд та йыл разылд хинæй ацы налат?! 
Фæхъуызы Пала, рувасау, йæ уæнгтæ ныттынг ысты, æдзынæг 
сæ ахъардта кæрæй кæронмæ, йæ зæрдæ, карчы зæрдæйау, 
тыррык-тыррык кæны, йæ худ йæ дæлармы, йæ сæры хъуын та 
арц слæууыд, сæры царм æлхысчъытæ кæны. 
Афтæмæй йæм чысыл исчи куы фæхæпп кодтаид, уæд дæ фыд- 
гул дæр афтæ, йæ бынаты æвиппайды цъæх фæнык фестадаид. 
Боныгон йæ цæстытæ гæдыйы цæстыты хуызæн, ныр сæ 
ныдздзагъыр кодта, кæд сæ уынгæ рæстмæ ницы кодта, уæддæр. 
Бахæццæ кæртмæ. Мидæгæй стуртæ арф ныуулæфынц, хъæ- 
рæй асдæрынц сæ царм, æнæбары сынæр цæгъдынц. 
Парса дуры аууон бады, кæсы Палайы 'рдæм, иууылдæр хъус- 
тæ фестад. Тас, стыр тас хойы мидæгæй риуы гуыдыр. Йæ улæфт 
хаттæй-хатт бынтондæр йæ хъуыры фæбады. Раст топпы сампал 
куыд сæргъæвай, йæ нуæрттæ афтæ æркъæппæввонг сты. 
—292— 

— Гъе, хæлиудзых, цы фæдæ! — хъуыды кæны йæхи нымæр, 
цæсты ныкъуылд æм сæдæ азы бæрц кæсы. 
Пала'дуар баКодта,— рæстæг дæр йæ бынатæй фезмæлыд. 
Тагъд-тагъд иу хъугыл йæ къух æрсæрфта. Парса йын куыд 
. бацамыдта, афтæ. Хъуг фæтæррæст кодта æмæ дуарæй феттийæ. 
Хъуг лидзы, Пала йæ фæстийæ суры. Парса та дуры аууон сагъ- 
дæй аззадис. Фыр адæргæй йæ мидбыл æнæбары худы, йæ дзых 
' суанг фæсхъустæм афаст. 
— Табу дæуæн, урсбоцъо Уастырджи,— ахъуыды кæны 
Парса. 
Иууылдæр хорз, куыд æмбæлы, афтæ. 
Парса сыстад цадæггай, фæстæмæ иу каст фæкодта æмæ, 
Лексаты уæле цы хæдзар ис, уым рудзынджы рухс ауыдта. 
— Мæнæ диссаг! Цафон рухс у, ай? Ам лæппу ма уæд, æз 
сæ куынæ абæрæг кæнон. 
Дардыл азылд æмæ, рухс кæцæй калд, уыцы рудзынгæй ба- 
гудзицц кодта. " 
Мидæгæй царциаты диссæгтæ æмæ æмбисæндтæ: дыууæ усы 
арахъ уадзынц, сæ иу сау дарæсы мидæг, бады къонайыл, иннæ 
та, хъулон кæлмæрзæн йæ уæлæ, артдзæсты раз къуыдырыл 
бады. Сæ дыууæ дæр афтæмæй сæ сæртæ сæ уæрджытыл æруагъ- 
той æмæ фæйнæ зæрдиаг фынæй скодтой. 
Дынджыр æрхуы аджы алыварс фæздæг, зæлдаг хызау, 
хæрдмæ, ердомæ згъоры, милийæ та арахъы æвзист тæдзынæг 
дурынмæ зæрдиаг зарджытæ кæны. 
Парсайæн арахъы тæфмæ йæ комы дæттæ æруадысты, ми- 
дæгæй æнæхъуаджы æлхысчъытæ скодта ахсæн. 
Диссаг у Парсайæн йæ хъуыддаг, куыддæр нуæзты тæфаг 
фехъуса, афтæ йæ уæзæджы ахсæнæн æнæ срисгæ нæй. 
Ныр дæр афтæ: арахъы хæйрæг йæ гуыбыны скафыд. 
— Гъе, сыгъзæрин фестай, куыд æзгъоры милийæ... тæхуды, 
уымæй иу дыууæ æрхырх... Стæй фæлтау мæлгæ дæр акæн, никуы 
ничи амарди. Хъуыды кæны, гуырысхойыл фæци. 
Арахъы хæйрæг та мидæгæй кафы, хъуырмæ лæбуры сæры 
.. магъз фыр мондагæй уыцы æхсызгон талынг æрбавæййы. Уай- 
тагъд йæ дзых æрбахус: дойны кæны, æнахуыр дойны. 
— Гъе, бар дæр йæхи... иууыл мæ Сабыры хай куы фæкæной, 
уæддæр æнæ афæлваргæ нæй. 
Дуар зыхъхъыр/ цæмæй фæздæг хæдзары ма бада, гæзæмæ 
бахæцын йеддæмæ йыл нæ бахъуыд. Гъе, æрмæст замана: къо- 
найыл цы ус бады, саударæсы мидæг, уымæн йæ къух раст ду- 
—293— 

рыны цур, .йæ фындз та раст милимæ æруагъта, цыма йæм смудгæ 
кæны, уыйау. 
Арахъ æвзист тæдзынæгау згъоры, йæ зарджытæй, диссаджы 
кадджытæй, йе ' мбисонды аргъæуттæй не 'нцайы. 
— Пуй, хæрæг фест, кæд йæ тæккæ цур цы сбадтæ!.. мæсты 
кæны Парса уыцы æнæхуыцауыхай усмæ. 
Дуары цур аууоны æрныгъуылд, исдугмæ йæ ныфс нæ 
хаста,— уæд та, зæгъгæ, æрыхснырста æмæ йæ фындз мæ къухыл 
аныдзæвд. 
Арахъы хæйрæг æй уæддæр фесхъуыста, исдугмæ бахъуызыд, 
бахъуызыд... стæй фæлæбурдта дурынмæ æмæ фæстæмæ, гæ- 
дыйау, иу сæррæтт, ракодта. 
Куыддæр æгъдауæй къæсæрыл фæцудыдта æмæ дуарыл йæ 
тъæпп фæцыд. 
Дуар ныхъæрзыдта, бирæгъау, нынниудта. Парса згъоры, 
цыма йæ фæстийæ сурынц æнæхъæн æфсæдтæ, уыйау. 
Куыройы доны сæрты ратахт, хидыл атахт æмæ уырдыгæй 
фæстæмæ иу каст фæкодта. Никуы æмæ ницы. 
Раирвæзт, иу дзырдæй. Зонгæ дæр æй, æвæццæгæн, нæ 
бакодтой. 
Арахъы тæдзынæг та уым милийæ суанг фæсдуармæ рафæд 
кодта. 
Уастырджимæ та ныкуывта Парса, ей, зæгъгæ, уæддæр дæу 
цы бафæнда, уымæн æнæ сыххæст нæй, афтæ дзæбæхæй йæ фер- 
вæзын кодта, ахæм дурын йæ къухы, афтæмæй. 
Суры йе 'мбалы Парса, фæрвджынæй рахызт; нæй, никуы... 
Нал ис Пала. Адæргæй дурын йæ дзыхмæ фæкъул кæны æмæ 
дзы зæрдиаг хуыпп акæны. Афтæмæй иннæ фæрвджынмæ ба- 
хæццæ, баййæфта йæ цæдисæмбалы, «Хъæбатыр хуыснæг» 
Палайы. 
— Гъе æмæ мын кæдæм лидзыс, гъе, тæрсгæ цæмæй кæныс; 
нæ зоныс, Парсайæн нырма æмбал кæй нæй зæххы цъарыл! Дæ- 
хи хуызæн хæлиудзых æй кæд, мыййаг,не 'нхъæлыс! 
— Ацу куыдз! а лæппу дын мæ хъугæй хай нал ратдзæн. 
Фыдæбон æз кæнон, физонджытæ та дзы ды хæрай... 
— Ма мын дзы ратт..: Мæн физонæг æппындæр нæ хъæуы. 
Мæнæ ацы дурыны нывонд фæуæнт, бæстыл цыдæриддæр фи- 
зонджытæ ис, уыдон! 
Пала джихæй аззад: 
— Циу, цæй дурын у! 
— Ницæй дурын, мæнæ имерет кæй æрбаласынц, уыцы ду- 
рынтæй, æлыг сыджытæй йæ саразынц, стæй йæ басудзынц... 
Бацæудзæн дзы афтæ... иу фондз авджы. Сæгъау ныууас, хæ- 
рæг, æндæра дын дзы нæ ратдзынæн. 
—294— 

Пала фембæрста хъуыддаг æмæ раст сæхи сæгъы уаст нык- 
кодта: Ме-е, зæгъгæ. 
Арахъыл уый дæр «нæ» нæ загътаид. 
— Афтæ, гъе. Ныр дæ нæма бауырныдта, Зелимхан дæр æз 
кæй дæн æмæ студент дæр? 
— Сегас дæр дæ, Парса, мæ уд дæ нывонд. Афтæ-иу мын мæ 
зæрдæ истæмæйты бахъæлдзæг кæн. 
Ныры хуызæн никуы бацин кодтой кæрæдзийыл. 
Æрмæст мидæгæй Палайы цыдæр æлхыскъ кодта, зæгъгæ, 
ех, ацы хатт дæр та Парсайы хуызæн хъæбатыр цæуылнæ ра- 
цыдтæн. Ничи йæм кæсы, цы диссæгтæ йын бантыстис. Йæ ном 
хъуамæ гæххæтты фыст æрцæуид ахæм лæгæн. 
Айтæ-уйтæ нал фæкодтой, фæлæ сæ хъуджы фæрвджыны 
'рдæм фездæхтой, синагæй йæ æрбастой, æмæ сæхæдæг, уæздан 
фырттау, цъæх нæууыл æрбадтысты сæ улæфт суадзынмæ. 
Уым ма сын æнæскувгæ цы баззадаид: суанг Бурсамдзелийæ 
ранымай, Къарасет, Хъартайы дзуар, Мыкалгабыр, Джеры-дзуар... 
Суанг быдыры дзуæрттæм ахæццæ сты. 
— Ай та, цы зæд, цы дауджыты ном не ссардтам, афтæмæй 
нын хуыздæр æххуыс чи бакодта, уымæн æхцон. 
Сæрмагонд куывд — сæ кадджын фыдæлтæн: иу мард дæр 
сын æнæ рухс нал баззад. 
Арахъ æмæ хъуджы хицæуттæн дæр акуывтой, уыдон ном 
дæр ссардтой сæрмагондæй. 
Иу. дзырдæй, мæйдар æхсæв кæд уыд, уæддæр дурынæн йæ 
бынæй рухс суагътой. 
Стæй йæ Парса фелвæста æмæ йæ доны былы 'рдæм ныззы- 
гъуытт кодта, уый та дзы, зæгъгæ, æнхъæлмæгæсджытæн. Йæ 
дзыгъал-мыгъул дуртыл фæцыд. 
Уый фæстæ бавнæлдтой кæрæдзийæн пъатæ, хъæбыстæ кæ- 
нынмæ. Бацыдысты, хъуджы æфцæджы æртыхстысты, уымæн 
дæр пъатæ, хъæбыстæ, зæгъгæ, ахæм чырыстон, ахæм сабыр 
хайуан æргæвдынæн дæр тæригъæд у. Стæй та нæудзармыл æр- 
бадтысты, æмæ зæрдиаг, уæззау ныхæстыл, хæкъуырццгæнгæ, 
ныллæууыдысты. 
— Гъе, дæу ме 'фсымæр цы хуыцау нæ фæкодта, уый куыдзау 
фæниуа мæрдты æмæ дзæнæты... уæлæуыл дæр. 
Палайæн йæ зæрдæ, æнхъизæнау, сфæлмæн, райвæз-байвæз 
байдыдта, стæй йæ цæстыты сыг фæкъæртт, богъ-богъ ын 
бацайдагъ. 
— О, мæ ахсджиаг... чи мын ис... ихъ чи мын ис дæуы йед- 
дæмæ... мæ бинонтæ дын... ихъ... иууылдæр... ихъ... 
Нал фæцис йæ ныхас, цæсты сыг хъуыры фæбадт. 
Парса йыл тынгдæр ныттыхст, фæлæ йын æрсабырæн куы 
—295— 

ницыуал фæрæзта, уæд ьщ йæ мад æмæ йæ фыдæн дзæбæхтæ 
ныссидт æмæ уæлгоммæ сфæлдæхт. ' , 
— Гъе, Пала... значит, кæсыс, уæлæ арвы кæрон стъалытæ 
разынд... Уыдон авд хойы сты... уæдæ... Авд хойы... значит, иуыл- 
дæр мæ хотæ сты, фæлæ дын дзы иу дæр нæ ратдзынæн... значит, 
исе мой, и на студент, а он сестра. Кæд дæ фæнды, сæ нæмттæ 
дæр дын зæгъон: адин ест Гадæгк, другой У&дæгк, есчо Аззæ, 
есчо Уззæ, Ац æмæ Урдаган... Последнæй — Мæгуыр Гæдо... 
дæ хъуызæн мæгуыр æмæ дурак. Æз дæн первæй. Æз... æз... 
ихъ... 
К2Л фæци Й29 НЫХас æмæ йæ сым-сым, йзе фындзы æхситт 
айхъуыст фæрвджыны, 
Пала дæр, кæуынæй куы бафæллад, уæд йæ худ йæ нывæрзæн 
бакодта æмæ йæ фындзæй хырхæй фады. 
Хъуг сæм зулмæ бирæ фæкаст æмæ сæ уындæй куы сфæлмæ- 
цыд, уæд уый дæр нæудзармыл йæхи æруагъта æмæ сынæр 
цæгъды. 
III 
Бон цъæх байдыдта, афтæ Парса диссаджы фын уыны. Цыма 
Пала сыхъал, уæлæмæ сыстад, æмæ ... мæнæ диссаг! — фыццаг 
ыл сыкъатæ разад, дынджыр сыкъатæ Палайыл. Уый кæд Пала 
нæу?! Ай уæйыг цыдæр у, гуыбыр, мæнæ Лексаты бынатыхицау — 
раст хохы йас. 
Парса бынаты хицауæн йæ ныхмæ ныллæууыд: 
— Гъей! Æввахс мæм ма^ 'рбацу, æз Нарты Батырадз дæн 
æмæ гасæй æндонæй конд дæн,— хъæр кæны Парса. 
Уæйыг æм багæпп кодта æмæ Парсайæн йæ уд йæ къæхты 
бынæй фæцæй тахт! 
Лидзынтæ байдыдта, лидзынтæ байдыдта, йæ къæхтæ йæ 
быны дыдæгътæ кæнынц. Бынатыхицау — хохы йас уæйыг, фæс- 
тийæ йæ фæсуры. 
Хæрз чысыл ма йæ хъæуы, ныртæккæ • йæ 'рбаййафдзæн. 
Фесæфт иу дзырдæй Парса, йæ бинонты ма куы федтаид. 
Йæхи иымæр хъуыды кæны, хъуырдухæны бахаудта, йæ лыгъд 
нæ уадзы, афтæмæй: «Ай хуызæн бынатыхицау нйкуы федтон, 
хъуынджын, йæ къуди йæ фæдыл ласы. Фæлæу ма. Уый бынаты- 
хицау нæу. Пала, ды куы дæ, уый! 
Гъе, хуыцау дæ фесафа, фæтæрсын мæ кодтай: Пала, мæхи 
Пала, мауал мæ сур. Æз Парса дæн, нал мæ базыдтай,— Хамбо- 
хъаты Парсайы! 
Парса йæ лидзынæй æрынцад, лæнк-лæнк кæны. Цас æй фæ- 
сырдта уыцы æвзæр кæфой дзых! 
—296— 

Кæсы, æцæг йæ разы бынатыхицауы бæсты — Пала. Уалынмæ 
та Палайы уæлæ — фыццагау сыкъатæ, раст хъуджы сыкъатæ, 
фæстийæ хъуджы къуди; бынтондæр хъуг фестади Пала.— О, 
хуыцау, табу дæуæн... 
Хъойс, дидо, хъойс, дидо! Ай цы хъуг радавтам, уый куы у. 
Гъей, мардæн дæ аргæвстæуа, йæ синаг раскъуыдта, æвæццæгæн. 
Кæсы Парса, хъуг æм комкоммæ æрбалæгæрды, йæ цухъайы 
гæбазыл ын дæндагæй ныххæцыд æмæ йæ айваз-айваз кæны. 
— Хе, Пала, огеч, ныр та хъуг фестадтæ? 
Уый уæддæр не 'нцайы, тынгдæр ын ахæцыд йæ цонгыл. 
— О, геч, Пала, фынæй мæ бауадз... Огеч, дæ мад æмæ дæ 
фыдæн афтæ уа! 
Уалынмæ хъуг лæджы хъæлæсæй сдзырдта: 
— Сыст уæлæмæ, хæрæг! нæ хъусыс, уæлæмæ дын куы 
зæгъын! 
Парсайæн йæ фарс дæр бацавта, тынгдæр æй ныууыгъта.Парса 
фæмæсты ис, æвиппайды рабадт. 
— Хе, Па... Па... бæ-æ-æ.— Фæстагмæ йын фысы уасты 'рдæм 
аздæхт, йæ цæстытæ куы асæрфта æмæ йæ разы æртæ лæппуйы 
куы ауыдта æд гæрзтæ, уæд... Æртæ фæскомцæдисоны, бындзагъд 
фæуой, æхсæв дæр сын æрынцой нал ис, сæ иуæй иннæ онгжын- 
дæр, цыма лæбургæ кæнынц. 
Йæ цæстытæ атарытæ сты Парсайæн, ноджы сæ æууæрды, 
кæд ма, зæгъгæ, фынæй дæн. Фæлæ цæй фынæй æмæ цæй цыдæр. 
Рахæцыд ын йæ цонгыл сæ иу, Гегета, æмæ йæ Палайы 'рдæм 
баласта. 
— Рацу дын, зæгъын, хæрæджы фырт! 
Сыхъал кодтой уый дæр: тæрсæгау тæрсгæ Пала фæкодта, 
раст цикъæйау афæлурс, стæй бынтон бацъæх, уый фæстæ æвза- 
лыйау ныссау, иу дзырдæй, йæ хуыз авд фæлтæры афæлывта. 
Райхъал кодтой уый дæр, райхæлдтой хъуджы æмæ фæстæмæ, 
Стырфæтæнмæ фæцæуынц. 
— У, хæрджытæ, кæдæм давтат мæгуыр лæджы хъуг? 
— Мах, мах ницы... йæхæдæг... 
— О, уæдæ, æвæццæгæн уæ йæхæдæг фæцæйдавта. Диссаг 
нæу, куыд хæйрæг хъуг у? 
Палайæн йе 'згæхæрд йæ фарс хойы, йæ зæнгойы бызгъуыр- 
тæ сæ хъустæ тилынц, Парсайæн та, цыма йæ цухъа куыйтæ 
ныпискъуылтæ кодтой, уыйау сæ дыууæ дæр къулбæрзæйæ фæ- 
цæуынц, дысоны арахъæй сæ сæртæ здыйы хуызæн — уæззау. 
Хъуг сæ.разæй 'згъоры, цыма сæ мæстæй мары, уыйау. 
— Гъей, хорз физонджытæ нæ уыдысты? — хынджылæг 
сæ кæны Гегета, йæ цæст сæм æрныкъулы. Уыдон ницы дзурынц, 
сæхи нымæры йын йæ мад æмæ йæ фыды æлгъитынц. 
—297— 

— Цæй, кæдæм ма сæ кæнæм, ам сæ фервæзæм, агуыпп 
сæ кæнæм,— дзуры иннæ лæппу: йæ винтовкæйы сампал скъæр- 
ццытæ кæны. Пала æмæ Парсайы бирæ нал* хъæуы æрхауынмæ, 
сæ уæрджытæ сæ быны дыдæгътæ кæнынц, фæлтау зæхх куы 
аскъуыид æмæ уым куы ныххауиккой. 
— Амарæм сæ! — хъæр кæны æртыккаг æмæ та уый дæр сыр- 
гъæвы винтовкæ. 
— Гъе, лæппу, иуæрдæм æй дар, уæд та æцæг фæирвæз- 
тис.— Бустæ кæны Парса, фæлæ ма йæ риуы гуыпп-гуыпп кæм 
æнцайы. Пала та бынтондæр дзой-дзой кæны. 
Иу дзырдæй, ахæм уынгæджы бон фыдæзнагыл дæр макуы 
'рцæуæд. Сæ кæрæдзимæ бакæсын дæр сæ нал фæнды. 
Парса хъуыдыйыл фæцис: уæдæ куыд æрцыд ацы хъуыддаг, 
чердæм сæ базыдтой. Æвæццæгæн, дысон фæрвджыны цы аууон 
багæпп кодта талынджы, уый Гегета уыд, ахæм аууон æндæр 
никæмæн уыдаид. Фæлæ уый æмбисæхсæв уым цы хъуыд? 
Радио ма уæд сæ сафæг? 
Бæлвырд радиойы аххос уыдаид: уый сæ сардыдтаид: ау, суанг 
Калакæй куы хæссы ныхас, уæд уыдон йæ тæккæ цур куы 
уыдысты. 
Лæппутæ чысыл фæстийæ куы аззадысты, уæд Парса хæрз 
тызмæгæй бакаст Паламæ æмæ йын дзуры: 
— Гъеныр дæр дæ нæ бауырндзæн радио; Нæ дын дзырдтон, 
хъæрæй ма дзур, уыцы фыдбылыз нæ банымудздзæн. 
— Гъе, æмæ йын æз цы зыдтон. Цæйдæр æндзæлмттыл тел- 
тæ абастой æмæ æз уый æнхъæл кæм уыдтæн, йæ мидæг хæй- 
рæджытæ бабырыд...— Цыма зылынджын фæци Пала, уый дзырд 
кæны. 
— Гъей, гъей, лидзынвæнд ма скæнут, æндæра уыл сæ афæз- 
дæг кæндзыстæм фæстийæ,— стылдтой та сæ гæрзтæ Гегета 
æмæ йе 'мбæлттæ, уыцы фыдбылызы фæскомцæдисонтæ! 
Хур дзæвгар куы схызт, уæд Стырфæтæнмæ бахæццæ сты. 
Кæсынц, исполкомы раз бирæ. адæм, бирæ фæсивæд æрымбырд. 
Чидæр сæхситт кодта Пала æмæ Парсайыл, фæлæ сæ Гегета 
къæнцылары дуарæй куы фæмидæг кодта, уæд уыдон дæр 
æрынцадысты. 
Æртæ боны фæстæ Пала æмæ Парсайы горæты етапæй амидæг 
кодтой. 
Ныр фæйнæ фæрсагыл хицæнтæй æфсæйнæгтыл æрынцой- 
кодтой, афтæмæй уынгмæ кæсынц. 
Палайæн* йæ дзагъыр цæстыты мидæг бадт æнкъард мигъ. 
Парса дæр йæ сæр æруагъта, сагъæсгæнæджы каст кæны. 
— Гъе, Пала, цыма дæ рæуæд дæ гуыбыны амард, уый каст 
куы кæныс? 
—298— 

— Цы дæ хъæуы, Зелимхан? — Ныр æй иууылдæр Зелимхан 
фæхоны Парса. 
— Дис нæ кæныс, кæфой, куыд æрымысыдысты уыцы 
радиойы? — дзуры Парса. 
— Уастæн хæрæг йæ мард бахæрæд, махмæ йæ чи «'рбахаста». 
Сæ дыууæ дæр æнкъардæй кæсынц дардмæ ахæстоны фæрса- 
гæй. Сæ цæстытыл уайы Стырфæтæны иеполком, йæ сæрыл даргъ 
æндзалмыл радио. 
— Фыдбылыз сты ныры фæсивæд, цынæ 'рымысдзысты! 
—299— 

ТУГÆЙ ÆЛХÆД 
(Мысинæгтæ). 
Цæгаты 'рдыгæй, фæсæфцæгæй алыгъуызон ныхæстæ хъуыст: 
дзырдтой Хуссарæй, дам, чи фæлыгъд советон бæстæм, уыдон 
æрбырсынмæ хъавынц; семæ, зæгъгæ, ракæнынц æваст бирæ уы- 
рысæй — цъуппхудджынтæй. 
— Фæлæуут, Уырысы фырттæ уын фенын кæндзысты! — 
дзырдтой фæллойгæнæг хъæууон адæм. 
— Мур дæр нын нæ ракæндзысты, махæн Англи, æгас Евро- 
пæ нæ фæстæ лæууы! — сæхицæн зæрдæ æвæрдтой иннæтæ, 
мæнæ меньшевиктæ кæй хуыдтой, уыдон.Мидæгæй та тæссаджы 
гуырысхойæ уынгæг кодта сæ риу. 
«Цъуппхудджынтæ» лæвæрдтой ныфс иутæн, «цъуппхудджын- 
тæ» мигъ бадын кодтой иннæты оны. 
Уæд Английы булкъон Уордроп бадтис Калачы, Батумы — 
англиаг æфсæддон атташе Куколис. Жорданийы ныхас афтæ уьщ: 
«Мах Европæйы империализмыл разы стæм, фæлæ Уырысы 
фанатизмыл — нæ» 
Афтæ дзырдта Гуырдзыстоны меньшевикты партийы урс боцъо 
пехуымпар Жордани, æмæ «сæрмагонд», «сæрибар» Гуырдзыстон- 
мæ радгай цыдысты Германы, Италийы, Английы пагонджын 
æфсæдтæ. 
Уордроп радта меньшевикты гвардийæн даргъхъус æфсæддон 
хæргæфстæ — сæ фæдыл сармадзантæ ласынæн. Уыцы дуджы 
Сомихстоны та хицауад кодтой дашнактæ. Азербайджаны — 
муссаватисттæ. Æртæ партийы — Фæскавказы хицауадгæнæг 
партитæ, шовинизмы маргæй хъæстæ,— кæрæдзимæ, кæлмытау, 
лæбурдтой. Сæ дин уыд — мыггагон фыдæхдзинад. 
Чъреба, Дзау байдзаг гвардийæ; æппæт дæр куыд æмбæлы, 
афтæ: англиаг «техникæ» — Хуссар Ирыстоны. Хæххон сарма- 
дзантæ сæ сау кæфой дзыхтæ ныххæлиу кодтой хæрдмæ, мæрд- 
дзæстæй кæсынц, къæдзæхты сæртæй, цы хъæутæ зынынц, цæр- 
гæсы ахстæттау, уыдонмæ. 

Ауызби уыд фæлтæрд æфсæддон, Германы хæстæй цы цæфтæ 
æрхаста, уыдон ныр байгас ысты. Æрхаста ноджы диссаджы 
винтовкæ, уарзта йæ, æфсымæрау, йæ рахиз цонгау: цъиуы цæст 
дзы нæ ивгъуыдта. Исыны фæнд ын æй скодтой меньшевиктæ. 
— Нæ ратдзынæн мæ мигæнæн,— фидарæй загъта Ауызби,— 
хæст куы ныууагътам, Петырбух нæхи куы бакодтам, уæд мын 
афтæ нæ загътой. Йæ сæр мæ бахъæудзæн. 
Ног æрчЪитæ скодта, йæ фæсмын цухъа, йæ нымæт йе 'ккой 
æрбакодта æмæ æфцæгыл ахызт. 
Ауызбийы хуызæттæ бирæ уыдысты, сæдæтæй сæ нымадтой, 
радгай дыгай хызтысты хæхтыл, фалæ быдырмæ. Уым нæхиуæт- 
тæ — советон хицауад дзы уыд уыцы рæстæджы, ам та социал- 
шовинисттæ уынгæджы кодтой адæмы. 
Ауызбийы хуызæттæ баззади ам дæр: инæлар Кониев æмæ 
булкъон Чхеидзе сын æрыхгæдтой сæ фæндаг. 
— Рахæсс дæ.винтовкæ! 
• — Цы рахæссон, нæй мæм, зæгъын уын, ныууадзут мæ. 
— Ратт дæ винтовкæ, æркæс-ма, мæнæ фыст куы дæ. Стæй де 
'фсымæр Ауызбимæ дæр ныффысс, æндæра дын дæ хæдзар 
зынджы хай бакæндзыстæм. Ауызбийы кæстæр æфсымæрыл дис 
бафтыд, кæцæй зонынц иууылдæр,— йæ винтовкæйы номертæ 
дæр фыст. Уæддæр, дурау, ныффидар: 
— Нæй мæм, кæд уын хуыцау ис, уæд... 
— Уæдæ нæ сæттыс?...— æмæ шомпол абырыд кусæджы 
буарыл, шомпол скодта туггоп тæлмытæ мæгуыр лæджы синтыл. 
Уæддæр-иу ныффидар кодтой сæхи. Сæхиуыл дæр-иу дис бафтыд: 
лæджы царм уый бæрц бауромдзæн, уый æнхъæл нæ уыдысты. 
Зынджы стъæлфæнтæ зилдух кодтой сæ сæрты, уæддæр цæх- 
гæрæй: 
— Нæй нæм, ныууадзут нæ... 
Леуан йæ къухтæ хæрдмæ ныхъил кодта, хуыцаумæ кувæгау 
хъæр кæны: 
— Ма мын амарут мæ фырты,— æз уæ мад, уæ фыды уазæг... 
Фæлæ йæ ныхас нæ фæцис, топпы фæстагæй йæ фæцæф кодта 
иу гвардион, раст йæ синтыл сæмбæлд. Ныдздзой-дзой кодта 
урсхил Леуан, фæлæ зæхмæ йæхи не 'руагъта. 
Нæй, уæддæр нæ радтой сæ хотых, уый бæсты атардтой 
Леуанæн йæ гал. Фескъæрынц Къоборы. 
Кæй-иу снадтой, уымæн йæ фæсмон уыд æрмæст ууыл: 
— Оф, зæгъы, мæ надыл нæ мæт кæнын, фæлæ цæмæннæ 
цыдтæн рæстæгыл фæсæфцæгмæ. 
Æз уыдтæн ахуыргæнæгæй иу хъæуы. Дыууæ милиционы мæ 
сæ разæй скодтой, уыдон — уæлбæхæй, æз та фистæгæй, сæ 
—301- 

разæй мæ æнæвгъау скъæрынц. Фæзилæнæй ма фæстæмæ иу 
каст фæкодтон,— хъæу афтидæй аззад. 
Ног æрчъитæ скодтой сæ уæлæ; рифтæгтæ, винтовкæтæ-иу 
се 'ккой баппæрстой æмæ хохæн фалæмæ сусæгæй цыдысты; уым 
хицауад нæхи у, зæгъгæ, дзырдтой. Афтæ æхсысти адæмы маст, 
цалынмæ суанг хъуырмæ не схæццæ. 
Ахæм фыдмитæ кодтой «главком» Джугъели, инæлар Кониев, 
булкъон Чхеидзе. Сæ мыггæгтæ — уæздан, сæ тых — бирæ. 
Калачы бадтысты сæ «пехумпар» Жордани æмæ сæ «кады» 
министртæ. 
* * 
— Æрцæуынц цъупхудджынтæ, Рукъмæ æрхызтысты. 
Ахæм хабар, æнæнхъæлæджы, арвы гæрахау, иу бон айхъу- 
ысти меньшевикты æфсæдты 'хсæн æмæ топпы нæмыгау ауад сæ 
зæрдæты. 
Се уонджы мигъ абадт, тасы мигъ; риу дæр æнцад нал лæууы: 
тыррыкк... тыррыкк кæны мидæгæй. 
Гвардийæн æрфынæй нал уыд, сæ хуыз бынтондæр аивтой. 
Сæхи ма æнæбары хъæбар кæнынц æфсæдты хистæртæ, сæ 
зæрдæйæн ма ныфсытæ æвæрынц, худынц. 
Ручъы советон хицауад! Хæццæ кæнынц Чъимасмæ! Ха-ха-ха... 
Ручъы коммунæ! Ха-ха-ха! Ручъы социализм!.. 
Калачы та паддзахы наместникæн йæ галуаны бадтис æмбис 
æхсæвмæ министрты тæрхон. 
Уалынмæ æрыхъуыст: Дзауы бадæг æфсад ахст сты иуылдæр, 
цыппар сæдæ гвардионы акодтой мидæмæ, фæсæфцæгхæ^сми- 
дæг кодтой. 
— Уый та цы хабар у?.. 
—. Гъе, гъе, ам хъуыддаг хъазгæйæ куы нал у. 
Уайтагъд тел — комкоммæ Жорданимæ: 
«Ирон бандæтæ рахызтысты æфцæгæй, тас у æввахс гуырдзи- 
аг хъæутæн. Бар нын радтут, ирон хъæутыл арт бандзарæм. 
Булкъон Чхеидзе». 
Цалынмæ дзуапп иста, уæдмæ Згъудеры цъуппæй тохы зард 
æрыхъуысти, йæ ныхæстæ ирон, йæ матив уырыссаг, æфсæддон: 
«Мард нын нæ уадзынц, нæ хуымтæ нын байстой. 
Стырæй, чысылæй нæ уистæй нæмынц». 
Винтовкæты къæр-къæр сарæх фаллаг фарсæй, нæмыгзгъа- 
лæн — «максим» арæуæг Къусреты рагъæй, алы фарсæй: тра- 
та-та-та... 
Зарынц, ура кæнынц, размæ æфсæрынц фаллаг фарс къуыл- 
—302— 

дымтыл Къизойы, Тъатъейы æмæ Писыры ротæтæ. Ацы фарс 
бæстæ хæссынц сæ хъæрæй Коцты Сандройы æмæ Козаты Иуа- 
нейы фæсивæд. 
Æртæрынц сæ бæхтæ Мидтайы «кавалер». 
«Фыддæр —т хъæр» — ахæм дзырд уыд штабæй,— æхсгæ бирæ 
нæ, цух стæм хæстон æрмæгæй,— уыд ныхас главком Санахъоты 
Матейæ. 
Згъудеры аргъуаны цур фондз сармадзаны, булкъон Чхе- 
идзейы батарей, бирæ æхсын нал бафæрæзтой, англиаг хæргæф- 
стыты барæвдз кодтой æмæ лидзгæ, удайстæй лидзгæ! 
Ахæм лыгъд никуы 'рцыд, сæ сармадзанты дæр Тъирдзнисы 
хиды цур дзæгъæлæй ныууагътой, сæ хæргæфстыты хъустæ ма 
Гуры фидары æддейæ фæзындысты. 
Гвардийы главком Джугъелийы чиныджы иу ран фыст ис: 
«Ир лидзынц æмæ лидзынц... ахæм тæппуд, æнæуæндаг знагыл 
мах никуыма сæмбæлдыстæм».— Йæхи лыгъд ферох кодта Джу- 
гъели, йæхи лыгъд ноджы æнæуагдæр уыд. 
Афтæ у хæсты хабар: доны къусæй уæлдай нæу,— куы иу- 
ырдæм фæкъул вæййы, куы — иннæрдæм, цалынмæ йæ бынат 
не ссары. 
Къусреты 'рдыгæй нæ партизантæ иугай æхстытæ кæнынц, 
фылдæр та — хъæр. Бурхил Иуане нæмыгызгъалæнæй æвзыгъ- 
дæй архайы. Æрхызтис сæндæтты. 
Мидтайы «кавалер» — 95 барæгæй, гæрзтæ та сæм æгасæй 
фондз лæгмæ, æрбырстой Хъорнисæй. Систой Чъреба. 
Дис кæнынц амы цæрджытæ: афтæ сын куы дзырдтой стигъ- 
дзысты, судздзысты. Гуырдзиагæй, дам, кæй ссарой, сæ бынæтты 
сæ судздзысты. Ам та — нæдæр стыгъд, нæдæр сырд... 
Æфсæддонтæ бызгъуыр дарæсы, æрмæст сын винтовкæтæ, 
хъатаратæ дæттынц æфсæддон хуыз. Хид-рыг сыгъд цæсгæмттыл 
лæсæнтæ кæны, дæрзæг къухтæй йæ сæрфынц. 
Фалæмæ цы дзаумæттæ ахастой, уыдон фæндагыл ноджы 
тынгдæр сфæлахс сты, цухъатæ зæбул-зæбул; къоходзитæй, 
æрчъитæй фæсал зыны. Басылыхъы мидæг нартхоры кæрдзыны 
хус къæбæртæ тыхт, астæутыл баст; кæмæдæрты сæ цыхт дæр, 
фæндаджы рыгæй у хъулæттæ. 
Дыккаг бон, 8-æм июнь, æваст бирæ адæм æрæмбырд зила- 
хармæ. «Политком», ныллæггомау лæг, йæ хæлафы уæраг ын, 
цыма, куыйтæ растыгътой, уыйау; йæ цæсгомыл æвзыгъддзинад, 
хъазуат фыст, фæлæ уый дæр фæллад хуыз,— расидтис стыр 
æмбырды раз: 
— Абон у махæн, фæллойгæнæг адæмæн, сæрибары бон: си- 
дæм Онæй Душетмæ Советон хицауад!.. 
Урайы хъæр айхъуысти Чъребайы зылын уынгты, ный- 
—303— 

йазæлыд, быдырты, хæхты. Æфсад фыр цинæй сæ худтæ уæларв- 
мæ æхстой. 
Фæстийæ та чидæртæ дзæбæх дарæсы — зыны сыл, ахуыр 
адæмæй кæй сты, зæхмæ арф ныккастысты, мæстæй нылхъывтой 
се 'фсæртæ... 
— Адон махæй не сты! — фæкомкоммæ сæм иу чидæр, йæ 
къухы винтовкæ. 
Фæстийæ цалдæр буц чызджы, сæ урс дарæс сын рог дымгæ 
фæйлауы, сæ фындзтыл дзæвгар пудрæйы рыг сбадтис. 
Рахызт Сырх Æфсады минæвар æмбал Крамаренко. Уый 
расидт салам уырыссаг Сырх Æфсады номæй. Йæ цæсгом тыз- 
мæг, цыма лæджы къубал атонын æмæ карчы къубал аскъуынын 
иу сты уымæн, афтæ зынд, æддийæ бакæсгæйæ. Æрмæст йæ 
мидбыл худт ууыл комдзог цыдис: бæрæг уыд, ацы лæг мæлдзы- 
гыл дæр кæй нæ ныллæудзæн. Митинджы фæстæ мæн æмæ Кра- 
маренкойы бахæсджын кодтой, цæмæй пост æмæ телеграфон 
кусæндон райстаиккам. Æз æппындæр гуырысхо нæ кодтон ууыл, 
Крамаренко бæлвырд Крамаренко кæй у — уырыссаг, Сырх 
Æфсады минæвар махмæ феххуыс кæнынмæ æрвыст кæй у. 
Рабадтыстæм иумæ, посты гæххæттытæ змæнтæм. Кæсæм, мень- 
шевикты гвардионтæ цы æфсæддон телеграммæтæ æрвыстой 
уыдон. Уалынмæ фæхæст ыстæм, уæлдæр цы телеграммы кой 
æркодтон, ууыл: 
«Калак, хицауады сæрдармæ — Жорданиамæ. Ирон бандæтæ 
рахызтысты æфцæгæй, тас у æввахс гуырдзиаг хъæутæн. Бар 
мын раттут ирон хъæутыл арт бандзарæм». 
Ацы тел куы бакаст æмб. Крамаренко, уæд сыгъдæг иронау 
сдзырдта: 
— У, джауыртæ! 
Æз джйхæй аззадтæн, ай зæгъын, нæ уырыссаг, сыгъдæг 
тæгиаттаг куы разынд. Афарстон æй: 
— Ирон дæ ды? 
Крамаренко фæфиппайдта, ирон ныхас дзы æнæбары кæй 
сирвæзт, цы гæнæн ма йын уыд: 
— Ирон дæн, уæдæ тæтæйраг дæн. Макæмæн зæгъ. Уадз 
æмæ мæ Сырх Æфсады минæвар æнхъæлой, нæхиуæттæн ныфс 
уыдзæн, знагæн та — тас. Æмæ æз дæр мæ дзыхыл хæцыдтæн, 
уырыссагау дзырдтон æмбал Крамаренкомæ. Уый уыд Гæдиаты 
Никъала, хынджылæггæнаг лæг. 
— Душетæй Онмæ Советон хицауад...— Расидт Алыксандр, 
политком уый уыд. 
Штабы иутæ дзырдтой: «Прямым сообщением на Тифлис!» — 
фæндыдис сæ размæ бырсын, æмæ, æцæг, уыцы иу гуыпп куы 
ныккодтаиккой, уæд сын æнтысгæ дæр бакодтаид. 
—304-^ 

Ауызби, сау куырæты, йæ нымæтхуд уæлийæ ихсыд сулæфыд 
æнæнцойæ: 
— Гъе, ныр дæр ма нæ хынджылæг кæндзыстут, нæ дзырдтон, 
ацы винтовкæйæн мæ йæ сæр бахъæудзæн! ' 
Дзуры хъæлдзæгæй, йæ винтовкæ æрхойы. Тыхсы, нал лæууы 
иу ран, ратæх-батæх кæны дыууæрдæм. 
— Цæуын хъæуы размæ, хъуддагыл йæ тæвдæй сархайын 
хъæуы! — дзырдта йе 'мбæлттæн. Æфсады хабæрттæ хорз æмба- 
ры, уæгъды нæ фæхæтыд æртæ азы дæргъы Германы фронты. 
— Æмæ ма кæдæм бырсыс дарддæр, нæ бæстæ нæхи бакодтам 
æмæ æгъгъæд у. 
— Мæ нартхæрттæ рувинаг сты, мæ хæдзар дзæгъæлæй 
ныууагътон,— дзурынц чидæртæ. 
— Акæс-ма чъизийæ бамбыдтæн,— нæ разы кæны Ауыз- 
биимæ зæрондгомау сæгъбоцъо Кудзи. 
— Партизантæ стæм мах, партизантæ архайынц иу гуып- 
пæй, сæ тых вæййы гъе, уый мидæг. Кæннод хорз нæу хъуыддаг... 
Тыхсы Ауызби, фæлæ йæ æмбарæг нæй. 
Ацы ныхæстæ уыдысты штабы дæр: иутæ сæ хъус дардтой 
суанг Калакмæ кæнæ Гурмæ, фæндыди сæ размæ бырсын. 
Иннæтæ та афтæ; 
— Чъехы æрфидар уæм, уый у нæ бæсты «кронштат», уырды- 
гæй æнцон уыдзæн архайын! 
Æфсæддон фæткмæ гæсгæ сæ дыууæтæ дæр уыдысты раст: 
кæнæ размæ бырсгæ, чи зоны уым æххуысгæнджытæ дæр фæ- 
зындаид. Кæннод та — Чъех, уырдыгæй архай знагыл, æрынцой 
ма уадз, ныццæв æй æмæ та фæстæмæ дæ фидæртты æрбад. 
Хъуыддаг ууыл ахицæн, æмæ нæдæр иу, нæдæр иннæ: æр- 
бадтыстæм Чъребайы, фронт скодтам, уæрæх фронт хæрз чысыл 
æфсадимæ. 
Партизаны хæстæн та уый вæййы йæ сæфты нысан. Уый уыд 
махæн стыр рæдыд. 
Бæгънæг, æххормаг, семæ цы кæрдзыны къæбæртæ 'рхастой, 
уыдон фæуынц, штабы ма дзы иу къуымы цагъдæй лæууы 
цасдæр цъæлтæй, чъизийæ. 
Бынаты нæ базыдтам хæлцы хъуыддаг рæстмæ æрывæрын. 
Иу рæдыд ноджы: æлдæрттæ сæ бынæтты баззадысты, æвна- 
лæг сæм нæ уыд — закон, законмæ каст штаб... Æцæг, æндæр 
цыдæр хъуыдытæ, æндæр тæрхæттæ дæр уыд штабмæ: 
— Æлдæрттæ — гуырдзиаг, мах та ирон,— куы смæсты 
уой адæм. Гуырдзиаг хъæууон адæм Чъребамæ æввахс хъæуты, 
кæд 1918 азы уыдысты махимæ, уæд ныр та цыма кодтой æнæу- 
уæнк. Дзырдтой сын меньшевиктæ, æдзух сæ тæрсын кодтой: 
«Ир уын уæ зæххытæ байсынмæ хъавынц, уæ сæндæттæ уын 
20 Уацмыстæ 
—305— 

исдзысты, хохæй сæ фæнды æрхизын быдырмæ, суанг Мцхетмæ 
сæхи хонынц». 
Афтæ ардыдтой адæмы кæрæдзийыл, ир æмæ гуырдзыйы,— 
афтæ амыдтой Калачы министртæ: Ной Жордани, Ной Рамишви- 
ли æмæ ноджы бирæ уыдон хуызæн нойтæ. Æнтысгæ дæр сын 
бакодта фыдæхдзинад байтауын дыууæ æфсымæрон адæмы 
'хсæн. Æвæдза, хæлар та чемæ уыдысты Сомих, Азербайджан, 
Ачъар, Абхаз — сегасимæ дæр хæцæг куы уыдысты, кæнæ сæхи 
бæсты дæр цал хъаугъа, цас тугкалд æрцыд — Душеты, Ахалци- 
хы, Борчалойы, Гомты. Афтæ уыд сæ хъуыддаг меньшевиктæн, 
мæлдзыгау сыл се сæфты базыртæ базад. 
Фæлæ сæ мыггагон фыдæх бирæты сæрмæ марг бауагъта. 
Талынг адæмы æхсæн ардта йæхицæн бынат. 
Ныр Чъребайы алыварс цæрæг адæм дæр æнæууæнк кодтой 
ирон сырх партизантыл. 
Лæмæгъ уыд нæ парти, райсын хъуыд æлдæрттæн сæ зæхх, 
сæ фæллой, раттын сæ хъуыд гуырдзыйы мæгуыртæн... 
Иу дзырдæй, нæ базыдтам æввахс цæрæг гуырдзиаг фæллой- 
гæнæг адæмы базмæлын кæнын, фенын сын кæнын се 'цæг 
знæгты... 
Иу æхсæв дыууæйæ абадтыстæм бæхтыл: арвыста нæ штаб 
фронт сгарынмæ. Цхуырбаты Габо мемæ, уæйыг, цæхæрцæсг 
лæппу, уартæ Хслебаг. Цæуæм талынджы, ахызтыстæм Чъре- 
байы сæндæттæй Лхуиты 'рдæм. 
Мæйдар, æнæкъæрцц у уæлдæф. Æгуыппæг æхсæвы фын ха- 
лынц æрмæст цъыфдзасты хæфсы зæлланг уаст, æмæ æмбæхсæг 
уыджы æнæкæрон сæнт-хъæр. Бынтон æнæ дымгæ. 
Сæндоны мидæг сæнæфсиры къутæртæ æмæ дыргъ бæлæстæ 
ныууагътой сæ сусæг сыбар-сыбур. Арв асады, æрмæст ма дард, 
цæгаты 'рдыгæй иу стъалы нымæгæй æрттивы. Дард уыд æмæ 
нымæгæй дæр уый тыххæй сыгъд... Сæрдыгон æнуд æрдз бынтон- 
дæр ныффынæй. 
Цæуæм дыууæйæ, нæ бæхтæ сæ сæртæ тилынц. Цæуæм фыццаг 
æнæдзургæ, стæй хъæлдзæг ныхæстимæ. Уый фæстæ хъуыддаджы 
уынаффæтæ дæр бафтыдтам. 
Диссаг нæу, куыд сабыр у ныртæккæ: топпы хосы тæф нал 
хъуысы бынтондæр... Æви нæ ныууадздзысты æнцойæ. Уæвгæйæ, 
хъуамæ афтæ дæр уаид,— махæй цы хъæуы Калачы министрты: 
нæхи бæстæ нæ бар нæу? Кусæг дзыллæйы сæрдариуæг дзы ра- 
сидтыстæм, никæй хъыгдарæм, нæхи дæр нын ныууадзæнт. 
Ау, уыдон дæр сæхи кусæг адæмы партийæ куы хонынц, сæ 
ном дæр афтæ куы у «Социал-демократон кусджыты парти», 
раджы уыдон дæр махимæ иу партийы куы куыстой. Бирæтæй 
махимæ Сыбыры куы лæзæрдысты. 
—306— 

Нæ, уыдон сæ æцæг номыл сæ къух систой. Æрбацæудзысты 
æмæ та фæллойгæнджыты тугæй абана скæндзысты. 
Газетты фыссынц: сæ гварди, се 'фсад фервæзтысты Азер- 
байджаны фронтæй, бафидыдтой Уæрæсейы Советон хицауадимæ. 
Æууæнк сыл нæй: тас у, махмæ куы фездахой сæ ных, махмæ 
куы саразой сæ гæрзтæ. 
Армыдзаджы йеддæмæ не стæм, гæрзтæй — цух: æгасæй 
æрхастам фондз нæмыгызгъалæны, уыдонæй дыууæ къухы 
хæсгæ, æртæ та цæлхытыл — «Максимтæ». Æцæг сæ ацы хæсты 
дæсмæ схæццæ кодтам, гвардийæ кæй байстам, уыдонимæ, фæ- 
лæ гилдзытæй — цух, æфсадæй кæмæ фондз, кæмæ —дæс; фыл- 
дæр кæмæ уыд, уыдон хонæм «буржуйтæ». 
Иуыл катайаг — хæринагæй цух кæй стæм, уый. 
Тас у, куы 'рбалæбурой,— æууæнк сыл нæй. 
Афтæ ныхасгæнгæйæ ныццыдыстæм нæ постмæ. Иу обаугонд. 
— Кæцы дæ? 
— Ирон. 
— Пропуск? 
— Мигæнæн. 
— Дзуапп? 
— Мæскуы: 
— Ай, нæхи Габо куы дæ! мæхи куыдзы, куынæуал дæ 
базыдтон. 
Ауызби, ды дæ? Байриай, хæрæг. Гъы, дæ цæст никæуыл 
схæцыд? Кæм сты де 'мбæлттæ? 
— Ныкъуырдтой сæхимæ. Мæнæ æввахс хъæуты цæрынц 
æмæ афонмæ сæ устыты фарсмæ хуыссынц,— дзуры Ауызби 
хъæрæй, мæстыйæ. 
— Куыд? Уый та цы ныхас у? 
— Æмæ нæ зонын. Ам мæ иунæгæй ныууагътой, цыма, æз 
къайыны фидар дæн: куы 'рбацæуой, уæд сæ æз мæ фондз нæ- 
мыгæй чердæм бауромдзынæн! 
— Æмæ сæ цæмæн ауагътай? 
— Фæстийæ сыл бæргæ уыдтæн афæздæг кæнинаг, фæлæ 
ацу, йæхи туджджын чи кæны, стæй ахæм куыйтыл дæр нæмыг 
чи хардз кæны. 
— У, сæ мард фесæфа! — карз сдзырдта Габо,—ам лæуу, 
ныртæккæ дæ аивын кæндзыстæм. 
Нæ сæртæ нынкъуыстам æмæ фæстæмæ фездæхтыстæм. 
Уалынмæ сæндæтты 'хсæн нæ бæхтæ сæ хъустæ фæхъил кодтой, 
ныххуыррытт кодтой æмæ фæндаджы иуварсмæ сæхи ласын 
байдыдтой. 
Ам цыдæр ис, æнæмæнг. 
—307— 

Сæндонæй хус къабузы къæрцц фæцыд, æрцæттæ кодтам нæ 
гæрзтæ. Агæпп кодтам сындзæй æмбæрзт æмбондыл. 
— Ромели хар — фæхъæр кодтам иу хатт... Дзуапп нæй. 
— Ромели хар? — фæхъæр кодтам дыккаг хатт æмæ скъæрцц- 
къæрцц кодтам нæ гæрзтæ. Къутæры фæстийæ, мæйдары, уын- 
гæг хъæлæсæй сдзырдта чидæр гуырдзиагау. 
— Æз дæн, ма мæ амарут! 
Бацыдыстæм æм æввахс. Æрфарстам æй. Лæппу-лæг уыд, 
йæхи скъоладзау хоны.— Бон, зæгъы, нæ рауæндыд Чъребайæ 
æмæ ныр ахсæв цæуы сæхимæ, æввахс хъæумæ. 
— Ау, æмæ бон цæмæй тарстæ, æхсæвы ноджы тæссагдæр 
куы у? Бæрæг уыд хабар, нæ разæй йæ скодтам... 
Æгуыппæг уыд æрдз, æнуд — уæлдæф. Змæлæг нæй уынгты, 
цыма мæрдвынæй бакодтой, уыйау. 
Æнуд, æгуыппæг... Афтæ ма вæййы стыр уады агъоммæ, стæй 
сысты карз дымгæ, ныннæры, ныггæрæхтæ кæны арв, нызгъалы 
къæвда, арв æмæ зæхх æнæуаг знæгтау, кæрæдзийыл андадзынц 
сæхи, кæрæдзи фæхойынц. 
Ныр та уал сабыр... 
Уыг бæрзонд тулдзы сæрæй уасы уынгæг æмæ æнкъардæй. 
Сæрдыгон æнтæфæй не 'фцæггæттæ суæгъд кодтам. 
Нæ ахсты бакодтам штабы агъуыстмæ. Уым — тæрхон, та- 
макойы фæздæг ныббадт иу хатæны. Се 'ппæтæн сæ цæсгæмттæ 
уыдысты сыгъд цырын хур æмæ фæндаджы рыгæй. Æфсæддон 
тызмæг — сæ ныхтыл фыст. Санахъоты Мате дæр уым. 
Къуымы, цæлхыты уæлæ, нæмыгызгъалæн дары хæрдмæ 
йе 'фсæндзых. 
Дисциплинæйыл дзырдтой, дисциплинæ нал ис! — уыдис 
сæ кой. Бирæтæ, зæгъгæ, æввахс хъæуты цæрæг, сæ хæдзæрттæм 
фæцыдысты, цыма сæ дзул лæвæрд фæцис, уыйау. Сæ сылтæм 
ахсайдта сæ зæрдæ. 
Дезертиртæ сæ хуыдтам. 
Нæ базыдтам штаб дисциплинæ æрывæрын. 
* 
Штаб йæхæдæг дæр фæрæдыд уымæй, æмæ кæйдæрты фæн- 
доны фæдыл ацыд. Бирæты цыдæр тых ивæзта сæхимæ, хъæутæм. 
Нартхæрттæн сæ тæккæ рувыны рæстæг уыд, æмæ æфсæддонтæй 
алкæй дæр сæ къухтæ схордтой. Иннæмæй та — фæллад, чъизи, 
бызгъуыртæ. Сæ гæрзтæ раивыны тыххæй штаб бирæты ауагъта 
хъæутæм, дыууæ-æртæ боны дзырдæй. Чи баззад, уыдон дæр 
ма æнцой кæм лæууыдаиккой, хъæууон уæлдæфмæ, нартхæртты 
—308— 

цъæх æвзармæ, æхсæв фæлмæн уаты схуыссынмæ сæ зæрдæтæ 
ахсайдтой; иугай, дыгæйттæй сæ хæдзæрттæм хъуызыдысты 
æмæ афтæмæй не 'фсад тадис/ Иу дзырдæй, хъæууон лæджы 
зæрдæйы хатт йæхи равдыста. 
Иу бон нæм гуырдзиаг хъæу Нулæй минæвæрттæ 'рбацыд — 
æртæ лæджы хъæууон зæхкусджытæ: «Мах дæр цæттæ стæм, 
зæгъынц, бацамонут нын, куыд бакæнæм». 
Минæвæрттæ 'рцыд Ёредæй дæр. Ереды гуырдзы уый агъом- 
мæйы хæсты дæр немæ уыдысты. 
Хорз хабар уыд ацы хабар — нæ гуырдзиаг æфсымæртæ. 
дæр змæлын байдыдтой. Нæ ныфс фæфылдæр, ног хъару, ног 
тыхтæ удыгасгæнæг уддзæфæй ахъардтой уæнгты. 
Фæлæ... Нæ фæцырд ыстæм. Иунæг лæг арвитын гырдзиаг 
хъæутæм нæ базыдтам, адæмы тæмæнты сызмæлын кæнын нын 
нæ бантыст, афтæмæй та архайын хъуыд тагъд. Куы 'рцыдыстæм, 
уый æртыккаг, æви цыппæрæм бон, хорз æй нал хъуыды кæнын, 
хур уæлвонг уыд, афтæмæй арвыл æвæджиаг цæргæсау йæ ба- 
зыртæ дардыл айвæзта знаджы аэроплан. Бæрзæндты систа 
йæхи, Чъребайы сæрты мидæмæ коммæ раст сарæзта йæ ных, 
алырдыгæй йæ иугай æхстытæ райдыдтам, горæты сарæх сты 
гæрæхтæ, фæлæ кæм ис! Нæ йæ ахсы нæмыг, мур хъуыды дæр 
нæ нæ кæны, аивгъуыдта мидæмæ, дардыл æрзылд æмæ та фæс- 
тæмæ уæлæрвты сæхимæ ныффардæг. 
Хорз хæрзæгкурæг нæм нæ уыдаид уый. 
11-æм июны хъуамæ уыдаид ацы хабар, 1920 азы. Аэроплан 
цы бон æрбатахт нæ сæрты, уый дыккаг бон, хур йæ был нæма 
сдардта, афтæмæй сыстад уад комкоммæ их уарæгау, стыр уад; 
йæ их та уыд тæвд нæмыг. Къуыззитт кæнынц Чъребайы сæрты 
дзæгъæл нæмгуытæ, къухтыл ныдзæвынц фæрсаджы æвгты 
цъæлтæ, зæлланг кæнынц. Донæн йæ дыууæ фарсы æрбаввахс 
ысты æваст бирæ æфсæдтæ, бур нымæт-цинелджынтæ. Калачы 
министртæ сæ тых иууылдæр радтой мах 'рдæм. 
Мах та фæллад, бызгъуыртæ, хæстон æрмæгæй — цух, 
æгасæй — армыдзаг. Æнæ искæй æххуыс. 
Тынгдæр сысты æхстытæ Гуры фарс — Згъудеры 'рдыгæй... 
Бум-ррых... бум-ррых. 
Бацайдагъ кодтой сæ рæйд сармадзантæ æмæ радгай-дыгай 
арт сирвæзт хъæутыл... Прис, Къусрет, Къурернет, Тъбет, Цъу- 
нар сыгъдысты. Арт æфтауæн снарядтæй æхсынц демократон 
республикæйы гвардионтæ, арт æфтауынц мæгуыр адæмы 
хæдзæрттыл. 
Бум-ррых... 
Тра-та-та-та-та... 
Арæуæг тынгдæр хæстон унæр, сызмæлыд бæстæ. 
—309— 

Штабы цурмæ цæттæ кодтам цалдæр къорды, иуты арвыс- 
там Згъудеры къуыппмæ, иннæты Къреернеты рагъмæ фронт 
фæфидар кæнынмæ. 
— Куыд бакæнæм, ам лæууæм æви лидзæм! — афарста мæ 
иу бынæттон цæрæг, зæронд лæг. 
— Сымах та цæмæй тæрсут, сымах хæцæг адæмæй куы нæ 
стут, хъуамæ ахæмтæм ма бавналой... 
Афтæ фарстой иннæтæ дæр, чи дзы кусæг уыд, чи ахуыргæ- 
нæг, чи та лыстæг базаргæнæг. 
Мах сын лæвæрдтам дзуапп: — «Лæуут, сымах æфсадæй 
куынæ стут». Нæхæдæг дæр бæлвырд бæрæгæй нæма зыдтам, 
цы 'гъдауæй æрбацæудзысты, цытæ бакæндзысты. Иу уал уый 
бæрæг уыд, æмæ æввахс хъæутæ сыгъдысты, фæздæг зынджы 
стъæлфæнтимæ, сырх пиллон æвзæгтимæ згъордта арвмæ. 
Бум-ррых, бум-ррых. 
Тра-та-та-та... 
Тынгæй тынгдæр кодта хæст. Уыдон махау нæмгуытыл нæ 
ауæрстой, фаг сæм уыд æппæт дæр Английы фæрцы. 
— Гъæйт, гъеныр æрмæст иу полк, гæрзтæй арæзт, фидар, сæ 
руæлдай æмбæлттæ! — дзырдта æфсады сæр Санахъоты Мате. 
Арбойы 'рдыгæй фондз сармадзаны арæхæй æхсынц, сæ 
нæмгуытæ æмбæлынц ирон хъæу Присыл, Чъребайы тæккæ цур. 
Махуæттæй сæ разы лæууæг нал зыны. Æрмæст ма æстдæс 
лæджы Присы бабадтысты, нæмыгызгъалæн дæр сæм уыди; 
æхсынц, сæ бон цас у, уыйас. Нæмыгызгъалæнæй архайы къор- 
ды сæр йæхæдæг — бурхил Иуане. Фæлæ сæ сармадзаны картечæ 
уынгæджы кæнын байдыдта. Винтовкæйы нæмгуытæ сæ алыварс 
ихуарæгау кæлынц. Исдугмæ ма æнхъæлдтой, штабæй исты 
æххуыс уыдзæн, фæлæ нæй,— иунæгæй баззадысты. Штаб ма 
цы къордтæ æрвыста, уыдон бынатмæ нал хæццæ кодтой. Æст- 
дæс лæгæй бахаудтой артæн йæ тæккæ дзыхы, уæлæты сæ алы- 
варс æрзилынц. Уæд нæхиуæттæ цæхгæр фæзылдысты æмæ 
Згъудеры тигъты мидæмæ бафардæг ысты. Диссаджы ирвæзт 
ракодтой. 
Чъреба асыгъдæг сырх партизантæй. Доны дыууæ фарс 
æрбацæуынц æваст бирæ æфсад; хидыл æрбазындысты бур 
нымæт-цинелджынтæ. 
Нæ ныфс ма уыдысты Чъехы нарджытæ, фæлæ бæллæхы 
хъуыддаг: хъæутæ сыстадысты, сæ хæдзæрттæ судзгæ ныууагъ- 
той, тагъд-тагъдæй ма сæ фæллойæ цы бацис сæ бон уæрдæтты 
бакалын, уаргъы бæхтыл баппарын, уыдон сæ разæй скодтой. 
Схæццæ сты иууыл, фæндæгтæ ныццæнд ысты хъæууон бызгъу- 
ыртæ, сæмпæрчьи адæмæй. Фосы богътæй, хуыты хъыллистæй, 
уæрдоны æнæкæрон хъинцæй ацæуæн нал уыд. Мадæлтæн се 
—310— 

'ккой къаннæг сывæллæттæ, уæрдæттæй дæр æрдиаг кæнынц. 
Хъарæг, зæрдæхалæн хъарæг бацайдагъ иу усæн, сæрæц 
бынмæ сау дарæсы: 
— Дæ-дæ-дæй, мæ сабитæ, уæ бындурыл уын сау знаг арт 
суагъта. Цы ма кæндзыстæм, нæ сидзæр къоппатæ кæдæм фæ- 
хæссæм! 
— Банцай, сау халон, æндæра дын де 'фсæртæ мидæмæ 
базгъалдзынæн,— йæ винтовкæйы хъæд æм фæхъил кодта Ауыз- 
би, кæцæйдæр хъарæггæнæг усы уæлхъус февзæрд. 
Ус цæхгæр фæуагъта йæ кæуын, йæхи фæгæмæл кодта, 
мæсты 'рттывд фæкодтой йæ цæстытæ, 'лвæст хъамайау, æмæ 
къуырттон каркау рахъавыд йæхи Æуызбийыл ныццæвын. 
— Нæ сафæг сымах стут, уæ туг ныккæла... Æлгъыстытæ 
самадта саударæг. 
Иннæтæй дæр бирæтæ сæ маст ныккалынмæ хъавыдысты 
Ауызбийыл, уæрдоны хихтыл хæцынц, сæ цæстытæ цæхæртæ 
калынц: 
— Сымах стут нæ сафæг, нæ тæригъæдæй мæрдтæм фæндаг 
ма ссарут! 
Сæхи уыдон дæр барæвдз кодтойг æфсæддон Ауызбимæ. Афтæ 
ма дзурынц ныр дæр бирæтæ: аххосæй чи уыд, цагъары бынатмæ 
чи хъавыд æрыскъæрын мæгуыр адæмы, уыдон сæ айрох вæййынц 
æмæ аххос иууылдæр æвæрынц Ауызби æмæ йе 'мбæлттыл. 
Цæмæн систат уæ гæрзтæ æмæ цымæ адæмы мастæн ис бауромæн... 
Иууыл бæллæх уый уыд,— æрдиаггаг уый уыд, æмæ ма 
æфсадæй цы муртæ аззад, уыдонæй бирæтæ сæ бинонтимæ 
схæццæ сты, хæсты быдыр ныууагътой æмæ сæ алчи йæ гæрзти- 
мæ йæ уæрдоны фæстæ æрлæууыд. Алчи йæ бинонты æфснайыныл 
фæцис. 
Дисциплинæ, цы хорз дæ ахæм рæстæджы! 
Уæрдæттыл бадынц; сæ цуры калд бызгъуыртæ, хуыссæнгæрз- 
тæ, цуайнæгтæ... чыргъæды мидæг карчы цъиутæ цъиу-цъиу 
кæнынц. 
Ауызби æмæ ма цалдæр æмбалы хъавыдысты æрымбырд 
кæнын къаннæг къорд: 
— Цомут, сæ разы æрлæууæм, æндæра нæ иууылдæр бын- 
дзагъд кæнынц. 
— Æмæ мæ бинонты куыд ныууадзон,— фыццаг æнæба- 
ры, стæй-иу цæхгæрæй аскъуыддзаг кодтой лидзджытæ, сæ 
гæрзтæ иу мæстыйæ уæрдоныл баппæрстой, æлгъыстой Ауызбийы... 
Æрмæст ма армыдзаг къордтæ бадтысты къуыппытыл æмæ 
сæ фæстаг хæс æххæст кодтой: хъуамæ чысыл фæурæдтаиккой 
знаджы, цæмæй лидзæг, куыствæллад адæмæн сæ фæндаг 
æхгæд ма 'рцыдаид. Æнтысгæ дæр сын бакодта ацы хъуыддаг. 
—311— 

— Гъæйтт, ныр æрмæст иу сæдæ, гæрзтæй æххæст, сæру- 
æлдай æмгæрттæ...æрмæст иу сæдæ!—Хъуыды кæны Мате,— 
фыццаг бæллыд полкмæ, ныр йæ бæллиц иу сæдæмæ æруагъта. 
Фæлæ с& нымæц сæдæмæ дæр нал хæццæ кодта, кæмтты 
куыд мидæмæ тадысты, лидзæг адæмимæ иу кодтой партизантæ. 
Фосы уаст, адæмы оффытæ, уæрдоны æнæкæрон хъинц, 
устыты, сывæллæтты æрдиаг хъуыстис кæмттæй, иу кодтой сар- 
мадзаны æмæ топпыты гæрæхтимæ. Цæнд кодтой адæм хидтыл, 
уынгæг ацæуæнтыл. 
Сыстад Хуссар Ирыстон иуулдæр, хъæутæ, сæ артдзæстытæ, 
сæ хуымзæхх ныууагътой, лидзынц, сæхæдæг дæр æй нæ зоныпц, 
кæдæм. Хидтыл нал цæуынц, доны лæгæрдынц — Пацъа, Ле- 
уахийы доныл. 
Пацъа дæр рахæтыд махыл, Леуахимæ ласы уæрдæттæ, сæ 
цæлхытæ сын фæлдахы, галты, сывæллæтты . йемæ скъæфы, 
мæсты сырдау, сæ уыртыл хойы, йæ фæлхæст фæйлауæнтæй 
сæ æнæвгъау нымæхсы. 
Пацъайæн, æвæдза, кæддæриддæр йе 'гъдау афтæ уыд, йæ 
ныхас рагæй баззад æмбисондæн: 
«Леуахи, ды мын уæхстæгтæ ралас, æз та дæм физонæггæ- 
гтæй фæкæсдзынæн». 
Ныр ын диссаджы фадат фæзынд,— адæм æм сæхæдæг бы- 
рынц æнæнымæц нывондтау: физонæггæгтæ Пацъамæ бирæ, 
Леуахи та ивылдæй мидæгæй хъæдтæ ласы — Пацъайæн 
уæхстæгтæ. 
Иннæ бон æз дæр уæлбæхæй фæцæуын мидæмæ; мемæ не 
'фсæддон штабы «адъютант», уый дæр уæлбæхæй. Нæ винтовкæ- 
тæ фæрстæ хойынц, дзыхæй ныхас нæ хауы, цыма æвзаг бынтон- 
дæр бахуыскъ. Æфсæртæ æнгом мæсты æлхъывд кæнынц 
кæрæдзи. 
Скодта æцæг æнамонд, фыдбон, арв дæр ныл рахæтыд,— 
ахæм къæвда зæрæдтæ дæр нал хъуыды кæнынц. 
Арв æмæ зæх кæрæдзийыл сæхи ныццавтой, кæрæдзи хой- 
ынц, бацайдагъ сын мæлæтдзаг тох,— мах та се 'хсæн. Уары, 
фæлæ уый уарын дæр нæ хуыйны; кæлынц цыхцырджытæ 
уæларвæй, хæхты, хъæдты, сæ донæй æхсынц, згъорынц мæсты- 
гæр Леуахимæ: Кæмттæн сæ къултæй бырынц лæсæнтæ, æхгæ- 
нынц фæндаг, лæхъир сыджытæй унæргъгæ скъæфынц, стонынц 
æд бындзæфхад бæлæстæ æмæ сæ змæст Леуахийы хъæбысы 
æвæрынц. 
Æз æмæ нæ «адъютант» цæуæм размæ, бæхтæ ныхсынц 
уæраджы уонг цъыфы, къæвда цæвы, цæвы разæй цæсгæмттæ, 
дарæсы мидæгæй уазал суадæттæ скъæры. 
Уалынмæ кæсæм, иу куыдз нæ рæзты фезгъоры, æвæццæгæн, 
—ш— 

йæ хицæуттæй фæдзæгъæл. Цыдæр фыдбылыз нæ «адъютант» 
уыцы куыдзыл ацардыдта, йæ цæстытæ схъулæттæ кодта, йæ 
къæсхуыр русты 'ргъиутæ æрбалхъывта. Дæнг... æмæ куыдз йæ 
бынаты атылд, хъыпп дæр нал скодта, йæ къах дæр нал атылдта. 
— Фæлдыст фæу меньшевиктæн мæрдты дæр æмæ уæлæуыл 
дæр. Жорданийы раз лæу! — ныхъхъæр кодта ме мбал, уый 
фæстæ бамбæрстон, цæмæн фехста куыдзы, уый. 
Æркъæрцц кодтам нæ бæхты æмæ цырддæр фæцæуæм, цъы- 
фы ныхсгæ. Къæвда не 'нцайы, бæстæ унæргъы, хъæрзы. 
Куыддæриддæр Тъиботы хидæй бахызтыстæм, афтæ нæ фæс- 
тæ ныккалди: Леуахи бахордта хидæн йæ мого, йемæ йын атыгуыр 
кодта иууылдæр йæ хъæдæрмæг. Тыххæй фервæзтыстæм. Æхсæ- 
вы Тъиботæм ссыдыстæм: уыдон дæр сæ гæрзтæ бæттынц, райсом 
хизгæ фæсæфцæгмæ! 
— Фæлæуут, ардæм та нæ хъæуы, нæ уын баззайдзæн ацы 
маст! — Æртхъирæнæй ныттылдтам тымбылкъух фæстæмæ. 
Дыккаг бон Ручъы æфцæгæй куы ракастыстæм, уæд зынди, 
Хуссар Ирыстон куыд судзы, сырх пиллон куыд уадзынц нæ 
хъæутæ. 
Фæсæфцæг хъæутыл ныппырх ысты нæ лидзæг адæм, æнæагъу- 
ыст, æххормаг. 
Фæсæфцæг алæууын кодтой нæ фæсивæд, уацары цы цыппар 
сæдæ гвардионы байстой, уыдон. 
Иннæ хабæрттæ нæм æрыхъуыстысты уырдæм, советон Цæгат 
Ирыстонмæ. Чъребайы, доны фаллаг фарс цард дæндагаразæг 
Хъуылымбегты Падо, йæ цæрæнбонты гарз йæ къухмæ нæ райста, 
дæндаг æлвасæн аркъауы йеддæмæ. 
Фыццаг фæкомкоммæ сты уымæ. Бафæрæзта ма сæ сыхаг 
гуырдзиæгтæм балидзын, фæлæ хæдзары алы фарс æрзылдысты 
«сахъ» гвардионтæ, сæ винтовкæтæ ныддардтой уырдæм. 
— Ардæм иу ирон æрбалыгъд, радтут æй, æндæра уæ 
цæгъдæм! 
Йæхæдæг сæм рацыд Падо, ныллæггомау, бæзæрхыг, хъазæ- 
гой лæг; дард цæуын æй нæ бауагътой... 
Бынтондæр сбæгънæг кодтой марды, йæ кусæн пиджак, дза- 
быртæй, æндæрæй сæ иуулдæр ахастой. Диссаг уый нæ уыд. 
Падойы баныгæдтой иннæ мæрдтимæ. Йæ бинонтæ йæ скъахтой, 
цæмæй йын уыдаид сæрмагонд ингæн... Диссаг уый уыд, æмæ та 
йæ дарæс ласт разындысты. 
Ракæнынц Чъребайы уынгты цалдæр ахæстоны, бынæттон 
—313— 

цæрджытæ сты иууылдæр, хæцæг адæмæй не сты. Хъамайæ, вин- 
товкæйы хъæдæй сæ цæвынц, уыдон дæр, чи æрдиаг кæны, чи 
лæгъстæ, стæй æрхауынц тугæй амæстæй: сæ иу — Хъуылаты 
Александр — мæ фыды 'фсымæр, зæрдæхæлар лæг, æмгæрттимæ 
аназын уарзта, мæгуыр, йæ сæр цалдæр цæфы фæцис, туг цæсго- 
мыл суадæттæ кæны, фæлæ иунæг ныхас йæ дзыхæй нæ хауы: 
иунæг оф дзы нæ фехъуыстой: зæхмæ æдзынæгæй кæсы, афтæ- 
мæй фæцæуы. Цыма фæлладæй йæ хйд сæрфы, уыйау, туджы 
'нхъæвзæнтæ расæрфы йæ ныхæй, зæхмæ сæ ауигъы. Базары ас- 
тæу уыимæ дæр ахицæн кодтой сæ куыст. Байдзаг Чъреба мæрд- 
тæй, дыууæрдæм уынгты сæ алыварс туджы цæдтæ бадт. 
Чъребайы иу ус та хуынд Гагуылен Натъа — саударæг, си- 
дзæргæс. Уыцы рæстæджы йын хыссæ конд уыд. Сæ дуармæ 
æхст куы фехъуыст, уæд йæ хькхæ фæуагъта. Мардтой йын йæ 
хойы лæцпу, Сланты Арчилы. Ус йæхи баппæрста фыццаг гвар- 
дионтæм, бур цинелджынтæм, стæй йе ссадæйдзаг къухтæй æр- 
бахъæбыс кодта лæппуйы. 
— Ма мын æй амарут, ницы гæнæг у! 
— Цæвут сæ дыууæйы дæр. Цæгъдинаг сты иууылдæр!.. 
Афтæ дзырд сын уыд уæлийæ, сæ хистæртæй,— мыггагскъуыд 
сæ фæкæнут, зæгъгæ, усæй, лæгæй. Ахæм уыд Жорданиайы пар- 
тийы амынд. 
Æмæ Гагуылён æрхаудта хъæууынджы, æртæ цæфы йын фæ- 
кодтой йæ риу. Йе 'ртæ æнахъом сывæллоны та ныккæнды æм- 
бæхсгæ кодтой. Уыдон уыдысты мæ дыууæ хойы æмæ ме 'фсы- 
мæр. Натъа уыд мæ ныййарæг мад. Цалынмæ йын йæ мард сы- 
вæллæхгæ сæхæдæг ахастой, уæдмæ йыл кæрчытæ æрымбырд 
ысты æмæ йын йæ тугтæ сæ бырынкъæй къахтой. 
Чысыл фæстæдæр сывæлæтты дæр ракодтой, æмæ сæ «уацары» 
акодтой Калакмæ, цыма уыдон дæр хæцæг адæмæй уыдысты. 
Кæрчытæ æрымбырд ысты мæрдты алыварс, хъарм туг ахуыпп 
кæнынц æмæ арвмæ скæсынц. Цæсгæмттæй æхсынынц хус туджы 
æртæхтæ. 
Иууыл сæ чи дзуры! Уæлæ Цъунары Джиоты Уасилæн йæ 
хъустæ æрлыг кодтой, йæ цæстытæ йын скъахтой; уæртæ Ручъы, 
хæрз зæронд ус Саулохты Катазе нæ ахызт Цæгатмæ,— «мæ 
артдзæсты раз мæлын»,— зæгъгæ; сæхгæдтой йыл дуæрттæ æмæ 
сырх пиллоны хай бакодтой хæдзар æмæ усы дæр. 
Ахæм хабæрттæ æрыхъуыстам фæсæфцæгмæ. Иууылдæр ра- 
зындысты. Иууылдæр фыст æрцæудзысты цъаммар меньшевикты 
худинаджы историйы. 
Меньшевикты къухæй æмæ фæндæгтыл, низæй фæцагъд 5 мин 
адæймагæй фылдæр, хæдзæрттæ басыгътой иу мин æмæ æрдæджы 
бæрц; ставд æмæ лыстæг фос атæлæт кодтой 100 минæй фылдæр. 
—314— 

Ахæмтæ сты нымæцтæ, уыдон дæр чи банымадтаид. Бастыгъ- 
той бæстæ, мур нал ныууагътой. 
Джугъели та уыцы рæстæджы иу къуыппыл бадти, алырдæм 
фæлгæсыд: хъæутæ судзынц, уый та сæм йае къухтæ тавы, уай- 
тагъд афыста йæ чиныджы: «Æртытæ, нæ алыварс æртытæ. 
Диссаджы фенддаг уыд, куыд згъордта фæздæг пиллоны æв- 
зæгтимæ суанг уæларвмæ... Нæ алыварс судзынц ирон хъæутæ, 
æртытæ судзынц, судзынц хæдзæрттæ... Ирæттæ лидзынц æмæ 
лидзынц!» * Афтæ фыста фæлмæнзæрдæ Джугъели... Судзыны 
бар, цæгъдыны бар та йын уыд Калачы министртæй,— урс боцъо 
Жорданийæ. 
Æндæр гæнæн сын нæ уыд, афтæмæй фидар кодтой сæ уæлвонг 
бынæттæ: 
Уæлдай мысинаг сты: æртындæсæй иумæ. Æртындæсæй иумæ 
бахаудтой сæ къухты. Равзаргæ лæппутæ, иуæй иннæ — аивдæр, 
онгджын, цæхæрцæст. Скодтой сæ Зъудермæ, уым дынджыр 
уæрм — цæттæ. Джиоты Андри лæппулæг, ахуыргæнæг; йæ 
фæстаг ныхас уыд: «Уæлахиз уæд советон хицауад!» Тугдзых 
афицеры хъæр фехъуыст, ныййазæлыд кæмтты иугуыр æхст, 
топпы хосы фæздæг æрбадт сау уæрмы алыварс. 
Æртындæсæй иумæ, иу мады фырттау, хуыссынц ныр дæр 
Чъребайы сæрмæ — Згъудеры. 
Алаз-иу сæрдыгон бон сæ уæлмæрдмæ фæцæуынц мингæйттæй 
тырысатимæ адæм, сæ ном сын ссарынц — 8 июнь у уыцы бон. 
Уыцы рæстæджы Калачы уыд социал-демократты — меньше- 
викты æмбырд. 
Бæлвырд бæрæгæй Хуссар Ирыстоны хабæртты тыххæй нæ- 
дæр газетты фыст уыд, нæдæр сыл тæрхон уыд æмбырдты, фæлæ 
хицæнтæй алыгъуызон ныхас кодтой, сегасæн дæр зындгонд 
уыдысты,Хуссар Ирыстоны цы тыхдзинæдтæ, цы цъаммар хъуыд- 
дæгтæ æрцыд, уыдон. 
Æмбырды мидæг Гаглойты Гиуæрги æмæ Цабадзе Уасо ба- 
хастой ахæм фарст: 
«Мах фехъуыстам æфсад æмæ гварди кæй судзынц ирон 
хъæутæ, стигъынц æмæ цæгъдынц æнцад цæрæг хъæууон адæмы. 
Цас раст сты хабæрттæ æмæ цы фæнд кæны хицауад ацы екцес- 
сты ныхмæ?» 
Æмбырды сæрдар уыд Ной Рамишвили, йæ цæсгом рувасы 
цæсгомау хин, ницы бафарста, нæдæр сидгæ ракодта, нæдæр 
ын дзуапп радта. Фарст алæвæрдтой уагдæттæг æмбырды социал- 
демократты фракцимæ. Фракци та йæ алæвæрдта сæрмагонд 
къамисмæ. 
* Кæс чыныг «Тяжелый крест». 
—315— 

Фæсарæны меньшевиктæ дæр афтæ кæнынц: исты хъуыддаг 
сæ куы 'рфæнды банымæг кæнын, уæд æй иу камисæй иннæмæ 
фæдæттынц: фракцийæ иумиаг æмбырдмæ, стæй та фæстæмæ, 
дарддæр къамисмæ. Афтæ хъуыддаг фæтезгъо кæны алырдæм, 
адæм та фенхъæлынц, зæгъгæ, архайынц, кусынц хицæуттæ. 
Афтæмæй та рæсугъд фæндон, аив ныхæсты йеддæмæ ницы разыны 
сæ куыстæй фæллойгæнæг адæмы пайдайæн. 
Къамисмæ æвзæрст æрцыдысты Кирил Нинидзе, Петре Гелей- 
швили æмæ Уасо Цабадзе. Петре Гелейшвили цæйдæр тыххæй 
нæ бацыд къамисмæ,— уый дæр меньшевик уыд уыцы дуджы. 
Кæд сæ Гиуæрги цырд кодта, уæддæр сын Хуссар Ирыстонмæ 
ацæуын бантыст æрмæст декабры райдианы. Æхсæз мæйы рацыд 
ирон хъæуты басыгъды фæстæ æмæ æрмæст уæд барæвдз ис 
къамис хъуыддæгтæ сбæрæг кæнынмæ. 
Схæццæ сты Чъребамæ æртæйæ. Уым бады диктатор Виктор 
Жгъенти, ныллæг, тæнтъихæг, лыстæг бæрзæй лæг. Рувас ха- 
лонмæ куыд фæкæсы, раст ахæм уыд йæ цæстæнгас. Масты фæ- 
дыл нæ дзурын, мæхæдæг æй иу-дыууæ хатты федтон нæ лыгъды 
агъоммæ, бирæ йæм фæкастæн æмæ загътон, ай у æнæмæнг са- 
дист, йезуит,— лæджы туг баназыныл фæстиат нæ фæуыдзæн. 
Ной Рамишвили йæ сæрмагонд йæхæдæг снысан кодта Хуссар 
Ирыстоны хъуыддаг феныны тыххæй; æвæццæгæн, дзы ныфс 
уыд, Жгъенти кæй базондзæн æппæт дæр, йæ къух кæй нæ ба- 
риздзæн цыдæриддæр хъуыддаг бакæныныл. 
Ной Рамишвилийæн иу лæг та уыд нысангонд Къуыдар, 
Цъон æмæ Теделеты районтæм! — уый та уыд Рубеи Хъипиани 
бæрзонд, бæзæрхыг, æнæхсæст бæласы лыггаджы хуызæн, йæ 
хъæлæс, жандармы хъæлæсау, бæзджын, тызмæг. Адон къухы 
уыд X. Ирыстон, адон ардыдтой сæ куыйты хъæуты судзыныл, 
стигъыныл, æргæвдыныл. Сæ дыууæ дæр уæздæттæ. 
Къамис куы ссыд Чъребамæ, уæд сæ райста Жгъенти, райста 
сæ тызмæгæй, зæгъгæ, æз ам куы дæн, уæд ма сымах та цæмæн 
хъæут. Чъребайæ дарддæр сæ нæ уагъта ахæм æфсонæн, зæгъ- 
гæ, Ир бадынц хъæдты, абырæгдзинад кæнынц, æмæ, дам, æз 
сымах тыххæй дзуаппдæттæг нæ уыдзынæн, исты уыл куы 
'рцæуа, уæд. 
Къамис уæддæр бацыд Хуыцъейы онг. Кæсынц алырдæм, 
хъæу нал баззад, сау æвзалы æмæ фæнык — сæ бынат. Æрмæст 
ма тыхгæнæг гварди кæм бадтысты, уым цалдæр хæдзары, идæдз 
устытау, иунæджытæй зындысты. Дзауы аргъуанæй гварди 
сарæзтой къахбынат. Афтæ уыд сæ алы тæрхон дæр, афтæ сæ 
фæцахуыр кодтой меньшевикты министртæ. Ирон фæллойгæнæг 
лæгыл нал уыд фембæлæн мидæг кæмтты, фæсхохмæ сæ фæ- 
сырдтой. Бирæ Ирон хъæуты æрцардысты Мохеу, Хуссар 
—316— 

Ирыстонмæ калонизацийы охыл кæй æрвыста меньшевикты 
хицауад, уыдон. 
Фæстæмæ куы рацæйздæхтысты, уæд къамисы уæнгтæн сæ 
хъустыл ауад хъарæг, æрдиаг. 
Уазал бон уыд; миты тымыгъ цавта цæсгæмтты. Афтæмæй 
дардæй зæрдæхалæн унæр. Уæрдоны уæлæ байдзаг сты устытæ, 
сывæллæттæ, сæ алыварс — гварди. Ласынц сæ æфцæгмæ, цæ- 
мæй уырдыгæй ахизой Цæгат Ирыстонмæ, ам сын бынат нал ис, 
уый тыххæй æмæ «Гуырдзыстон хъæуы æрмæст гуырдзыйы», 
афтæ уыд меньшевикты тæрхон. 
Ихын уазал, сывæллæтты, 'рдиаг, устыты хъарæг... 
Уый фæстæ ацы хабары тыххæй Нинидзе Кирил фыста: «еги- 
хъо гулис гамхетки»,— ома уый уыд зæрдæхалæн ныв. 
Гиуæрги та бынтондæр ныммыр, йæ дзыхæй та дзырд нал 
хауы, аталынг сты цæстытæ, цыма йæ зæрдæйы тугтæ ныккалды- 
сты, уыйау. Æвæццæгæн, уæд æргомдæрæй бамбæрста, абырджы- 
ты партимæ кæй бахаудта, уый. 
Ацы хабæрттæ къамис иууылдæр фæфыста, балæвæрдта сæ 
фракцимæ, фæлæ уый не сразы ахæм хъуыддæгтыл тæрхон кæ- 
нын. Фракци сæ бахаста хицауадмæ. 
Рабадт социал-демократты хицауад наместникы галуаны 
Калачы; тæрхон кæны Хуссар Ирыстоны хъуыддæгтыл. 
Ам сты сæ къоппытæ иууылдæр, боцъоджынтæ, сæ дарæс 
сыгъдæг, раст европайаг хицауадæн куыд æмбæлы, афтæ. Ам 
ис фракцийы хистæр Акаки Чхенкели, Иван Гомартели, къами- 
сæй — Уасо Цабадзе, Гаглойты Гиуæрги; министртæй: Зæххы 
министр — Хомерики, ахуырады миниСтр — Ной Цинцадзе, 
мидæггон хъуыддæгты министры хæдивæг — Чъичъинадзе; йæхæ- 
дæг Ной Рамишвили не 'рбацыд, æвæццæгæн æм исты æрхъуыды 
уыдаид. 
Тæрхон байгом кодта хицауады сæр, урсбоцъо Ной Жордани, 
камисы номæй радзырдта Уасо Цабадзе, уый куырдта, цæмæй 
ирон адæмы сæ бæстæй мауал сырдтаиккой, цæмæй, æфсады 
чи нæ уыд æмæ хæцгæ чи нæ кодта,уыдонæн бар рацыдаид фæстæ- 
мæ æрыздæхынæн; бынат сын лæвæрд æрцыдаид Гуырдзыстоны 
æндæр районты, цæмæй сæрмагонд къамис рабæрæг кодтаид, 
чи уыд зылынджын ацы екцессты, ацы æнæуаг хъуыддæгты ми- 
дæг æмæ сæ раттаиккой тæрхондонкæ. 
Кæй зæгъын æй хъæуы, фыццаг ныхас хъуамæ загътаид 
урсбоцъо «пехумпар» — Ной Жордани; уый зондджын æнгасæй 
расидтис: 
— Зылынджын сты сæхæдæг, ирæттæ, уыдон фæндыди 
Гуырдзыстоны дуар бакæнын большевиктæн æмæ сын тæригъæд 
нæ хъæуы. Не 'фсæддон сæрдариуæг йæ хъуыддаг аразы æмæ 
—317— 

хицауадыл не 'мбæлы бацæуа уыцы хъуыддаджы, ма сæ хъуамæ 
бахъыгдарæм Ирыстоны фарст фæуыны. 
Зæронд «пехумпар» чысыл мæсты дæр бацис. 
Йæ фæстæ раныхас кодта зæххы министр Хомерики: 
«Иунæг гæппæл дæр нæ ратдзынæн æз зæхх ирон адæмæн. Ам 
ма сæ чи баззад, уыдон дæр тæринаг сты Гуырдзыстоны иннæ 
районтæй» ома Къахетæй, Гудзаретæй, Карелæй. 
Хуыздæр тæрхон ма цы фехъуыстæуыдзæн «социал-демокра- 
тон кусджыты партийы» зæххы министрæй. 
Ацы партийы алыхуызон адæм дæр^ уыд, æндæр хъуыдытæ 
кæмæ уыд, ахæмтæ. 
Бирæтæ Хуссар Ирыстоны сæрыл зæрдæхæларæй дзырдтой, 
фæлæ ахæм хабæртты фæстæ уыцы партийы чи баззад, уымæй 
лæгдзинад агурын нæ хъæуы. 
Тынгдæр рахъызыд Хуссар Ирыстоны сæрыл Иван Гомарте- 
ли, уый загъта: 
«Гуырдзыстоны истори нæ хъуыды кæны ахæм хабæрттæ, 
хъæды сырдау нæхи цæрджыты цæгъдæм, сурæм сæ сæ фыды 
бæстæй — уый никуы уыд махмæ. Ацы хабæрттæ сты худинаг 
æмæ мæлæт Гуырдзыстонæн». 
Гаглойты Гиуæрги тынг мæстыйæ расидтис: 
«Протест хæссын, Хуссар Ирыстоны афтæ кæй куынæг кæнут, 
уый тыххæй. Хъаугъайæн уыдис гæнæн æнæ фыдмитæй фæуын. 
Æз уынын, хицауад кæй ныллæууыд Гуырдзыстоны. социал- 
демократты программæйыл. Хъаугъа æмæ тох уыд Гуырдзыстоны 
æндæр бынæтты дæр: Душеты, Ахалцихы Бочъалойы, Ачъары, 
Мингрелы, Гуры уезды; фæлæ ам хæцæг адæм чи нæ уыд, уыдон- 
мæ не 'внæлдтат. Ныр та сымах сфæндыд фæцæгъдын, ирон 
адæмæй ам чи цæры, уыдон иууылдæр. Ахæм политикæ Гуырдзы- 
стоны æртæрдзæн сæфтмæ, уый тыххæй æмæ Гуырдзыстоны 
цæрджытæн сæ зынгæ хай сты æндæр мыггæгтæ. Уыдон фы- 
дæхдзинад рæзы, рæзы гуырдзиаг фæллойгæнæг адæмы фы- 
дæхдзинад дæр». 
Куыддæриддæр фæцис йæ ныхас Гиуæрги, афтæ ныууагъта 
тæрхон æмæ йæ фæдыл ныггуыпп кодта дуар. 
Уæдæй фæстæмæ меньшевикты хъуыддаджы нал бацыдис. 
Хицауад рахаста ахæм фæндон: 
«Хъуыддаг лæвæрд æрцæуæд Ной Рамишвилимæ, цæмæй 
уый фæуа Ирыстоны фарст, цæмæй ирон адæм иууыл сырд æр- 
цæуой Гуырдзыстоны арæнтæй. Уый тыххæй Рамишвилийæн 
лæвæрд уæд диктаторы бартæ, æнæ искæй бафæрсгæ куыд 
архайа». 
Рамишвили та, кæй зæгъын æй хъæуы, алæвæрдта хъуыддаг 
Виктор Жгъентъимæ, Хъипиани Рубенмæ... 
—318— 

Меньшевикты хицауад уæд уыд зын бынаты, хъаугъа цырын 
кодта Азербайджаны æмæ Сомихы арæнтыл. Бирæ рæтты фæ- 
цудыдтой меньшевикты министртæ æмæ аххос иууыл æвæрдтой 
Хуссар Иристоныл. Уый тыххæй сæ тæрхон уыд: стигъын, судзын, 
устытыл тыхæй хæцын. 
Сæ тæрхон уыд: 18 мартмæ ирон адæм иууылдæр сырд куыд 
æрцыдаиккой фæсæфцæгмæ, иунæг дæр сæ ам куыд нал баззада- 
ид, афтæ. Ирон æмбисæдтæн сæ иу афтæ зæгъы: 
«Мæлдзыгæн йе сæфт куы 'рцæуы, уæд ыл базыртæ разайы!» 
Ацы æмбисонд баййæфта Гуырдзыстоны меньшевикты дæр . 
18-æм март нæма 'рцыд, ам ма чи баззад фæллойгæцæг ирон 
адæмæй, уыдон нæма 'рцыдысты сырд, афтæмæй фехъуыст тохы 
хъæр 1921 азы февралы кæройнаг бонты: 
«Уый уыдзæн, уый уыдзæнис 
Мах фæстаджы стыр хæст». 
Гуырдзыстоны фæллойгæнæг адæм Уæрæсейы пролетариаты 
æххуысæй раппæрстой цъаммар меньшевикты хицауады. 
Сырх Æфсадимæ иумæ, сармадзаныл бадгæйæ, æрхызтæн 
бæрзæфцæгыл Советон Хуссар Ирыстонмæ; мемæ уыд мæ цæ- 
дис æмбал Абайты Ладо. 
Лыгъд чи уыд, уыдон та сæ бынæтты æрцардысты, аразынц 
ног цард,сæ фæндаг — уæрæх, райдзаст. 
Ауызби ныр у сæ хъæуы колхозæн сæрдар, арæх æрымысы 
ацы хабæрттæ. 
Советон Цæдисы адæмтæ, æфсымæртау, æруарзтой кæрæдзи, 
Ленины националон политикæйы тырысайы бын. 
— «Душетæй Онмæ Советон хицауад!» — ныр дæр ма мæ 
хъустыл уайы. 
Уæдæй нырмæ рацыд дæс азы, рацæудзæн ноджы бирæ дæсгай 
азтæ... 
Куыд тагъд тæхы рæстæг!.. 
1930 

^РФ&ЩР^^В^&^^^&ЩР^^^^^^^^Ф&^^Щрщ^ЩЩрЩфЩ^ШЩШ Щ^ЩРщЬЩ/фЩ^Фщ/ЩЩ^Шщ^ФЩ^т 
ÆРТЫНДÆСÆЙ ИУМÆ 
A920 азы хабæрттæ) 
Дысоны къæвда Чъребайы уынгтæ ныхсадта. Баззадысты 
йын æнæхсад æрмæст туджы лæсæнтæ, зноны хъазуат хæсты 
туджы лæсæнтæ. Уыдон афтæ æнцон æрыхсæн нæ уыдысты. 
Иунæг уд дæр нæ фендзынæ уынгты. Бон нырма гъеныр байдыд- 
та цъæх кæнын. 
Æгас Чъреба, цыма, мæрдвынæй бакодта, уыйау лæууы. 
Æрмæст штабы раз Джугъелийы æфсæддонтæ цалдæрæй лæу- 
уынц æд гæрзтæ, цæуылдæр сусæг хъуырдухæн тæрхон кæнынц, 
цыма æнахуыр тыхст кæнынц. 
Цы хабар у, цы сæ хъæуы афтæ сæумæраджы?! 
Чысыл фæстæдæр штабы бын талынг ныккæнды дуæрттæ 
бакодтой, хæлд асинтыл уæлæмæ скодтой цалдæр ахæстоны... 
Чи сты цымæ, цæмæн сæ афтæ æфхæрынц? 
Сæ алыварс хæстæввонгæй цæмæн æртыгуыр ысты? 
Уалынмæ сæм иннæ уынгæй бæхджынтæ æрбатардтой... 
Се'ппæтæн дæр тыхст æнгас, се'ппæт дæр æнахуыр цæстæй 
кæсынц ахстытæм. Чи та æнæуаг йæ мидбылты худы... 
Бæхджынæй, фистæгæй иууылдæр фезмæлыдысты. Фæцæуынц 
фалæмæ, хиды . 'рдæм. Цæвынæй нæ ауæрдынц, хынджылæг 
кæнынц... 
Тынг сæ бафхæрдтой. Сæ цæсгæмттæй, сæ сæртæй сырх-сыр- 
хид туг лæдæрсы, хъуыры цъарыл, рустыл ныхъхъæбæр. 
Сæ цæстытæ æнахуыр, дзагъырæй лæууынц, фæлæ уынгæ 
никæй кæнынц. Нал сæм хъары цæф дæр. Сæ бакаст, цыма дурæй 
амад у, æмæ сæ ныхыл фыст ис — мæлæт. Мæлæт сын у тæрхон 
æмæ йыл цыбыр рæстæджы сразы сты. Ауагътой сæ къух, цыдæ- 
риддæр сæ рухс бонимæ иу кодта, ууыл. Цы гæнæн ис. 
Афтæмæй цæуынц, сæ развæндагмæ нæ кæсынц, фæлæ цудгæ 
нæ кæнынц: сæ къахдзæф у фидар, раст... 
Æртындæсæй иумæ бахаудтой знаджы къæпхæны. Семæ 
Джиоты Андри дæр, нырма хæрз лæппу, ахуыргæнæг. Цы хъæуы 
—320— 

уыд, уым æй сæхи хъæбулау уарзтой иууылдæр. Дзæбæх æй æм- 
бæрстой, хорз æм хъуыстой. 
Зноны боны дынджыр хæст уыд. Суанг фæстаг сахатмæ нæ 
ныууагътой хæсты быдыр, тæппуд лыгъд нæ фæкодтой. 
Зонынц æй ныр, кæдæм сæ кæнынц... Уырдыгæй фæстæмæ 
раздæхæн нал ис... 
Цы гæнæн ис, сразы сты. Сæхи большевиктæ уæгъды нæ 
хуыдтой. 
Хæст кæм вæййы, уым мæлæт дæр вæййы... 
Ахæм рæстæджы бинонты мæт, уарзон сылгоймаджы мæт 
нæ хъæуы: иууылдæр дæ разы лæудзысты, фæлæ сæ æввахс дæ- 
химæ ма уадз. Æфсæддон хъуамæ æфсæддон уа,фидар, æндонау! 
Илаты Дзыбыртт заргæйæ бацыд ауындзæнмæ. Зарæг дæр 
ыл уый тыххæй скодтой нæ хохы адæм... 
Абон у фæстаг бон. Цымæ се 'мбæлттæ та цы фесты, лæууы 
ма сæ исчи сау знаджы раз! 
Дысоны къæвдайы фæстæ абон уазалдзæф у. Уæлæрдыгæй, 
хæхтæй, рог дымгæ дымы. Арв ныйирд ис. Бонвæрон фæлурсæй- 
фæлурсдæр кæны. 
Схæрд кодтой Згъудермæ, уæлмæрдтæм. О-о! Мæнæ цас 
марды дуртæ ис! Чъреба иу горæт нæу: йæ иу æрдæджы, далæ 
дæлийæ, Леуахийы алыварс, цæрынц удæгæстæ, иннæрдыгæй 
та — мæрдтæ, Згъудер. Æвæдза, алы горæт дæр, алы хъæу дæр 
афтæ арæзт у... Мæрдтæ æмæ удæгæстæ кæрæдзимæ æввахс 
лæууынц. 
Джиоты Андри... Скъолайы дзæнгæрæг нал ныццæгъддзы- 
нæ, дæ алварс нал æрæмбырд уыдзысты фæсивæд. 
Хорз ма уыдаид ацæрын, бæргæ, фæлæ афтæ æрцыди хъуыд- 
даг... Йæ цæстæнгас ма ахаста дардыл, йæ райгуырæн бæстыл. 
Мæнæ диссаг! Цъунар, Тъбет æмæ Къусреты хъæу кæм уыдысты, 
уым хæдзар нал зыны, æнæбары цъæх фæздæг ма бады сæ 
сæрмæ... 
Басыгътой сæ Джугъелийы æфсæдтæ... 
Уæлæ нæ гуымир хæхтæ. Куыд бæрзонд фæцыд урссæр — 
Бурсамдзели! Уый фæстæ ис Зикъара, Ручъы æфцæг. Ууылты 
хиздзысты фалæбыдырмæ, лидзæг адæмæй ма чи аирвæза, уыдон. 
Рæсугъд сты, æвæдза, нæ хæхтæ. Андри сæ никуыуал фенд- 
зæн... Йæ зæрдæ æрбауынгæг, цæссыг хъавыд æддæмæ ра- 
хъуызын, фæлæ йæ дæндæгтæ кæрæдзимæ тынг нылхъывта, 
цæстытæ ныдздзагъыр кодта, æмæ уæд цæссыг дæр фæстæмæ 
балыгъд... 
Бакæс иннæтæм дæр, Андрийы æмбæлттæм: иууылдæр равзар- 
гæ фæсивæд, кусæг адæмæй, онгджын, фæтæн риу. Хосгæрдæны 
се 'мгæртты нал æрсурдзысты цæвджытимæ... 
21 Уацмыстæ 
—321— 

Цымæ сæ бинонтæ та цытæ бауыдзысты?! 
Сæ афицеркуыд фыд лæг у... Æлдæрттæй уыдзæн æнæ- 
мæнгæй! 
Æтт, ууыл искуы хибарæй æрныдзæв лæгæй-лæгмæ 
Бæхджынтæ дæр дзæвгар сты, æвæдза. Хорз кад сын кæнынц. 
Ау, уæртæ сæ иу ирон лæджы хуызæн... Кæмдæр ма йæ 
федтон. 
О-о! Уый Лохты Артъем куы у. Æй джауыр! Ауæй кодта йæ 
намыс меньшевиктæн. Рагæй æрæгмæ дæр абырæг уыд, цъаммар 
лæг... Цæуыл худы ныр, адæм сæфгæ куы кæнынц, уæд? 
Мæнæ та диссаг! Уæртæ сауджын дæр ам куы ис. Уый та 
кæдæм фæлæсы?! 
Сау халон бамбæрста холыйы тæф... 
Тагъддæр куы фервæзиккой!.. 
Схæццæ сты дынджыр, ног къахт уæрмы цурмæ. Æй, джиди, 
ам у сæ мæлæт... Æрмæст тагъддæр, тагъддæр! 
Цæмæн афтæ фæстиат кæнынц?! » 
Цæстытæ цæхæртæ акалдтой, атарытæ сты, аталынг дуне... 
Сау халон... Сауджын сæ размæ балæууыд: раст, цыма, Чырысти 
йæхæдæг у, уый каст кæны. Хуыцауы сконд ныхæстæй цыдæртæ 
адзырдта æмæ æвзист къопп бахаста кæройнаджы дзыхмæ. Уый 
сæнтхудт бакодта, йæ фидар цонг рариуыгъта æмæ... Сауджыны 
къопп дæлæ фæтулы... 
Иууылдæр базмæлыдысты, иууылдæр разы сты се 'мбалы 
мийыл, нæ сæ хъæуы сауджын. 
Андри размæ ралæууыд, йæ сæрыл бæрзонд схæцыд æмæ са- 
быр æнæферхæцгæ радзырдта: 
«Æмбæлттæ, чысыл фæстæдæр мах нал уыдзыстæм. Абон 
нæ иумиаг знæгтæ мах цæгъдынц. Фæлæ мах амарынæй. кусæг 
классы скуыНæг кæнын сæ бон нæ бауыдзæн. Мах фæстæ сæ 
ныхмæ ралæудзæн минтæ, æмæ уæд додой сæ къона! Мах разы 
стæм мæлæтыл, æрмæст уæлахиз уæнт кусæг адæм, уæлахиз 
уæд советон хицауад!» 
Фæцис ныхас... Фехъуыст афицеры мæлæтдзаг хъæр... Дæнг... 
дæнг... Æртындæсæй иумæ... 
1930 

Ч* ЩР ^^ 1* ^^ ^^ ^^ Ч* *^* ^^ ^^ '^* *^ Т* *^ Ч*1 Ч* ЩР Щр Щр ЩР ЩЩ ЩЩ Щ* Щ^ЩШЩШЩШЩШ 
МУЗЕЙЫ 
Де 'знаг гæды зæгъæд: мæнг ныхас кæмæй нæ сирвæзы, фæ- 
лæ ацы хабарæй мæнг ницы ис. 
Ай размæ сымбæлдтæн мæ хорз æмбæлттæй иуыл. 
Мæ цонгыл мын фæхæцыд æмæ мæ музеймæ баласта. 
Ницы æмбарын музейы хабæрттæн: цæйдæр æрхуыйы 
гæппæлтæ дзы ис, фыдæлтыккон къухдарæнтæ, хæцæнгæрзтæ. 
Мæ фыд Малхазы не ссардзынæ уым, уыййеддæмæ дзы цынæ 
ис! Йæ иу хатæны та — рагон хъадамантæ: цагъайраг адæмы 
уыдонæй бастой раджы заманы. Уыдис дзы зæронд тырысатæ, 
бирæ цыдæртæ. 
Уалынмæ кæсын: иу хицæн фæндагыл сырх хъæдабæйы уæ- 
лæ сæры къуыдыр, адæймаджы с^ы^съуыдыр. 
Абон дæр мæ разы цыма лæууы, афтæ мæм зыны. Рох мæ нæ 
кæны уыцы диссаджы сæры стæг. Лыстæг æм æркастæн: кæрæй- 
кæронмæ фаст, æхсаргардæй цæф у æнæмæнг. Арæхстджын 
къухæй ноджы йæ уæлæ фыст: 
«Ацы сæры къуыдыр у хохаг ирон сылгоймаджы. Идæдз ус 
уыд. Иунæг. фырт ын уыдис. Уый дæр ын фæстаг тохы амардис. 
Нæ бацауæрста сау знаг сылгоймагыл дæр. Ссардтон æй 
Дзауы комы, музейæн æй лæвар кæнын, 1921 аз. Дауыт Хъо- 
ранели». 
Дзауы комы иу къуыппы уæлæ — хъæу. Йæ уæлæ тар хъæд, 
йæ быны та фæз хъæдабæйау цъæх дары. 
Уым æрбадтысты æфсад, нымæцæй дзæвгар. Сæ бæхтæ баст, 
æхсынынц уидæгтæ, хуыррытт кæнынц. Цалдæр сармадзаны 
сæ дзыхтæ æфцæджы 'рдæм сарæзтой, цыма, исты хæринаг до- 
мынц сæхицæн, уыйау. 
Ацы 'фсады цы хъуыд ам, уый бæрæг нæ уыдис. Чи зоны, 
загъдкъахæн дæр кодтой. Æрмæст уый алчи дæр зыдта, хъæуы 
адæм сæм зулмæ кæй кастысты, цыма сæ се сæфт уыдтой, уыйау. 
Иу бон куы уыдис, уæд хъæугæрон цæрæг Сабе уæливыхтæ 
21* 
—323— 

скодта, ацы æцæгæлон хæстон адæмæй дыууæ æфсæддонмæ 
фæсидти, дзаг фынг сын сæ разы æрывæрдта. Сæ дæрзæг ци- 
нелты мидæг рабадтысты уыдон дæр. 
— Ахæр, мæ хур, ахæр, свило,— дзуры йæ уазджытæй иуæн, 
къæсхуырдæр сæ чи уыд, уымæн, йæ ном Дауыт. Иннæ нырма 
хорз архайы, нæртон комдзæгтæ кæны, цыма иу къуыри къутуйы 
бын фæцис æххормагæй, уыйау. 
Сабейæн йæ фезмæлд нырма цæрдæг уыди* арæхстджын. 
Йæ цæсгомыл мады рæвдыд мæйрухсау æрттывта. 
Æфсин æмæ уазджытæ гæзæмæ æмбарынц кæрæдзи. Сабейæн 
быдыры хæстæджытæ уыди, цыдæртæ базыдта гуырдзиагау. 
Дауыт дæр иронау чысылтæ æмбæрста,— хæрз лæппу лæг, 
къæсхуыр, йæ сау цæстыты мидæг æдзух дæр мидбыл худт зынд. 
— Дæ хуызæн, раст дæ цахъæн фырт мын ис, мæ хъæбул...— 
сырвæзти Сабейы дзыхæй, фæлæ уайтагъд ферхæцыд, цыма 
тасы къæм февзæрди йæ цæсты. 
— Æмæ кæм ис ныр? Баууæнд ныл, махæй ма тæрс! 
Дауыты зондджын цæсгомыл зындис, йæ бафарсты мидæг 
хиндзинадæй, сусæг фыдæхæй кæй ницы уыд. 
— Нæ зонын, мæ хъæбул, сымах ссыдмæ æфцæгæй ахызт. 
Цы уын æй бамбæхсон, нæ бæззынц нæ хицæуттæ, хъыг дарынц 
адæмы. 
— А-а, æвæццæгæн, уый дæр махимæ хæцынвæд кæны? 
— Хæцинаг нæ бæргæ ницы уыди. Кæсут, ныр иунæгæй 
баззадтæн, хъæды халонау, мæ ахсджиаг та, чи зоны, искуы 
æххормаг у. Дæ хуызæн у уый дæр, дæ цахъæн. 
— Раст зæгъыс, мæ мады хай, хылаг нæ ницы ис... 
Ам чысыл иууылдæр æгуыппæгæй абадтысты, цыма цæуыл 
дзырдтой, ууыл сыл не 'мбæлди дзурын... 
Фæцыдысты уазджытæ. 
Уайдзæф кæнынц Сабейæн йæ сыхæгтæ. 
— Акæс-ма дæлæ, нæ хъæутæ нын æрцахстой, æрбадтысты 
нæ зæххытыл, ай та сын цæл кæны. 
— Адæм сæ æддæмæ ракæсын нæ уæндынц, амæн та, цыма, 
дынджыр хæрзиуæгтæ æрхастой, уыйау сæ хынцы. 
— Базонид ма дæ ацы хабар дæ фырт Бимбол! 
— Цы кæнон, мæ хуртæ, къæмдзæстыгæй дзуры Сабе,— 
сæ иу раст йæхи хуызæн у„ Бимболы хуызæн, æндæра мæ хæдзар- 
халæг уыдон куы сты. 
«Мæгуыр идæдз усимæ не 'мбæлы загъд кæнын»,— бам- 
бæрстой иууылдæр мады зæрдæ... 
Уыцы рæстæджы алыгъуызон тас ныхæстæ хъуысыд дæлийæ 
æмæ фæсхохæй дæр. 
—324— 

— Æрцæуынц нæхиуæттæ, æваст бирæ æфсад ракæнынц 
семæ. 
— Дæлийæ дæр, дам, куы 'рбацæуынц, дæлийæ. Сызмæлы- 
дысты меньшевиктæ сæ тыхтæ иууылдæр ацырдæм сарæзтой. 
Сæфдзысты адæм, æнæ туг ныккалгæ дзы нал ис. Алчи йæ 
фæллæйттæ арфдæр æфснайы, цуайнæгтæ, фæрæттæ уæрмыты 
ныгæнынц. 
Иу изæр, талынггæрæтты, Дауыт дыууæ æмбалимæ Сабейы 
хæдзары фæмидæг. Исдугмæ мæгуыр ус джихæй аззад, йæ 
уæрджытæ ма йæ тыхæй баурæдтой. 
— Цы 'рцыд, цы сæ хъæуы ахæм æнафоны? 
Бакаст сæм комкоммæ, уыдон дæр тарстхуыз, цыма цыдæр 
æнахуыр хъуыддаг сусæг кодтой, уыйау. 
Æрæджиау Дауыт сдзырдта хæрз ныллæг хъæлæсæй. 
— Мæ мады хай, Сабе! ма тæрс махæй: мах лидзæм фалæмæ, 
фæсхохмæ, дæ фырт Бимбол кæм ис, уырдæм. 
— Бимбол!.. куыд зæгъут?.. Уырдæм лидзут? — зæгъы Сабе, 
йæ зæрдæ къултыл йæхи ныххоста. 
— О, мæ мады хай, æз æй æрцагурдзынæн. Мах дæр уый 
æмбæлттæ стæм. Цъаммар меньшевикты ам уадзæм. Ницы йæм 
æрвитыс? 
Зæронд ус исдугмæ æдзынæгæй алæууыд, йæ цæстытæ атары- 
тæ сты, стæй цины тын фæзынд йæ былтыл, схудтысты цæстытæ 
æнахуыр ныфсæй. Мæллæг къухæй бадзæбæх кодта йæ сау 
кæлмæрзæн. Чысылгай бамбæрста, цæй мидæг ис хъуыддаг. 
— Бимболмæ...— Бауад Сабе къуыммæ, сыгом кодта рагон 
сæгæйдзаг чырын. Тагъд-тагъд иу къаннæг хæцъилы баст систа, 
ноджы дыууæ цъындайы. 
— Айс, мæ хур, адон. Æртæ сомы — сæ мидæг. Рагæй мын 
сты æвæрд. Ратт сæ Бимболмæ. Зæгъ ын. Йæ сæр хъахъхъæнæд, 
фæлæ худинаджы дæр ма бацæуæд... Цъындатæ та дæхицæн. 
Рацыдысты æнафоны уазджытæ. Бирæ фæкаст Сабе сæ фæстæ, 
цалынмæ æртæйы дæр изæрдалынг нæ бамбæхста йæ сау пæлæ- 
зы мидæг. 
Сфардæг сты хъæды. Ныууагътой, дæлæ фæзы цы 'фсад бады, 
уыдон. Сæ разæй Дауыт, бæрзонд, къæсхуыр æфсæддон, йæ 
цæсгомыл зонды нысæнттæ, зыны йыл, æвзыгъд кæй у царды, 
фидар — хъуыддаджы мидæг. 
Диссаг нæу, цæмæн лидзынц сæхиуæттæй. Исдугмæ зын бам- 
барæн уыд Сабейæн. 
Раст, цыма, йæхи хъæбулы арвыста балцы, уыйау,— цæсты- 
тæ доны азылдта, æрбадтис къæсæрыл, йæ мæллæг къухтæ 
уæрджытыл æрæвæрдта. 
Цы нæ бавзæрста йæ цæрæнбонты Сабе! Йæ лæг раджы 
—325— 

амарди, сидзæргæсæй баззади. Цалдæр лæджы куыст йæхæдæг 
фæрæзта. Нæ йын уыд æрынцой. Хъæубæстæ йæ се'ппæт мады 
хуызæн уарзтой. Уазæгыл, хæстæгыл уый хуызæн ничи бацин 
кодтаид. 
Йæ фырт Бимбол, йæ иунæг ныфс, йæ цæсты рухс ма уый у. 
Схъеллауаг, мæгуыр, ацы фыд заман æй фæсхохмæ йе 'мбæлтти- 
мæ фæхаста. 
Уастæн сæ бындур ныззилæд, дæлæ фæзы чи 'рбынат кодта, 
уыдонæн! Цæмæн нæм æрбаластой сармадзантæ, куы ницы сæ 
хъыгдарæм. 
Цы сæ хъæуы ам, цæмæн æнад кæнынц адæмы цард? — 
Цымæ кæд фехъусдзæн бæрæг йæ ахсджиаг хъæбулæй? Уæлæ 
сæм арвæй иу стъалы æрттивы, дардæй тæмæнтæ калы. 
Раст Бимболау сидзæр, иунæгæй аззад фæсфæд. 
Комы дон æнкъардæй йæ уынæр нæ уадзы... 
Рацыд æрмæст цалдæр боны. Сызмæлыд бæстæ, схæццæ 
сты адæм... Уый фæстæ цы 'рцыдис, уый алкæмæн зындгонд у. 
Сыгъдысты хъæутæ, сæ пиллон уæларвмæ æххæсти. Адæм 
ныууагътой сæ фыдæлты бæстæ иууыл, сæ хуымзæхх. 
Кæмттæн сæ хъæрзын фæсхохы уонг хъуысти. 
Бирæ нæ ахаста уыцы фыдрæстæг. Æрбырстой фæстæмæ, 
сæ бæстæ та байстой нæхиуæттæ. Алчи та аразы ног цард 
æнцойæ. 
Дауыт дæр семæ, æвзыгъд æмæ фидар. Бирæ фæцагуырдта 
æфсæддон Бимболы, Сабейæн йæ фырты, фалæ дæр, ам дæр. 
— Æвæццæгæн, нал ис,— загъта йæхицæн. 
— Гъе, матуыр Сабе куыд цæрдзынæ йæ фæстæ... 
Дауыт агуры уыцы хъæу. Хъæу та ма кæм баззад! Сау знаг 
сæ иууылдæр бакодта зынджы хай. Дур-систæ уæлмæрдау сабыр 
уыдысты, сæ мидæг хæмпæлæй бацæуæн нал уыди. 
Мæнæ Сабейы агъуысты хæлддзаг. Цы фæци йæхæдæг? 
Къултæ ныккалдысты, змæлæг сæ нал ис. 
Раст, цыма, карз тымыгъ бæстæ ныссæрфта. 
— Ай та цы диссаг у?..— Джихæй баззади Дауыт. 
Къæбыртыл стæгдар... 
Зæрдæ ныккæрзыдта, дæндæгтæ фидар нылхъывтой кæ- 
рæдзи. 
Сæры къуыдыр систа йæ къухмæ, ныккаст æм æдзынæг. 
Нал федта цæсгомыл мады рæвдыд æнгас. Уазæгмæ нал 
дзуры хохаг нæртон ус. 
Æхсаргарды цæф сæры фахс афаста кæронмæ. Сау знаг 
сахуырста туджы йæ къухтæ. 
— Рухсаг у, Сабе, рухсаг, мæ мады хай! — суанг къæхты 
бынæй сдзырдта Дауыт. 
—326— 

Ныр фендзынæ музейы урс сæры къуыдыр, ставд дамгъæтæй 
фыст ис йæ уæлæ. 
«Нунæг фырты мад, хохаг идæдз ус»...—Уый у Сабейы 
æнамонд сæры стæг. 
Диссаг, цы нæ ис ацы музейы?! 

&&&&*ъ****<ь**ъ****ъъ**ъъъъъ&& 
МÆРДТЫБИРÆГЪ 
Бæрзонд æврæгъты сæрæй хур æдзынæг ныккасти, буар судзы, 
бæстæ дзæгæрæг кæны... 
Знауыр йæхæдæг æфсæддон уыд. Исдугмæ знаджы ныхмæ, 
фидар æндонау, лæууыд, мæсты фæранкау, тохæн йæ гуылф&æ 
лæбурдта. Хæрз æрыгон, фæлæ йæ цæстыты æнахуыр хъазуаты 
арт сыгъдис. 
Стæй нæмгуытæй сцух,— лидзæг адæмимæ баиу ис. 
Цард доны къусæй уæлдай нæу, куы иуырдæм фæкъул 
вæййы, куы иннæрдæм, цалынмæ йæ бынат не ссары æмæ донæн 
йæ чъизи не 'рбады. 
Сау знаг фæтых ис уæд махыл, фæуæлахиз, нæ хуымты нын 
æнæвгъау ныссæста, хæдзæртты зынджы хай бакодта. 
Фæлыгъдыстæм дард бæстæм, нæ хуыздæр æмгæртты ныууагъ- 
там фæстийæ хæсты быдыры. 
Диссаг, фыны хъуыддæгтæ уыд уыцы рæстæджы: байгас 
вæййынц хъæдгæмттæ, айрох вæййынц фыдæбæттæ адæмæй. 
Уæд зæрæдтæ рабадынц æмæ сæ сывæллæттæн фидауц тау- 
рæгътæ радзурынц. 
Адæмтæй хæцынхъом чи уыд, уыдон исдугмæ знаджы ныхмæ 
сæ риутæ радтой, знаджы фæндагыл сæ буæрттæй фидар бру 
скодтой. Хæцынхъом чи нæ уыд, уыдон та сыстадысты сæ хохы 
цъæссытæй, ныууагътой сæ артдзæст. 
Устытæ сывæллæтты чъизи бызгъуырты тагъд-тагъд ныуæрстой 
æмæ сæ скъæфтой. 
Чи та хæцынхъом уæвгæйæ, тасы бын фæцис, тæрхъусау 
фæсфæд æмбæхстис. 
Цæуы ныр Знауыр кæдæмдæр, йæхæдæр дæр æй нæ зоны, 
кæдæм цæуы, уый, иннæтæ йæ куыд нæ зонынц, афтæ. Фæстийæ 
дард баззадысты райгуырæн кæмттæ, æнкъардæй кæсынц, урссæр 
уæйгуытау, бæрзонд æврæгътæ. Разæй та, зæгъынц, кусæг адæм 
уæлахиз кæм фесты, уыцы амондджын бæстæ. Уым ис се 'нхъæл- 
—328— 

цау, сæ ныфс. Йе 'рчъитæ бынæй баихсьщысты, хуыртæ æнæвгъау 
æфхæрынц зæвæтты, судзаг сындзытæ сæ ныхсынц. 
Ахуыр у ахæмтыл Знауыр, æниу дзабыр та кæд зыдта? Йæ 
цæрæнбонты, бæгъæввадæй згъордта хохы къуыбыртыл. 
Зæронд уæлдзарм худы бынæй сау хид лæдæрсы, хурæй сыгъд 
рустыл дæлæмæ згъоры. 
Æмбæлынц ыл лидзæг адæм æд фос, æд уæрдæттæ. Се 'ппæ- 
тæн се 'рфгуытæ æлхынцъ, судзаг хъуыды сын, æфсæн гутонау, 
фæзгъæртæ кæны сæ зæрдæтæ. 
Бызгъуыртæ, талынг мæгуырдзинад семæ рацыд, нæ сæ 
уадзы цух бынаты дæр æмæ балцы дæр. Мæгуырдзинад у сæ 
æнусы чегъре. 
Хаттæй-хатт фехъуысы хъæрзын, арф, къæхтыбынæй улæфт, 
зæрдæхалæн хъарæг. 
Чи та, цæф сырдау, ныуунæргъы, мæсты лæбурд фæкæны йæ 
къухмæ дæндагæй,— маст райсыны мондаг æхсиды йæ риуы. 
Фосы уаст æмæ уæрдæтты гыбар-гыбурæй нал хъуысы æввахс 
æхсæрдзæнты карз унæр. 
Знауыр цæуы йæ фæндагыл. Раст къуымых фæрæтау, нал 
кæрды йæ зонд, не 'мбары ацы хабæрттæ. Айнæг къæдзæхау 
йæ зæрдæмæ нал хъарынц адæмы оффытæ. Мæйдар 'хсæвау сау 
цæстытæн — сусæг маст сæ мидæг. 
Цыма бакъуырма бынтондæр. Ахæм рæстæджы зæгъынц, 
лæджы царм æфсæйнагæй раивы. 
Йæ куырæт, йæ фæсмын зæнгæйттыл фæндаджы урс рыг 
сбадтис. Сабыргай лæдæрсы туг йе 'рчъиты скъуыдтæй. 
Иу ран, фæсфæндаг, æртæ 'фсæддоны баййæфта, цæуылдæр 
хъæлæба кæнынц, æнæмæнг хыл кæнынц, кæмдæр тыхдзинад 
бакодтой, æвæццæгæн, цæйдæр дарæс ратон-батон кæнынц,— 
чи зоны сæ мæрдтæй дæр раластой. 
Знауыры къуымых зонд хорз зыдта æрмæст уый, адон æфсæд- 
донтæ кæй не сты, халоны йæ сау бырынкъ куыд хъæуы, адон 
дæр сæ хæцæнгæрзтæ раст уымæн кæй дарынц. 
«Адæм сæфгæ кæнынц мæнæ, адон та бызгъуыртыл тонынц 
сæ кæрæдзи» — хъуыды кæны йæхинымæр. 
Бирæ ис нæ дунейыл фæллойгæнджыты 'хсæн дæр æвзæр, 
æнæгъдау адæм. Уæлдай сарæх вæййынц ахæмтæ фыд рæстæ- 
джы: æмбыд цъымара сызмæлы, хилæг æддæмæ ралæсы. Æрмæст 
бæлвырд кусæг адæм фæкæнынц сæ хъуыддаг. 
Ныууагъта сæ уым. 
Бафтыд тар хъæдмæ, бæрзонд бæл*естæм, цыма, уазæгуаты 
бацыд, уыйау. Æнæнымæц, гуымиры æфсæдтау йæ алыварс 
æртыгуыр ысты. 
Æгæр ыл æрталынг, искуы æрцагурын хъæуы æхсæвбынат, 
—329— 

уæдмæ йæ кæд йе 'мбæлттæ дæр æййафиккой. Йæ къух разæй 
хæссы, цæмæй бæласы хих йæ цæсты ма фæныхса. Йæхицæн 
фæндаг гæрды. 
Кæсы, бæлæсты аууонæй дард цæйдæр рухс ферттивы, 
æвæццæгæн, лидзæг адæмæй исчи арт скодта æмæ йæ фæллад 
уадзы. 
Æхсæвы рухс йæхимæ сайаг вæййы, адджын у зæрдæйæн, 
фæллад бæлццон æм йæхи фæхъары. 
Диссаг уый нæ уыд, диссаг æндæр цæйдæр мидæг уыд. 
Мидæмæ иу лæг бахызти. Зыны йыл, ацы бинонтæй кæй нæу, 
хъуызгæйæ сæм фæцæуы æмæ йæ цæстæнгас æнæфсис — хуыснæ- 
джы æнгас. Гæккуырийæн ма вæййы ахæм цæстытæ. 
Иу сырды мыггаг ис, мæрдтыбирæгъ æй хонынц нæ бæстæйы. 
Сырдтæй уымæй æнæуагдæр нæй, йæ уындæй зæрдæ ныккæрзы. 
Уæлмæрдтæм æрцæуы уый аехсæв æмæ ног мæрдты къахы. 
Раст ахæм уыд йæ бакаст уыцы æнахуыр лæгæн дæр. . 
Арæх иуæй-иу адæймаг вæййы искæцы сырды, кæнæ хайуаны 
хуызæн, æмæ уæд ахæмтæ февдисынц царды дæр, кæй хуызæн 
вæййынц, уыдон миниуджытæ. 
Ацы лæг уыд раст мæрдтыбирæгъы хуызæн. 
Чырын скалдта, архайы тагъд-тагъд, æвзары бызгъуыртæ, 
хъуымацы гæппæлтæ йæ хордзенмæ æфснайы. 
Зыны йыл, йæ цæсгом æмбæхсы арты рухсæй, нæ кæсы хуыс- 
сæны 'рдæм. 
— Дон, дон! О, мæнæ мæлгæ куы кæнын...— схъæрзы хæрз 
уынгæгæй ус. 
Уый та уæд фесхъиуы, фæцырд кæны йæ лæбурд, сау хуыснæ- 
гау бынты бакæсы хъæрзæгмæ. 
Цъаммар мондаг, æнæуаг зыддзинад федта стигъæджы цæсты 
Знауыр. Бакæс æм, раст æцæг мæрдтыбирæгъ: спырх кодта 
иууыл. 
— Ай цы диссаг у, ацы налат хорз ми куы нæ кæны,— йæ 
хъуыдыйы уыд Знауырæн.— Фæлæуу, зæгъгæ, кæддæра цы кæ- 
нид дарддæр. 
Риу гуып-гуыпп кæны, фыццаг афæлурс, стæй туг ныццавта 
цæсгоммæ. 
— Ничи йæм кæсы ацы цъаммармæ! Нæй, джауыр, фæлæуу 
уал, кæд мын æнцонтæй нæ аирвæзис,— хъуыды кæны дарддæр 
лæппу, топпы сампалыл йæ къух æрсæрфта. 
Фæци къахт чырын, тынгдæр æрæмбæрзта йæ пака худæй 
йæ цæстытæ, æвиппайды бауад усы цурмæ, чъизи баз æнæуагæй 
фелвæста сæры бынæй, джигул кæны гобаны бын. 
— Ныууадз, ныууадз мæ, чидæриддæр дæ, мæлын мæ ба- 
—330— 

уадз! — сæнт цъæхахст фæкодта рынчын, февнæлдта лæгæн йæ 
цонгмæ. 
Æнахуыр æрдиаг ныккодта сывæллон дæр, йæ чысыл къух- 
тæй фæлæбурдта мадмæ. 
Сæнхъæвзта туг Знауыры сæрмæ, маст æмæ æлгъæй йыл 
тынгдæр æрталынг и бæстæ. 
— Ныууадз, джауыр, кæннод дæ марын ныртæккæ! 
Лæг фесхъиудта, хордзентæ æрхаудтой йæ къухæи, æвиппай- 
ды дамбаца агъудæй систа, бирæгъау фездæхт йæ бынаты. 
Ахæм рæстæджы тæрхон цыбыр вæййы,— цæхæрцæст дом- 
байы хуызæн Знауыр фæтагъддæр. 
Æнафоны гæрах, ныййазæлыд тар хъæды, кæмтты нæргæйæ, 
афардæг, æмæ, цыма, талынг æхсæв йæ фынæйæ фесхъиудта, 
уыйау, хуыснæг йæ хордзентыл куырисау æрфæлдæхт, адæргъ и 
зæххыл... 
Бирæ диссæгтæ баййæфта Знауыр: федта хорз, лæджыгъæд- 
джын адæмты, фæлæ цъаммар, æнæуагæй дæр къордтыл фем- 
бæлд йæ дунейы, уæлдайдæр уыцы фыд рæстæджы. 
Иу кадæджы мидæг адæм сфæнд кодтой цъымара, низджын 
бæстæй фæлидзын. Сæ фæндаг зын уыдис, фæлæ сын уæддæр 
бантысти райдзаст быдыртæм æрцæуын. 
Знауыр нæ цудыдта уыцы фæндагыл. 
1928 

ИУДЗОНГОН 
Правлены рæзты фæцæйцадысты Габе æмæ Мæхæмæт. 
Сæ фæдыл дыууæ æфсæддоны, сыгъзæрин пъагонтимæ зæр- 
дæхсайæны каст ракодтой, сæ сæртæ банкъуыстой æмæ дуарæй 
фæмидæг сты. 
Габе — зæронд цъæх цъухъайы мидæг, йæ рон æмæ йæ хъама 
сау арæзт, йæхæдæг дæр саулагъз, йæ рихитæ гæзæмæ къуыбыр 
радардтой, цæстытæ цæрдæг æрттивынц, домбай ахаст йæ 
уæнгтæн. 
Мæхæмæтыл та зæронд пиджак, уæлдзарм худ, асæй рæстæм- 
бис лæг, тызмæг æнгасы бынæй хæлар зæрдæ зыны. 
Габе — хохаг фыййауы хуызæн. Мæхæмæт та раст горæттаг 
æгуыст кусæджы хуызæн. Йæ бакаст зæнджын, цæстæнгас — 
уæззау. Цыма цæмæйдæр йæхи хизы, уыйау фæстæмæ фæкæс- 
фæкæс кæны. 
Мæхæмæт дзуры сабыр, йæ дыууæ къухæй амонгæйæ, Га- 
бейæн та йæ ныхас цырд суадонау зъоры, зæлланг кæны. Йæхæ- 
дæг дæр размæ тындзы. 
— Гъе, æмæ дæ уый бафæрсинаг уыдтæн, Мæхæмæт, зонд- 
джын лæг дæ хонынц, нæ хъæубæстæй дæ чи зоны, уыдон. Го- 
рæтты бирæ фæцардтæ, газеттæ кæсыс... Ды мын æй кæд бам- 
барын кæнис. 
— Зондджын та куыннæ,— Марксы чингуытæ иууылдæр мæ 
фыст сты?! 
— Марксийæн, æвæдза, æз ницы зонын, фæлæ ма мын ды 
зæгъ, хуыцауы хатыр бакæн; чи хуыздæр у, кадеттæ æви боль- 
шевиктæ? 
Мæхæмæт та фæстæмæ фæкаст, Габейы дзоныгъыл фæхæцы- 
дис æмæ йын йæ цæсгоммæ тызмæгæй бакаст: 
— Гъе, æвзæр, æмæ ныры онг кæд уый нæма базыдтай, уæд 
дæуæй цæй лæг ис! Иу къуыдыр дæ хъуырыл бабæтт æмæ дæхи 
былæй аппар, кæд хынджылæгæй нæ зæгъыс, уæд. 
—332— 

Иу ран æрлæууыд Мæхæмæт, цыма цыдæр йæ зæрдыл æр- 
лæууыд, мæсты æмæ æнкъард æнгас фæзынд йæ цæстыты. Къу- 
хæй амоны фæсхъæумæ: 
— Нæ федтай уым ауыгъдæй нæ хуыздæр æфсымæрты, нæ 
фехъуыстай, цытæ бакодтой Чырыстонхъæуы?! 
— Фехъуыстон, Мæхæмæт. Хорз мын æмбарын кæныс. Бы- 
лæй аппарьшыл кæй у мæгуыр, æнахуыр лæг, уый дæр раст зæ- 
гъыс. Фæлæ дæ æз уæддæр фæрсын... бæлвырдæй мæ фæнды 
базонын. Мæ зæрдæ йæ æцæг зоны, нæхиуæттæ хуыздæр кæй сты, 
мæгуыр адæмы æвварс уыдон йеддæмæ кæй ничи ис... 
— Сабырдæр дзур, мард дæ рабыра, стæй булæмæргъ фест. 
Нæ зоныс, ныр дуртыл дæр хъустæ æмæ æвзæгтæ базад? Æгæр 
дзурагæн нæ булкъон шомполæй хос кæны, топпы æфсæнфатæй. 
— Æз никæмæй тæрсын... Искæй æвзагæй куынæ дзурын, 
мыййаг, мæхи æвзагмæ та мын чи цы бар дары!.. О, æмæ дын 
уый дзуринаг уыдтæн. Æз уын уæ хъуыддæгтæн уый бæрц ницы 
æмбарын, фæлæ ма болыневиктæ иу хатт куы æрыввахс уаиккой, 
уæд сæм мæнæй раздæр ничи згъорид. Мæ фыды цæсгомæй дын 
сомы кæнын, никуы ницы радавтон мæ цæрæнбонты. Фæлæ мын 
уæдмæ хъæздыг Хадзумары винтовкæ æд хъатара нысангонд у. 
Æндæр мæ ницы хъæуы, Хадзумарæй дзæкъулы дзаг мæ маст 
куы сисин. Йæ иннæ 'фсымæртæн уый бæрц ницы у, æцæг уыдон 
дæр сæхи бæсты бикъ æмæ комы дæгъæл хонынц, сæ сæрмæ ни- 
кæй дарынц. 
Дæс боны мызд мын баурæдта Хадзумар, дзæгъæлы мæ фæ- 
кусын кодта. Ацу, æмæ, дам, мыл правлены бахъаст кæн. Ныр 
уыимæ хъастыл куы ныллæууин: правлены лæгтæ иууылдæр йæ- 
хи куыйтæ сты. Алы хуыцаубоны йæм æмбырд кæнынц — афице- 
рæй, дохтырæй-æндæрæй. Иумæ цæл кæнынц, сæ дынджыр 
гуыбьштæ дзаг кæнынц. Уыдонæн ницы ауæрды, фæлæ мæ хуызæтты 
царм растигъыныл фæстиат нæ кæны. Хин æмæ кæлæнæй йедзаг 
у. Мæ хуызæтты тугæй сарæзта уый хуызæн бæрзонд æмæ рæ- 
сугъд хæдзар. 
Габе арф ныуулæфыд, йæ сæр банкъуыста, хъамайы сæрыл 
ныххæцыд. 
' —' Ды мын уый зæгъ, Мæхæмæт, нæхиуæттæ куы 'рцæуой, 
уæд Хадзумарæн йæ зæххытæ нæ байсдзысты? Йæ рæгъæуттæ та 
йæхицæн баззайдзысты, æви нæ?.. Хорз уæдæ. Ноджы мын зæгъ, 
ирæд ма бæлвырдæй уыдзæн æви нæ? 
Мæхæмæт бахудт æмæ зæгъы: 
— «Ирæд» дзурыс? ныр æй бамбæрстон, гъе, джауыр, Кæуыл- 
ты 'рхаста ныхас! Æнæ хæйрæг нæ уыдзынæ ды, лæппу. Æвæццæ- 
гяен, ус курын дæ зæрдыл æрлæууыди! 
—ззз— 

Габейы цæсгом сырх адардта. Къæмдзæстыг æнгасæй бæрæг 
уыд æппæт. Хъæлдзæгæй дзуры: 
- - Уый дæр та куыд нæ базыдтай, Мæхæмæт. Гæды де знаг 
зæгъæд, дæуæй ницы басусæг кæидзынæн. Ды Сæниаты нæ зо- 
ныс, хъæздыг Хадзумары хойы. Раст бæлоны хуызæн у. Уый 
хуызæн рæсугъд æмæ лæджыгъæдджын никæй хонынц ацы хъæуы 
чызджытæй. Æрвыл бон æм дард рæттæй курджытæ цæуы, фæ- 
лæ никæмæн комы. Æрмæст мæ ныхæстæ ды згъуымы 'рдæм ма 
бамбар: Уастырджыйыстæн, тохы дæ фарсмæ чи æрлæууа, уый — 
мæнæ дæ цуры. Нæ уарзын пъагонджынты, нæ уарзын Хадзума- 
ры хуызæтты, адæмы царм стигъджыты... Мæ хъонагъ Гагуыдз 
æмæ Темс мын бамбарын кодтой иууылдæр уæ хабæрттæ, дæу 
ма æфсоны фарст кодтон æз. 
— Гъе, налат!.. Уыдон, æвæдза, уадз, дæ лæджыгъæд рабæ- 
рæг кæнынæн дæр кæд рæстæг æрцæуид, фæлæ ма мын Сæниаты 
хабар радзур. 
Габейы уæхск æрхоста йæ мидбыл худгæ. Æнæуый кæд йæ 
цæсгом хъуынтъызгомау у Мæхæмæтæн, уæддæр ыл зыны, хæ- 
лæрзæрдæ кæй у, сылгоймаджы кой йын æхсызгон кæй у. 
Габе йæ цæсгомыл æруагъта йæ къух, цыма йæ къæмдзæстыг 
асæрфынмæ хъавыд, уыйау. 
Уалынмæ сæ дыууæ дæр хъæуæй ахызтысты. 
Быдираг хъæуы æнæкæрон сæрвæттыл ныллæууыдысты. 
Хур дзæбæх æрындæвта. Мидæгæй, бæрзонд урс хæхтæй рæуæг 
уддзæф фæйлауæнтæ кæны. Хæхтæ сæхæдæг, цыма, цæуылдæр 
арф ныхъхъуыды кодтой, уый лæуд кæнынц, тызмæг у сæ ных... 
Иу тулдзы аууон æрбадтысты Габе æмæ Мæхæмæт. Сæ быны 
хъæдабæйы хуызæн райдзаст нæудзарм. Иуырдыгæй, тыгъд 
быдыртæ; лæгъз сæрвæттæн сæ хуыз сæрдыгон хур систа, цыма 
сыл сыгъзæрин дон фæтагъд, уыйау. Иннæ фарс, цъæх-цъæхид 
нартхоры хуымты нæ фæзындзæн бæхджын лæг, нæ фæхæццæ 
уыдзæн сæ иу кæронæй иннæмæ. Дардæй Хетæджы къох сау 
дары, цыма дзы фыдæлтыккон таурæгъ йæхицæн сусæг ахстон 
скодта, уыйау, Йæ сæрмæ мигъы къæм фæлурсæй лæууы. 
Згъоры Æрыдоны дон, фæдисонау тындзы гуымир хæхтæй 
райдзаст быдыртæм, дугъон бæхау, йæ фынк калы, дурты кæ- 
рæдзийыл мæстыйæ хойы. 
Урс къуыбылæйттау мигътæ лæууынц бæрзонд урссæр æфцджы- 
тыл. Цъæх арв сыл йæ сæр æруагъта, фæлмæн базыл æрынцой- 
гæнæгау. Мидæг кæмтты, æнтæф боны фæлм бады, рæсугъд æмæ 
рог хызау æмбæрзы гуымир къæдзæхты. 
— Ам хорз у: иу чысыл аууоны абадæм,— зæгъы Мæхæмæт 
æмæ йæ уæззау æнгæсæй дардыл афæлгæсыд. Йæ иу фарсыл 
—334— 

къуыбырыл бафæлдæхт. Габе дæр æм æввахс бабадт, йе 'рфгуытæ 
цæйдæр хъуыдыйæ кæрæдзийыл балхынцъ ысты. 
— Дæ мад, дæ фыд чи уыдысты, уый нæ зонын, Мæхæмæт, 
фæлæ дæ уайтагъддæр мах, хорз æфсымæрау, бауарзтам. Нартон 
уазæгау нын æвæринаг дæ. Гагуыдз æмæ мын Темс загътой, 
Къуыдарæй нæм кæй æрхаудтай, Хуссар Ирыстонæй. Дæ би- 
нонтæ, дам, фæсæфцæг баззадысты меньшевикты къухы. Нæ 
правлены лæгтæ дæ, зæгъгæ, куы базоной, уæд дын æнæ 'рца- 
уындзгæ нæй, мæнæ Чермены къорды хуыздæрты куыд æрцауыгъ- 
той, афтæ. Æрдæбон мын сæ дæхæдæг дæр æрымысыдтæ. Фæ- 
лæ нæм тæрхон дæр ис: дæу куы 'рцахсой, уæд мах та дæ бæсты 
æндæрты æрвитдзыстæм мæрдтæм. 
— Сымахæй мæ уырны! — фæурæдта йæ Мæхæмæт, йæ фарс 
та йын тымбыл къухæй бацавта, йæ цæсгомыл фæзынд хæлар 
æмæ æргом мидбылхудт. 
— О, æмæ дын ракæнон мæ хабæрттæ. Иу мады къуындзихы 
йеддæмæ мын никуы ницы ис зæххы цъарыл. Дыууæ æфсымæры 
мын Германы хæсты амард. Мæ фыд нæ раджы фæлыгъд мæрд- 
тæм. Æвæццæгæн нын рагацау не 'взæр базыдта. Уый дæр йæхи 
бирæ фæхоста царды къултыл, адæмы хæдзæрттыл æххуырстæй 
зылд, арахъы сыкъайыл æмæ мæртыдзаг хорыл йæ тых хордта. 
Йæ дæсныйады йеддæмæ мын бынæн ницы ныууагъта,— æрба- 
кæс ма мæ дыууæ цонгмæ, цæвæг æрсæрфынхъом сты? Цыфæнды 
бæлас нæ фæлæудзæн мæ фæрæты раз. Æй-джиди! Бæргæ мæ- 
хицæн куы хъæуиккой мæ фыдæбæттæ, фæлæ ацу æмæ Хадзума- 
ры хуызæн нæл хæрæгæн кус, йæ хбрдонтæ, йæ хосы æфтауцтæ 
йын дзаг кæн, бирæ лæппутау, адæмы рæгъы æппæтæй арæзтæй 
ма рацу... Фаронæй нырмæ ныххаудта мæ зæрдæйы Хадзумары 
хо Сæниат. Æниу мæнæй хистæр дæ, ныббар мын, уый кой дын 
кæй кæнын. 
— Дзур, дзур, сау лæппу, æфсæрмы ма кæн! — бахудт æм 
Мæхæмæт. 
— Ацы аз мæ катай тынгдæр сцырын. Бынат нал ары зæрдæ, 
мæ риу ын суынгæг æмæ йæ æддæмæ ратонынмæ бирæ нал хъæуы. 
Уырыссагау нæ зонын уый бæрц, фæлæ мын иронау Къостайы 
чиныг кастгонд фæци. Иу ран афтæ ис йæ зарæджы: 
«Мæ хуры хай, 
Рæсугъд чызгай! 
Куынæ дæ федтаин бæргæ: 
Дæ хъазынмæ, 
Дæ зарынмæ 
Кæм лæууы иунæджы зæрдæ». 
Ацы ныхæстæ.цыма раст мæн тыххæй ныффыста уыцы дзæнæ- 
—335^ 

ты бадинаг, афтæ мæм кæсы. Фæсонт кæнынмæ мæ хаттæй-хатт 
бирæ нал бахъæуы. Иу ахæм Хадзумары бинонты иууыл дæр куы 
фæцæгъдон, уымæй дæр тæрсын, мæ мадмæ бацæуын нал 
фæуæндын, загъд, хъæлæба фæцагуры мæ зæрдæ. Кæннод та 
мыл бæстæ иууылдæр ныррухс вæййы, уæнгтæ барæуæг вæййынц, 
фæфæнды мæ бæлæстæн дæр хъæбыстæ кæнын... 
— Лæппу! Уарзондзинадæй бынтондæр куынæуал дæ, æн- 
хъæлдæн. Афтæмæй лæг сæрра дæр зоны. 
— Уарзондзинæдтæн-йедтæн та æз цы 'мбарын, фæлæ мæ ха- 
бар æцæг хорз кæй нал уыдзæн дарддæр, уый хорз хатын. Уастæн 
мæн цы хуыцау сфæлдыста, уый йæ цæрæнбонты дæр ус йæ 
цæстæй ма фенæд! Æрмæст бонджынты æвварс у уыцы хуыцау; 
царды суадæттæ иууылдæр уыдон нукмæ сарæзта... 
— Æмбар, æмбар, ме 'фсымæр. Мах дæр æндæр ницы дзурæм. 
— Гъе, æмæ дын Сæниаты хабæрттæ дзырдтон. Ацы сæрдæн 
йæ райдианы горæтмæ цæуын сфæнд кодта Хадзумар. Æз та 
сæм бынтондæр æххуырсты ныллæууыдтæн. Баифтыгътон брич- 
кæйыл дыууæ сау бæхы, æрытыдтон ыл зынаргъ гауыз. Уалынмæ 
Сæниаты дæр кæд бафæндыд немæ цæуын: горæт фенын мæ 
—фæнды, зæгъгæ, стæй йын цыдæр æлхæнинæгтæ дæр уыдис. 
Абадтыстæм. Æз разæй бæхтæ скъæрын, мæ хъуыдытæ та 
фæстийæ гауызыл Сæниаты тæккæ фарсмæ бадынц, йæ урс 
дæллагхъуыртыл тыхсынц, рæвдауынц æй. 
— Гъæй, зæгъынц, ныр Хадзумар фæнык куы фестид, сау 
дурау куы ницыуал бамбарид æмæ æз Сæниатимæ иунæгæй 
куы баззаин. Цыдæр фыдбылызтæ æмæ нæ дауджытæ уыдаиккой: 
мæ сагъæс сæм, æвæццæгæн, фехъуыст, мæ фæнд мын сæххæст 
кодтой. Горæты базары мидæг Хадзумарæн хыл бацайдагъ и. 
Æрымбырд ыл сты цалдæрæй. Бирæты дзы йæхæдæг дæр æр- 
хæфтытæ кодта, йæ нард бæрзæйыл дæр аныдзæвд иу дзæвгар. 
Мæхицæй дын не 'ппæлын, фæлæ æз куы нæ уыдаин, уæд æй 
бынтондæр ныммур кодтаиккой. Сæниат ме 'вдисæн, уæдæй 
фæстæмæ мæм ракаст хуыздæр цæстæй: иу æртæйы дзы æрцæф 
кодтон, мæ къæхты бын сæ æрыссæстон. Цы кодтаин, уæдæ,— 
фысымы сæрыл рахæцын хъуыдис, æниу йæ хæдзары ссæдз марды 
куы акæниккой Хадзумары, уæддæр ыл мур мæт не 'ркодтаин. 
Нæ хъæуы куыйты дæр ма йын ныффæлдыстаин. Сæниат дæр дзы 
Хадзумары лæдзæгæй дыууæйы сæртæ æрхафта, налат у ахæм- 
тæм. Иу дзырдæй, æнæхъæн хæст самадтам. Ахсгæ та æрмæст 
Хадзумары æркодтой, йе 'взист дзаума æмæ йын йæ хытъынæй 
дæр нал фефсæрмы сты хицæуттæ. 
Мах сæ цыдæр амондæн айрох стæм. 
Сæниат исдугмæ акатай кодта, йæ цæстытæ доны азылдта. 
Стæй нæ бричкæ фездæхтам æмæ фæраст ыстæм фæстæмæ. Мæ- 
—336— 

хи нымæры хохы дзуæрттæн куывдтон: ацы быдыры Сæниатимæ 
иумæ сæрибарæй иу уæлдæфæй сулæф, æндæр ницы, фæлæ уый 
дæр мæнæн дынджыр амонд. Дзурын æм: 
— Ма мæт кæн, Сæниат, уæддæр æгæр снард Хадзумар, кæд 
чысыл фæлыстæгдæр уаид йæ гуыбын. 
— Йæ нывонд мын фæу, ноджыдæр цы снард уа, уый йын 
фест,— зæгъы Сæниат, фæлæ мæм мæсты нæ кæны, йæ мидбылты 
худы. Йæ сау æрфгуыты бынæй æрттивынц цыкурайау, йæ 
дыууæ цæсты. 
— Æз ын цæмæн фестон. Йæхæдæг нын хорз амонд фестæд, 
мæнæн дæр æмæ дæуæн дæр. Афтæ хуыздæр уыдзæн...— зæ- 
гъын та йын æз А^р. 
Дурджын фæндагыл бричкæ гыбар-гыбур кæны, хæрдмæ нæ 
пуртиау æппары. Мæ развæндагмæ ма уый бæрц кæм кæсын, 
æниу мæ былмæ куы хастаиккой, уæддæр æй нæ федтаин. Ноджы 
райдзаст, æнæкæрон нартхоры быдыртæй мæ зæрдæ бахъæлдзæг. 
Цæуæм дарддæр. Адæргæй бæхты размæ тæрын, куы та сæ 
бынтон сабыр ауадзын. 
Зарæг сифтындзын, зæрдиагæй ныдздзыназын, мæ зæрдæ 
суанг уæлæ уыцы хохы цъуппыл абады. Сæниат мæм хъусы. 
Нал фæлæууыд мæ куыдзы 'взаг, срæтыгътон ахæм ныхас: 
— Ех, Сæниат, цымæ ныр кæсгон æлдар куы фестин, уæд мын 
нæ бакомис? 
— Мæ куыдз дын бакомæд... Кæсгбн æлдар нæ, уырысы 
паддзах фестдзынæ. 
Йе 'рфгуытæ фелхынцъ кодта Сæниат, фæлæ йæ цæстыты 
мидæг худæг бадт, стæй нал фæлæууыд, ныппырыкк кодта. 
Бричкæйы уæлæ иу дур уыдис, мæ фæсонтыл мын æй ныццавта. 
Риссыны бæсты мын ахæм æхсызгон уыд уыцы цæф, цыма 
мын дынджыр лæвар бакодта. 
Бирæ ма дзур, зæгъы, æндæра дæ хæдзары сардаудзы- 
нæн!.. 
— Ардаугæ нæ, араугæ мæ куы скæнай уæхстыл, уæддæр 
мын нæ фæрисдзæн. Дурты бын мæ бакæн, мæ цармæй дæхи- 
цæн уæлхуыйджытæ бахуый, уæддæр мын æхсызгон йеддæмæ 
хъыг нæ уыдзæн. 
Дзургæ кодтон хынджылæгæй, фæлæ йæ йæхæдæг дæр 
æмбæрста, æвæццæгæн, мæ зæрдæйы мйдæг арф кæй ныххызт, 
мæ цард мын кæй фæфæлдæхта. 
Хæдзармæ куыд æрхæццæ стæм, уымæн ницы базыдтон. 
Фæлæ мæ цæрæнбонты иууылдæр иуырдыгæй куы æрывæрай, 
уыцы фæндаг та иннæрдыгæй, уæддæр æз фæндаг равзарин. 
Баифтындзин бричкæ, Сæниаты йыл баппарин æмæ та атæхин 
размæ, дард, тынг дард, стæй фæлтау знаджы нæмыгæй мæлгæ 
22 Уацмыстæ 
—337- 

дæр акæн. Уый фæстæ ма фембæлдыстæм иумæ сæхи угæрдæны. 
Æфцæгыл сын дынджыр угæрдæнтæ ис. Иу ран дзы бæрз бæ- 
лæстæ фæтыгуыр сты, се 'хсæнæй диссаджы суадон згъоры, 
цæсты сыгау рæсуг, хохы цъитиау, уазал. Йæ алварс — хъоп- 
пæджытæ, сæнчытæ, залмы сыфтæ. 
Хъæды къохæн йæ иуырдыгæй устытæ ссивынц, иннæрдыгæй 
та бирæ зиууæттæ схъæлфындз цæвджытæй бæзджын кæрдæг 
дасынц,— сæ хъæлæбайæ бæстæ сæ сæрыл хæссынц. 
Мæ фыдбылызæн та уыдаид, æвæццæгæн, ме 'ккой къæрта 
акодтон æмæ дон хæссынмæ бацыдтæн. 
Урс бæрзыты астæу аууоны цæуын, бахæццæ дæн суадонмæ. 
Кæсын,— Сæниат дæр уым, йæ сау дзыккутæ фасы, саулагъз, 
раст донычызгау, рухс тынтæ тауы, уалдзыгон къутæрау, ди- 
динæг æфтауы. 
Ныххæррæтт та кодта мæ уæрдцаджы зæрдæ... Йæ цуры 
абадтæн... Йæхи дард ласы... 
Иу тызмæг каст мæм куы 'рбакодтаид æнйу, уæд æм, æвæц- 
цæгæн, иу верст, æввахсдæр нал бацыдаин. Схойгæ мæ кæны, 
фæлæ йæ цæстыты мидæг мæстыйы мыггагæй ницы ис... 
Хæйрæг сты ацы чызджытæ: æвæццæгæн-иу сæхи дæр фæ- 
фæнды. Уый руаджы æз дæр уæндон кæнын, ноджы йæм æввахс- 
дæр цæуын, цалынмæ йæ нарæг астæуыл нæ фæхæст дæн бынтон- 
дæр æмæ, цыма амонды мидæг фæхуыдыг дæн, уыйау, ницыуал 
æмбæрстон. 
Барызтис мæ хъæбысы Сæниат дæр, раст нæзы талайау, фæ- 
лæ мæ иуырдæм фесхуыста, сæгуытау, фесхъиудта, фараст фæ- 
лывды акодта йæ хуыз, амбæрзта йæ цæсгом. 
Зæрдæйы мыггагæй ницы уал ныууагъта мæ риуы,— иууылдæр 
сæ йемæ ахаста. Хъуывгъан йе уæхскмæ сыппæрста æмæ сфар- 
дæг хæрдмæ, устыты '•рдæм. 
Дарддæр дын дзурон мæ хабар?! Цæвиттон, мæлдзыгæн йæ 
сæфт куы 'рцæуы, уæд ыл базыртæ базайы. Иу хъазты мидæг 
дежурнейæн хъуыры цъарæй ныллæгъстæ кодтон, Сæниатимæ 
мæ, зæгъын, ракафын кæнæд. Хорз лæппу уыд, мæ куырдиат мын 
сыххæст кодта. 
Ацы хатт фæндыр дæр æнахуыр æвзагæй суасыд: æмдзæгъд 
дæр, цыма рогдæр уыд, афтæ мæм каст. Фыййау бирæ фæцыд- 
тæн, де знаг гæды зæгъæд, къах-къухтæ фæсадзын зонын чы- 
сылтæ. Фæлæ мыл ацы хатт æцæг базыртæ базад. 
Цæргæсау-иу батахтæн Сæниатмæ мæ къах фындзтыл фæ- 
зылд-иу уый дæр цæхгæр, денджызы хъазау-иу мæ рæзты аленк 
кодта, иу чидæр ма фæстийæ афтæ дæр фæхъæр кодта: 
— Гъе, лæппу, дæ зæнгой ма скъуыд куы нæ уаид, уæд дын 
агурæг æмбал бæргæ не ссарид. 
—338— 

— Уый бæззы, уый,— загъта йын æндæр чидæр... 
Дыккаг бон изæрдалынгты Сæниат сæ тыргъы мæ размæ 
рауад, мæ дæларм мын иу тыхт цыдæр фæтъыста «Ацу, зæгъгæ, 
ныр уæхимæ тагъд, куыд ничи дæ фена». 
Йæхæдæг мидæмæ, хæдзармæ батахт. 
Рацыдтæн уынгмæ, райхæлдтон гæххæтт, кæсын,— йæ мидæг 
дыууæ сæрак зæнгойы. Сæниатæн йæхи сыгъзæрин къухтæй хуыд. 
Æвæццæгæн сæ йæ æнæзонгæ уарзонæн февæрдта чырыны 
æмæ ныр уыцы амондджын лæг разындтæн æз! 
Мæ зæрдæ скафыд йæхи мидæг, цæугæ кодтон, æви тæхгæ, 
уый нал базыдтон, мæ хæдзармæ базгъордтон, мæ зæронд мады 
хъæбысмæ баппæрстон мæ бæлоны лæвар. 
Мады зæрдæ уайтагъд фембæрста хабар, йæ ныхы æнцъыл- 
дыл сæрттывта хурау цины рæвдыд. 
Æгас æхсæв мыл æнæ фынæйæ атахт. Цы хъуыдытæ мæ нæ 
уагътой, уый дæхæдæг дæр æмбардзынæ. 
Дзырд дардыл цæуы, фæлæ дын æз уый зæгъын, Мæхæмæт, 
мæгуыр лæг, æцæгдæр, кæнæ йе знæгты хъуамæ фæцæгъдид, кæн- 
нод та, дæ загъдау, йе 'ккой иу къуыдыр бафтауид æмæ йæхи бы- 
лæй рарæцугъид. 
Адæмы æвзаг дур халы, фæзæгъынц. Алырдыгæй, цъиутау, 
уасын байдыдтой æбуалгъ ныхæстæ æз æмæ Сæниатыл. Хадзумар 
æмæ йæ бинонты хъустæм дæр дзы æрхæццæ. 
Иу бон куы уыд, уæд дын Хадзумар лæбурынтæ систа Сæ- 
ниатмæ. Къулæй ехс райста, фæлæ рæстæгыл чызг йæхиуыл 
уаты дуæрттæ сыхгæдта, уынгмæ агæпп кодта фæрсагæй, хæдза- 
ры алывæрсты æрзылд æмæ доны 'рдæм лидзынтæ систа. Уым 
дыууæ хъæдæй хид æвæрд, аргъауы «æрдуйы хидау» ауыгъдæй 
лæууыд. Ивылд, змæст уыд дон бынæй, дуртæ ласта, хъæлæба 
кодта. 
Хадзумар чызджы уым баййæфта. 
Дыууæ хъæдыл æрлæууыд Сæниат, хъæр кæны йæ «хорз» 
æфсымæрмæ: 
— Æввахс мæм ма 'рбацу, мæхи доны ныппардзынæн!.. 
Уыцы нæл хæрæг æм бацыд уæддæр, а ныр ын йæ цонгмæ 
февнала, афтæ чызг йæхи аппæрста донмæ, ехсы цæф не 'руагъта 
йе рагъмæ. 
Ахастой йæ фæйлауæнтæ уым дæлæмæ, фæхостой йæ дуртыл. 
Куы-иу æй аныгæдтой сæ быны, куы та-иу æй феппæрстой 
хæрдмæ. 
Тыхæй-фыдæй ма йæ 'рцахстой фæндаггæттæ, æрчъицын æй 
кодтой. Дыууæ къуырийы бæрц сæйгæ дæр фæкодта. 
Уæдæй фæстæмæ ма Хадзумартæ мæн дæр æввахс куыд æру- 
агътаиккой сæхимæ. 
22* 
—559— 

Æрдиаг кæны чызг, æрвиты мæм, афтæмæй ницы зонын мæ 
сæрæн. Хадзумары кæстæр æфсымæртæ фондз сты, куы сæ ба- 
фæнда, уæд цъиу атæхæг дæр нæ ауадздзысты сæ дуæртты. 
Иу дзырдæй æнæ фыдбылыз æрцæугæ нæ ныууадздзынæн 
хъуыддаг. Уæгъды сæфын та мæ сæрмæ нæ бахæсдзынæн. 
Мæхæмæт, мæ хорз æфсымæр, иу хъуыддаг не 'мбарын, æмæ 
мын æй бамбарын кæн. Акæс ма уырысмæ, федтон, уыдон куыд 
цæрынц. Се 'хсæн ацардтæн æххуырстæй. Уыдонæн куы ис æрго- 
мæй уарзыны бар, æргомæй бинойнаг равзарыны бар, иумæ ра- 
цæуын æмæ ныхас кæныны бар, уæд махыл цы бæллæх сæмбæлд! 
Æви мах уырыс, немыц æмæ иннæтæй зæндджындæр адæм стæм? 
Афтæ фехъуыстон, зæгъгæ, мах нæ талынгдзинады тыххæй афтæ 
стæм. Кæрæдзийæ къулбадæг рамбæхс-бамбæхс кæнæм, цæйдæр 
æнæуаг æфсæрмытæ æрымысыдыстæм нæхйцæн. Нæ фыдæлтæ 
дæр, дам, афтæ кодтой. Ахуыр, æмбаргæ адæмтæй фехъуыстон 
ацы уынаффæтæ æмæ семæ разы дæн. Фæлæ мæхицæн цы сара- 
зон ныртæккæйы сахаты, уый нæ зонын. Мæ тæрхон, æвæдза, 
конд у, æрмæст ма мæ дæумæ байхъусын фæнды... 
Фæци Габе йæ ныхас, къæхты бынæй ныуулæфыд, æрфгуытæ 
æртхъирæны æлхынцъ бакодта. 
Мæхæмæт хъуыдыты ацыд, исдугмæ ницы сдзырдта, стæй 
зæгъы зондджын æмæ фидар хъæлæсæй: 
— Габе, раивын хъæуы не 'гъдæуттæ, нæ цардыуаг иууылдæр 
адæмæн амонд куыд дæтта, афтæ йæ саразын хъæуы. 
Хадзумары амардæй æмæ Сæниаты аскъæфтæй цард нæ фен- 
дæр уыдзæн: бирæ нæм ис Хадзумары хуызæн сойгуыбынтæ 
Ирыстоны. Æнæхæлаф «къуыдиппытæ» æмæ «нартхоры хъалтæй» 
дæр цух не стæм. Деникины æфсадмæ бацыдысты, сыгъзæрин 
темлакыл æмæ æрттиваг пъагæттыл ауæй кодтой сæ намыс, 
уырысы тургхортæн ссыгæнæн куыйтæй ныллæууыдысты, уыры- 
сы кусæг адæмæн та сæ туг нуазыныл нæ ауæрдынц. 
Гъе, Габе! Дæу ма Сæниат æндавы, фæлæ ма дæ алыварсмæ 
акæс, акæс горæттæм, æгас Уæрæсейы быдыртæм. Алчи йæхи 
бинонты дæр ныууагъта æмæ хъазуат хæстмæ рацыд. 
Дыууæ туджджын знаджы сыстадысты кæрæдзийы ныхмæ. 
Уым, Мæскуыйы 'рдыгæй, хъуыддаг мах къухы ис — горæттаг 
æмæ хъæууон кусджыты къухы; ам та нырма бадынц тугхортæ, 
не 'фсымæрты нын æргæвдынц, фæндæгтыл сæ ауындзынц... 
Бындзарæй раивын хъæуы царды бындур, мæ хур Габе. Уæд 
фæрухсдæр уыдзæн рæстæг, уæд нæ æрывдæлдзæн Сæниатмæ 
дæр... 
—340— 

II 
Бирæ æнхъæлмæ кæсын нал бахъуыд... 
Дзæгъæл нæмгуытæ дардæй хæдзæртты сæрты тæхынц, 
æхситгæнгæ, ныгъуылынц уæлдæфы. Бирæ дзы фæрсæгтыл 
ныдзæвы, хъуысы авджы зæлланг æмæ къуырма унæргъын, 
стæй та, ингæнау, сабырæй алæууынц хæдзæрттæ, уынгтæ. 
Топпы хъæр куы сцырын вæййы, уæд иннæ хъæртæ та ны- 
мæг кæнынц. Нал фехъуысы мæргътæн сæ зарæг; комы дон бан- 
цайы йæ сæнт унæрæй. Куырдадзы æфсæйнаг ныууадзы йæ 
зæлланг. 
Æнæхъæлæбайæ алырдæм згъорынц гарзджынтæ, цæугæ- 
цæуын ифтындзынц сæ топпытæ. 
Дæнг... дæнг... дæнг... 
К-р-р-р». Бум-тæ-тæ-тæ... 
Скуыстой нæмыгызгъалæнтæ, сармадзантæ. 
Хъæуы иу фарс дæрддзæф — æрвнæрæгау нæры, ихуарæгау 
уары. 
Цавæр тымыгъ сыстад уый?! 
Арвыл мигъы къæм никуы ис. Галæгон йæ дымгæйы дуар 
фидар ныхгæдта, афтæмæй туджы уад тынгæй-тынгдæр кæны. 
— Фаллаг уынгмæ цæугæ! Уым æрфидар ысты джауыртæ... 
— Хъахъхъæн дæхи, мард дæ рабыра, сисрæбынты цу!.. 
Дæнг... дæнг... 
Фæстагмæ «туджы тымыгъ» фæсабыр. Дардæй фæйла- 
уæнтæ кæны тохы зарæг: «За власть Советов!» — айзæлы 
уæлдæфы, хъусынц хæхтæ ныфсджын æнгасимæ... 
Мæхæмæтæн рагацау зындгонд уыд ацы хабар. Горæтæй 
йæм сусæгæй минæвæрттæ цыд, Дыгуримæ конд уыд йæ ныхас. 
Фыццаг æй уагдæттæны адæм дыууæ боны алы къуымты 
фæцагуырдтой, фæлæ йæ Габе йе 'мбæлттимæ ахæм ран нæ 
бафснайдтой. 
Дысон æрæмбырд кодта йæ къорды — «Чермены фæсивæды». 
Æмбисæхсæв дыргъдоны астæу бæрзонд слæууыд. Кæд къаннæг 
лæг уыд, уæддæр мæйдары рагон сау уæйыджы хуызæн зынд. 
Йæ алы фарс дыууæ сæдæйы равзаргæ фæсивæдæй, æд гæрзтæ, 
хæстæввонг. 
Габе дæр йæ ныхас сæххæст кодта: Хадзумары винтовкæ 
йæ къухы бафтыд- Æввахс æрбалæууыд æмæ зæрдиагæй ахсы 
Мæхæмæты ныхæстæ. 
Хæсты арт, фæдисы хъæр хъуысы уыцы ныхæстæй, зæрдæтæ 
цырын кæны, сиды сæм стыр тохмæ. 
Габе хъусынæй нал æфсæст, фырцинæй йæ цæстытæ сæрт- 
тывтой, æхсидгæ цæджджинагау фестадис риу. 
—341— 

Цæттæ уыд йæ хæцæнгæрзтимæ. 
Сæ фыццаг цæф уыд уагдæттыл. «Хъæбатыр» уæздæттæй 
бирæтæ мысты хуынкъ туманæй агуырдтой, сæ пъагонтæ скъуыд- 
той æмæ сæ фæсфæндагмæ калдтой. 
Иннæтæ ныллæууыдысты фидар: сæ хорз цард, сæ кады, сæ 
бынæтты тыххæй разы уыдысты туг ныккалыныл. 
Боны цъæхмæ правлены сæр сырттывта сырх тырыса, арты 
сырх пиллонау æй райсомы дымгæ алырдæм фæйлыдта. Цин 
æмæ ныфс лæвæрдта иутæн, туг лæмæрста иннæты цæстытæй. 
Уагдæттæны сæр дынджыр дамгъæтæй фыст: «Ревком». Чи 
сæ басагъта уым, афтæ тагъд чи ацæттæ кодта ацы рухс дамгъæ- 
тæ, уый бæрæг нæ уыди. 
' Иугай гæрæхтæ ма хъуыстис хъæугæронæй, хъæдæй, нарт- 
хоры хуымтæй. 
— Гъе, æмбæлттæ, ревкоммæ бахæссут уыцы цæфы,— фæ- 
хъæр кодта Мæхæмæт. Йæ къухы топп, йæ цæсгом — сырх, цы- 
ма, пиллон калы, уыйау. Йæ хид суадæттæ кæны. 
Уалынмæ æдзынæгдæр бакаст цæфмæ, йæ бынаты фес- 
тъæлфыд, йæ хуыз аивта. Дыууæ лæппу-лæджы, Гагуыдз æмæ 
Темс, фæцæйхастой се 'мгары... 
— Уый Габе куы фæцæф, æнхъæлдæн!.. 
Габе йæ сæр фæхъил кодта, туджы цъыртт нал баззад йæ 
цæсгомы, бынтондæр ныффæлурс. Йæ цæстыты цины рухс ферт- 
тывта уæддæр, йæ хæлары куы ауыдта, уæд: 
— Ма мын тæрс, Мæхæмæт, æз дæн... Куыдз къуылыхæй 
нæ мæлы. 
Мæхæмæт æввахс бауад, æрысгæрста цæфы: йæ галиу цонг 
æрзæбул Габейæн, цыма йæхицæй нал у, уыйау хъеллау кæны. 
Туг æнгуылдзтæй лæдæрсы, рыг сыджытыл тæдзы, култæ аразы. 
Иннæ цæф та фæцис синты,— уый тыххæй фæцис хæссинаг, 
æндæра ма йæхæдæг бафæрæзтаид бынатмæ. 
— Чысыл мыл аузæлдзысты знæгтæ... цы фесты?.. бынтон 
сæ фæсырдтам? 
— Уыдон бæргæ фæсырдтам, дæхæдæг ма нын дзæбæх куы 
баззадаис. 
— Мæ мæт ма кæнут. Кæсаг ахсгæйæ, хæлаф куынæ сху- 
ылыдз уа, уæд ницы æрцахсдзынæ. 
— Бузныг стæм Габейæ! Йæхæдæг хуыздæр аузæлдис уыцы 
джауыртыл: раст сæм домбайы лæбурд кодта,—дзурынц Га- 
гуыдз æмæ Темс. 
Габе æнæбары бахудт, æвæццæгæн, æрымысыд хæсты ха- 
бæрттæ. Стæй йæ цæф цонгмæ зулмæ бакаст, йæ хус былтæ хус 
æвзагæй астæрдта, цæстытæ иудзæвгар бацъынд кодта: 
«Фесæфтис цонг», зæгъгæ, ахъуыды кодта, фæлæ иунæг хъæр- 

зын йæ дзыхæй не схаудта, йæхи цæрдæг дардта, худæн ныхæстæ 
кодта. 
Мæхæмæт уайтагъд саразын кодта сынт, фыдæлтыккон хæс- 
сæн: уæрдоныл ласын нæ бафæрæзтаид рынчын. 
Иу бæх разæй ифтыгъд сынты, иннæ — фæстийæ. Арвыста 
йæ горæтмæ, рынчындонмæ. 
— Нæма рахызтысты хъæуæй, афтæ Габе йæхинымæр дзуры: 
«Ныр ма Сæниат мæ размæ куынæ рацæуид, уæд иууыл хорз 
уаид хъуыддаг». 
Йæ фæнд сыххæст: раст сæ кæрты раз лæууыд тарст- 
хуызæй Сæниат. Уайтагъд йæ зæрдæ фехсайдта, æввахсдæр 
бауадис, ауыдта Габейы фæлурс цæсгом... 
Йæ рустæм фæлæбурдта, фæндыдис æй нырдиаг кæнын, фæ- 
лæ ирон æфсæрм фæуæлахиз: æхсидгæ здыйау аныхъуырдта 
йæ маст, нæ фенын кодта йæ цæссыг. 
— Габе, ды дæ уый? 
— Æз дæн, Сæниат, тас мын нæу... Хæрз-бон! 
Æндæр ницы уал баци сæ бон зæгъын. 
Сæниат исдугмæ йæ фæдыл, йæхи тыххæй уромгæйæ,бирæ 
фæкаст, стæй цæхгæр фæзылд, сæ разы дыргъдонмæ бацыд, иу 
ныллæг ран бæласы аууон æрбадт æмæ уым бакодта дуæрттæ 
йæ мастæн: нырдиаг кодта зæрдæбынæй, дыууæ суадоны феста- 
дысты йæ дыууæ сау цæсты. 
Габе та уыцы рæстæджы хъæццулы бын аныгъуылд, цы 
туджы мур ма дзы баззад, уый цæсгоммæ сæнхъæвзта, зынгау 
æй ссыгъта. Стæй ракаст йе 'мгæрттæм æмæ сын зæгъы, тыххæй 
мидбыл худгæйæ: 
— Цымæ иу цонгæй ницыуал æрыскъæфин мæхицæн усаг? 
— Хъæбатыр у, Габе, мах дын æй уайтагъд дæ уаты авæр- 
дзыстæм. 
— Гъе, кæд ма сымах фæрцы исты... 
— Хъæццулы бынæй систа йæ æнæниз цонг — æцæг уый 
дæр ныффæлурс, йæ туг кæдæмдæр фæлыгъд, фæлæ йæм Габе 
уарзон æнгасæй бакаст, цыма йæм амонд феввахсдæр ис, 
уыйау. 
III 
Мæйы фæстæ горæтæй иудзонгонæй сыздæхт Габе: йæ галиу 
цонг рæмбынкъæдзæй дæлæмæ уым ныууагъта. 
Æрмæст уыцы-иу мæйы дæргъы фендæр ис Габейы цæсгом, 
цыма йæ азтæ бирæ фæфылдæр ысты уæдæй нырмæ. Йæ цæсгом 
фæхъуынтъыздæр, цыма бирæ фыдæбæттæ баййæфта йæ царды. 
Уæддæр йæ хынджылæг нæ уагъта. 
—343— 

— Горæты фыдызгъæл сыстæм,— æмæ мын æй дохтыртæ 
сæхицæн ныллыг кодтой... 
Нана йыл бирæ фердиаг кодта, сагъæстæ кæныныл схæцыд, 
фæлæ йæ Габе йæхæдæг æрсабыр кодта. 
Уайтагъд ревкоммæ фæраст ис. 
Ныццинтæ йыл кодта Мæхæмæт, йæ фарсмæ йæ рабадын 
кодта. 
— Хъыгаг у, Габе, дæ хабар, фæлæ цы гæнæн ис: хæст кæм 
вæййы, уым цæфтæ æмæ мæрдтæ дæр вæййы. 
— Цы гæнæн ис... Уæхæдæг куыдтæ цæрут? — зæгъы уый 
дæр, йæ цæсгом æнæмæт, хъæлдзæгæй æвдисы. 
Радзырдта *йын Мæхæмæт хабæрттæ иуылдæр: пъагон- 
джынтæй бирæ хъæды бабадтис, нартхоры быдырты хæтынц, 
фæндаггон нæ уадзынц, марынц, стигъынц. Кусын нæ уадзынц 
адæмы. 
Æцæг, Мæхæмæт цыма чысыл фæмæллæг, фæлæ уый бæрц 
йæ бакаст уыд ныфсджындæр. 
Фæллады хуызæнæй йæм ницы уыд æппындæр. 
Зын рæстæг фæци уыцы рæстæг: цæрдæг, æндонау фидар 
адæм хъуыд уæд, æндæра чысыл мæллæгдæр чи разындаид, 
уымæн æнæ 'рбайсæфгæ нæ уыд. 
Знаджы раз йæ цæст чи фæныкъуылдтаид, уый æнæмæнг 
знаджы къæхты бын фæуыдаид... 
— Гъе, уæдæ, Габе, дæ фæнд куыд у: зын дын уыдзæн афтæ- 
мæй цæрын! Исты амал æрымысын хъæуы. 
Габейы раз æрмæст ныр æрлæууыд цæхгæр йæ царды фарст. 
Фæстæдæр æнæмæт, фидар цæстæнгас ферттывта йæ цæсго- 
мыл, йæ сæр бæрзонд систа æмæ зæгъы: 
— Тухæнтæ ахуыр у мæгуыр лæг. Мæ иу цонгæй дæр ма 
æвзæр лæджы бæрц кæд бафæразин. Фыййау уæддæр ныллæудзы- 
нæн искæмæ. Бахъуыды рæстæджы та знаджимæ схæцын дæр 
кæд бафæразин! 
— Мыййаг дын исчи дæ иунæг цонг дæр ахауын кæндзæн, 
æвзæр!.. 
— Уæдæ иууыл мæ цæнгты рад æркодта! Исты нардуатæй 
ист сты? Кæннод уымæй дæр нæ тæрсын: дæндæгтæ ма мын 
уæддæр баззайдзæн,— куыдзау лæбурдзынæн знагмæ, уæлæ 
хъæды цы хъалтæ бабадт, уыдонмæ... ме 'фсымæр мæ хуыздæр 
æмгар куы уаид уыдонимæ, уæддæр ыл нæ сауæрдин. 
Æргом цæстæнгас уыд Габейæн, кæйдæриддæр бауырныд- 
таиккой йæ ныхæстæ. Хъæбатыр — йæ бакаст, æлхынцъ — йе 
'рфгуытæ. 
Мæхæмæт бауад къуыммæ, иу дзыхъхъынног «маузер» фел- 
вæста чырынæй. Ныхъхъæбыс кодта зæрдæхæларæй лæджы: 
—344— 

— Хæц, уæдæ, æфсымæр! Кæд дæ фæнды, уæд баззай немæ 
ревкомы, иумæ хæцæм сау знаджы ныхмæ, нæ ног хицауад сфи- 
дар кæнæм, ног цард иумæ аразæм. 
— Æмæ мæн дæр, Мæхæмæт, æндæр куы ницы хъæуы! — 
фæхъæр кодта фырцинæй Габе. 
— Уæдæ дын а лæппу рæхджы Сæниаты дæр дзæбæх ра- 
курдзæн. Хъыпп-сыпп сæ бон нæ бауыдзæн Хадзумартæн. Чыз- 
джы фæндæд, уыййеддæмæ хъуыддаг цæттæ у. Нæ ирæд фыст 
у махæн. 
Габе йæ мидбыл æнкъардæй бахудт, фæлæ, зæгъгæ ницыуал 
кодта. Тугæй фыст уыд йæ ирæд. 
IV 
Иу райсом раджы æввахс хæххон хъæуæй фæдисон æрхæц- 
цæ. Афтæ æмæ афтæ зæгъы: абырджытæ бабырстой сæ хъæумæ, 
фæллой иууылдæр фæхастой, сæ фос сын атæлæт кодтой. 
Уайтагъд аифтындзын кодта Мæхæмæт бæхтæ æмæ иу-ссæдз 
барæджимæ фæраст ис. 
Габе дæр семæ: йæ быны диссаджы бæх фудтытæ кæны, йæхи 
размæ тоны. Фидар цонгæй йæ уромы уый дæр, фидар барæджы 
хаты бæх. 
Цухъа нарæг æрбалвæста Габейы астæу, сау уæлзарм худ 
фæстæмæ хъал конд никкодта, гæрзтæй, алцыппæтæй арæзт. 
Æппындæр æй, цыма, йæ хауд цонджы сæр нæ хъуыд, ахæм 
æгъдауæй дары йæхи. 
Уалынмæ йæ цæрдæг цæстæй ауыдта разæй иу Сæниаты 
хуызæн чызджы. Дардæй йæ базыдта, æнæмæнгæй уый кæй у. 
Кондджын, астæунарæг, раст — хохаг сæгуыт. 
Риуы мидæг цыдæр ныссæххæтт кодта, хойын байдыдта 
æддæмæ. Иу дзæвгар цæстытæ атарытæ сты. 
Рынчындонæй куы рацыд, уæдæй фæстæмæ нæмæ федта йæ 
уарзоны. Йæхи дзы дардмæ ласта, цыма цæмæйдæр тынг тар- 
стис, уыйау æй йæ хъуыдытæм æввахсдæр нæ уагъта. Куы-иу 
æй æрбаймысыд, кæнæ куы хъуыста йæ кой æндæртæй, уæд-иу 
йæ риу æрбауынгæг, йæ цæсгом зынгау пиллон калдта. 
Фæлæ уæддæр йæхинымæры стæрхон кодта, Сæниаты хъуамæ 
йæ зæрдæйы мидæг баныгæдтаид, уым ыл дынджыр дур ныф- 
фæлдæхтаид. 
Ревкомы куыст бирæ уыд Габейæн, зæрдиагæй архаидта йæ 
хъуыддагыл, раст домбайы хуызæн уыд йæ бавнæлд. 
Æнæуый рæстæджы та æмгæртты хæлардзинадæй æххæст 
уыд, æмæ дзы уый тыххæй йæ мæстытæ иууылдæр рох уыдысты. 
—345— 

Афтæ æнхъæлдта, куыд фæстагмæ бынтондæр ферох кæндзæн 
йæ рагон сæнттæ, фæлæ та ныр куы федта йæ уарзон сылгой- 
маджы, уæд фæндтæ цæхгæр фæфæлдæхтысты. Уромын байдыдта 
йæ бæхы, йæхи фæсфæд кодта. 
Баскъæрдта цæрдæг Сæниатмæ æмæ йын уæлбæхæй йæ 
къух фидар нылхъывта. 
— Æгас цу, Сæниат... Дзæбæх дæ? 
Исдугмæ чызг дæр хорзау нал фæцис. Уадултæ сырх адартой, 
цины æнгæс æргомæй ферттывта йæ цæстыты. 
— Æгайтма дæхæдæг афтæ ф*ервæзтæ, Габе! 
— Цас хорз! Кæсыс, мæ иу дысæн йе 'рдæг афтидæй куыд 
аззадис. 
— Цы гæнæн ис, Габе. Æз дæр дыл бирæ фæмаст кодтон... 
Æгайтма дæ уд хорзæй баззад. Хъуыстгонд мын сты дæ хъару 
æмæ дæ лæджыгъæды хабæрттæ дæр. Бузныг дæ дæн æз дæр, 
иннæтау. 
— Сæниат! Æнæуый мыл кæд дæ зæрдæ не сивтай? Иудзон- 
гонæй ма, æвæдза, чердæм ссардзынæн бынат дæ рæсугъд зæр- 
дæйы, цæмæн ма бæззын афтæмæй? 
— Ма дзур, Габе... мæн дæуы йеддæмæ ничи хъæуы... 
— Уæдæ афтæ у хабар?! Стыр бузныг, Сæниат. Мæнæй 
амондджындæр ничиуал ис ацы бæсты, уæдæ! — фæхъæр кодта 
Габе, фæцагайдта йæ бæх æмæ уайтагъд йе 'мбæлтты разæй 
фæцис. 
Хур бакаст йæ риумæ, ныррухс æгасæй йæ цард, йæ уæнгтæ 
уддзæфау срог сты, бæрзонд атæхынмæ сæ ницыуал хъуыд. 
Сæниат йæ фæстæ бирæ фæкаст, йæхинымæры дзырдта: «Нæ, 
мæн дæуы йеддæмæ ничи хъæуы». 
Кæд стыр бру фæзынд се 'хсæн, кæд ын зын уыд раздахын 
йæ фыццаджы рæсугъд æнкъарæнтæ, куыд уыдысты, ахæмæй, 
уæддæр ныр бæрæг уыдис, йæ риуы мидæг кæй нæ ахуыссыдысты 
раздæры фæндтæ, адджын мондæгтæ. 
V 
Бæхты къæхты рыг нæма ссыгъдæг фæндагæй. 
Габе се 'ппæты разæй скъæры, дард æй ахаста йæ бæх. 
Быдыртæ фæуынхъус уыдысты, фæндаг иувæрсты бацыд. 
Кæмттæй рог дымгæ дымдта, рог кодта уæнгтæ. 
Бæрзондæй разындысты хохаг хъæутæ, зæрватыччыты ахстæт- 
тау. Рагон мæсгуытæ арвмæ сæхи ивазынд, хъахъхъæныны æнгæ- 
сæй дардмæ фæлгæсынц. 
Дæлийæ Æрыдоны дон тынгдæр мæсты байдыдта æмæ йæ 
хъæр фæиттæг. Æрра домбайау лæбуры къæдзæхтæм, дынджыр 
—346— 

комдзæгтæ дзы мондагæй ратоны, йæ разæй сæ загъдгæнгæ хæссы. 
Диссаг сты нæ хохы дæттæ, асæй — къаннæг, фæлæ сæ хъа- 
ру — бирæ. Уынгæг сæм кæсынц нæ кæмтты агъудтæ, тырнынц, 
цыма зыд кæнынц, тагъддæр уæрæх быдыртæ фенынмæ. Сæ 
бæттæнтæ тонынц, калынц сæ комы фынк. 
Фæндаджы алыварс хъæд. Æнæнымæц æфсæдтау лæууынц 
бæлæстæ, сæ къабузтæ тилынц бæлццæттæм, цыма сын салам 
дæттынц уыйау. Фæззыгон дымгæ алыгъуызон, сыфтæртæ низзи- 
лы уæлдæфы, хынджылæггæнгæ сæ йæ разæй скæны, хъазы 
сæ йæхицæн. 
Тагъд ацы дымгæ фæкарздæр уыдзæн, бæлæстæн раласдзæн 
сæ фæстаг дарæс, нынкъусдзæн сæ тыхгæнæгау. Уæд зымæг 
дæр æрæввахс уыдзæн, хохаг уазал зымæг. 
Иу базилæнæй бахызтис Габе. Ног къæдзæхтæ разынд ми- 
дæгæй, ком ноджы фæуынгæгдæр. 
Йæ бæхыл фынк сбадт. Ныууагъта йе 'мбæлтты дард, фæстийæ. 
Уалынмæ тæлтæг бæх æвиппайды ныххуыррытт кодта, йæ 
бæрзæй фæхъил кодта æмæ тарст цæстытæ алырдæмыты схъу- 
лæттæ кодта. 
Куыддæриддæр фæкаст Габе, афтæ бæлæсты 'хсæнæй цæй- 
дæр сыбар-сыбур æмæ къалиуты къæрццытæ йæ хъустыл ауад. 
Фехъуыст кæйдæр хъæр: 
— Гъе, иудзонгон, дæ иннæ цонгыл ма хæрдмæ схæц! Ма 
фезмæл дæ бынатæй, хæрæджы тугæй æхсад!.. 
Топпы гæрах фæцыд æмæ нæмыг зыв-зывгæнгæ атахт Га- 
бейы сæрты. Фесхъиудта йæ бæх, йæхи цæхгæр фæзылдта æмæ 
барæг йæхи нал баурæдта. Фæлæ уайтагъд лæг домбай гæпп 
акодта иуырдæм. Йæ ливор йæ къухы куыд фестад, уый зонгæ 
дæр нæ бакодта, афтæмæй йæ фæндаджы дæллаг фарс хæмпæл- 
ты 'хсæн зæххы ацавта, сыджытæй йын айдзаг. 
— Ай дын уæлдай бæллæх! — хъуыды кæны Габе. Рисгæ 
дзы уый бæрц ницы фæкодта, чысыл йæ зæнг дурмæ æрхаста 
æмæ туг рахъардта. Фæлæ йæ хæцæнгарз кæй нал бæззы, уый 
хорз хъуыддаг нæу, фехсгæйæ йын æнæ фехæлгæ хъуамæ ма 
уыдаид афтæмæй. 
Кæсы, æргæппытæ кодтой фæндагмæ æртæ абырæджы. Сæ 
риутæ, сæ астæутæ — хъатаратæй æхгæд, цухъаты фæччитæ 
рæтты мидæг — сагъд. Сæ цæсгæмттæ басыллыхътæй тыхт. 
— Дæ бынатæй ма сызмæл, куыдз! — хъæр кæнынц, æл- 
гъитынц æнæфсарм æвзагæй. Хурмæ æрттивынц сæ гæрзтæ... 
Хорз бынат æрцахста Габе. Хæмпæлы пысыратæ йæ чысыл 
асыгътой, фæлæ ахæм рæстæджы уыдæттæ чи хъуыды кæны. 
— Цæй, бар дæр — æмæ йæхи, суадзон сыл æй! — хъуыды 
кæны йæхинымæр. Æндæр гæнæн дæр ын кæм уыд. 
—347— 

Дæнг... æмæ æвиппайды абырджытæй сæ иу зæххыл фæтым- 
был, иунæг сыбыртт дæр нал скодта. 
— Уый уал дын иу!.. Хъахъхъæнут уæхи!.. 
Дæнг... дæнг... сарæх сты æхстытæ. 
Габейæн йæ тæккæ цур ныдзæвынц нæмгуытæ, иу дзы дурыл 
сæмбæлд æмæ йын йæ цæстытæ хуырæй айдзаг кодта. Ныхъавыд 
та лыстæг йæ даргъ хæтæл ливорæй, дæнг... æмæ куырисау зæх- 
хыл сæмбæлд иннæ. Къуырма хъæр ма фæкодта,— у-у, зæгъгæ, 
йæ гуыбыныл дыууæ къухы авæрдта æмæ тугæйдзаг былтæ 
сыджыты ацавта. 
— Адон кæрчытæй хъауджыдæр куынæ сты! Куыд æнцон 
сæм фæкаст мæлын?!.— зæгъы Габе. Æртыккагмæ акаст ныса- 
ны. Фæлæ æвиппайды, цыма, цæмæйдæр фæтарст, уыйау йæ 
сæр фæхъил кодта, иудзæвгар джихæй аззад... 
— Ай Хъауырбег куы дæ! 
— Бæгуыдæр æз дæн! Дæхи хъахъæн, нæ дыууæйæ иуæн 
æнæ йæ туг ныккалгæ нал ис! 
Хъауырбег уыд Хадзумары кæстæр æфсымæр. Сæниат сæ 
уымæй фылдæр никæй уарзта. Кондджын, раст саджы хуызæн. 
Йæ астæу нæзы бæласау ратас-батас кодта; йæ арæзт — уæздан, 
йæ бакаст та — хохаг цæргæсы хуызæн. 
Уырыссагау дæсны уыд Хъауырбег. Бæхыл æрхъазынмæ 
йæхицæн æмбал нæ зыдта. Прапоры цин ын радтой, йæ риуыл 
ын æвзист дзуар æрцауыгътой. Ноджы тынгдæр сфидыдта, 
афицеры дарæс куы скодта, уæд. 
Уый фæстæ хъæдмæ дæр семæ алыгъд. 
Раджы, сывæллоны рæстæджы иумæ рæзтысты Габе æмæ 
Хъауырбег. Хъæл æмæ лæдзæгæй дæр иумæ хъазыдысты. Цыхты 
къæртты тыххæй-иу æй Габе йе 'ккой скодта æмæ иу æй уынгæн 
иу кæронæй иннæмæ рахæсс-бахæсс кодта. Кæрæдзи астигъын- 
мæ дæр фæстиат нæ кодтой, фæлæ та-иу уайтагъд афидыдтой. 
Ныр... æвæццæгæн, фæстаг хатт сæмбæлдысты кæрæдзийыл. 
Æндæр фыдæх февзæрд се 'хсæн. 
Исдугмæ Габе ахъуыды кодта, цæй, зæгъгæ, кæд алидзид, 
æмæ фервæзиккой æнæ туг ныккалгæ, фæлæ... 
— Аппар дæ гæрзтæ, Хъауырбег, дæхи мын ма амарын кæн! 
— Гъей, цъаммар, босяк! Кæмæн æппарын кæныс, кæ, йæ 
гæрзтæ! 
Æрбахста æмæ нæмыг Габейы тæккæ хъусы цурты атахт, 
ацарыдта сæры хъуынтæ æмæ цæстытæ цæхæртæ акалдтой. 
Хъауырбег йæхæдæг фæндаггæрон къутæры аууон æрæмбæхст. 
— Уæдæ нал лæууыс, куыдзы хъæвдын! — хъæддаг гæ- 
дыйау фæгæпп кодта йæ бынатæй Габе; цыма бынтондæр фæ- 
сонт, уыйау батахт лæгмæ. Æхстытæ та фæцыд... 
—348— 

Нал сызмæлыд йæ бынатæй Хъауырбег, винтовкæйыл куыд 
хæцыд, афтæмæй аззад, туг цыхцырæгау æркалд йæ къухтыл, 
цæстытæ ныдздзагъыр ысты. 
Аракæс-бакæс кодта Габе йæ алывæрсты, мæрдтыл йæ цæст 
ахаста: холытау, ныддæргъ ысты фæндаджы хъæбæртыл, сæ 
тугæй самæхстой сыджыт. Æвæццæгæн, æндæр нæ уыдысты, 
зæгъгæ, фæкодта. Бауад Хъауырбегмæ, кæсы йæм мæстыгъуызæй, 
стыр уайдзæфы æнгæсимæ: 
— Исчи дæр ма афтæ кæны, налат! Дæхи аххос уыд, æмæ 
дæ тæригъæд дæр дæхи, мæнæн дзы хай ма уæд! 
Уалынмæ йæм йе 'мбæлттæ дæр æрбахæццæ сты, æрбатардтой 
сæ бæхтæ, се 'ппæты разæй — Мæхæмæт. 
— Цавæр у, цы 'рцыди? 
— Æнхъæлдæн, хорз ацуан кодтай æнæ мах? 
Рагæпп кодтой иууылæр сæ бæхтæй. 
— Уагæр ма йæ иннæ цонг дæр йæ уæлæ куы уаид! 
Лæппутæй иу бауад къутæрты цурмæ, мардыл йæ къух æры- 
вæрдта, æнæгъдау æй бауыгъта. Уалынмæ йын йæ фæлурс 
цæсгоммæ куы фемдзаст, уæд хорзау нал фæцис, сагъдæй аззад. 
— Ай Хъаурбег куы у, Хадзумары æфсымæр! 
— Гъе, гъе, Æнхъæлдæн, Габе, Сæниатæн йæ ирæд уæл- 
дæйттæй фидыны фæнд скодтай,— йæ уарзон æфсымæры йын 
куы æрфæлдæхтай. 
Габе исдугмæ ницы сдзырдта, стæй фидар хъæлæсæй зæгъы: 
— Цы гæнæн ис, агуырдта æмæ йæ ссардта. 
— Раст зæгъы Габе! Цæгъдинаг сты иууылдæр! Адæм сæ 
бынтондæр сфæлмæцыдысты. Фæндаггон нал уадзынц; адон 
тыххæй мах дæр нæ цæст никуыуал æрцъынд кодтам. 
— Йæхи аххос у Хъауырбегæн. Æвзист биби йыл æрцауыгъ- 
той, хæрдгæ пъагонтæ йын йæ уæхсджытыл бахуыдтой, æмæ 
афтæ æнхъæлдта Деникины хъуыддæгтæ сраст кæнын ныр уымæ 
кæсы. 
Абадтысты та иууылдæр сæ бæхтыл. 
Габе дæр цæрдæг бауад, уайтагъд цæргæсау йæ саргъы уæлæ 
фестад. 
Тарф хъуыдытæй тынгдæр нылхынцъ сты 'рфгуытæ... 
VI 
Дыккаг райсом ревкомы рæзты æрцæйластой сæ марды 
Хадзумартæ. Бæхуæрдоныл нымæты уæлæ дæргъæй лæууыд 
Хъауырбег. 
Устытæ зæрдæхалæн хъарджытæ кæнынц, сæ дзыккутæ то- 
нынц. Лæгтæ мæсты æнгасимæ сабыр фæцæуынц. Сæниат дæр 
—349— 

семæ. Йæ цæстытæ сырх, йæ рустæ тынд. Цæссыг дзынал хауы, 
йæ цæсгом раст урс дзæнхъа дурау не змæлы. 
Уыцы рæстæджы Габе дæр ревкомы дуары размæ лæууыд, 
къулыл банцой кодта, комкоммæ кæсы. Хадзумар йæ сырх бæр- 
зæй фæзылдта, фæстæмæ йæм æртхъирæн кæны: 
— Гъе, сау хæрæг, иудзонгон куыдз! Нæ дын батайдзæн ацы 
хабар! 
— Фендзыстæм, Хадзумар! — фæхъæр кодта йæ фæдылТабе. 
Сæниат æм уæд фæкомкоммæ: тудджыны цæстæй йæм æрба- 
каст, стæй йе 'нгæс иннæрдæм акъуырдта, араст ис дарддæр. 
Бамбæрста Габе, абонæй фæстæмæ дзы Сæниат æнусмæ кæй 
фæхицæн: йæ галиу цонг куыд ахаудта, афтæ уый дæр йæхицæй 
нал у. Се 'хсæн туджы цад ранхъæвзта, ахицæн сæ кодта æнусмæ. 
Тæккæ знон ма йын ахæм дынджыр ныфс, хуры тынау, бауагъта 
йæ хуылфмæ, царды мидæг йæхицæй амондджындæр никæй 
æнхъæлдта. Ныр та... цыма, зæрдæйы ауындзæн æрыскъуыд. Йæ 
сæрыл, цыма, æгас къæдзæх рафæлдæхт, уыйау ыл æнæхъæн 
дуне баталынг. Сау мигъ сбадт йæ ныхыл, раст, цыма, ныртæк- 
кæ туг æруардзæн йæ цæстытæй. 
Сагъдæй бирæ фæлæууыд афтæмæй, цалынмæ йæм Мæхæ- 
мæт нæ бацыд æмæ йын йæ уæззау арм йæ уæхскыл не 'руагъта. 
Бамбæрста йын уый йæ маст иууылдæр. 
— Мæт ма кæн, Габе, фидардзинадæй хуыздæр ницы ис 
царды! 
— Мæтæй дæр ма цы 'рцæудзæн! 
Габе мæсты худт бакодта, тымбыл къухæй хъæдын цæджындз 
ныццавта адæргæй. Хæдзар ныррызтис йæ цæфæй. 
Фæсмоны хъуыдыйæ йæм ницы уыд æппындæр, йæ катай 
уыд æрмæст Сæниат. 
— Мæ ирæд хорз бафыстон, Мæхæмæт!.. афтæ дæр дзы фæ- 
вæййы. 
Бирæ, тынг бирæ бафæразын кæй уыд йæ бон иудзонгон Га- 
бейæн, уый йæ цæсгомыл дæр зынд. 
Æндонау фидар лæг у Габе. 
1928 

ÆФСÆН УÆЙЫГ 
Бадынц ныхасы цалдæр зæронды,— æнæдæндаг, урсхил, сæ 
рагон стджытæ тавынц фысдзарм кæрцыты мидæг, нал тæфсынц, 
мæгуырæг, сæрдыгон бон дæр. 
Фæччитыл, риутыл æппын къаддæр фæйнæ путы чъизи сбад- 
тис: диссаг дæр нæу, чи йæ зоны, цал хисты бахордтаиккой сæ 
сæдæ азты, алы хисты та-иу ног цъар æвæрдтой сойæ сæхиуыл. 
Боцъотæ бур: тамако æууилæг сты иууылдæр, тамакодон 
цъыкк кæнынц фæйнæрдæм. 
Чи æрчъиаг æууæрды, чи сагой амайы, куыд æмбæлы, афтæ. 
— Гъей, Тандел, рæстæджытæ ныл скодта, нæ? 
Тандел гуыбыр, къæсхуыр зæронд, йæ уæрджытæ хæтæлау 
лыстæг, нæма базыдта цæуыл дзурдзæн Бибо, фæлæ уæддæр йæ 
сæр карзæй нынкъуыста: 
— Уæдæ, уæдæ, сæфты рæстæджытæ. 
Иууылдæр разы сты, зæхмæ ныккастысты рагон пехуым- 
партау. 
— Санаты Сем афтæ загъта: рæстæг, дам, скæндзæн, ахæм 
рæстæг, æмæ гадза куыдзæн йæ къæбыстæ йæ хуылфæй рæйдзыс- 
ты. Ома, кæстæртæ ныхасы рад нал дæтдзысты сæ хистæртæн. 
— Уый цæй фæдыл дзурыс, Бибо, фарн дæм бадзурæд, фæ- 
лæ? — фæрсы йæ дæлийæ бадæг иннæ зæронд, йæ цалдæр бур 
дæндаджы фæстийæ йе 'взаг гудзиццытæ кæны, цæстытыл чъизи 
сбадт, хистæр æнгуылдзæй сæ асхъауы. 
— Цæй тыххæй, куы зæгъай, уæд ма акæсут далæ Цыппумæ: 
йæ фырт цæйдæр æмбырдмæ ацыд, уæртæ, испулкон æй хонынц, 
æви цы мæрддаг у, уырдæм. Тæрхонгæнджытæ сысты иууылдæр. 
Мæргъион та, Цыппуйы бинойнаг, хырхæй фады йемæ. Уæд та 
æгæр æргуыбыр кодта æмæ йыл исты фыдбылыз æрцыд... 
Иууылдæр бахудтысты, базмæлыдысты зæронд æрсытау. 
— Мæргъионæн, æвæдза, ахæмтæй ницы тас у, ахуыр у ал- 
цыппæтыл дæр: йе 'ккой йын саргъ не сæвæрдта, æмæ йыл балцы 
—351— 

нæ ацыд Цыппу, уыййеддæмæ йын цынæ бавзарын кодта. 
Дæлийæ бадæг йæхицæй ныббуц ис, йæхæдæг иннæтæй 
тынгдæр худы йæ ныхасыл, фæстагмæ йын хуыфынмæ асайы. 
— Лæг у, лæг Цыппу! Æхсæвæй-бонæй æрынцой нæ зоны. 
Кæрккуасæнты сысты æмæ, йæ фæрæт йæ сины, афтæмæй уæртæ 
хъæдмæ сусæгæй бадымы. Ныссæрфта бæстæ. 
— Диссаг нæу, нæ хъæдгæс ын макæ куыннæ зæгъы! 
— Æмæ йын цæмæн зæгъа! Айразмæ йын ахæм хуын балухта 
Мæргъион,— цæрвджын уæливыхтæ, иу карчы мард, дурыныдзаг 
арахъ. 
— Йе 'ккой дæр бирæ фæрацу-бацу кодта, цин дын фенон,^ 
зæгъы дæле бадæг, зыгъуыммæ зæронд. Æмдзыхæй ныххæл- 
хæл кодтой, сæ цæссыгтæ сæрфынц иууылдæр. 
— О, хуыцау дæ бынысæфт фæкæна, кæд цынæ æрымыс- 
дзынæ... 
— Лæг у, лæг, Цыппу! — Йæ тонайы хай кæцæйдæриддæр 
ракæндзæн, фидар хæцы йæ хæдзарыл. 
Ам та ризгæ къухтæй цалдæрæй сæ ронæй тамакойы чыссæтæ 
систой, се 'нæдæндаг дзыхты фæйнæ комдзаджы бакодтой æмæ 
сынæр цæгъдынц зæрдиагæй, раст зæронд галтау. Цыма дунейы 
хабæрттыл ныхъуыды кодтой, уыйау иу дзæвгар ницы дзурынц. 
— Гъе, æмæ уын уый дзырдтон! Мæргъион хырхæй фады 
Цыппуимæ, йæ фырт Ислам та æмбырдтыл хъеллау кæны. Уый 
дæр мын тæрхонгæнæг сси, адæмы хъуыддæгтæ аразæг, нырма 
йæ хъуымыз йæ былтыл нæ басур, афтæмæй. Гъе, уый æмæ дын 
мах рæстæг! Хъуыды ма кæныс, Мистол, Реваз-чапар куы уыд. 
Дæлæ-иу фæзæй куы 'рбазынд, уæд-иу йæ риуыл майдантæ 
хуртæ æмæ мæйтау куыд цæхæр калдтой. Йæ ехс-иу ныттылдта 
уырдыгæй: Уæхи цæттæ дарут, зæгъгæ, фæцæуын уæм. Сывæл- 
лæттæ тæрхджыты бын æмбæхстысты, алчи кусарт, уæливыхтæ 
цæттæ кодта. Адæмы онджы мигъ бадтис, мигъ, Реваз-чапары 
тæсæй. Уый æмæ дын ныры хицæуттæ, искæуыл сæ майдан фен- 
дæуыдзæнис! 
— Уæдæ, уæдæ, Бибо, нал хистæр ис, нал — кæстæр. Æгъ- 
дауæн йæ кой дæр нал ис. 
— Хуыцау ма хуыцауы хуызæн куы уаид... Хъаймæты дуг 
æрыввахс æмæ йæ *не 'мбарæм. 
— Цы æмбарын æй хъæуы, уæлæ йæ Касты дæсны йæхи 
дзыхæй куы дзуры, адæм æй цъиутау куы уасынц. 
— Хуыцау, табу дæуæн, хуыцау! Джеры Уастырджи, мах дæ 
фæдзæхст. Нал сын дзуар ис, нал мард... 
Уалынмæ Габаты чындз суадонмæ фæцæуы, йе 'ккой дын- 
джыр къуыстил, хуыцау бахизæд зæрæдты рæзты ахизын,— æгъ- 
дауджын чындз æй хонынц. Урс, чъизи кæлмæрзæнæй йæ цæсты- 
—352— 

тæ арф æмбæрзта, былтæ баст суанг уадулты сæрмæ, фындз 
дæр æддæмæ нæ зыны, гæзæмæ зыхъыр ма ныууагъта 
æрмæст развæндаг уынынæн. 
Æхсæвыгон æй куы фенай, уæд æй дæлимонтæй фенхъæлдзы- 
нæ. Дæрддзæф æрлæууыд, мусы къулгæрон хæлынбыттырау 
батъæпæн, æдзынæгæй зæхмæ кæсы. Нал размæ цæуы, 
нал фæстæмæ. 
Исдугмæ йæ нæ зæрæдтæ нæ фæфиппайдтой, æмæ уый 
дæр æгомыгæй йæ бынатæй не змæлыд. Стæй йæ фæхъуыды 
кодтой æмæ йын ацæуыны бар радтой, æндæра мæгуыр ус 
баззадаид. 
— Водт я панимайдт, ирон чындз, æгъдау æм ис, нæ фыдæл- 
ты æгъдау. 
— Саг ныййар, мæ хур, саг,— зæгъы дæлийæ бадæг зæ- 
ронд, йæ цалдæр дæндаджы йæм ныззыхъыр кодта, се 'хсæнæй 
æвзаг гудзицц кæны. 
— На уæдæ мæнæ Слонаты чындз, йæ сæрыл кæлмæр- 
зæн дæр нæ дары, зæронд уа, лæппу, се 'ппæтмæ пыррыччы- 
тæ кæны. 
— О, мæ хур, о! Уый кад æмæ мах кад иу, кæд, дам, æй 
равзæрстой делегант, хуыцаубоны йын хъуамæ бæх сифтындзой, 
æмæ дæлæ горæтмæ цæуы, уæдæ! 
— Водт, я понимайдт! кæд, дам, цæфæй нæ мæлыс, уæд 
дын уый та рæхуыст. 
— Æмæ йыл уæд та исчи тыхæй ныххæцыд фæндагыл. 
— Уый дæр ын æвзонг нæ фæуыдзæн, ахæм уæнгты 
ахаст ын ис. Нæ зонын, Исламимæ дæр сыгъдæг уой... 
Кæрæдзимæ бакастысты, бахудтысты сæ мидбыл. 
Афтæ тæрхон кæнынц нæ кадджын зæрæдтæ. Тымбыл къу- 
хæй сæ цæсты чъиутæ асхъауынц, тамакойы дон æнæдæндаг 
дзыхæй фæйнæрдæм цъыкк кæнынц. 
Рагон цард мысынц, фидæны цардыл æлгъæй худынц? 
Уалынмæ уынджы æрбазындысты: Ислам, айдагъ куырæты 
мидæг, нымæт худы, йæ рихитæ гæзæмæ сау къуыбыр радард- 
той,— æмæ Слонаты чындз, джиппæйфыст къаба æмæ къандзолы 
мидæг, йæ сæрыл сырх кæлмæрзæн, адæм æй куыд бæттынц, 
афтæ нæ, фæлæ фæстæмæ баст. 
Зæрæдтæ тыхæй уромынц сæ мидбылхудт, дæлийæ бадæг 
йæ цæст Мысостмæ фæныкъуылдта. 
Ислам сын салам зæгъы, уыдон дæр ын æнæбары: 
— Кæй изæр у, уый хорзæх! 
Слонаты чындз, æнæ исты дзургæ, Исламы фæстæ фæраст и, 
йæ цæсгомыл — æвзыгъд æнгæс, хъаруджын йæ цыд, иннæ 
23 Уацмыстæ 
—353— 

чындзытæ куыд радыдагъ-бадыдагъ фæкæнынц сæхи, ахæмтæй 
йæм ницы ис: ирон гæды æфсæрмытæм æмхиц нæу. 
— Нæй, дыууæ хылы та цæттæ кæны ацы изæр! — дзуры 
дæлийæ бадæг хинæйдзаг зæронд. 
— Хылтæ нæм бæргæ арæх ис, фæлæ дзы фидауыны фынг 
аразæг нæ зыны. Рагæй, ныр иу мæйы бæрц, нал фæдæн арахъы 
хъæстæ,— йæ былтæ стæры Мистол. 
— Гъе, Мистол, ды ма йæ кой кæныс, мæнæй рох дæр фæ- 
цис, нал зонын, цæй ад кæны. Мæлгæ дæр ничиуал кæны ацы 
дуджы, мæлгæ! 
— Кæсут-ма, кæсут, Цыппу æмæ Исламы хабæрттæм. 
Ислам исдугмæ сæ хæдзары раз къуыдырыл рабадтис, цыма, 
зылынджын истæмæй у, уыйау. Кæсы йæ мад æмæ йæ фыд хыр- 
хæй куыд фадынц, йæ цæстыты æнæбары мидбылхудт зыны. Цып- 
пу йæм зулмæ бакаст, йæ цæсгом мæстæй сырх адардта, 
туджджыны фендау йе 'рфгуытæ нылхынцъ ысты. 
Мæргъионæн йæ бæрзæй акъул, тæрсгæ-ризгæйæ зæхмæ 
ныккаст, адæргæй æнхъæлмæ кæсы, куыд уыдзæн дарддæр 
хабар. 
Ничи сæ ницы дзуры. Маст цырынæй-цырындæр кæны, сау мигъ-, 
тæ кæрæдзи ныхмæ æрбалæууыдысты, аныр-ауæд кæнынц. 
Куы сæмбæлой кæрæдзийыл, уæд фыдбылыз: арв ныннæрдзæн, 
зæхх нырриздзæн йæ цæфæй. 
Хинæй æххæст зæрæдтæ кæсынц дæлæуæзты, хаттæй- 
хатт кæрæдзи басхойынц. 
Афтæ рацыд иу чысыл рæстæг. Ислам цæрдæг фæгæпп кодта 
æмæ Мæргъионы къухæй хырх райста, йæхи йын аиуварс кодта. 
— Æри-ма, нана, ды бафæлладтæ. А лæппу уын изæры бирæ 
ног хабæрттæ куы фæдзурдзæн. 
Цыма сывæллæтты сайы, уыйау йæ рæзтæ æхсæды Ислам. . 
Цыппу хырх фæуагъта, раст слæууыд, комкоммæ йæ фыртмæ 
бакаст. Цыма йæ ныртæккæ йæ цæстытæй аныхъуырдзæн, 
уыйау цæхæртæ калы. Иу дзæвгар алæууыд афтæ, стæй хъæ- 
бæр нытту кодта Исламы раз æмæ та хырх йæ къухмæ райста. 
Арв нæ ныннæрыд, зæхх йæ цæфæй нæ нырризыд, нæ зæ- 
рæдтыл та фæсмон бафтыд, ацы изæр цирчы хабæрттæй кæй ницы 
федтой. 
— Чи ма сæм уæнды?! Æниу дын Слонатæ сæ чындзмæ 
исты сдзурдзысты, йæхæдæг сæ ма фæнæмæд. 
Сæ сæртæ ныттылдтой, фесæфти бæстæ, зæгъгæ. 
Изæры артдзæсты алыварс бинонтæ æрæмбырд ысты. 
Цъæх фæздæг бырсы ердомæ, ныццæнд дзы вæййы æмæ 
йæхицæн фæндаг куынæуал ссары, уæд цадæггай, зæрдæйы 
дзæбæхæн фæстæмæ æрыздæхы, астæры рæхыс, иуырдæм 
—354— 

фæсенк кæны æмæ къуымты афардæг вæййы. Къуымы къу- 
туйы алыварс ног чындзау æртыхсы, рæуæд баст ис уым, йæ 
цæстытæ йын фелхыскъ кæны, уый дæр, мæгуыр, æнæбары 
бауасы. 
Æлхыскъ кæны цъæх фæздæг бинонты цæстытæ дæр, фæлæ 
йæ уыдон нал хъуыды кæнынц, афтæ дæр ма фæзæгъынц: 
— Мæ фыдгулы хæдзарæй фæздæг мауал рацæуæд, фæз- 
дæг царды нысан у. 
Фыдæлтыккон къулыл æнусон сæг сбадтис, раст æлдары 
сау дзабырау æрттивы уыцы сæг, йæ мидæг арт æмæ цырагъы 
рухс хъазы. 
Иуæрдыгæй тæрхæгыл къуымы цæйдæр бызгъуыртæ, уæл- 
дзæрмттæ, сæ быны зыны цыдæр, бæрæг нæу, сæнары фарк у, 
æви гобан. Чъизи æмæ сæгæй æмбæрзт баз. 
Уыдон хуыйнынц хуыссæнгæрзтæ. 
Тæрхæджы раз — даргъ бандон, кадджын къæлæтджын; 
устыты 'рдыгæй, зæронд гарзы уæлæ, арынг, йæ сæрмæ къан- 
нæг къæртайы æнхъизæн ауыгъд. Идæдз усау, къуымы батъæ- 
пæн иу къуыстил, хуырхæй йедзаг. 
Æмæ цынæ ссардзынæ ирон хæдзары, дугъон бæх дзы бам- 
бæхсдзæн, нал æй ссардзынæ. 
Бæркад ракæс-ракæс кæны алы къуымтæй. Бынаты хицау 
даргъхил, гуыбыр æй хонынц, хæдзары бæркад, сойдæттæг уый у. 
Кæд æмæ нæл вæййы уыцы бынаты хицау, уæд хорз у хъуыддаг,— 
бæркад дæм йæхæдæг бырсдзæн, уæлийæ исгæ, бынæй ахадгæ 
уыдзæн дæ хæдзар. Кæд æмæ «бынат» сыл разына, уæд сæфт 
æмæ стъæлд,— фыдсыл æмæ налат вæййы кæмдæр: цыфæнды 
бæмбæджытæ æмæ зæлдæгтæ февæрай къуымы, цыфæнды сыгъ- 
зæрин тæбæгътæй йæм куы фæхæссай дæ кувинаг — никуы æмæ 
ницы: дæ куыст дæр уæгъды, дæ цард дæр. 
Цыппуйы «бынат» хъуамæ нæл уа,— алцыппæтæй — æх- 
хæст, табу хуыцауæн, хор æм иу дæс мæйы фаг æрцæуы, картоф 
дæр афтæ. 
Мæргъион авæрдта фыд æмæ фырты раз тымбыл, æртыкъа- 
хыг фынг, разæй йæ фæччийæ асæрфта, афу йын кодта йæ рыгтæ. 
Арынгæй дыууæ нартхоры кæрдзыны систа, хъæдын лагъзы 
мидæг цæхх. Æрывæрдта сын фæйнæ къусыдзаг хуырх: уымæй 
хуыздæр æхсæвæр ма цы уа, æвæццæгæн, кæсгон æлдæрттæ 
дæр нæ цардысты афтæ. 
Мæргъион йæхæдæг устыты 'рдыгæй ныллæг къуыдырыл æг 
бадт, йæ къус зæххыл авæрдта, кæрдзыныл цæхх айзæрста. 
Йæ чызг, нырма иу авд аздзыд, бады зæххыл: уый дæр ар 
хайы, ахæм æгъдауæй кæсы йæ къусмæ, цыма дунедзыллæт* 
23* 
—355— 

хъаугъа уый ахицæн кæнынмæ хъавы. Япон æмæ ма Америкæ 
дæр раст ахæм æгъдауæй кæсынц Стыр океанмæ. 
Фæнычы раз къаннæг лæппу, фæныкæй зæйтæ уадзы, йæ 
кæрдзыны къæбæр дæр дзы сæвдылдта. 
— Йæ фыдæх ссар, кæд æй цы самæзтай,— фæхъæр ыл код- 
та Мæргъион, йæ сæр ын дзæбæх æркъуырдта. Уый дæр былтæ 
æрысчъил кодта, йæ фындз сфуртт кодта, фæлæ скæуын йæ сæр- 
мæ не схаста. Гом уæрджытæм æдзынæгæй ныккасти. 
Арт æмæ цырагъы рухс хъазы се 'гасы цæсгæмттыл. 
— Ех, зоныс, Цыппу, адæмтæ куыд цæрынц? — æвиппайды 
сдзырдта Ислам. Саулагъз цæсгомыл фыст ис, хæрз æрæджы 
царды гуылфмæ кæй балæгæрста, бирæ цæуылдæрты хъуыды 
кæнын кæй байдыдта. 
— Æмæ цы зонон æз, кæд мын ды исты ацамонай, уый- 
йеддæмæ. 
Нæма ссыд нырма Цыппуйы маст, бинонтæй иумæ дæр ком- 
коммæ нæ кæсы. Фæллад æнгас уæззау куыстæй тызмæг у, йæ 
ных уырынгтæ, гутоны фæдау. Хус кæрдзын хъуыры ныббадт, 
цалынмæ йæ туаг хуырх йæ фæдыл нæ аласы, уæдмæ. 
Цыппуйы «бынат» нæл у бæркадæй хайджын. 
— Нæ, фæлæ, æцæг дзурын æз: акæс-ма, нæ туг калæм, æх- 
сæв нын æрхуыст нæй. Æз дæр, кæд хаттæй-хатт æмбырдтæм 
бауайын, уæддæр дзы цух нæ дæн, адæм ма мæ æмбисонд дæр 
куы хæссынц,— дзуры Ислам. 
— Куыд нæ, куыд нæ, суанг фæсхох дæр кæнынц дæ хорзы 
кой, газетты йæ фыссынц. Бахæр дæ разы æмæ дæ хуыссæны 
ныссæй. 
— Фæсхохы мæ ма зонæнт, æз мæхи тыххæй нæ дзурын, фæ- 
лæ куы бамбарис, цы цæуы дунейыл, уæд афтæ нал дзурис. 
— Бацамон мын, бацамон, зондджын лæг! — зæгъы Цыппу 
æлхыскъ ныхасæй. 
Ислам, цыма нæ фехъуыста уыйау, дарддæр кæны йæ дзырд. 
Кæсы иуырдæм, артмæ. Йæ цæстыты зынджытæ æрттивынц 
дыууæ æрфыджы астæу. 
— Махæн æй хорз бамбарын кодтой. Æппынфæстаг ма мæ- 
хæдæг мæхи дæр федтон, куыд райдыдтой цæрын æндæр рæтты. 
Айразмæ горæтмæ куы фæцæйцыдтæн, уæд баздæхтæн иу хъæ- 
умæ. Уым иумиаг куыстыл ныллæууыдысты, колхоз æй хонынц. 
Ис сын трактор — хуымгæнæн машинæ, ис сын найгæнæн маши- 
нæ, сæ фосæн иумиаг скъæт, йæ мидæг электрон судзы. 
— Уæртæ цырагъ сраст кæн, электроны хицау, стæй дыл 
фырдзырд бафтæд. 
Ислам фестад, нæзы цырæгътæ кæрæдзийыл асхъуыдта, 
—356— 

бафу сыл кодта æмæ та хæдзар тынгдæр ныррухс и. Тагъд у 
йæ фезмæлд, йæ риу хъаруйæ йедзаг. 
Дзуры дарддæр: 
— Мах куыст та у æнæсæрфат. Нæ хид, нæ туг æнæвгъау 
калæм æмæ нартхоры кæрдзынæй нæ фаг не 'ййафæм. Чъизийы 
бамбыдыстæм, талынг, æгомыг фосау. 
— О, æмæ ды æмбырдтыл куы зилай, уæд тагъд сбонджын 
уыдзыстæм,— бирæ хæзнатæ нын не" 'рбахастай абон?! 
Мæргъион къуыдырыл гуыбырæй бады, ахæм рæстæджы 
усæн та ныхасы бар чи дæтты. Æниу цы 'мбары: уый æрмæст 
зоны куыст, æнæкæрон уæззау куыст, уый æддийæ сæ хæдзары 
зылд, тыхст, æрдиаг. Зоны йæ хъæбулты хаттæй-хатт арæвдауын, 
фылдæр та схойын, æфхæрын мæгуырдзинады фæдыл. 
Ислам йæ къуыбыр рихитæ адаудта: 
— Абон нæм горæтæй зынгæ лæг сырвыстой, йæ алы ныхас 
дæр хуры тынау хъарм кодта лæджы зæрдæ, ныфс лæвæрдта 
уæнгтæн. Уый нын бчамбарын кодта, махмæ дæр кæй ис гæнæн 
ахæм саразынæн. 
— Уыдонæй алчидæр йæхи пайдайыл дзуры. Адæм бирæгътæ сты, 
бирæгътæ. Адæм тонайыл лæуд сты, æмæ сын дæ хуызæн æнæ- 
сæртæ та сайынæн вæййынц. Уый бæсты дæ хæдзармæ æркæс 
æмæ алы хæтæнхъуаджы дзæнгæдамæ ма хъус. 
— Нæ, баба, уый махæй ницы домдта, уый нæхи пайдайыл 
архайы, цæмæй фервæзæм не 'нæсæрфат хайуаны цардæй. Уый 
ма нын ноджы æххуыс дæр бакæндзæн: хицауад ныр нæхи 
хицауад у. 
— Куыд нæ, куыд нæ! Байдзаг нæ кодтой: хъæдмæ нæ нал 
уадзынц, налогтæ нын фидын кæнынц... 
Ислам ахæм ныхæстæй фæлмæцыд у æмбырдты, ныр дæр 
æм бахъардтой. 
— Цас бафыстай, алæма? Худинаг у ахæмтыл дзурын. 
Æниу хъæд хъуариагæн ды куы фесæфтай: ссæдз бæласы акалыс, 
æмæ дын дзы иу не сбæззы. Айразмæ та хъæдгæсæн гæртам 
куы барвыстай, афтæ æнхъæлыс, ахæм хуын гæртам нæ хуыйны? 
— Банцай, куыдз, æндæра мæнæ исты дæ сæрыл фæкæндзы- 
нæн. Булæмæргъ фестадис! Куыдзау рæйыс, æндæр ницы. 
— Хорз, хорз уæдæ. Цæр куыд дæ фæнды, афтæ. Æхца æмæ 
дзы æмбыд кæрдзыны йеддæмæ мацы уын. 
Цыппу тынгдæр батæвд: 
— Æмæ дæуæн та афтæ зæгъын, кæд нæ цард дæ зæрдæмæ 
нæ цæуы, уæд афардæг у, кæдæмдæриддæр дæ фæнды, электрон- 
тæ кæм судзынц, уырдæм, фæндараст фæу. 
— Кæдмæ кæрæдзи тондзыстут, ныууадзут, ныр хуыссын 
афон у,— йæ дзырд баппæрста Мæргъион дæр. 
—357— 

Ислам сыстад æмæ уатмæ цæугæйæ, дзуры: 
— Æмæ уæд нæ афардæг уыдзынæн. Фæндаг нæ базондзы- 
нæн, æви цы? 
— Фыдвæндæгтыл фæцу, бæрзæйсаст куыд фæуай! 
Тымбыл къухæй æрцавта Цыппу фынг, хъæдын къус рахауд 
æмæ фæнычы цурмæ батылд. Сывæллæттæ сæ мады хъæбысмæ 
баппæрстой сæхи. 
Афтæ сын асайдта загъд фыд æмæ фыртæн. Исламмæ дæр 
чысыл хивæнддзинад ис, ацы фæстаг рæстæджыты та бынтон 
куыддæр фæфæлдæхт. Цæмæй хæдзары куыстæй дæр цух ма 
баззайа, ууыл бæргæ архайы, фæлæ, уæддæр, цыма, йæ зæрдæ 
æндæр цæмæдæрты тынг æхсайдта. Арæх тызмæг, æдзынæгæй 
абады, йæ цæстыты мидæг артау фæсудзы сусæг фæндон, æна- 
хуыр фæндон. Цыппу йæм хъуынтъызæй бакæсы, фæлæ дзургæ 
ницы скæны. 
Æмбырдтæм дæр арæх цæуын байдыдта Ислам. Хъæуы ми- 
дæг ахъæр, цæйдæр артел аразынвæнд кæй кæнынц, æхца æмбырд 
кæнынмæ хъавынц. Дзурынц — ацы хъуыддагæн Ислам æмæ 
Слонаты чындз дæр æвзæрст кæй сты... Иу дзырдæй, дыууæ ди- 
хы фесты адæм. Иутæ дзурынц — «хъæуы нæ», иннæтæ дзурынц 
«нæ хъæуы, ницы дзы рацæудзæн». 
Иутæ хæцынц размæ, æндæр фадæттæм, æндæр царды 
мадзæлттæм,— иннæтæ фидар ныххæцыдысты рагон æгъдæут- 
тыл, хъæздыджыты зондыл, тымбыл къухæй сæ риу ныххойынц: 
— Нæ фыдæлтæ æрра нæ уыдысты, уыдонæн сæ бæркад 
дæр æндæр уыдис, сæрра сты ныры адæм, сæ хуыцау сыл рахатти. 
Дзургæ кæд фыдæлты царды тыххæй кодтой, уæд сæ 
хъуыдыйы уыдысты сæ абоны хъугомы хуымтæ, сæ дынджыр 
галтæ, сæ бирæ фæллæйттæ. 
Хъæуы бонджынтæ зондджын адæм сты, уæлдайдæр Иуане, 
уæртæ фæсхъæу ног дурын агъуыст чи сарæзта, уый. 
Æргомæй ницы дзурынц, фæлæ исты хабар куы фехъусынц, 
уæд бахудынц хинæй. Ахæм ныхас баппарынц æнæхъуаджы, 
æмæ лæг фæвæййы. Зондджын æнгæсæй фæзæгъынц, æппæтыл 
дæр, цыма, разы сты: 
— Бауадзут сæ, бауадзут, чи зоны сæм, æцæг, цы зонд разына. . 
Бафæлварын хорз у. Стæй уалынмæ устыты дæр баиу кæндзыстæм, 
иу рæсугъды цонгыл дзы мах дæр рахæцдзыстæм, «цом, зæгъ- 
гæ, ныр дæу у, мæн у нал ис». 
Зæрæдтæ къæхты бынæй ныккæрзынц, сæ сæртæ ныххойынц. 
— Фесæфтис бæстæ, хъаймæты дуг æрцыдис. 
Бонджын Иуане сæ ноджы бацагайы, кæм æргомæй, кæм 
—358— 

сусæгæй, арахъ фылдæр скъæры, уымæй дæр алхæны кæйдæрты 
зæрдæ. 
Бирæты ныффыста Ислам йæ номхыгъды. Фыссын та уый 
бæрц кæм зоны, фæлæ уæддæр гæххæтты кæрæй-кæронмæ æрхъу- 
лон кодта: 
1. Касты Дауид 8 сомы. 
2. Слонаты Быдзыг . . . . 5 сомы, стæй 20 к. 
3. Миткаты Ауызби . . . .10 сомы. 
4. Мæхæдæг 8 сомы. 
5. Багъыраты Цамел ... 8 сомы, стæй 50 к. 
Хъæздыджытæй йæм æввахс ничи цæуы Исламмæ.— Фылдæр 
мæгуыртæ, астæуккаг хъæуккаг хъæууонтæ. Фæндзаймæ йын 
куы схæццæ уой нæмттæ, уæд горæтмæ арвитдзысты лæгтæ: 
зæгъынц, уым сыл хæсæй дæр æууæндынц, æмæ трактор цæттæ, 
трактор, диссаджы трактор! 
Хъæуы фæсивæд иууылдæр сæрра сты, иууылдæр цæмæдæр 
æнхъæлмæ кæсынц. Семæ разы чи нæ у, уыдонимæ загъд кæ- 
нынц, лæгъстæ кæнынц сæ бинонтæн, иу дзырдæй, нал лæууынц 
зæххыл. 
Цал хатты æрнымæг хъуыддаг, стæй та ногæй цал хатты 
сцырын,— чи сæ банымайдзæн. Иуран нал лæууынц хъæздыджы- 
тæ, сæ сæр гуыппыр Иуане. Мысынц алы хабæрттæ, ардауынц, 
сусæг æрдхъирæнтæ кæнынц. 
Ислам йæ куыст нæ уадзы, зилы хæдзæрттыл, кæм лæгъстæйæ, 
кæм хинæй, йæ артелмæ хоны хъæубæсты. Уыдон дæр иугай- 
дыгай фыссынц сæхи, чи зæрдæйæ, чи та иннæты хæлæгмæ. 
Хаттæй-хатт нæхимæ хæлæгдзинад дæр кæд фæвæййы хуыздæ- 
ры 'рдæм. 
Цин кæны Ислам, фылдæрæй-фылдæр кæнынц йæ адæм. 
Йæ къахкъухтыл ныккафы фæсивæды 'хсæн, зæлланг хъæлæ- 
сæй, æнæмæт ныццæлхъ кæны хъæлдзæг зарæг: 
«Гъей, фæхæссæм æй, фæхæссæм. 
Фарнимæ йæм æнхъæлмæ куы кæсæм...» 
Цыма, æцæг, рæсугъд чындз æрхæссынмæ бæллы, уыйау 
хæрдмæ фæхауы. Фæлæ та йæ цин дард нæ ахаста æнæнхъæлæ- 
джы хабар ын йæ сæр дзæггорау ныххафта. 
Иу бон куы уыд, уæд дын æм сусæг гæххæтт æрбарвысти: 
«Гъе чиндзы мой, тагъд дыл зарæг раскъæрдзысты лæппутæ, 
Слонаты чындзмæ ма 'внал æндæра», 
Ислам исдугмæ фæргъуыйау ис, бынтондæр, цыма фæсонт, 
куы кæмæ фехсайы йæ зæрдæ, куы кæмæ. 
Хъуыды кæны, чи йыл æрымысыдаид ахæм æбуалгъ хабар, 
фæлæ никуы æмæ ницы. 
—359— 

Æхсæв ыл хуыссæг дæр нал хæцы, иууыл рафт-бафт кæны 
мæстæй. Йæ цæстыл уайы уыцы гауыр, фыны дæр уыны, куыд 
æй ныкъуыхтæ кæндзæн хъамайæ, фæлæ æргомæй не 'фты йæ 
къухы. Боныгон йæ цæсгом нал хъæцы адæмы рæгъы ацæуын. 
Фылдæр йæ зæрдæ æхсайы Иуанемæ, уый уыдаид æнæмæн- 
гæй: айразмæ хъалоны тыххæй фæллой куы хынцыдтой, уæд 
Иуане æхсæз галы бæсты бавдыста дыууæ галы, иннæ фос дæр 
афтæ бамбæхста, не схъæр кодта йæ хуымтæ, афтæмæй та хъæуы 
уымæй хъæздыгдæр нæй. 
Ислам ын йæ хинтæ кæм æмбæлд, уым раргом кодта, иууыл- 
дæр ын сæ хурмæ ракалдта. Уæдæ ма цæй фæскомцæдисон у, 
ахæмтæм йæ хъус куынæ дара, уæд? Зоны йæ ныр, ахæм гæххæт 
Иуанейы йеддæмæ ничи ныффыссын кодтаид, фæлæ йæ ацу 
æмæ сбæлвырд кæн, хинæй аразы уыцы налат, цы аразы, уый? 
Слонаты чындз дæр æддæмæ нал зыны, айразмæ æмбырды ' 
дæр нал уыд. Æвæццæгæн уымæн дæр йæ хъустыл исты хабар 
æрцыд. Дзурынц, цæуылдæр, дам, арæх фæкæуы, йæ цæстыты бын 
нал сур кæны. Бинонтæ, дам, æм иууылдæр зулмæ кæсынц. 
Хъуыддаг ууыл нæ банцад. 
Иу изæрыгон Цыппу, Исламы фыд, йæ хæдзаронты дуармæ 
рарвыста йæ фырты йеддæмæ, ныхасаг мæ ис, зæгъгæ, йемæ. 
Ислам дис кæны, цæмæн бахъуыд ацы хатт йæ фыды. Хъуыды 
кæны йæхи нымæр: 
«Ам та цыдæр æнæхуыр хабар ис, уæгъды мæ не 'рбадын 
кодта йемæ». 
Цыппу къæлæтджыныл бады, йе 'рфгуытæ æмбаргæ æрбас- 
сывта кæрæдзимæ, йæ бур рихитæ дæлæмæ æруагъта. Стæй 
Исламмæ комкоммæ бакаст æмæ йын тызмæг, фæлæ сабырæй 
зæгъы: 
— Лæппу, дæхицæн æрбад, адæмы цæсты нæ ма 'фтау, дыууæ 
мыггаджы кæрæдзийыл ма ардау: Слонатимæ мах ницы хылаг ис. 
Исламы риу дзæбугæй хойæгау гуыпп-гуыпп райдыдта, 
цæстытæ тугæй байдзаг ысты, йæ маст тыхæй уромы, ницы дзуры 
нырма. 
Кæны дарддæр Цыппу йæ ныхас: 
— Кæд дæ ус хъæуы, уæд ракур, кæннод адæмы чындзытыл 
цы зилыс? 
Ам чысыл йæ мидбыл дæр бахудт, уæддæр фыды зæрдæ дары 
мидæгæй,— æгайтма ома мæ фырт ахæмтæ хъом фæци. 
Исламæн йæ бакаст хъаруджын у, Цыппу нæ фæлæ ма ин- 
нæты цæсты дæр ахады, сылгоймаджы зæрдæмæ чи фæцæуа, 
ахæм у. 
— Ныууадз, лæппу, никæй ус нæ хъæуы. 
Ислам нал фæлæууыд. Йæ маст æгасæй ссыгъд, дуне йыл 
цыма æрбаталынг: 
—360— 

— Уæхицæн æрбадут иууылдæр, мæнмæ уæ ницы хъуыд- 
даг ис! 
— Куыд ницы хъуыддаг нæ ис, уæдæ кæй ис хъуыддаг, 
хæрæгæй гуырд! — Фæтынг кодта йæ дзырд Цыппу. 
Ислам сыстад æмæ тæвдæй зæгъы: 
— Æз уын дзурын, мæн ныууадзут, тугтæ мыл ма мысут, 
æндæра уын æз дæр æндæргъуызон дзуапп раттын базондзынæн! 
Йæ цæсгом æнахуыр мæстæй ныззул-мултæ ис Цыппуйæн, 
æгасæй сырх адардта, уый дæр фестад æвиппайды: 
— У, гауыр, ноджы фæстæмæ рæйыс дæ хистæрмæ!.. 
Къуымæй фæрæт фелвæста. Ислам æддæмæ йæхи раппæрста, 
фыд йæ фæстæ хъæр, цъæхахст, сывæллæтты æрдиаг. Лæппу, 
гъа ныр уæлувæдæй агæпп кодта, афтæ Цыппу фæрæт бæрзонд 
фæхаста, йæ ком уæлувæды кæрон ныссагъд... 
— Дæдæй, мæ артыл мын дон ауагътай!..— ныхъæр кодта 
мæгуыр ус. 
Дыккаг бон сæумæ раджы Ислам бафардæг комы нымæрдар- 
мæ,— афтæ, радзырдта йын йæ хабæрттæ иууылдæр. Уый йæм 
исдугмæ хорз фехъуыста, стæй сонт худт ныккодта. 
Дис кæны Ислам, ам худæджы хъуыддагæй куы ницы ис, 
уæд цы систа. 
Чысыл фæстæдæр ын нæ нымæрдар рахабар кодта: 
— Уæдæ куыд æнхъæлдтай, æвæццæгæн, ды афтæ тæрхон 
кодтай дæхи нымæр æввонгæй, æнæ загъд, æнæ хъæлæба дын 
трактор æрбаласдзысты, æмæ артель — цæттæ! Нæ, мæ хур, га- 
зетты нæ фæкæсыс: æндæр рæтты дæр раст афтæ вæййы. Нырма, 
чи зоны, æрдæджы дæр не стæм. Уый бæсты ма дæ хорз хъæубæс- 
ты газеты раскъæр ацы хъуыддæгты тыххæй. Дæ фыды кой дæр- 
иу дзы скæн! — худы нымæрдар.— Æввонгæй ницы рæзы. 
— Хорз æввонгæй уыдаид, уыцы фæрæт мæ сæрыл куы 
руадаид, уæд. Газеты тыххæй æцæг ахъуыды хъæуы. 
Ислам æнцойдæрæй сулæфыд, ныфс та дзы бацыд. Бирæ 
тæрхæттæ схæццæ сты йæ сæры мидæг. Хъуыды кæны: боны 
фæстагмæ, гæнæн ын куынæуал уыд, уæд æцæг горæтмæ азилын 
дæр базондзæн. 
Афтæмæй горæты тракторы курсытæм бацыдис Ислам... 
Цæлдæр боны фæстæ Исламы хъæумæ газет схæццæ. Бæрæг- 
бон уыд æмæ адæм иууылдæр хурмæ, ныхасмæ рацыдысты. Раст 
Исламы фыстмæ куы 'рхæццæ сты, уæд иууылдæр кæрæдзимæ 
бакастысты, цыма фæйнæ фондз амард сæ бинонтæй, уыйау 
фесты. 
«Ахæм фыд, ахæм хъæубæстæ худинаг нал зонынц, нæ ног 
фæндтæ нын хин æмæ кæлæнæй халынц. Басудзинаг, æнæуаг 
хъæу, исджынты зондыл чи цæуы». 
—361— 

Афтæ фæуы Исламы фыст, газет кæсæг æй дыккаг хатт, æр- 
хæц-æрхæцгæнгæ, ракастис. 
Зæрæдтæ катай кæнынц, хъæздыджытæ тасы бацыдысты: 
Гъе, уый ма нæ хъуыдис не «'мбырддзуантæй», нæ къæбыла- 
тæй,— нæ худинаг нын æгас дунейыл ныхъæр кодтой, æнæ сæф- 
гæ нын нал ис. 
Сæ хъуыддаг нæ ныууагътой Ислам æмæ йе 'мбæлттæ: Цып- 
пор туманы сыгъдæг æхцайæ æрæмбырд кодтой, æмæ цалдæрæй 
сæ фæндаг горæтмæ скодтой. Ислам дæр семæ. 
Рагуалдзæг, хорз уазæгау, йæ къах æрывæрдта умæл сыджы- 
тыл. Зæхх, цыма, райдзаст хуры тынтæм мондагæй улæфы. Абон- 
райсом æфсæн гутон схæмпус кæндзæн хуымты æмæ сæ мидæг 
нæрсын райдайдзæн царддæттæг тауинаг. Мæргътæ дæр иу ран 
нал лæууынц, дзывылдар иу кауы цъуппæй иннæмæ рагæпп- 
багæпп кæны, æрдзы хъармæй, æввæццæгæн, йæ зæрдæ бахæл- 
дзæг. Рæдугъд уæлдæф мысты айдæнау тæмæнтæ калы, ирд, ми- 
гъы куыбылой нæ фендзынæ. 
Мидæгæй дард бæрзонд æврæгътæ арвмæ систой сæхи, 
гуымиритау кæсынц хæхтæ. Се 'ргом райдзаст, хур сыл йæ рæвда- 
уæн тынтæй æвзист, сыгъзæрин дон калы. 
Цыппу айдагъ хæдоны мидæг йæ сыхаджимæ баифтыгътой 
галтæ. Хъæдын гутон сабыргай хах кæны, галтæ уæззау æфсон- 
дзы бын сæ былтæ зæххыл ласынц, ахæц-ахæц кæнынц. 
— Æсс, æсс,— Богъе! Гъе Згъар! дæлæ ауадз. 
Уисæй дзæхст, дзæхст. 
Сабыр лæсынц размæ, хид суадонау лæдæрсы. 
— Æсс, æсс, Цæхой! Уæлæ суадз! 
Ноджы та дзæхст. Сабыр, хæрз сабыр, галтæ исынц сæ 
къæхтæ. 
Уалынмæ Цыппу æмæ йæ сыхаг,^ зæронд лæг, иу ран фæ- 
лæууыдысты, алырдæм ракæс-бакæс кæнынц, цыма фæсайдысты. 
Галтæ дæр сæ цыд фæуагътой, фæтарстысты, сæ хъус дардмæ 
адардтой, стæй ног кæрдæджы халтыл сæ былтæ дауынц. 
— Циу, цы хабар у ай? 
— Тра-та-та-та-арæуæг цыдæр, раст ма хæсты дæр афтæ 
фехъуысынц æхстытæ дардæй. 
— Ма та нæм æрбабырсой кадеттæ? — æвиппайды ахъуы- 
ды кодта Цыппу. 
Уалынмæ кæсынц — фаллаг фарс æнæ гал, æнæ бæх хуымты 
уæлæ цыдæр фæтæхы, йæ фæдыл æгас ивазны бæрц конд хуым 
уадзы. Бирæ ад&м æрæмбырд йæ алыварс. 
— Тра-та-та-та...— байдзаг ис бæстæ, æмбисонды къæр- 
къæраджы хъæрæй. 
Фæтæхы хуымтыл æфсæн уæйыг, рагон аргъауы диссаджы 
хæдтулгæ уæрдонау... 
—362— 

— Гъе, уый ма уæд сæ трактор? Уый у æнæмæнгæй! 
Цыппу лыстæг акаст, Исламы дæр уым суыдта: йæ дыстæ 
басчъил кодта лæппу, зилы æфсæн уæйыджы руль. Йæ февнæлд 
цырд, рæвдз у æппæтмæ дæр. 
Цыппуйæн мидæгæй цæйдæр фæсмон æлхыскъ кæны йæ риу, 
æнцой йæ н*æ уадзы цæйдæр маст. Иннæрдыгæй та æнæзæгъгæ 
æхсызгондзинадæй рæвдауы хуылф. Цин, фыды цин æмæ фæсмо- 
ны маст баиу сты. Йæ хид асæрфта, бур рихи хъæлдзæгæй 
адаудта. 
«Ничи йæм кæсы, уыцы куыдзы хъæвдынмæ, цытæ бакодта. 
Хинæй мыл разылд, иу дзырдæй. Æгайтма истытæ фæразы мæ 
фырт>> — дзуры йæхи нымæр, бабуц йæ зæрдæ. 
Адæм тракторы фæстæ ныххал ысты, згъорынц йæ* фæдыл 
стырæй-чысылæй. Сывæллæтты хъæр æмæ ахст.хъуысы дардмæ, 
тынг дардмæ. Се 'ппæтыл дæр уалдзыгон хур йæ рухсы суадæттæ 
уадзы. 
Гæрды æфсæн уæйыг сыджыты, хъæрзынц йæ быны дуртæ, 
бафтыдис æгас бæстыл. Ахæм диссаг иикуыма 'рцыд ацы ран. 
Бадынц та зæрæдтæ хъæуы ракæсæны, сæ кæрцытæ сæ уæлæ. 
Иуане æмæ иннæ хъæздыджытæ æддæмæ дæр нал уæндынц,— 
уыдон ам не сты. 
— Æрбаластой нæм æй. Алцыппæтæй æххæст уыдыстæм, 
гъе, уый ма нæ хъуыдис. 
— Адæмы хæццæгæнæн сты иууылдæр. Хуыцау нын кæй загъ- 
та, уымæй нæ, фæлæ дæлимонты тых сифтыгътой гутоны,— дзуры 
иннæ, йæ зæнгтæ хæтæлау лыстæг. 
Адæргæй тамако æууилынц иууылдæр. 
Се 'ппæтæй тыйгдæр сыргъуыйау дæлийæ бадæг зæронд: 
къухаууонæй акаст фаллаг фарсмæ, йæ бынаты ма тыхæй бады: 
— Акæсут-ма, Акæсут! Æй, дæ мард фесæфа, кæд дæ цы 
бабырыд æмæ дæ йæ фæдыл цы скъæфы. Куыд лæгæрды размæ! 
Водт я панимайдт. 
Райхъал ис дуне. 
Танделты куыдз зилы тракторы алыварс, лæбуры йæм, кæм 
ма лæууы зæххыл. Йæ рæйд фаллаг хъæумæ хъуысы, фæлæ 
æввахс нæ уæнды. 
Адæм худынц, се 'ппæтæн дæр — бæрæгбоны æнгас. 
Нынкъуыста йæ сæр урсбоцъо Бибо, сабыр сыстад æмæ 
зæгъы: 
— Нæ зонын, нæ зонын, куыд уыдзæн хабар. Цомут ма, фе- 
нæм æй æввахсмæ, кæд ныл дæндагæй нæ фæхæцид. 
—363— 

ДЗУТТАГ ОШУАХЪ 
Ошуахъ балцы куыд ацыд 
— Естер, Естер! — хъæр кæны мидæгæй Ошуахъ. 
Ныллæг, хæрз къуындæг сæгæйдзаг агъуысты бады æрты- 
къахыг бандоныл, иу къухæй йæ хæлафы къахыл хæцы, иннæ 
къухæй йæ сау боцъотæ дауы: афтæтæ кæны Ошуахъ, истæуыл 
мæсты куы фæкæны, уæд — йæ боцъотыл бафты. 
Æнæуый дæр Чъребайы дзуттæгтæ сæ боцъотæ дауаг сты. 
— ЕСтер, Естер! — адаргъ кæны йæ хъæр æмæ дуары 
'рдæм ракæсы. Чысыл Мисаил, къуылых авдæны мидæг æлхъывд, 
райхъал Ошуахъы хъæрæй æмæ кæуын лыстæг ауагъта: бæ-æ, 
зæгъгæ. 
— Бæ-æйаг дæ сæр, æмæ хуыцауы цæхæр дæ хъæлæсы! — 
фыццаг мæстыйæ дзырдта Ошуахъ, фæлæ куы бакаст Мисаилы 
къаннæг фæлурс цæсгоммæ, уæд ын фæтæригъæд кодта æмæ, 
цыма, йæ ныхас йæ хъуыры фæбадт, уыйау фæци. Уæлдайдæр 
та уый тыххæй æмæ чысыл Мисаил æнамонд сывæллон уыд: 
йæ иу цæст айразмæ фæсахъат; афтæ, цæйдæр фыдбылызы сынкъ 
æрзад йæ уадулыл æмæ йын йæ галиу цæст фæсахъат кодта, 
бынтон сурс, æддæмæ ракъуыпп ис, æмæ дæ фыдгул уымæ 
бакæсæд. 
Фыды зæрдæ нæ фæлæууыд, авдæн йæхимæ æрбаввахс кодта, 
бызгъуыртæ, авдæнæмбæрзæн бараст кодта æмæ боцъотæ цы 
къухæй даудта, уымæй узы сывæллоны. 
Иннæ къаннæг сывæллон Ехискел, фыдæлтыккон исраилаг 
номхæссæг, ныллæг сынтæджы фарсмæ зæххыл бады, йæ разы 
дурын къус хъæдурæй йедзаг. Къæбæртæ дзы бассæста æмæ йæ 
галиу къухы армытъæпæнæй æнæвгъау æмпулы, самæзта дзы 
æгасæй йæ былтæ, йæ рустæ, иууылдæр. Рахиз къухæй та æнцой 
кæны зæххыл. Ошуахъы хæдзарæн астæрд нæй, йæ цар дæр ныл- 
лæг, сæгæйдзаг, уæлийæ сыджыттæ згъæлынц. 
Ехискелыл бирæ-бирæ цæуа фондз азы, фæлæ йæ карæнтæй 
бирæ мæллæгдæр, æнахъомдæр у. Йæ сæр — дынджыр, къамбе- 
—364— 

цы сæры йас, зæнгтæ лыстæг, къæцæлы хуызæттæ, гуыбын та 
раст лалымау дымст. Айрох. ис уый ныртæккæ Ошуахъæй. 
Кæд Ошуахъ æмæ Естермæ фыры хъулы хуызæн кæсы Ехис- 
кел, уæддæр сæрæн сывæллон схонæн нæй уымæн, айразмæ йæ 
Естер дохтыртæм куы бакодта, уæд ын æй цæйдæр «рахит» сху- 
ыдтой: мæгуыр цардæй, дам, зыны уыцы низ. Æнтысгæ хорз 
кæны Ехискелæн, рынчыны хæрд нæ кæны: тымбыл къухæй æв- 
гæны, йæ цæсгом æгасæй схъулæттæ хъæдурæй, гуыбын дæр 
ноджы æддæмæ-æддæмæ чысылгай ивæзы. 
Айрох ис Ошуахъæй йæ хо Нахъома дæр: уый, æвæдза, кæд- 
дæриддæр рох вæййы бинонтæй. Ныр дæр гуыбырæй бады чъизи 
гобаныл, зæххыл; йæ рус баст, цæмæйдæр ныррæсыд. Гъе, уый 
ма хъуыд, мæгуыр, Нахъомайы, йæ хуыцауы цæф ын æгъгъæд 
нæ уыд. 
йæ хуыцауы цæф та цæй мидæг уыд Ошуахъы кæстæр хо 
Нахъомайæн: райгуырдæй фæстæмæ йæ дыууæ къахы дæр кæд 
уыдысты цæнкуыл. 
Иу диссаг сæмбæлд айразмæ: чидæр банымыгъта Ошуахъы: 
йæ хæдзары, дам, бирæ базайрæгтæ æмбæхстæй дары. Кæй зæ- 
гъын æй хъæуы, æрбацыди иу милиционер джигул кæны къуым- 
ты, уалынмæ Нахъомамæ фæкомкоммæ: 
— Уæлæмæ сыст! — фæхъæр ыл кодта милиционер. 
Нахъома дæр мæгуыргъуызæй — къулбæрзæйæ æмбæрзæн 
аппæрста, фегом сты йæ къæхтæ æмæ милиционер. сагъдæй 
аззад: сæ ном къæхтæ цы хуынд уыййеддæмæ уым къæхты 
хуызæнæй ницы уыд: цæйдæр фыдарæзт къæдзтæ-мæдзтæ, сæ 
иу гуыбыныл ныхæстæй, æддæмæ нæ тасы, æнгуылдзтæ дæр 
ыл нæй, иннæ та хæрз лыстæг — æлхуыйы хуызæн. 
Куыддæриддæр æй федта милиционер, афтæ дуарæй федде. 
Цæнкуыл уыд Нахъома йæ райгуырдæй фæстæмæ. Йæ цæстытæ 
дзæгъæл кæнынц, иу ранмæ æнæрхъуыдыйæ нымдзаст вæййынц. 
Дуармæ йæ сæрдыгон бонты кæд рахæсынц искуы, уыййеддæ- 
мæ хуры цæст дæр нæ уыны. Стæм хатты йеддæмæ йын йæ дзы- 
хы дзырд ничи фехъусдзæн. 
Адон уыдысты Ошуахъы бинонтæ иууылдæр. Цыма вæййы, 
хуыздæр зæгъæн ма цæмæй ис! 
— Дзуттæгтæ Египетæй куы рацыдысты, уæдæй фæстæмæ 
нæ уыд, æвæццæгæн, мæ хуызæн æнамонд лæг,— дзырдта арæх 
Ошуахъ. 
Авдæны цы саби хуыссы, уый нал æмæ нал æнцайы — йе 
'рдиагæй бæстæ хæссы. 
— Кæм мæрдты фесæфт уæдæ Естер? — Донмæ ацыд, æмæ 
йæ, цыма, хæйрæджытæ ахордтой, Ошуахъ мæстæй æхсиды. 
Бакаст сынтæгмæ, йæ чыргъæд æм уым æнхъæлмæ кæсы, йæ 
—365— 

иу фарсæй зæнгбæттæн резинæ æрзæбул, æндахьГ къæбæлтæ 
фæстаг къуымы рæгъ-рæгъы ралæууыдысты, ног чындзытау. 
Тагъд.хъæуы цæуын, æгæр мын байрæджы хъæутæм, цы ма 
бабазар кæндзæн изæрмæ, фæстæмæ рæстæгыл бонрухсæй куы 
нæ æрыздæха, уæд æхсæвы цæуын нæ уарзы, тæрсаг вæййы 
талынджы. 
— Естер, Естер! — фæкарз кодта йæ хъæр. Уалынмæ дуарæй 
æрбадзырдæуыд: 
— Мæнæ дæн, мæнæ дæн! — æмæ Естер йæ мæллæг уæхскæй 
фæлладæй æриста дынджыр, чъизи дурын, кæлмæрзæнæй 
асæрфта йæ къæсхуыр цæсгом æмæ сынтæджы тигъыл æрбадт. 
Фыццаг йæ цæст аныдзæвд чысыл Ехискелыл, уый йæ къус 
равдæлон кодта, йæ мады фæччитæм йæхи æрбайста æмæ æф- 
сæст цæстæнгасæй скаст Естермæ. 
— Уай-ме, швило *, уый дæхи куыд самæзтай? — æмæ йын 
къабайы фæччийæ асæрфта йæ цæсгом,— ацу, ацу, хъæбул, 
ду.армæ, Сипор æмæ Исхакъ дæр уым хъазынц. 
Ехискел зивæггæнгæ рацыд дуарырдæм, йæ лыстæг уæрджы- 
тæ дыдæгътæ кæнынц. Рахызт хъæдын къæсæрæй уынгмæ, йæ 
цæстытæ цъынд кæны хурмæ. 
—' Кæм дæ, Естер, кæм фесæфтæ? Кооперативы 'лхæдтай 
уыцы дон? Нæ кæсыс, баизæр мын... Зæнгбæттæн мын исты 
рацагур. 
— Æмæ дын цы ссарон? — дзуры Естер, йæ фæллад нæма 
ссыд. Бацыд къуыммæ æмæ раласта сапоны зæронд чыргъæд, 
алыгъуызон бызгъуыртæй йедзаг. 
Срæвдз кодта йæхи Ошуахъ, йæ чыргъæды цы базайрæгтæ 
ис, -уыдон æрбæстон кодта. Сывæллæттæ æнгуырстуæттæ арæх 
фæдавынц, уыдон фæбынæй кодта. Æндахы къæбæлтæ æмæ 
судзинтæ æрыфснайдта гæххæттын къоппы. Урс быд æмæ сау 
быд дæр цæйдæр мидæг атыхта. Цынæ ссардзынæ йæ чыргъæды, 
цъындайæ, сьшпайæ, махоркæйæ, сæхтæджытæй, джыбытæй. 
Æмæ сæ чи банымайдзæн?. 
Айразмæ сæ нымадта æмæ йын æхсæз туманмæ схæццæ сты. 
Æрмæст ма Крихели Симантопæн йæ хæс куы бафидид. Æртæ 
туманы дзы дары, айразмæ дзы цы хос рахаста, уыдон аргъ, 
æмæ ныр фидинаг сты: базаргæнæгыл æууæнк куы нæ уа, уæд 
уымæй цæй базаргæнæг ис. Афтæ амоны раввин дæр, хахамтæ 
йæ расидынц торайы. 
Гъе, цы арфæгонд лæг у Крихели Симантоп. Тæхуды уый 
хуызæн сæр кæмæн ис: уый бæрц хъалон фиды хицауадæн, 
уæддæр кæм сæтты; кæм ис уый хуызæн базаргæнæг ебрелты 
*хсæн. «Нæй уый хуызæн кадджын лæг нæ сыхы. Йе 'ртæ туманы 
—366— 

ма йын куы бафидин, стæй дæлзæх фæуæд йæ кадимæ»,— арæх 
фæхъуыды кæны афтæ Ошуахъ. 
Фæцис æфснайд йæ чыргъæд. Йæ уæлхъус Естер Лæууы, 
кæсы уый бæрц фæллоймæ: утæппæт бинонтæн уыцы чыргъæд у 
сæ дарæг, сæ уромæг. 
Роны бæсты йæ сау куырæтыл зæронд хисæрфæн æрбалвæста, 
æмпъызтытæ голлагæй æрæмбæрзта йе стыр магазин, галиу 
цонгыл æй арф æрæвæрдта, стæй дуары цурæй райста "иу зылын 
лæдзæг æмæ рацæуыны агъоммæ цармæ скаст,— йæхи нымæр 
адонайæн * афæдзæхста йæ фæндаг. 
Ошуахъ фæстæмæ дæр нал фæкаст, уыцы иу растæй араст и. 
Естер йæ фæдыл дзæвгар фæкаст, цалынмæ дзуттæгты нарæг 
уынгæй нæ фæууон, уæдмæ. Йæ фæдыл ма иу. хъæр фæкодта: 
«Хъæдур-иу фылдæр баив, сцух стæм хъæдурæй!» 
Ошуахъы абырджытæ куыд 
бастыгътой 
Цæуы .Ошуахъ, быдырмæ рахæццæ æмæ хъæбæр уæрдон- 
вæндагыл ныллæууыд. Хур дзæвгар сфардæг арвы астæумæ 
æмæ судзы бæрзæй, уæхсчытæ. Фæндаджы. алыварс нартхоры 
хуымтæ боны тæвдæй æдзынæг лæуд кæнынц, цыма", бынтондæр 
бафынæй сты, иунæг сыбар-сыбур дæр'"*сæ нæ фехъусдЗынæ, 
æрмæст цъырцъыраг не 'нцайы, уый бæрц та йæ бон куыд у зæл- 
ланг хъæлæсæй зарын. ' 
Дæлæмæ уырдыг ахастой быдыртæ. Фæззыгæнд, уалдзы- 
гæнд,— иууылдæр карст сты, æрмæст нартхор абнхъæлмæ кæсы 
йæ адзалмæ. 
Фæндагыл цæугæйæ, лæджы хъуыдытæ чердæм нæ адзæгъæл 
вæййынц: иу тъæпп дæлæ быдыры фæкæнынц, иннæ — хохы, 
суанг бæрзонд æврæгъты сæрæц акæсынц. 
Ошуахъ дæр цæуы размæ, æмбаргæ,дæр нæ кæны, йæкъæхтæ 
размæ куыд исынц сæхи. Цонг дæр ахуыр у чыргъæд хæссыныл; 
цæмæй зонын, цал азы йæ æнтъухы, бынтондæр, цыма, йæ буарыл 
зайгæ æркодта, уыйау. Сау худы бынæй хид лæдæрсы, рустыл 
суадæттæ кæны, лæдзæг цы къухы дары, уымæй йзе асæрфы. 
Ошуахъы хъуыдытæ ам тъæпп, уым тъæпп фæкæнынц. Æмæ 
цæуыл хъуамæ уа мæгуыр дзуттагæн йæ хъуыдыйы сæр? 
Кърихели Симантопæй райдыдта. Ошуахъы • цæсты уымæй 
лæгдæр нæй. • 
«Диссаг нæу, утæппæт кооперативы цур ма куыд фæразы 
* Адонай — дзуттагæн хуыцау (авт.). . * .. 
—367— 

уый бæрц базар... Æрмæст ма йын хæс искуы куы бафидид! 
Раввинимæ хæлар у Симантоп, хахамтæ йæ уарзынц, сахети * 
Зобе хуыздæр фыдызгъæлы хай æвæрдæй дары уымæн» *. 
Амондджын лæг у Кърихели; æмæ лæгмæ амонд искуыцæй 
куы фæкæсы, уæд алы хъуыддæгтæ дæр раст цæуынц. 
Ошуахъ та у æнамонд лæг æмæ дзуттаг куы фенамонд вæййы, 
уæд дзы уымæн æмбал на разыны. 
«Гъе, уæд та ссаргæ куы уаид уыцы амонд, мæнæ ам фæнда- 
гыл куы февзæрид, мæ куыдз ыл ныммæла».— Агурæг æнгасæй 
кæсы зæхмæ, зæгъгæ, æцæг искуыцæй февзæрд. 
«Ех, иудейтæ Египетæй куы рахызтысты, уæдæй фæстæмæ 
мæнæй æнамонддæр нæ разындзæн, æвæццæгæн»,— хъуыды 
кæны Ошуахъ, æмæ йæм цыдæр худæг фæзынд ацы хъуыды. 
Цыма йæ æнамонды хабар дынджыр лæджыгъæд у, уыйау. Йæ 
цыд фæтынгдæр кодта, йæ мидбыл бахудт: 
«Мæ хæс ма куы бафидин, уæд мæхæдæг зонын!.. Хæдæгай, 
хæдзары мызд дæр мын æнæфыст куы у, цалдæр хатты мæм 
æрбарвыстой. Калд, зæронд зыгуымдоны хуызæн,— æмæ йын 
цыппар сомы бафид. Естеры рынтæ Ошуахъы уд бахæрæд, кæд 
та уый искæмæ гæрзтæ æхсынмæ ауаид æмæ баххæст кæниккой 
сæ фатеры мызд. Цы гæнæн ис, Мисаил дæр кæд фæлæууид 
авдæны». 
Йæ цæнкуыл хо, Нахъома, сывæллæттæм зилынæн уæддæр 
куы уаид. 
«Мæлын дæр ын не 'нтысы, мæлын,— ахæмты уд ноджы 
тынгдæр ныффидар вæййы» — ахъуыды кодта Ошуахъ, фæлæ 
уайтагъд ферхæцыд,— тæригъæды хъуыды йын фæцис, не 'мбæ- 
лы, зæгъгæ, афтæ, æмæ йæ цæстытæ уæларвмæ систа. Фæлæ 
та йæ хъуыды æндæры 'рдæм адзæгъæл. 
«Хуыцаумæ дæр, æвæдза, рæстытæ нæй, иутæн сæ цард уыцы 
хорз скæны, хорздзинад — хъæзныгдзинады цыхцырæг сæм 
саразы. Иннæтæм та йæ фыдцæстæй ныккомкоммæ вæййы, цы- 
ма сын сæ уд сылвасынмæ фæхъавы, уыйау... 
Пуй, тæригъæды хъуыды та мын фæцис, табу йæхицæн, уæд- 
дæр уымæй бузныг».— Йæ риуы дзыпмæ нывнæлдта, æрттæ- 
сæрфæнæй бахъуыд йæ хид асæрфын æмæ цæйдæр гæххæттытыл 
йæ къух ауад. Уый уыд хъалоны гæххæт: фондз сомы йыл æрба- 
фыстой фидтæн. 
«Ай та нæуæг бæллæх, бынтон æй куы ферох, уыдон та кæцæй 
'рхæсса. Налат фæуæнт, кæд фыдбылызтæ иууылдæр иумæ æр- 
тыхсынц! Хорз у ныры хицауад, кусæг адæмæн сæхи у, фæлæ 
* Сахети — дзуттæгты фосæргæвдæг. Раввин — хистæр сауджын хахам — 
кæстæр сауджын (авт.). 
—368— 

дзы æз нырма ницы пайда федтон: разæй дæр афтæ, ныр дæр 
афтæ. Уыййеддæмæ мæм зулмæ кæсынц, базаргæнæг, дам, дæ. 
Кооперативы чиныг дæр мын уый тыххæй нæ радтой айразмæ. 
Цæй базаргæнæг дæн æз, ме 'ккой айас чыргъæд, рахæсс-ба- 
хæсс æй кæнын, хойрагыл баивын мæ фос æмæ изæры дыууæ- 
æртæ путы де 'ккой акæн æмæ сæ хæрæгау лух». 
Хъуыды кæны дарддæр Ошуахъ: уæдæ цæмæй фæдара йæ 
бинонты, зæхх уымæн нæй, æндæр куыст уый нæ зоны. 
Не 'мбары йæ царды уаг бынтондæр, йæ бынат нæ зоны сур 
зæххы цыппар къулы астæу. 
Айразмæ, цæйдæр биржæ йæ хонынц, уырдæм бацыд, бон- 
изæрмæ сын фæлæгъстæ кодта, фæлæ йæ ницы куыстмæ арвыстой. 
Базаргæнæг, дам, дæ! Уым дæр та йын афтæ. Æппынфæстаг 
сын йæ цæлмартæн равдисыныл схæцыд: Ай, зæгъгæ, кæд уæ нæ 
уырны, æз дæр кусæг кæй дæн. Утæппæт адæмы астæу йæ хæлафы 
æгънæджытæ райхæлдта æмæ сын йæ тæны галиу фарс уынын 
кæны. Цы нæ бакæндзæн тыхст лæг, уынгæджы куы фæвæййы, 
уæд. Æцæг чысыл цæлмартæн уыд, æвæццæгæн ыл искуы тых 
хæстæй æрцыд. 
Адæм худæгæй акъæцæл ысты, йæ хæлаф халгæ йæ куы фед- 
той, уæд. Иу хъуынтъыз лæг бадт мидæгæй, йæ разы гæххæтты- 
тæ сцагъд кодта, фæхъæр кодта Ошуахъыл: 
— Цы аразыс ам, мыййаг, абана у, дæхи найынмæ æрбацыд- 
тæ! — Ошуахъæн йæ уд йæ къæхты бынæй алиуырдта хъуынтъыз 
лæджы хъæрæй, адæм та сæ худт фæтынгдæр кодтой. Уæдæй 
фæстæмæ куыстагур никуыуал бацыд биржæмæ. 
«Хорз у советон хицауад, фæлæ дзы Ошуахъæн цы пайда 
ис»,— хъуыды кæны йæхи нымæр. 
«Ныр сын хъалон бафид; куы нæ бафидон, уæд мæ, чи зоны, 
ахсгæ дæр æркæной». 
Тынг тæрсы Ошуахъ ахсынæй. 
Хъуыдытæ дарддæр адзæгъæл сты... 
Иу хæрæг йæ къухты уæд та куы бафтид, хæрæгæй хуыздæр 
ын ницы уаид: кæннод дыууæ, æртæ путы йе 'ккой сывæры, цыма 
æцæг йæхæдæг у хæрæг. Æй, æрмæст иу къаннæг хæрæг йæ 
къухты куы бафтид, уæд ма уымæй хуыздæр цы уаид, фондз 
путы дæр ыл сывæр æмæ йæ фæдыл къуыззиттытæгæнгæ згъор. 
Стæй хæргæ дæр уый бæрц нæ кæны, уый хуызæн Ирыстоны 
фосы мыггагæй нæ уаид. Фæлæ иу аст туманы аргъ уыдзæн 
рæстæмбис хæрæг. 
«Иууыл æхцайы фæдыл баст у цард дæр æмæ амонд дæр. 
Æхца, æхца, мæ куыдз сыл ныммæла! Уæд та иу голладжыдзаг 
куы ссарин ныр, иууылдæр тумантæ». Гъе, æвæдза, иугай сом- 
тæ куы уаиккой, уæддæр сыл баввæрсид... Æниу иугай капеччы- 
24 Уацмыстæ 
—369— 

^ тæ куы ссарид æгас голлаг,— йæхи сыл нæ атигъ кæнид. 
Кæсы фæндагмæ, фæлæ æхцайы голлагыл йæ цæст никуы 
æрхæцыд. 
Афтæ йæ хъуыды радгай æвзаргæ бахæццæ Ошуахъ иу ф^е- 
хæрдгæнæнМæ. Хур ноджы тынгдæр судзы бæрзæй, уæхсчы- 
, тæ; хид тынгдæр згъоры уадултыл. 
Уæлийæ рог дымгæ æрбадымдта æмæ нартхоры хъæдтæ 
сызмæлыдысты, сæр-сæр кæнынц сæ хус сыфтæ. 
Ныр кæрдинаг сты нартхæрттæ, хъæдур тынд дæр фæци, 
афонмæ сæ цæгъдгæ дæр бакодтой. Естер æм*фæстийæ дæр уый 
хъæр кодта: хъæдур, зæгъгæ, хъæдур фылдæг баив. 
Фендзыстæм, кæддæра йыл куыд сæмбæлид ацы хъæу, æцæг 
ын фарон ам йæ æнгуырстуæттæй иу фесæфт. Бахæццæ иу къу- 
тæрджынмæ, уым æхсæры къутæры аууон æрбадт. Йæ хæлафы 
къæхты зæнгбæттæнтæ бараст кодта, йæ фæсмын цъындатыл 
хæрдмæ схæцыд æмæ дзабырты мидæг цы хуыртæ уыди, уыдон 
ракалдта. Уый фæстæ хурмæ скаст, йæ ком ныйивæзта æмæ та 
йæ фæндаг цыбыр кæны. Æмбаргæ дæр æй нæ кæны, йæ къæхтæ 
размæ куыд исынц сæхи, чыргъæды уæз дæр ницæ.мæ дары. Зын 
уаид цард, адæм ын йæ зындзинæдтыл куы нæ фæлтæриккой, 
куы нæ сæ бырсиккой æвзыгъдæй. 
Афтæмæй бахæццæ ирон хъæумæ. Арæх æм цæуаг уыд ацы 
хъæумæ ныры онг дæр. Аргъуаны фæрсты ныууад, бахызт 
уæлмæрдты дурты сæрты æмæ хъæугæрон фестад. 
Хæдзары аууонæй устыты цъах-цъах цæуы, цыма, æгас комæй 
уырдæм æртахтысты, уыйау. Йæ зæрдæйы тыррыкк-тыррыкк 
ссыд Ошуахъæн, цины мидбыл худт фæзынд йæ былтыл хæрз 
• гæзæмæ: ахæм зæрдæйы хатт ма вæййы цуанонæн, исты маргъы 
дзугмæ куы бафты, уæд. 
"Бацыд хæдзары фæрсты.æмæ мæнæ диссаг! Дынджыр мусы 
зылд, йар мидæг иу æртиссæдзæй хъæуы устытæ иумæ, сæ сагæйт- 
ты бæрзонд фæхæссынц æмæ хъæдуры хъæллæгъæн — дзæхст, 
ноджы дзæхст, ноджы дзæхст. 
Худт, цъæхахст, сæ хъæрæй бæстæ сæ сæрыл хæссынц, са- 
гæйттæ арвы уонг сисынц æмæ æмцæф кæнынц. Ахæм æмуд 
куыст, афтæ иумæ æрымбырд никуы федта Ошуахъ, æмæ йыл дис 
бафтыд. Сырх-сырхид хъæдуры нæмгуытæ фæйнæрдæм схъиуынц, 
æппарынц сæ дарæс æмæ ихуарæгау згъæлынц. 
Мусы зылды алыварс æгас цъынатæ хъæдурæй... 
Иу цъынайы бын, аууоны, куыдз дæргъæй хуыссы, йæ дзæм- 
быйыл йæ сæр æрывæрдта, йе 'взаг раласта æмæ зæрдиагæй 
лæнк-лæнк кæны. 
Устытæн сæ фылдæр бызгъуыр къабаты, чызджытæ та хуыз- 
дæр арæзт: урс, сырх, цъæх къандзæлтты, сæ зæнгтæ — гом, 
—370— 

саулагъз, цырын хуры сыгъдæй. Рустæ сырх пиллон уадзынц, 
цæстытæ хъæлдзæг æрттивынц. 
«Ай бæрц устытæ иу мусы цæмæн кусынц, цымæ, кæй уыдзæн 
атæппæт хъæдур. Ныридæгæн дзы хохы йас кæри скодтой». 
Тæрхæттæ кæны йæхинымæр Ошуахъ. 
Мусы фарсмæ' сывæллæттæ нæудзармыл бадынц, хъæдуртæй 
хъазынц. Устытæ нæ уадзынц сæ куыст, рæвдз у се 'уæнг, хъæл- 
дзæг — сæ архайд: ахæм куысты лæг уый бæрц фæлмæцгæ дæр 
нæ кæны. 
«Æвæццæгæн, колхоз сарæзтой ацы хъæу, æнæмæнг колхоз 
уыдзысты»,— уыди Ошуахъы скъуыддзаг. 
Сывæллæттæ уайтагъд йæ алыварс æртыгуыр ысты. 
— Æввахс ма чæут, æввахс ма чæут! Фарон ме 'нгуырстуæт- 
тæй ам иу фесæфт! — цъæррæмыгъд иронау хъæр кæны Ошуахъ. 
— Нæ, мах ницы адавтам,— дзурынц сæ иутæ. 
— Канфеттæ бирæ не схастай? — дзуры къаннæгдæр, къо- 
бор, бурхил лæппу. 
— Æппæт дæр бирæ ис, фæлæ æввахс ма цæут; рахæссут 
айк, карчы цъиу; рахæссут хъæдур, æмæ канфет цас фæнди 
ахæссут... 
Устытæ, цыма нæма федтой Ошуахъы; фæлæ уый зоны тагъд 
иууылдæр йæ алыварс кæй фестдзысты. 
«Æгайтма сæ афтæ æмбырдæй æрыййæфтон»,— зæгъы йæ- 
хинымæр. 
Йæ чыргъæд зæхмæ æриста, нæууыл голлаг æрытыдта æмæ 
æфснайы уымæ йæ магазин: æндахы къæбæлæй, судзинæй, сып- 
пайæ, сæрвасæнæй,— иууылдæр сæ рæгъ-рæгъы æвæрьг рæсугъд,. 
куыд æмбæлы, афтæ. Барæй дæр сæ райс-байс кæны, цæмæй 
йын сæ уыной, цæмæй цæсты ахадой. 
Æнцон сайæн сты хъæуы устытæ, кæд зындзырд сты, уæд- 
дæр: фæбазар кæнынц бирæ, фæлæ фæстагмæ Ошуахъимæ æр- 
фидауынц,— ныккалынц ын йæ голладжы къусæй, мæртæй куы 
хор, куы та туджы хуызæн сырх хъæдур. 
Устытæ иугай-дыгай ракастысты Ошуахъмæ, бахудтыстьь 
кæрæдзимæ, алырдæм аракæс-бакæс кодтой: зыны сыл, кæй. 
сæ фæнды æввахс бацæуын, фæлæ — диссаг, сæ куыст нæ уадзынц! 
Уалынмæ кæройнаг чызг — гомзæнт, урс къандзолы мидæг, 
-• фæхъæр кодта: 
— Байриай, Ошуахъ, ды ма нæ хъуыдтæ, рауай, æмæ дæу 
дæр кусын сахуыр кæнæм! 
Йæ цуры иннæ ус худгæйæ дзуры, нарстгомау, сырх уадул: 
— Кæм фесæфтæ, Ошуахъ, æнæ дæу мыл хуыссæг куынæ- 
уал хæцы? — Чидæртæ бахудтысты. 
Иннæ ус, даргъ, хъæлхъæладжы хуызæн, загъта: 
24* 
—371— 

— Рауай, Ошуахъ, мах дын колхозы аргъуыд скæнæм, не 
'мдзуар суай ды дæр.— Ныххудтысты иууылдæр, сæ куыст бын- 
тондæр ныууагътой. Нал фæлæууыд сæ цыбæл, цымыдис зæрдæ. 
Ошуахъ дæр æфсоны худт бакодта æмæ сын сæ «колхозмæ» 
ахæм дзуапп радта: 
— Æз къоходзи нæ дары, æз зæронд дзабыр дары. 
Устытæ тынгдæр ныххудтысты: 
— О, дæ къоходзи дын дæ мард бахæра. Алæма, цытæ нын 
схастай? Сапон нæй, æндах нæй?..— Æмæ%цалдæрæй йæ алы- 
варс фестадысты. 
— Æппæт дæр ис, æппæт: висивкæ, просивкæ, спичкæ, брич- 
ка, судзин-мудзин, быд-мыд.— Йæхæдæг быд систа æмæ йæ 
бары. 
— Цас сбарон, рæсугъд ус, аслам у, хæрз аслам, бинтон 
лæвар ахæсс! 
— О, уæдмæ уал лæуу, цалынмæ дæуæй лæвар нæ рантыса,— 
дзуры бæзæрхыг ус, Бедтойы чындз, æмæ Ошуахъы тъæпæн 
худ æрцавта. Худ фæзылын, суанг хъусы уонг æрхаудта, фæлæ 
Ошуахъы кæм æвдæлд уый сраст кæнынмæ. 
Бæзæрхыг ус ын йæ аршин аскъæфта æмæ хынджылæгæй 
дзуры: 
— Ай цы хуызæн арсин у, уыйау ныцыбыр уай, Ошуахъ. 
Кооперативы цы хуызæн аршин ис, уый хуызæнæй нын сбар,— 
метрæй. Мах советон аршины йеддæмæ ай хуызæн нæ хъæуы. 
Иннæ ус ын йæ ныхас айста: 
— Нæ, Ошуахъ, даргъ аршинæй сбар, ныр уыцы рæстæг 
адымдта: «фидт æмæ — гапринда *» уыцы рæстæг. 
Æмдзыхæй ныххудтысты иууылдæр. Ошуахъ хъуыды кæны, 
цы худæг дзуапп сын ратта. 
— Советон арсинæн очеред хъæуы, мæн та очеред нæ хъæуы. 
— Нæ, уыдæттæй мах нæ асайдзынæ... Цу-ма, Мариа, нæ метр 
æрбадав! 
Мариа, ныллæггомау, сырхуадул чызг, фæгæпп кодта æмæ 
бæгъæмзæнгæй фезгъоры сæ хæдзары 'рдæм. 
— Фæлæуу, мах дæ сахуыр кæндзыстæм советон арсинæй 
барын. 
— Кæннод ын æй йæ бæрзæйыл асæттын хъæуы. 
— Мæ бæрзæй тæригъæд у, æнæ бæрзæйæ мæ Естер нал 
бауадздзæн хæдзармæ. 
— Æмæ Естер дæ бæрзæйæ цы кæны, исты гал дæ æмæ дæ 
хуым кæны? 
* Гапринда — гуырдз. атахт. 
—372— 

Уалынмæ Мариа иу даргъ хъæдын метр æрыскъæфта йæ 
къухы. 
— Гъе, уый хорз! Рабар амæй, дзургæ бирæ мауал кæн. 
— Рабардзынæн; уа, цæмæннæ рабардзынæн: мæхи арси- 
нæй къусыдзаг, сымах аршинæй та — дыууæ къусы хъæдур. 
Йæхи хъæлдзæг дары Ошуахъ: зоны, худгæ былтæй куыд 
расайа устыты, афтæ сæ тызмæгæй нæ расайдзынæ.. Уыдæттыл 
хъуыды дæр нал фæкæны, рагæй ис ацы хъуыддаджы æмæ ныр 
йæ худт дæр æмæ йæ алы фезмæлд дæр рауайынц æнæрхъуыдыйæ, 
куыд æмбæлы, афтæ. Уæлдай къус райсын, уæлдай каппекк рато- 
нын, аршин чысыл фæбырын кæнын æмæ къаддæр сбарын. Гъе, 
уый у йæ куыст, уымæй дары йæ бинонты. Йæ боцъотæ адаудта, 
йæ сæр нынкъуыста æмæ метр йæ къухмæ райста. 
Колхозы устытæ æввахсдæр æрбатыгуыр ысты. Ошуахъ нал 
зыны се 'хсæнæй, æввахсдæр æрбассывта йæ базайрæгтæ, цæр- 
дæг кæсы алырдæм; æгæрстæмæй ма йæхицæн дæр старст: атæп- 
пæтæй йæм куы фæлæбурой, уæд дзы мур дæр нал баззайдзæн. 
— Æри ма де 'нгуырстуæттæй,— хъæр кæны сæ иу. 
— Æри ма де 'гънæджытæй,— дзуры иннæ. 
— Нал бæззы Ошуахъ, кооперативы асламдæр у! Се 'ппæ- 
тæй тынгдæр хъæр кæны гомуæраг чызг, йæ рустæ туджы зилынц. 
Фæстийæ чидæр йæ сагой фæхъил кодта: 
— Фæлæуу-ма, æз ын йæ сæрæн иу æрхафон... 
Удæн ныхас айстой æртиссæдз усы, Ошуахъы хъусты бирæ 
нал хъæуы бакъуырмамæ,— уæгъды цы хъæлæба кæнынц, уый- 
йеддæмæ æлхæнгæ уый бæрц ницы кæнынц! 
«Фесæфти бæстæ, нал бæззы цард»,— æвиппайды фестъæл- 
фыд Ошуахъы сæры. Раджы рæстæджы сабырдæр, бæркадджын- 
дæр уыд йæ куыст. 
— Аслам у иууылдæр; ахæссут æнæ очередæй; висивкæ- 
просивкæ, спичкæ-бричкæ, судзин-мудзин, быд-мыд...— Нæ 
фæци йæ ныхас Ошуахъ, афтæмæй дæлийæ иу ас лæг, йæ къухы 
дынджыр лæдзæг, йæ цухъа уæхсджытыл æппæрст, афтæмæй 
ссæуы, дардæй стай-тай кодта; йæ рихитæ тызмæг, пыхцыл. 
— Цы аразут уый? Чердыгон куыст у уый? Уæ мус куыд дзæ- 
гæлæй ныууагътат? А лæппу дын уæ боны куыст нæ ныффысдзæн, 
стæй гæпп кæнут. 
Устытæ тарстхуызæй æрыппæрстой базайрæгтæ; лæдзæ- 
джджын лæгмæ кæсыныл фесты. 
— Нæ правлен ссæуы, иуырдæм!.. мусмæ цæугæ! — сæ са- 
гæйттæм февнæлдтой æмæ радгай-дыгай мусы зылды балæу- 
уыдысты. 
— Агъæц-ма, чи мын фæстиат кæны мæ кусджыты? — лæ- 
бургæ хъæр кæны ас лæг, йæ лæдзæг тызмæгæй тилы. 
—373— 

Ошуахъ тагъд-тагъд æрбамбырд кодта йæ фæллой, куыд 
фæнды калд сæ ныккодта чыргъæды, голлагæй сæ æрæмбæрзта 
æмæ лидзын æввонг сси. 
— У, афтæ æмæ уфтæ!.. Нал ныууадзат адæмы сайын?!. 
Æрбалæбуры тызмæгрихи лæг. 
— Ма ныццæв, æз сайгæ куы нæ кæнын,— сæрдиаг кодта 
Ошуахъ æмæ лидзынмæ фæци дæлæрдæм хъæугæрæтты. 
Йæ размæ дыууæ дынджыр куыдзы рагæпп кодта: иу сау, 
иннæ — урс; лæбурынц, аныхъуырынмæ йæ хъавынц. Фæстийæ 
сыл уæрдоны сæрæй иу фыдбылызы чысыл лæппу ноджы «ссы- 
ссы» «уст-уст» кæны. Æнцой йæ нал уадзынц. Уалынмæ æртæ 
баисты, иннæ дæр кæцæйдæр рагæпп кодта. Хорз нал у хъуыддаг. 
Чыргъæдæй, лæдзæгæй сæ иргъæвы; кæм ис, сæхи йæм æнауæр- 
донæй æппарынц, ныртæккæ йæ лыстæг хæйттæ кæндзысты. 
Æнахуыр тасы тымыгъ ныззул-мул кодта Ошуахъы цæсгом, 
цæстытæ сæнт дзагъыр ныйисты, дзых дæр хъæрæввонгæй 
уæрæх ныххæлиу: 
— Дæдæй, мæ сывæллæттæ дзæгъæлы баззадысты, фесæф 
тæн! Фесæфтæн!.. Буххуыс мын кæнут!.. 
Фæлæ æххуысгæнæг нæй,— фыдбылызы лæппу ноджы «ссы- 
ссы» «уст-уст» кæны, куыйтыл æхситт кæны, уæрдоныл хъылли- 
ппытæ систа. 
Нал тæрсынц куыйтæ лæдзæгæй, чыргъæдæй: бирæгътау 
æппарынц сæхи. Сæ иу, дынджыр урс куыдз, Ошуахъы куырæт- 
мæ фæлæбурдта æмæ дзы иу дзæбæх гæппæл рарæмыгъта, ас- 
къæфта йæ йемæ. 
— Дæдæй, фæкæсут мæм, адæм! — Тынгдæр ныззул ис йæ 
цæсгом, уачъийы тугдадзинтæ фыр тæсæй ныддымстысты, 
æддæмæ ратонынмæ хъавынц. 
Цыдæр æнамондæн, уыцы фыдбылызы лæппуйы йеддæмæ 
æввахс ничы зыны. Зæхмæ фæлæбуры Ошуахъ, дур фелвасы 
æмæ уæд куыйтæ чысыл фæиуварс вæййынц. Афтæмæй лидзы, 
ахæццæ хъæугæронмæ, удайстæй рахызт быдырмæ. Куыйтæ 
йæ ам дæр нæ уадзынц, уæлдайдæр æй нал уадзы, йæ куырæт 
ын чи арæмыгъта, уыцы куыдз. Къуыпмæ куы рахæццæ, *уæд 
æй тыхтæй æмæ фыдтæй ныууагътой... 
Никуы федта Ошуахъ ахæм æнæхуыцау куыйтæ. Йæ риу 
æддæмæ ратоны, мидæгæй зæрдæ хойы, цыма дзæккорæй ба- 
лæууыд; уæрджытæ дыдæгътæ кæнынц, цæйдæр ризын сыл 
бафтыд. Хид æлхысчъытæ кæны ных, буар иууылдæр. Ахæм 
скъæрæны никуы бахаудта мæгуыр Ошуахъ, йæ уд йæ къæхты 
бынæй фæцæйлиуырдта. Никуы йыл рæйдтой хъæуы куыйтæ 
афтæ карзæй, ныр уыдон дæр цæйдæр хуыцау ралгъыста. Иу 
чысыл ма рауад дæлæмæ æмæ фæндаггæрон иу къутæры рæбын 
—374— 

æрхаудта. Чыргъæд иуырдæм ассыдта æмæ дыууæ армытъæпæ- 
нæй йæ цæсгоммæ æнцой ацарæзта йæ уæрджытæй. Афтæ иу 
дзæвгар æдзынæгæй абадт, стæй дыууæ къухæй йæ сæрыл ба- 
лæууыд дзæхст-дзæхст: 
— Уай-ме, мæ сывæллæттæ! Уай-ме, ме 'намонд сæр!..— 
Йе намондæн æрымысыдаиккой ацы колхоз дæр... Советон 
хицауад джиранкайы бæсты — кило, аршины бæсты — метр, 
хицæн базаргæнджыты бæсты — кооператив. Хъæуты мидæг 
хицæн мустæ нал, иумиаг сæ скодтой. Колхоз — сæ ном. Иууыл- 
дæр ацы хъуыддæгтæ лæууынц Ошуахъы цæсты раз, фæлæ сæ 
не 'мбары. Иууылдæр цардыуаг æфсæры кæдæмдæр, агуры ног 
фæндæгтæ. Лæгæрды размæ, бирæты йæ быны кæны, бирæты та 
хæрдмæ, фæйлауæнты сæрмæ исы. 
Æрмæст æддийæ бакæсгæйæ, дзуттæгты сых, цыма, нæ ивы 
йæ хуыз: фыдæлтыккон уынгæг уынгтæ — сæ бынæтты; хæ- 
дзæрттæ кæрæдзийыл рæдзæгъдтау калд, чъизи, къуындæг. 
Цыппар-фондз æддæгуæлæ хъæдын хæдзæрттæ — хъуарийæ 
æмбæрзт; зул-мул асинтæ дзой-дзой кæнынц. 
Ныккæлын, ссудзын æввонг иууылдæр: иу зынджы стъæл- 
фæны йеддæмæ нæ хъæуы æгас дзуттæгты сыхы. 
Синагогтæ дæр нырма — сæхи бынаты. Аст синагогы — аст 
хахамы уыдонмæ гæсгæ дзуттæгтæ сæхæдæг дæр дих кæнынц 
8 сыхыл. Уынгæг хæдзæртты уæлувæдтæ кæрæдзимæ æввахс 
бацыдысты, сæ быны чи дыргъæй базар кæны, чи лыстæг дзаумæт- 
тæй, чи та чысыл дуканийы хатæны дзабыртæ хуыйы. Боны 
цъæхæй сау изæрмæ къуыдыры уæлæ æрчъиаг хойы. Чи цы ара- 
зы, чи цы. 
Бæгънæг сывæллæттæ дуары къæсæртæй кæсынц, æнахуыйæн 
къæбæртæ æууилынц. 
Дард бæстæй æрцæуæг адæм дзутты сых æнæбæрæг нæ 
ныууадзынц. Дисы бафтынц: раст æхсæйнаг сæдæты цы хуызæн 
горæттæ уыд, дæсныйады горæттæ, уый ныр — сæ цæсты раз. 
Даргъхил дзуттæгтæ фембырд вæййынц иу ран æмæ, сæ цæнгтæ 
алырдæм тилгæ, къухтæй дзургæйæ, бæстæ сæ хъæлæбайæ 
хæссынц. 
Саразынц сæм æрцæуæг ахуыртæ нывисæнтæ, æмæ сæ дисæн 
хæссынц æгас дунейыл, сæхи дæр æмæ сæ фыдæлтыккон æгъдæ- 
утты дæр. Æрмæст нывисæн бирæ цыдæрты нæ ахсы, царды 
уаджы æрфытæм не 'ххæссы. 
Рагон, хъæздыг базаргæнджытæн сæ фылдæр нал сты, иу 
синагогы мидæг клуб сырæзт, дины скъолатæ нал сты, иу уын- 
гæг бацæуæны та фæзынд цæйдæр ног кусæндон, йæ сæрмæ 
фыст «ОЗЕТ». Уый, дам, дзуттаг адæмы зæххы куыстмæ ивы. 
Æндæр ран та фыст ис «Евкомбед», уый, та, дам, мæгуыртæн 
—375— 

æххуыс кæны, дæсныйады кусæндæттæ сын кæны, алгъуызон 
амæлттæ сын агуры. 
Цæст дæр, цыма, нæ ахсы ацы ног хабæрттæ; фæлæ... ахъуы- 
дыгæнгæйæ ног цард ардæм дæр бырсы цадæггай, хæрз цадæг- 
гай. Даргъбоцъо зæрæдтæй æмæ ма базаргæнджытæй чи аззад, 
уыдон нæ уарзынц ног æгъдæуттæ, фæдзæхсынц сæ кæстæрты, 
дины фыдæхæй сæ тæрсын кæнынц... 
Цыма дзы дыууадæс амард, уыйау къуырмайæ æрхæццæ 
Ошуахъ йæ хæдзары къуыммæ. Чыргъæд иуырдæм баппæрста, 
йæхæдæг та сынтæгыл æрхауд. Дæлиау æркъул кодта йæ сæр, 
цæстытæ дыууæ армытъæпæнæй бамбæрзта. Йæ цæнкуыл хо, 
Нахъома, йе 'нусон бадт кæны зæххыл, бызгъуыртæ гобаныл; 
исдугмæ тарст, хъæддаг æнгасæй нымдзаст Ошуахъмæ, стæй 
æнуд цъæхахст ныккодта, нырдиаг кодта йæ хъæлæсыдзаг: 
— Цы 'рцыди, Ошуахъ, уай-ме! Цы кодтай, дæ рынтæ ба- 
хæрон, Ошуахъ, Ошуахъ! — æнæрхъуыды фæлвæрд акодта йæ 
бынатæй фезмæлыныл, æввахс бацæуын йæ иунæг æфсымæр- 
мæ, фæлæ йæ нæ рауагътой йæ цæнкуыл къæхтæ, цума, зæгæл- 
тæй хуыд у гобаныл, уыйау. 
Нахъомайы хъæрмæ Естер дуарæй æрбагæпп кодта, сæнт 
хъæр фæкодта уый дæр: 
— Цы уыди... Фесæфти ме 'намонд сæр! — йæ къæхтæ йын, 
цыма, цæвæгæй æрбакарстæуыди, уыйау къæсæрыл æрхаудта. 
Сæрдиаг кодтой сывæллæттæ дæр, Мисаил — авдæнæй, 
Ехискел — сынтæгæй. Уайтагъд сыхаг устытæ дæр кæцæйдæр 
февзæрдысты, сæ цъах-цъахæй бæстæ хæссынц. 
Джихæй аззад Ошуахъ, йæхæдæг дæр фæтарст,— цæмæ 
æрымбырд ысты утæппæт адæм, цæуыл æрдиаг кæнынц. 
— Цы уыди, цы 'рцыди? — фæрсынц æй уыдон. 
Чысыл фæстæдæр сын уый дæр дзуры: 
— Ницы уыд, абырджытæ мыл сымбæлдысты, мæ размæ 
хъæдæй рагæпп кодтой, æмæ мæ чысыл бастыгътой: афтæ мæ 
дыууиссæдз туманы бæрц байстой. Кæд уæ нæ уырны, уæд мын 
мæнæ мæ куырæты фæччи фенут, арæмыгътой мын æй... Амоны, 
колхозы куыйтæ йын кæм ратыдтой, уыцы ран. Æндæр зондджын- 
дæр дзуапп ницы æрымысыди Ошуахъ, æниу йæ дзыпп дыууис- 
сæдз туманы уынгæ дæр никуы фæкодта. 
— Хорз фервæзтæ уæдæ, табу хуыцауæн, æгайтма дæ мар- 
гæ нæ акодтой.— Уай-ме, уай-ме, нæ цæстытæ рахауой! — схъæр 
кодтой алырдыгæй. 
—376— 

Ошуахъ раввинмæ куыд бацыд дæсныфæрсæг 
кæнæ мæнгæй нæ акæнынц: «дзуттаг тора» 
«Нал бæззы ацы куыст, нал ацæудзынæн хъæутæм»,— стæр- 
хон кодта Ошуахъ дыккаг бон. Æмæ уæдæ цы сараза ныр, цы 
хъуыддагыл ныххæца? Иу уацмысы милæг дæр ма иу дзуттаг аф- 
тæ сæргъуыйау; нал зыдта, цы бакодтаид æмæ ма йæхи уымæй 
рæвдыдта: «Цы сараза мæгуыр дзуттаг, аразинаг ын куы ницы 
уа, уæд». Ошуахъы хъуыддаг дæр раст уый хуызæн. Афтæ цæ- 
рæн нæй уæддæр, исты æрæмысын хъæуы, афæрстытæ хъæуы 
адæмы: дзуттæгтæ бирæ сты, ис сæм сæрджын лæгтæ, кæд ын 
исты бацамониккой. 
Дзуттæн сæ дины сæр лæууы зонддЯшн раввин, мыггагæй 
Хволес,— тымбыл, зæронд лæг. Афтæ тымбыл у, æмæ йæ хохы 
цъуппæй куы ратулай, уæд рæбыны сæмбæлдзæн, иу ран дæр 
не 'рынцайдзæн. Йæ цæстытæ — хъоппæг, йæ боцъотæ — бурбын 
урс, рустæ — дымст. Йæ куырæт ыл не 'ххæссы. Æгас Фæскавка- 
зы дин æвæрæг дзуттæгтæй уымæй зондджындæр, уымæй хуыцауы 
уарзондæр никæй нымайынц. Суанг Кутаисы дзуттæ дæр цæуынц 
уымæ зондагур. Йæ фырт Ласк Мæскуыйы, кæмдæр профессор у. 
Хахамтæ сæхæдæг ахуыр сты, торайы чингуыты суанг си- 
дурийæ сеперторамæ æнæ 'ркæсгæйæ зонынц, фæлæ уыдон дæр 
раввины фæрсынц зондæй. Кæй бафæрса Ошуахъ уымæй 
хуыздæр, кæмæн фæкæна йæ хъæстытæ. Йæхицæн ныфсытæ 
авæры: ау, дзуттаг адæм афтæ фесæфтысты, æмæ иу лæджы 
бавæрын ма базоной! Æхсæв бонмæ хъуыды кæны, цы бакæна, 
чердæм йæ сæр фесафа. Раввин ын кæдæм аирвæздзæн, йæхæ- 
дæг уал кæд исты фæрæз скæнид. 
Афæнд кодта фыццаг дыргъæй базар, æмæ кæцæй радава 
дыргътæ — æхца йæм нал баззад æппындæр: Кърихели Симан- 
топ æмæ хæдзары хицау куы базыдтой, абырджытæ дзы дыууис- 
сæдз туманы байстой, уæд дзы сæ хæс æркуырдтой. Бафыста 
сын, цы гæнæн уыд, æмæ баззад зыбыты афтидæй. 
Сау куыст дæр кæм ссардзæн, биржамæ уæндгæ дæр нал 
кæны, стæй арæхсгæ дæр бакæндзæн æви нæ? Кусæнгæрзтæн 
та сæ кой дæр нæй. 
Иу æхсæв ыл бынтон æнæ иу цъынд сбон ис, рафт-бафт кæны. 
Бонырдæм цыдæр цины хъуыды февзæрд йæ сæры: дис кæны, 
ныры уонг ыл куыд нæ фембæлд. Йæ цæсгом барухс уыцы 
хъуыдыйæ, раст æм, цыма, уæларвæй амонды хур æрбакаст. 
— Естер, Естер! — басхуыста йæ усы хуыссæнуаты. 
— Цавæр у, Ошуахъ, цы дæ хъæуы? — зивæгæй дзуры Естер, 
нæма райхъал æххæст, афтæмæй. 
—377— 

— Ай размæ дæм цы жесты гæппæлтæ раттон, уыдон цы 
фæкодтай? 
— Цæй гæппæлтæ сты, æз куы ницы хъуыды кæнын? 
— Ау, куыд нæ хъуыды кæныс? Уæртæ бронкалæны кæй 
ссардтон, уыдон? — тарст æнгасæй дзуры Ошуахъ. 
— О, о, уæлæ сæ уæлхæдзармæ сæппæрстон. 
— Уæдæ, табу хуыцауæн!—æнцонæй сулæфыд æмæ йæ 
уатæй фестад Ошуахъ, йæ гæрзтæ тагъд акодта æмæ иу угæрд- 
тæ хъæды лыггагыл уæлхæдзармæ схызт. Ссардта æфсæйнаг 
сыфты гæппæлтæ; æрхызт уырдыгмæ æмæ сæ йæ дæларм уынгты 
дæлæмæ фæхæссы. 
Тæрхæттæ кæны: «Гъе ныр, гъе, фембæлдтæн мæ куыстыл». 
Цы абази ма йæм уыд, уымæй лыстæг зæгæлтæ алхæдта, йæ 
рагон зонгæ Яковæй дзæбуг адгурæн райста æмæ бацыд иу дуар- 
мæ. Мидæгæй ус мæрзы, Ошуахъ æм дзуры: 
— Скъуыд арынгтæ уæм кæд ис, хорз уын сæ бампъуз- 
дзынæн. 
Нæй, зæгъгæ, фæхъæр кодта ус, фæлæ чысыл фæстæмæ 
фездæхт æмæ басидт мидæмæ Ошуахъмæ. Æмпъузинаг арынг 
разынд; иу сом йæ дзыппы нывзылдта æмæ дарддæр фæцæуы. 
Афтæ фæзылд Ошуахъ цалдæр боны, цы нæ хæдзары афарста, 
ахæм ын нал баззад; дыккаг бон — чысылдæр, æртыккаг — 
ноджы къаддæр. Никæмæ уал ис арынг скъуыд,— иууылдæр ацы 
фыдбылызы кооперативæй хæссынц кæрдзын æмæ никæйуал 
хъæуы арынг. Ам дæр та кооператив разынд йе знаг. 
Афæнд кодта хъæутæм фæцæуын — колхоз цы хъæуы уыд, 
уырдæм ма кæм бауæндыдаид, фæлæ æндæр хъæуы смидæг — 
йæ дзæбуг, æфсæйнаджы гæппæлтæ дæр йæ дæларм. Фæлæ 
хъæуы куыст нæ разынд, алчидæр йæ арынг йæхæдæг æмпъузы. 
Афтæ фæци Ошуахъы ног хъуыддаг, чысыл цы акуыста, уыдон 
дæр адымдтой: кæм кæрдзыныл, кæм æндæр цæуылдæрты. 
Нæй, ныр дзы æнæ раввинмæ цæугæ нал ис. Афтæмæй иу 
изæр схызт зондджын Хволесы асинтыл. Йæ зæрдæйы тыррыкк- 
тыррыкк цæуы,— цымæ, йын цы зæгъдзæн, цы фæндагыл æй 
бафтаудзæн? 
Раввин мидæгæй сыгъдæг уаты рацу-бацу кæны. Астæрдыл 
гауыз тыд, гауызмæ кæсы æмæ сындæг йæ къæхтæ размæ исы 
фæлмæныл. Йæ къухтæ та йæ гуыбыныл æддæг-мидæг кау бы- 
дæй. Бурбын тæнæг боцъотæ, тæфтæг тымбыл сæр урсæй æртти- 
вы. Куы ауыдта Ошуахъы, уæд æм æддæмæ рауад, йæ къух ын 
райста, бацин ыл кодта, куыд æмбæлы, афтæ. 
— Куыд цæрыс, Ошуахъ, дæ базар куыд цæуы? 
— Гъе, раввин, æндæр хуыздæр де знаг дæр куы нæ уаид,— 
бардиаг кодта Ошуахъ. Фæдзырдта йын йæ хабæрттæ иууылдæр. 
—378— 

— Бузныг хуыцауæй, бузныг хуыцауæй, фæразынæй хуыздæр 
дзы ницы ис. Кувын хъæуы, дин уарзын хъæуы æмæ уæд хуыцау 
йе сконд адæмæй никæй фесафдзæн. Дзуттаг адæм дæр афтæ 
кæм фесæфдзысты, æмæ иу лæджы ма бавæрой,— дзуры Хволес 
дины ныхæстæ, суанг æппæт фыдæвзарæг Ловы хабæрттæ йын 
фæкодта. Уыцы дзæбæх арæхсы дзурынмæ йæ бæзджын, фæсус 
хъæлæсæй. Ошуахъ æм хъусы æмæ дзы, цыма, йæ мæстытæ 
иууылдæр айрох сты. 
Фæстæдæр раввин йæ бынатæй сыстад, йæ дыууæ'нгуылдзы 
хæрдмæ схъил кодта æмæ дзуры дарддæр зонынджын хуыцауы 
уарзон æнгасæй: 
— Тагъд бæрæгбонтæ кæндзыстæм. Аргъуыды рæстæджы 
торамæ схиз æмæ уырдыгæй расид афтæ: «Мæгуыр чи у, цауд чи у, 
йæ бинонтæ æрдиаг кæмæн кæнынц, æххормаг æмæ бæгънæг 
кæмæн сты, уыдонæн исты снывонд кæнут. Йе 'хцадон райхалын 
чи нæ зоны, уый йæ 'хгæнгæ дæр нæ бакæндзæн». Зæгъ-иу — 
Везета тора ашерша Мосе Липне, бене Исраил! — Ома, ацы 
аргъуан нын бафæдзæхста Мойсей, байхъусут, израилæгтæ! — 
Зæгъ сын, куыд баххуыс кæна алчидæр. Дзуттаг адæм сæ дин 
нæ фесафдзысты, дзуттаг адæм сæ мæгуыргы бавæрдзысты. 
Фæцис йæ ныхас раввин Хволес. Æрхызт асинтыл Ошуахъ. 
Цыма, йæ цард фæрæуæгдæр ис, æрбайрох æй йæ катай, йæ 
мæт. «Фæразын хъæуы», дзырдта раввин, æмæ дзы æндæр гæ- 
нæн дæр цы ис: бар-æнæбары хъуамæ фæразай,— «цæрын чи 
зоны, уый хъуамæ фæразын дæр зона. Кæннод де уонг ауадз, 
дæ зæрдæмæ ныккæс,— уый нæдæр цардæн æххуыс у, нæдæр 
мастæн». 
Афтæ хъуыдыгæнгæ бахызт йæ хæдзары къæсæрæй. Фæлæ 
та йыл ам йæ æххормаг бинонтæ куы сырдиаг кодтой, уæд равви- 
ны ныхæстæ дон йæ бынмæ аласта. 
«Мæнг сты иууылдæр»,— фестъæлфыд Ошуахъы сæры. Кæм 
сты нырма йæ диссæгтæ, цæмæй зоны, цытæ бауыдзæн, куыд 
æрзилдзæн хъуыддаг. 
Уалынмæ бæрæгбонтæ дæр æрхæццæ сты. 
Чызджытæ сæхи рацарæзтой: хъæздыгдæр сæ чи у, уыдон 
зæлдаг дариты, сæ урс дæллагхъуырты сыгъзæрин рæхыстыл 
ауыгъд сыгъзæрин чиныг X. ныстуанимæ, кæнæ 'хсæзтигъон 
стъалы. Æрттивынц уыдон хурмæ. Кæрæдзи сдæлæрмттæ код- 
той æмæ дыууæрдæм тезгъо кæнынц, бæрæгбоны хъæлдзæг ны- 
хæстæ кæнынц, хъазынц, худынц, усгур лæппутæм бынты гудзиц- 
цытæ кæнынц. 
Лæгтæ торайы раз бадынц, хъæрæй ныхас кæнынц сæ ха- 
бæрттыл, дины хъуыддæгтыл, базары фæдыл, кооперацийы 
куыстыл, суанг ма колхозты кой дæр æфтауынц. Асджындæртæ 
—379— 

сæ боцъотæ дауынц. Æнхъæлмæ кæсынц хахам Мордехмæ, хур 
дзæбæх æндавы, æнæдымгæ, райдзаст уæлдæф. Абон у ткипурийы 
бон, мархойы, тæригъæдтæ дзурыны бон. 
Æхсæв æмæ бон йæ дзыхы къæбæр ничи акодта; карз æвæ- 
рынц сæ мархо дзуттаг динæвæрæг адæм. 
Ошуахъæн, æвæдза, æрвыл бон дæр ткипур у: куы ницы уа 
лæгæн, уæд барæй дардзынæ мархо, æви æнæбары. Абонмæ æн- 
хъæлмæ кæсы рагæй, раввины амындмæ гæсгæ йын хахам ныфс 
бавæрдта абонмæ. 
Уалынмæ къæсхуыр Мордех гуыбыр-гуыбыр æрбацыд, йæ къу- 
хы дæгъæл,йæ цæсгом фæлурс, боцъотæ сæгъы боцъоты хуызæн 
размæ рахъил сты. Бакодта торайы дуар, адæм стырæй-чысылæй 
йæ фæдыл багуылф кодтой мыдыбындзытау. Сæ уæлæ иууылдæр 
æркодтой таласатæ — урс пæлæзтæ сау фæтæн дæргъытимæ. 
Æнæуый адæмæн сæ фылдæр — мæгуыр дарæсы. Ис дзы бирæ 
зæрæдтæ, фæлæ къаннæджытæ дæр дзæвгар ис се 'хсæн. 
Рабадтысты торайы цыппар къул-рæбын тæрхæгыл; бынат 
кæмæн нæ баззад, уыдон та слæууыдысты бимайы * раз, йæ алы- 
варс. Ошуахъ дæр æввахс балæууыд бимамæ, се 'гасы разæй 
гæрæныл банцой кодта. 
Алкæмæ дæр зæронд чиныг — сидури; иууыл ныггуыбыр сты 
æмæ кæсынц, чи хъæрæй, чи сусæгæй, мыдыбындзытау гуым- 
гуым кæнынц. Хицæн хъæртæ хъуысы, иууылдæр сæ сæртæ дæ- 
лæмæ-уæлæмæ тилынц. Боцъотæ дæр хатт адауынц. Се 'ппæ- 
тæй тынгдæр, агуыбыр зæронд Елхъазар, хуыцауы ныхæстæ 
кæсы. Йæ сæр æмæ уæхсджытæ сиситъийæ æмбæрзт, сау æмæ 
урс гæрæмтæ пæлæзæй. Йæ боцъотæ урс-урсид суанг ронбаст- 
мæ 'ххæссынц. Йæ цæстытæ дæр фæлурс йæ цæсгомы хуызæн: 
зыны йыл, æхсæвæй-бонæй кувыны йеддæмæ кæй ницы аразы,— 
æвæццæгæн, мæрдтæм æрæввахс æмæ сфæнд кодта уырдæм 
бынтон сыгъдæгæй бахизын. 
Йæ цæрæнбонты фæбазар кодта зæронд Елхъазар æмæ ныр 
йæ хъуыддæгтæ йæ хистæр фырт Симантопмæ алæвæрдта. 
Симантоп Кърихели, Ошуахъ хæс кæмæй дардта, базар- 
гæнæджы ном йæхиуыл чи сфидар кодта ацы заманы æмæ ныры 
уонг Ошуахъы цæсты стыр кадджын чи уыд, уый. Симантоп 
йæхæдæг ам нæй, уый æргомæй йæхи æвдисы иттæг динуарзон, 
афтæмæй бæрæгбонты дæр сусæгæй йæ хъуыддаг кæны; æхсæв 
дæр ын æрхуыст нæй æмæ йæ ныр дæр Калачы хонынц. Йæ фыд 
Елхъазар та йын торайæ æххуыс кæны: кувы адонаймæ, цæмæй 
йын стыр пайдатæ радта, æгас иудейты сыхы йæм хæлæг куыд 
кæной, сæ цæстытæ куыд рахауой, афтæ. 
* Сауджыны аргъауæн бынат. 
—380— 

Амондджын лæг у Елхъазар — æхсæз ын уыд чызджытæ 
æмæ иууылдæр хъæздыг хæдзæрттæм бахаудтой. Ошуахъ æм 
зулмæ бакаст. Кæд ныры уонг кадджын уыдысты йæ цæсты Къри- 
хелитæ, уæд сæм ныр цæмæндæр фæтызмæг, сусæг фыдæх сыв- 
зæрд йæ хуылфы ацы адæммæ. Æвæццæгæн, уыдон æгæр бæр- 
зонд кæй лæууынц царды асинтыл, уый та хæрз рæбынæй кæй 
аззадис, уый тыххæй. 
Йæ сæр тилы зæронд Елхъазар, æппындæр никæй уыны, ницы 
хъусы, ницы хъуыды кæны, зæронд дзуттаг къæдз-мæдзы дам- 
гъæты йеддæмæ. Тебайы гæрæны алыварс цырæгътæ судзынц. 
Хахам Мордех йæ фæлурс цæсгом æввахс дары чиныгмæ, 
гуыбырæй разил-базил кæны тебайы зылды, цыдæртæ æрдиаг- 
гæнгæ аргъауы. Йæ цыргъ боцъо, йæ цæстæнгас ахæссы адæмыл. 
— Аммен, аммен! — схъæр кæнынц уыдон дæр алырдыгæй. 
Уалынмæ Мордех æрхызт дæлæмæ. Фæстаг къулы дæргъæц- 
цон, тымбыл чыргъæд, къуыстилы хуызæн, уый у «тик», йæ ми- 
дæг чиныг — Сопер-тора, раджы рæстæджы Йерусалимæй æр- 
баласгæ. Чыргъæд йæхæдæг зæлдаг агъуды мидæг. Исдугмæ 
къулы дуæртты раз фердиаг кодта хахам, стæй сæ фегом кодта 
æмæ райста тик, йæ фæдыл дыууæ лæджы, афтæмæй схызт те- 
бамæ. Иууылдæр сызмæлыдысты, стай-тай кодтой, сыстадысты 
сæ бынæттæй, цыма цæуын æввонг сысты, уыйау. Равзарæн нал 
уыд, цы хъæр кодтой, уымæн. Зæрæдтæ хъæр кæнынц: «Сбадут, 
сбадут!» 
Хъæр ноджы фæтынгдæр, кæрæдзи нал æмбарынц, мæнгæй 
нæ акæнынц: 
«Дзуттæгты тора». Æрмæст ма хъуысы: 
— Адонай, адонай, адонай!.. 
Хахам бакодта тик, райхæлдта сопер-тора, йæ къухмæ райста 
æвзист колмос* æмæ дзы зæронд дзуттаг къæдз-мæдзы рæн- 
хъытæ амоны. Йе 'ннæ къухæй та былтæ æмбæрзы, цæмæй сыгъ- 
дæг чиныгыл сæты æртах ма аныдзæва. 
Чиныг дæр, æвæдза, нæу сопер-тора: даргъ, сæрачы уадздзаг 
дыууæ зиллакк хъилыл тыхт. Алырдыгæй сæнт хъæр не 'нцайы, 
дыгай æнгуылдзтæ размæ ракодтой, амонынц тебамæ æмæ сæ 
хъæлæсыдзаг дзурынц: 
— Везета тора ешерша Мосе Липне, бене исраил! 
Хахам кæсын куы байдыдта, уæд та адæмæй бадæн кæмæн 
уыд, уыдон сбадтысты, чысыл æрсабыр ысты сæ хъæлæбайæ. 
Ошуахъ дæр къуымы рабадт, уымæн дæр йæ уæхсчытыл 
таласа. Бафæлдæхта чиныг æмæ йæ цæстытæ æрынцадысты 
ахæм рæнхъытыл: 
* Уидыджы йас æвзист къус. 
—381— 

«Куы балхæнай дзуттаг цагъайраг, уæд дæм бакусæд æхсæз 
азы, æвдæм аз та уадз æмæ йæхи бар ацæрæд æнæ аргъæй. Æмæ 
йын йæ хицау кæд ус ракуырдта уый агъоммæ, æмæ йын уый 
лæппутæ æмæ чызджытæ ныййара,— уæд ус æмæ сывæллæттæ 
сты хицауы, уый та ацæуæд иунæгæй». 
Дис кæны Ошуахъ, ай та куыд хабар у: дзуттаг цагъар, зæгъ- 
гæ, куы балхæнай,— цыма, исты дзуттаг лæг уæйгæнгæ у, стур, 
хайуаны хуызæн.— Æхсæз азы фæстæ, зæгъгæ, ацу, кæдæм дæ 
фæнды, уырдæм; дæ ус, дæ зæнæг та хицауæн ныууадз. Хорз у, 
ныр Естеры йæ сывæллæттимæ искæмæн куы ныууадзид. 
Чысыл ацы хъуыдыйæ мæсты дæр бацис: 
«Диссаг нæу, цы сæрхъæн ныхæстæ фыссынц торайы чингуыты. 
Ам цыдæр мардæрцыд ис, кæннод та йæ æмбаргæ нæ кæнын.» 
Ацы рæстæджы йæ хахам ферхæцын кодта, йæ цæст æм фæны- 
къуылдта,— рацу, зæгъгæ, тебамæ. Ошуахъы риу мидæгæй хойы. 
Уæлæмæ схызт фæлæ бынтон скъæмдзæстыг, къæхтæ дæр йæ 
быны дыдæгътæ кæнынц. Бынтондæр йæ цæстытæ атарытæ сты, 
фæлæ дзы ныр æндæр гæнæн нал ис. 
Алырдыгæй йын йæ ном сдзырдтой. Ай Ошуахъ у, зæгъгæ, 
иууыл йæ кой кæнынц. 
Ныхæстæ йæ дзыхы хорз нæ арæхсынц, афтæмæй радзырдта: 
«Мæгуыр чи у, цауд чи у, йæ бинонтæ æрдиаг кæмæн кæнынц, 
æххормаг æмæ бæгънæгæй кæмæн ниуынц, уыдонæн исты ралæвар 
кæнут,— дзуры æрхæц-æрхæцгæнгæ, фыр къæмдзæстыгæй уазал 
хид разынд йæ ныхыл: — Йæ æхцадон райхалын чи нæ зоны, 
уый йæ æхгæнгæ дæр не скæндзæн...» «Везета тора ашерша Мосе 
Мипне, бене исраил»,— раст ын раввин куыд бацамыдта, афтæ 
сæ расидт. 
Синагогы дуармæ устытæ,— иннæ синагогты сын хицæн бы- 
нат вæййы — хъазаратанашим. Фæстаг къулыл бæрзонд арæзт 
вæййы, асинтыл хизын æм фæхъæуы. Фæлæ ацы тора къуындæг у, 
æмæ дзы хъазаратанашим нæй. 
Уый тыххæй устытæ мидæмæ кæсынц дуарæй, фæрсæгтæй. 
Естер дæр уым ис, йæ къухы чысыл Мисаил, йæ сахъат цæст 
ын иу къухæй æмбæрзы, цæмæй йын æй адæм ма уыной: бирæ 
маст кæны уыцы цæст мæгуыр мады зæрдæйæн. 
Ошуахъ тебамæ куы схызт, уæд Естерæн йæ цæсгом сыгъд, 
цыма, зæрдæйы тугтæ дæлæмæ æртагъдысты, уыйау -фæцис. 
Ахæм æгад, ахæм æнамонд фæкаст йæхимæ, æмæ фыр худинагæй 
зæхх куы аскъуыдаид йæ быны æмæ уым куы ныххаудаид, уæд 
æм бирæ хуыздæр фæкастаид. 
«Ноджы мæм иууылдæр нымдзаст ысты, сæ цæстытæ сæ раз- 
мæ рахауой»,— хъуыды кæны йæхи нымæр.— Худинаг, худинаг 
нæ мæгуыр сæртæн!..» 
—382— 

Цы расайдта йæ фæдыл мæгуыры гæххæтт, 
кæнæ Исраилы адæм ног цард куыд аразынц. 
Нæй, ай дæр ницы хъуыддаг у! Æгасæй фынддæс сомы, 
кæдмæ йæ хъуамæ рахæссой; хæринаг нæй, дарæс нæй, зымæджы 
хъызт дæр æрыввахс: сæумæ раджы халас рахæссы, зæхх ныйих 
вæййы, уæлийæ, æфцджыты сæрыл та мит æрхæцыд... 
Цы бауыдзæн, куыд бауыдзысты йæ бинонтæ! 
Фæлæ диссаг: цард фæрæзджын у! Ноджы ма афтæ дæр 
фæдзурынц: «Æнæбары бæх дыгæйттæ хæссы». 
Ошуахъ йæхицæй куы донхæссæг акæны; куы брондонты 
бызгъуыртæ æмбырд кæны, агуры калошы зæрæдтæ, стджытæ, 
бæндæны гæппæлтæ: Калакæй иу лæг ссыд æмæ афтæ дзырдта: 
адон, дам, фæсарæнмæ арвитдзыстæм æмæ сæ тракторыл 
баивдзыстæм. 
Дис кæны Ошуахъ; чи сæрра ис: ахæм зынаргъ кусæнгарз 
чи ратдзæн бызгъуыртыл, кæнæ, куыйтæ кæй фехсыдтой, уыцы 
стджытыл. 
Йæ сыхы хъалтæ дзы хынджылæг скъæрынц: 
«Гъе, Ошуахъ, дæ трактор нæма схæццæ?» 
Салам дæр ын ничиуал дзуры, иууылдæр æм уæлийæ дæлæ- 
мæ кæсынц. 
Цы нæ афæлвæрдта зымæджы дæргъы. Естер та-иу куы кæ- 
мæн ахсадта гæрзтæ, куы кæмæн. Ацы зымæджы уонг никуы 
бахордта Естер чырыстон адæмы хойраг; сæ кæрдзын цæй ад 
кæны, уый дæр нæ зыдта, се 'ргæвст фыдызгъæл та — уæлдайдæр. 
Афтæ йын бафæдзæхстой йæ фыдæлтæ, афтæ кодтой, йæ 
алыварс цы ебрелитæ цард, уыдон; афтæ дзырдтой хахамтæ 
æмæ уый дæр æххæст кодта сæ дзыллæйы карз ныстуан: æлгъ 
кодта чырыстон хойрагыл. Ныр баввæрсыд æппæтыл дæр, йæ 
сывæллæттæн дæр ма дзы æрхæссы. 
Тыхтæ æмæ зынтæ æмхасæн зымæг арвыстой. 
Бирæ фæцархайдта Ошуахъ, цæмæй йæ къухы мæгуыры 
гæххæтт бафтыдаид, фæлæ кæм ис, иууылдæр æм зулмæ кæсынц: 
базаргæнæгыл нымад дæ, зæгъгæ. Уый дæр сыл йæ бызгъуыртæ 
сцæгъды: 
— Цæй базаргæнæг дæн æз, æрбакæсут ма?! 
Нæ, зæгъынц,— мæнæ нæм базаргæнæгæй фыст дæ. 
«Ацы хъуыддагæн афтæ ныууадзæн нал ис!» — сфæнд кодта 
Ошуахъ æмæ та райдыдта архайын. Чидæртæ йын бацамыдтой 
иу дзуттаг кусæндонмæ, уырдæм, зæгъгæ, бацу; уыдон дын дæ 
хъуыддаг сараздзысты. 
Йæ ном та уыцы кусæндонæн схуыдтой ОЗЕТ. 
Æнæ мæгуыры гæхæтт ын кооперативæй ницы дæттынц; чы- 
—ш— 

сыл исты йæ куы бахъæуы, уæддæр æй базаргæнджытæм фел- 
хæны дыууæ, æртæ аргъæй. Ныр йæхæдæг дæр мæсты кæнын 
байдыдта базаргæнджытæм,— стигъынц, зæгъгæ, адæмы, цæгъ- 
динаг сты иууылдæр. Æрцагуырдта ОЗЕТ-ы, дзуттæгты сыхы иу 
къаннæг хатæны разынд. 
— Ам Озет кæцы у? — фæрсы иу лæппу-лæджы, мидæмæ 
куы бахызт, уæд. 
— Кæй агурыс? 
— Озеты агурын. Озеты. Æвæццæгæн, Уæрæсейæ чи 'рцыд, 
ахæм дзуттаг уыдзæн, уыййеддæмæ æз ахæм дзуттаг ном нæ- 
химæ никуьГфёхъуыстон. 
Лæппу-лæг йæ фыссын фæуагъта æмæ худы. 
— Ахæм ном никуы фехъуыстæй? Ха-ха-ха!.. Уый ном нæу: 
мах иууылдæр, мæнæ ацы кусæндон, хуыйны Озет. 
Ныффыстой йын гæххæтт. 
Иу бон йæ ус йæ къаннæг сывæллæтты иууылдæр йæ разæй 
скодта æмæ ссыди Советмæ. Бардиаг кодтой уым, Естеримæ 
кæрæдзи дзыхæй ныхас скъæфынц, хъæлæбайы бын фæкодтой 
Советы лæгты, Ошуахъ та уым дæр йæ цæлмартæн фенын кæ- 
ныныл схæцыд. Афтæмæй, Советы лæг дæр куы сфæлмæцыд, 
уæд ын радта, рагæй-æрæгмæ, цæмæ æнхъæлмæ касти, уыцы 
мæгуыры гæххæтт. 
Ошуахъ сси фыццаг хатт советон хицауады лæг. Тилгæ-тил- 
гæ рахаста дзуттæгты уынджы йе 'вдисæн гæххæтт. 
Уым лыстæг базар чи кæны, уыдонæй хынджылæг кæны. 
— Фæлæуут, а лæппу уын фенын кæндзæн, æз ныр партион 
дæн, æмæ базаргæнджыты мыггаг сыскъуындзынæн. 
Естер дæр йæ мидбылты худы, Мисаилы дæр æрбалхъивы 
йæ риумæ. Ехискел та разæй чъыллиппытæгæнгæ згъоры. 
Дыккаг бон ахъæр дзуттæгты сыхы, Ошуахъы, дам, партимæ 
айстой. Ныры онг ын салам ничиуал лæвæрдта, сæ сæрмæ йæ нал 
хастой, тызмæг-зулмæ йæм кастысты, хъæздыгдæртæ йæ фен- 
дæй æлгъ дæр кодтой. Ныр ын иууылдæр сæ сæрæй кувынц, 
хъазгæ-худгæ йæм сныхас кæнынц: «Ошуахъ, салам, салам! 
Куыдтæ дæ, куыд сты дæ хъуыддæгтæ?!» 
«Афтæ у, гъе,—лæг куы фæцуды, уæд æй ноджы дæлæмæ 
фессæндынц адæм. Йæ къахыл куы слæууы, уæд та дзы аргъуц 
кæнын райдайынц»,— хъуыды кæны йæхинымæр. 
Уый ноджы ницы. 
Иу бон куы уыд, уæд дын Ошуахъмæ басидтысты Озетмæ. 
Дис кæны, цæмæ йæм сидынц. Исдугмæ тæрсгæ дæр скодта, йæ 
мæгуыры гæххæтт ын ма байсæнт. 
Лæппу-лæг, йæ цæсгом чысыл хæбуздзыхъ, дзæбæх дарæсы 
бады мидæгæй æмæ цыдæртæ фыссы, арф цæуылдæр ныхъхъуыды 
—384— 

кодта æмæ йе 'рфгуытæ æлхынцъæй дары. Куы ауыдта Ошуахъы, 
уæд æм басидт: 
— Рацу ма æввахс! 
Ошуахъ йæ разы ралæууыд, раст тæригъæдджын зындоны 
дуары раз куыд лæууы, афтæ. 
— Ошуахъ, цас дæ фæцис, фæззæджы торайы хахамтæ кæй 
æрæмбырд кодтой, уымæй? 
— Цас мæ фæцис? Сæ койы аккаг дæр не сты. Йæ бæрзæй 
æркъул кодта, бынтон йæхи ауагъта Ошуахъ, йæ худ та, йæ 
тъæпæн зæронд худ йæ дæлармы. 
— Уæддæр? 
— Æгасæй фынддæс сомы. 
— Ацы аз та райсдзынæ? 
— Е-е, бынтон мæ къæхтæ куы адаргъ кæнон, мæ бинонтæ 
цагъды куы кæной, уæддæр нал бакæндзынæн ахæм хъуыддаг, 
уæд мæ дыууæ сывæллоны баныгæнон, уæд... 
— Лæппу-лæг йæ мидбылты бахудт. 
— Уæдæ хорз. Хахамтæ уымæй сæхицæн кад кæнынц, синаго- 
гы ном уымæй фидар кæнынц æмæ уый ницæмæн бæззы. Ныр 
дæ куыд фæнды: разы дæ дзæбæх хъуыддагыл ныххæцыныл? 
Хорз куыст, ног цард цæмæй рæза, ахæм куыст дæ хъæуы, æви нæ? 
Ошуахъæн йæ тарст хуыз фесæфт, рогдæрæй сулæфыд, æнæ- 
бары мидбыл худтæй йе 'фсæр фæзул. 
— Ау, æмæ цæмæннæ хъуамæ хъæуа, исты мæхицæн, кæнæ 
мæ бинонтæн знаг дæн? 
— Уæдæ мæм хъус... Нæ сых разæй базарæй цард, паддзах 
нæ зæххыл æрынцайын нæ уагъта, æхсныфæй нын нуæзта нæ туг. 
Базар, базар уыд нæ сæйраг куыст. Фæлæ нæм базаргæнджытæ 
дæр алыгъуызон уыд: чи — бонджын, чи та — мæгуыр. Ныр 
царды бындур ногæй ивæм, социализм аразæм иуылдæр иумæ: 
исраилагæй, гуырдзиагæй, иронæй... 
Ошуахъ ма кæмдæрты фехъуыста «социализм», фæлæ циу, 
уымæн ницы зоны. 
Лæппу-лæг дзуры дарддæр: 
— Базаргæнджытæ æмæ хъæууон хъæздыджытæ сты не 
'знаг: адымдта уыдон рæстæг, раздæхæн ын нал ис. Базаргæн- 
джытæ иууылдæр ставдæй, лыстæгæй, нал хъæуынц ныр, семæ 
тох кæны нæ хицауад. Хъæуты мидæг дæр ис бонджынтæ, ку- 
лæктæ сæ хонынц. Уыдон дæр ныр афтæ суæлдай сты, нал 
хъæуынц. Бирæ тыхтона, бирæ фыдми, цъаммар хъуыддæгтæй 
ссывтой уыдон сæ сыхæгты, мæгуырты фæллой; ныр сæ кæрон 
æрцыд. 
Иууыл диссаг та циу, Ошуахъ, уый дын зæгъон? Ды хорз зо- 
ныс хъæууон зæхкусæджы. Ныронг уыдон дæр сæрмагонд хæ- 
25 Уацмыстæ 
—385— 

дзæрттæй цардысты, алчи сæ йæ зæххы гæбаз хъæндилау къахта! 
Фыдæй фыртмæ сæ хид хæццæ кодтой сау мæримæ, сæ хидæй 
донхæр кодтой сæ хуымтæ, фæлæ чъизи, талынг, иу дзырдæй, 
æнæуаг царды йеддæмæ ницы уыдтой. 
Ам хæбуздзыхъ лæппу чысыл фенцад, йæ цæстæнгас иуырдæм 
нымдзаст, цыма, цæуылдæр ахъуыды кодта. 
Дис кæны Ошуахъ, афтæ бæстон цæмæн дзуры йемæ. Фæлæ 
стæй сындæггай æрымбæрста, йæ ныхæстæ йæ зæрдæйыл ныдзæ- 
вын байдыдтой. Йæ цæстæнгас дæр лæппуйæн зæндджын, кæд 
æй хæбуздзыхъ чысыл фæфыдхъуын кодта, уæддæр. Йæ сæры 
хъуынтæ сау-сауид, даргъ, фæстæмæ сæ адаудта, стæй пиджакы 
роны йæ къух бакодта æмæ дзуры дарддæр: 
— Хъæууон зæхкусæг схъеллауаг... Дыууæ фæндаджы ис йæ 
разы, кæн& хъуамæ йæхæдæг кулак суа, кæннод та кулакы раз 
йæ бæрзæй æркъул кæна. Уый у иу фæндаг. Кæннод та хъуамæ 
скæной æхсæны хæдзарад, колхоз кæй хонынц. Зæхх иумæ, ку- , 
сæнгарз иумæ, машинæтæй куыст, ахуырад куыд амоны, афтæ. 
Мах равзæрстам фæстаг фæндаг æмæ ныр æгас Цæдисы би- 
рæ, бирæ минтæй ныллæууыдысты... 
Гъе, æмæ уый дзыр^тон. Гъе ныр ды куыд схъеллауаг дæ, 
ды куыд фæиртæстæ дæ куыстæй, афтæ хъæууон зæхкусджытæ 
дæр иртасынц сæ куыстæй æндæр дзыллæты. Трактор, стыр ма- 
синæтæ балхæнын сæ бон нæу æмæ бирæ миллионтæ лидзынц 
сахартæм кæнæ æххуырсты æфсондз райсынц сæ бæрзæймæ. * 
Уый нодЖы «хорз» у, куыст куы ариккой, фæлæ сæ фылдæр куыст 
нæ арынц æмæ, æрра куыйтау, æххормагæй хæтынц уынгты. 
Нал бæззы лыстæг хæдзарад махмæ дæр, Советон Цæдисы, 
куы дын загътон, йæ дуг адымдта. Колхоз, колхоз у нæ иунæг 
фадат, æндæр гæнæн дзы нал ис. 
Ошуахъ дардыл ныхæстыл хъусынмæ нæ фæцайдагъ, æмæ 
йæ ком ныйивæзта... 
— Мæхæн, дзуттаг мæгуыртæн дæр нæ фæндаг уый у: æхсæ- 
ны цард у нæ ирвæзынгæнæг. Зоныс, Ошуахъ, дæлæ нын Тирипо- 
ны быдыры зæхх радтой, хорз хæхх. Хицауад æрæджы донуадзæн 
дæр сарæзта, æмæ ма хуыздæр цы хъуамæ уа. 
Фæнды дæ уырдæм, æви нæ? 
Ошуахъ æвилпайды хъуыдыйыл фæци, йæ сау боцъо адауы, 
стæй адæргæй фæрсы: 
— Æмæ мæ бинонтæ та? 
— Æмæ дæ уаргæ кæнæм дæ бинонтимæ? Раздæр уал ды 
ацæудзынæ; хæс уын дæттынц, трактор уын дæттынц; хуым ба- 
кæндзыстут, æмæ стæй уæхæдæг зонут. Æгасæй хъуамæ бауат 
сæдæ хæдзары, иунæгæй, мыййаг, нæ цæуыс. 
Ошуахъы бирæ нал бахъуыди: ау, йæ дзыппы мæгуыры 
—386— 

гæххæтт куы ис, адæм ма йæ уый тыххæй партион дæр куы хо- 
нынц, стæй йæхæдæг дæр рагæй куы агуры куыст, къæбæр цæмæй 
хæра, ахæм хъуыддаг. 
— Разы дæн, цæуын кæдæмдæриддæр мæ æрвитат. Фæлæ 
мын мызд цы уыдзæн? 
— Уый та чердæм зæгъыс? Колхозы кусдзыстут иумæ, æмæ 
цы бакусат, уый уæхи уыдзæн. 
Ошуахъ æрбаймысыд ирон хъæуы колхоз, мæнæ йæ куыйтæ 
кæцæй ратардтой, уыцы колхоз. Æвиппайды йæ хуыз аивта, 
афтæ афæлурс æмæ ма йæ лæппу-лæг дæр фæфиппайдта. 
Тызмæгæй йæ афарста уый дæр: 
— Гуырысхо кæд нæ кæныс?.. Уæд дæ бар дæхи: мах тыхæй 
никæуыл стæм. 
— Нæ!.. Æз æндæр цæуылдæрты ахъуыды кодтон... 
Æцæгдæр йæ цæстытыл ауад дзаг мус, хъæдуры цъынатæ 
бæрзонд фæцыдысты. Йæ ус Естер дæр уым. Най кæнынц, йемæ 
бирæ устытæ — дзуттæгтæ иууылдæр. 
Йæ фырт Ехискел мусы цур хурмæ йæхи тавы, хъæдуртæй 
хъазы... 
Ахæм хъуыдытимæ ныффардæг йæ хæдзармæ, цыма, бæлвырд 
хуры тын бакаст йæ зæрдæмæ, уыйау мидæгæй рог гуыпп-гуыпп 
кæны, Цæсгом дæр райдзаст æрттивы. 
— Гъеныр, гъе!.. Ссардтон æй... Ам дæ, нал дæ ауадздзынæн!.. 
Æмæ æцæг, цыма бамбæрста, царды сусæгдзинад кæм ис, 
рацахста амонд йæ къæдзилæй. 
Сызмæлыд дзутты сых, цыма, æнахуыр дымгæ æрбадымдта 
йæ нарæг уынгтæм,— разæй цæуыл дзырдтой йæ адæм, ууыл 
нал, фæлæ сæ тæрхæтты сæр æндæры 'рдæм аздæхта. Афтæ 
у цард: йæхæдæг куыд ивы, уый адыл ивынц адæмы тæрхæттæ 
дæр. Бынтон сæргъуыйау сты исджынтæ æмæ зæрæдтæ, нал 
сæм хъусынц кæстæртæ: тæрхонгæнæг ныр уыдон систы. 
Фылдæр дис бафтыд Ошуахъыл æндæр хабары фæдыл: куы 
акаст йæ алыварс цæрджытæм, уæд фæфиппайдта, уыдон дæр 
кæй фæиппаæрд ысты сæ куыстæй,— уыдон дæр разæй чыргъæ- 
дæй базар кодтой, ратæр-батæр кодтой сæ фос хъæутыл, чи 
та хæрæджы уæлæ фæтæген хаста кæрдзыны къæбæртыл баи- 
вынмæ. Ныр сæ фылдæр Ошуахъы хуызæн схъеллауаг ис: ниуынц 
сæ бинонтæ уæларвмæ, æххормаг бонтæ æййафынц, зæу-зæу 
кæнынц бызгъуыртæ. Хъуыды кæны Ошъахъ дæр, æмæ, æвæц- 
цæгæн, йæ раны чи уыд, уыдон дæр: 
„Ай хицауад мæгуырты хицауад куы у, куы фервæзтыстæм 
25* 
—387— 

фыццагон фыдæвзарæнтæй, паддзахы жандармтæ нæ туджы 
абанайы хай куынæуал кæнынц. Æрмæст дзуттаг кæй хуый- 
нæм, уый тыххæй бирæгъы цард куынæуал æййафæм, замана 
куы адымдта дард, хæрз дард,— уæд цавæр у ай? Цæуылнæ 
хуыздæр кæны нæ цард?» 
Лæг æвдæлон куы вæййы, уæд уæгъды хъуыдытæ сарæх 
вæййынц. Ошуахъ дæр, цыма, философ фестад, уыйау: цæуыл 
не 'ртæрхон кæны йæхи нымæр. Иу бон Ошуахъы хæдзары раз 
рабадтысты Якоб, Абрам, Исхакъ æмæ Габриел. Хур уыцы дзæ- 
бæх æрындæвта æмæ йæм уыдон дæр сæхи тавынц. Ошуахъ 
йæхæдæг дæр уым, се 'ппæт дæр кæд разындысты, мæгуырты 
хыгъды мидæг фыст чи сты, уыдонæй, æмæ кæрæдзийæн сæ хъæс- 
тытæ кæнынц. 
Райдыдта Абрам; уый сегасæй хистæр уыд, йæ иу къахæй 
къуылых, боцъотæ, уызыны хъистау, фæйнæрдæм пæлæхсар. 
Торайы фыст ис фараоны дуджы тыххæй: дзуттæ уæд уыдысты 
Египетæн цагъайрæгтæ. Цагъды кодтой, фыдæвзарæнтæй цы нæ 
æййæфтой, ахæм сын нал баззад. Уæд фæзынд Моше æмæ сфæнд 
кодта Исраилы адæмы фæкæнын хицауадæй нысангонд зæхмæ. 
Фараон сæ исдугмæ нæ уагъта, фæлæ Моше стыр зонды хицау 
уыд, уый хуызæн зæххыл нæ райгуырд, хуыцауы хъæр уæларвæй 
хъуыста уый. Мошейы фæндæй æрвон зæд æртахт æмæ фæцагъ- 
та Египеты фыццаг-гуырд байзæддæгты, иу дæр сæ удæгасæй 
нал ныууагъта. Æрмæст уый фæдыл суæгъд кодта иудейты фыд- 
тызмæг Фараон, ауагъта сæ Мошейы фæстæ ньгсангонд бæс- 
тæм... 
Якоб, тæнтъихæг лæпцу-лæг, йæ фындз иуырдæм ныххиртт 
кодта æмæ айста Абрамы ныхас: 
— Уæдæ, уæдæ, уый сыгъзæрин рæстæг уыд; æй, ныр дæр 
ма иу Мошейы хуызæн лæг куы райгуырид не 'хсæн, кæннод 
акæс, былмæ бахæццæ стæм æмæ нæ ахауынмæ бирæ нал 
хъæуы. 
Уæд уæллаг сыхаг, Исхакъ, зылынцæст, бурхил, размæ ра- 
бадт хъæрæй дзуры: 
— Ау, æмæ ныр дæр та Мошемæ æнхъæлмæ кæсæм! Уыдон 
иууылдæр мæнг ныхæстæ сты. 
— Дæуæн мæнг ныхæстæ сты, дæуæн циу, дзабырхуыйджы- 
тæм дæ айстой æмæ дæ бинонтæн уырдыгæй къæбæр хæрын 
кæныс,— баппæрста йæ ныхас хъым-хъымгæнгæ Габриел. 
Исхакъ ноджы тынгдæр бамæсты, хъæр кæны: 
— О, æмæ æз дæр ууыл дзурын. Сымах Мошемæ æнхъæлмæ 
кæсут, фæлæ махæн нæ Моше æндæр у ныр, уый торайы чингуыты 
Мошейы хуызæн нæу, Исраилы адæм ахæм ном никуы фехъуы- 
стой: махæн нæ ирвæзынгæнæг у «комбед», махæн нæ ирвæзын- 
—388— 

гæнæг у ноджы ОЗЕТ. Æрмæст Советон хицауад у махæн не 
'нхъæлцау. Адоны фæрцы фервæзтыстæм нæ мæгуырдзинадæй, 
абон мæнæн радтой куыст, райсом та сымахæн скæндзысты исты 
фæрæз, иннæ бон — æндæртæн. 
— ОЗЕТ æмæ ЕВКОМБЕД мур дæр ницы сараздзысты, 
уыдон иууылдæр сæхи пайдайæн кусынц, уæгъды адæмы сайынц. 
Уæдæ ма нæ хахамы бафæрс, уый сын сæ хиндзинæдтæ иууылдæр 
зоны, бафæрс ноджы Кърихели Елхъазары, Симантопы фыды. 
Зондджын адæм сты уыдон! 
Ошуахъ ныры уонг ницы дзырдта, иуварс бадт æмæ, зæхмæ 
æдзынæгæй кæсгæйæ, хъуыста ацы ныхæстæм; йæхæдæг дæр 
хъуыдыты афардæг, фæлæ хахам æмæ Елхъазары кой фехъус- 
гæйæ, уый дæр нал фæлæууыд: 
— Хорз адæмы кой дæр ракодтой! Уыдон махæй не сты: мæ- 
гуыр адæм æмæ хъæздыджытæн сæ хъуыддаг иу никуы уыд! 
Исхакъы зæрдæмæ тынг фæцыд Ошуахъы ныхас æмæ ныфс- 
джындæрæй райдыдта: 
— Ацы хъуыддæгтæ нæ уырнынц хахамты, æмæ исджынты; 
сæхи ма уырнæд, фæлæ ма иннæты дæр æфтауынц æууæнкыл. 
Базыдтам сæ иууылдæр, цæуыл архайынц уыдон, се 'хцадæттæ 
дымст кæмæн сты, адæмы сусæгæй æмæ æргомæй чи сайы. Ком- 
бед та у бæлвырдæй мæгуырты кусæндон. Фыццаг бакодта дзау- 
махуыйæн. Мæгуырты устытæй дзы бирæтæ кусы. Кæй ба- 
хуыйынц, уый сын кооператив хорз аргъмæ исы. Бакодтой дза- 
бырхуыйæн, мæнæ æз кæм кусын, уый, уый фæстæ — авг æвæ- 
рæг артель. Хæрз æрæджы та сырæзт конфетты фабрик, иууыл- 
дæр дзуттаг мæгуыртæй. Сæ адджинæгтæ сын ныридæгæн хъæу- 
ты æмæ горæтæн йæхи мидæг мыртт-мыртт кæнынц. Уæдæ ма уæ 
цы хъæуы. 
— О, æмæ дзы махæн цы пайда ис? — Ныр сæм фондз хатты 
бацыдтæн æмæ мын иууылдæр «нæй, нæй» кæнынц, нæ мын 
дæттынц куыст,— дзуры мæстыйæ Габриел. 
— Бауадз сæ иу чысыл, æнцон ацаразæн не сты хъуыддæгтæ 
дæр иумæ. Дзуттаг адæм дæсны сты, царды фæрæзтæ æрымысын 
зонынц. Айразмæ Рахамимæ ныхас кодтон æмæ ныр та сæ хъуы- 
дыйы ис цъындагæнæн æрмадз бакæнын. Арвыстон цалдæр ком- 
фæсцæдисоны Калакмæ; уым бацахуыр кæндзысты бийæн маши- 
нæтыл кусын, фæстæмае :сыздæхдзысты æмæ хъуьццщп — цæттæ. 
Ноджы дзурынц сапонфыцæныл;;агуйри дуры заводыл; иу дзыр- 
дæй, хъуыддаг афтæ куы ацæуа, уæд æнæмæнг хорз исты рауай- 
дзæн. Хъыгдарджытæ бирæ, уæлдайдæр, базаргæнджытимæ æм- 
дзæхдон чи кæны, уыдонæй, фæлæ ныр сæ къухтæ цыбыр сты, 
цард сæ иуварс ссоны. 
Афтæ дзуры зылынцæст, бурхил Исхакъ, арæхсы ныхасмæ; 
—389— 

æнæуый дæр æй дзæбæх лæппуйыл нымайынц дзутты сыхы æмæ 
бынæттон кусæндæтты дæр. 
Ахæм тæрхæттæ сбирæ сты фæстаг рæстæджы. Сызмæлыд 
дзутты сых, ног фæндæгтæ агургæ, бацыд стыр ныфс исраилаг 
мæгуырты, уæлдай фылдæр ныхас цæуы ебрелаг колхозыл: кæм- 
дæр, Тирипоны быдыры рахицæн зæхх, дзуттæгтæн дзы аразынц 
æхсæны цард. ОЗЕТ кæй хонынц, уый тынг архайы ацы хъуыд- 
дагыл. Старстысты хахамтæ,— нæ адæмы нын, зæгъгæ, фыдбы- 
лызы фæндагыл бафтыдтой: сафтид уыдзысты бет-акенестæ 
(торатæ). 
Ошуахъæн айразмæ фыдуæйгæнæг Зебо йæ хъусты ацагъта: 
афтæ æмæ уфтæ, зæгъгæ, хицауад йæхи хъуыддæгтæ аразы, 
мах мæт æй нæй; хуым бакæндзыстæм æмæ нын æй æввонгæй 
æркæрддзæн, бинонтæн ма пайок иугай джиранкатæ ныууадз- 
дзæн. Ошуахъ уайтагъд бауад хæбуздзыхъ, ОЗЕТ-ы кусæгмæ; 
афарста йæ, æцæг у, зæгъгæ, ацы хабар. Уый йын мæстыйæ дзуры: 
— Мæнг сты иууылдæр, сайгæ уæ кæнынц, хицауад нæхи у 
æмæ нæ æвзæр фæндагыл нæ бафтаудзæн. Хицауад дæ хуызæн 
мæгуыртæн æххуыс бакæндзæн, цæмæй уæ къахыл слæууат, 
уыййеддæмæ уыл хинæй зилы? 
Тыхтæ æмæ фыдтæй иу райдзаст хурбоны дзутты сыхы 
айхъуыст музикæйы хъæр. Сырх тырысатæ фæйлауынц уæлдæфы, 
тыбар-тыбур кæнынц рог дымгæйæ. 
Ракалдысты æддæмæ хæдзæрттæй, уынгтæ байдзаг сты хъæ- 
рæй, адæмы 'хсæн къух акæнæн дæр нал ис. Стырæй, чысылæй, 
сылæй, нæлæй — иуцæг лæг дæр нал баззад мидæг. Циу, цы 
хабар у ай? Алырдыгæй сæнт фарст, хъæр, ныхас кæнынц. 
— Хаим дæр цæуы? 
— Цæуы, се 'лпæты разæй уый ныффыста йæхи. 
— Кæнгæ та сæ чи кæны? 
— Иннæ Хаим, Мамиствалты Хаим. 
Моше куынæуал цæуы, фæзылдис иннæ 'рдæм... Æмæ уый 
аххос дæр нæу: æвзæр ныхæстæ кæнынц, хъуамæ, дам, сæ дин 
дæр аивой, дзуттаг дин. Нæ зонын, раст у, æви нæ. 
— Æз дæр æй фехъуыстон. Уыййеддæмæ, дам, сын хуыйы 
фыд тыхæй хæрын кæндзысты. 
Дзурынц фæсфæд лæууæг дыууæ боцъоджын дзуттаджы, сæ 
иу даргъ, иннæ цыбыр, гуыбыргомау. Сæ цуры кæцæйдæр фев- 
зæрд æнæхъуын комфæсцæдисон Шалом æмæ сæм тызмæгæй 
бадзырдта: 
— Мæнг ныхæстæ сты иууылдæр, кæсдзыстут, кæддæра Мо- 
шейы хуызæттæ сæхæдæг лæгъстиаг нæ фæуой. . 
Чысыл фæстæдæр æрдæг сæдæйы бæрц уыдаиккой, ралæууы- 
дысты музикæйы фæстæ. Сæ алыварс æваст бирæ адæм, æрмæст 
—390— 

дзутты сыхæй нæ, фæлæ иннæ уынгтæй дæр. Музикæйы фæстæ 
чи ралæууыд, уыдон иууылдæр лæгтæ, сæ дарæс бызгъуыр, би- 
рæтæн се скъуыд дзабыртæй къахы æнгуылдзтæ гудзиццытæ 
кæнынц. 
Чи сæ хъæлдзæг дары йæхи, чи та зæхмæ ныккаст, фæлæ 
сегасыл, дæр зыны, дынджыр гуырысхойы кæй сты. Уæддæр 
цæхгæр фæндон бырсы гуырысхойы талынг хъуыдыты. 
— Цæуын хъæуы, кæд æрæмбырд ыстут иууылдæр, уæд; бай- 
рæджы нын уыдзæн, фæндаг дард у! — хъæр кæны ОЗЕТ-ы ку- 
сæг хæбуздзыхъ лæппу. 
Ошуахъ дæр семæ, астæуæй лæууы, чъизи хисæрфæн ронбаст 
æрбакодта йæ сау куырæтыл, уæрæх хæлафы къæхтæ цъындаты 
мидæг тъыст. Йæхи хъæбатыр æвдисы, фæлæ йæ мидбыл худт 
кæнгæ кæй у, æнæбары мидбыл худт, уый бæрæг у. Æрбаймысыд, 
айразмæ Абрам кæй радзырдта, уыцы хабæрттæ: Моше Еги- 
петæй иудейты куыд ракодта, нысангонд бæстæм куыд фæцы- 
дысты, æмæ йæм ныры хъуыддаг дæр раст уыйау фæзынд. Йе 
'мбæлтты басхуыста: 
— Тæрсгæ ма кæнут, цы аразæм, уый зонут? 
. — Цы аразæм?.. Зæххы куыст кæндзыстæм, æндæр цы? 
— Нæ, сымах æй не 'мбарут! Колхоз хуыйны уый: нысангонд 
зæхмæ куы ныххæццæ уæм, уæд колхоз скæндзыстæм. 
— О, æмæ куыд уыдзæн, куыд рацæудзæн фæстагмæ? — 
фæрсы йæ Абрам, не 'мбары хъуыддаджы, кæд цæугæ кæны, 
уæддæр; æрмæст æй зæрдиагæй хаты, баууæндинаг у ацы хабар. 
Ошуахъ йæхи фæдæсныгъуыз кодта, цыма йын иууылдæр зынд- 
гонд сты, æмæ йын дзуапп радта: 
— Хорз рацæудзæн, уæдæ! Социализм дæр æй хонынц, со- 
циализм, фæлæ уыдæттæн сымах та цы 'мбарут! 
— Æмæ дæхæдæг æмбарыс? — бахудт ыл Абрам. Ошуахъ 
фергъиау, ферхæцыд бынтондæр, фæнды йæ, бацамона сын, циу 
«социализм», айразмæ йын сæ хæбуздзыхъ ОЗЕТ куыд фæдзырд- 
та, афтæ, фæлæ куыд райдайа, уый нæ зоны. Ферох æй сты иууыл- 
дæр, кæд сæ мидæгæй æмбары, уæддæр, йæхи кæм фæхудинаг 
кодтаид, хъæбатырæй дзуры: 
— Æз сæ сæрæй бынмæ хорз зонын, уæдæ ма æндæр цы хъуа- 
мæ зонон! Ныххæццæ уал уæм Тирипоны быдырмæ, уым уын 
сæ фæдзурдзынæн. 
Цæуынæввонг сысты, тынгдæр базмæлыдысты: хъæр, худт; 
бирæ сæдæты унæр фæцырындæр ис, фæлæ сæ музикæйы цагъд 
æрсабыр кодта. 
Естер иуварс къулбæрзæйæ лæууы, раст Ошуахъы æрбаком- 
коммæ; йæ хъæбысы чысыл Мисаил, йæ разы Ехискел къабайы 
фæччийыл хæцы. 
—391— 

Естеры хъуыр æрбахгæдта кæуын мондагæй, цæссыг æддæмæ 
фæндаг агуры, цыма йæ бæттæнтæ тоны, фæлæ мæгуыр ус йе 
'фсæртæ ныммыр кодта, йæхи фидар дары. Худинаг у атæппæт 
адæмы 'хсæн кæуын. Иу ныфсы хъуыды уæддæр цух нæ уадзы, 
йæ зæрдæ йын уромы: — ай бæрц адæмимæ йын кæд ницы уаид, 
зæгъгæ, Ошуахъæн... 
Згъудеры рагъæй куы акастысты ног бæстæм лидзæг адæм, 
уæд ма сыл иу хатт сцагътой, стæй фæндагыл, адаргъ сты; чысыл 
фæстæдæр фæзилæны фæаууон ысты. 
Йæ хæдзары къæсæрæй кæсы Естер; цалынмæ йæ цæст хæцыд, 
уæдмæ фæкаст сæ фæдыл, йæхи ныффидар кодта, стæй цæссыг 
фегом, тулы рустыл. 
Нæ зоны, кæдæм цæуы йæ уарзон Ошуахъ; нæ зоны, цы 
бауыдзæн иунæгæй йæ мæгуыр сабитимæ. 
Суадоны тæдзынæгау, фæрдгуыты згъæлæнтау, згъоры цæс- 
сыг Естеры фæлурс уадултыл. 
Фондз мæйы рацыд уæдæй нырмæ, æмæ Ошуахъ никуыуал 
зыны,— фесæфт, иу дзырдæй, æппын дзы ницы хъуысы. 
Естер йæхи къултыл хойы, æрдиаг кæны, хаттæй-хатт йæ дзык- 
кутæ тонынмæ дæр æрцæуы: фондз мæйы размæ фæцыд Ошуахъ 
æмæ йæ кой, йæ хъæр нал ис, бинонтæн ма исты куы ныууагътаид, 
уæддæр ма о, исты фæрæзтæ кодтаиккой. Ныр — нал хæринаг, 
нал — дарæс. 
Æрдиаг кæны Ехискел сынтæджы цурæй: кæрдзын мæ хъæуы, 
кæрдзын, кæрдзын мæ хъæуы, зæгъгæ. Мисаил дæр æууилын- 
хъом фæцис, фæлæ цы баууила, уый нæй; кæцæй сын цы радава 
мæгуыр мад. Æнæастæрд зæххыл, зæронд гобаны скъуыдтыл 
æгомыг хъуыр-хъуыр бакæны цæнкуыл Нахъома дæр. 
Ноджы тынгдæр сфæлахс ис Естер, иуæй — бинонты мастæй, 
иннæмæй — Ошуахъы мæтæй. Цы фæцис? Уæдæй нырмæ иу 
ныхас дзы уæд та искæмæй куы фехъусид. Æвзæр ныхæстæ бирæ 
дæр хъусы, алы хабæрттæ дам-дум кæнынц, фæлæ фæстагмæ 
мæнг разынынц. Æцæг Естерæн мастæн æгъгъæдæй уæдæй уæл- 
дайдæр сты. Иу бон та æрыхъуыст хабар: дзутты колхоз, зæгъгæ, 
сæ хортæ куы уæрстой, уæд иу лæг иннæйы хъамайæ ныррæхуыс- 
та. Алчи æрдиаг кæны, æнæмæнгæй йæхион æнхъæлы хъамайæ 
рæмпъызты. 
Естеры хъустæм не 'рцыд ацы хабар, æндæра, дæ фыдгул 
дæр афтæ, йæхи æрбамардтаид. Мæнг разынд уый дæр; фæлæ, 
диссаг нæу, кæй бахъуыдысты ахæм æбуалгъы мæнг ныхæстæ? 
Бон ацæуы искæмæн гæрзтæ æхсынмæ, изæры цъикъæйау 
фæлурсæй æрцæуы, æрхауы сынтæджы кæрон, цыма, йæ къæхтæ 
йæ быны фæдыдагъ вæййынц, уыйау. 
—392— 

Иу ахæм бон, сæумæ раджы, иу къуымæй Мисаил скуыдта, 
иннæ къуымæй Ехискел йе 'рдиагæй бæстæ хæссы. 
Айтæ-уйтæ нал фæкодта Естер, йе 'ккой сæ акодта сæ дыууæйы 
дæр, æмæ лæбурæджы цыд фæкæны... 
— Цы мын фæкодтат мæ лæджы, кæдæм мын æй фесæфтат? 
Æрбакæсут ма, кæдæм сæ фæхæссон ацы сывæллæтты?! Кæд ма 
сæ доны ныппарон, уыййеддæмæ мæ сæрæн ницыуал зонын! — 
Цы фæкодтат Ошуахъы! — сæнт хъæр кæны Естер ОЗЕТ-ы 
агъуысты. 
Фынджы алыварс бадынц фондзæй, хæбуздзыхъ лæппу-лæг 
дæр уым. Æвиппайды фæджих ысты усы хъæрмæ, стæй лæппу- 
лæг фæрсы: 
— Ды Ошуахъы ус дæ? 
— Зонут æй, зонут Ошуахъы? Зæгъут мын, цы фæцис, кæд 
ыл ницы 'рцыд? — кæуын хъæлæсæй лæгъстæ кæны Естер. 
— Ма тæрс, мæ хойы хай, дзæбæх у. Ай, мæнæ уый Хаим 
у — колхозы сæрдар; знон уырдыгæй æрцыд æмæ дын уый ра- 
дзурдзæн хъуыддæгтæ иууылдæр. 
Естер йæхи баппæрста Хаимы 'рдæм, фæлæ Хаим æнæ фæрс- 
гæ йæхæдæг райдыдта дзурын: 
— Ошуахъы зонгæ дæр нал бакæндзынæ: бригадир у ныр, 
дæсы хистæр; афтæ кусы, æмæ хуыздæр зæгъæн нæй. 
— Сбад, мæ хойы хай! Мах дæр байхъусæм нæ колхозы ха- 
бæрттæм,— дзуры хæбуздзыхъ, æнæхъуын лæппу. Естер дæр ра- 
бадт йæ дыууæ сабиимæ. 
— Хорз сты нæ хъуыддæгтæ, æрмæст нын бæхтæ нæй, хъæуы 
нæ бричкæтæ. Айразмæ чысыл фæхæццæ стæм: алкæмæн йæ 
зæрдæ рахсайдта йæ бинонтæм. Æцæгдæр, æххормагæй уæ 
ныууагътам, фæлæ ницы кæны, æнæ зындзинадæй ницы рæзы. 
Цæрæнуæттæ дæр рæхджы цæттæ уыдзысты. Куы акæсай, уыцы 
хорз сæ рæгъ-рæгъы рацарæзтам. Иутæ хуымы куыст кæнынц. 
Нæ трактор хорз разындис, иннæтæ та æлыг змæнтынц, агуири- 
дур аразынц. Бæхтæ нæй æмæ не эккой фæхастам сыджыт, дуртæ. 
Æмбæрзæн æфсæйнаг дæр нæ бæргæ хъæуы, зæгæлæй дæр цух, 
фæлæ мын мæнæ ирон исполком калакмæ гæххæтт радта, æмæ 
кæд исты рауаид хъуыддагæй. Хор нын сæдæ бонгæны йеддæмæ 
нæ бантыст, æгæр барæджы кодтам. 
Естер джихæй хъусы: бричкæтæ, зæгæл, хор, агуиридур... 
йæ хъустыл уайы, фæлæ рæстмæ не 'мбары цæй мидæг ис 
хъуыддаг. 
— Ошуахъ кæм и, кæд æрцæудзæн ардæм? — нал фæлæууыд 
мæгуыр ус, æмæ та афарста Хаимы. 
— Ошуахъ уым ис дын куы зæгъын, бригадир у, уæдæ! Хорз 
кусы. Исдугмæ лидзинаг уыд уый дæр, чидæртæ ма рафæнд код- 
—393— 

той йемæ, лидзгæ дæр дзы ракодта цалдæр, ардыгæй куы ацы- 
дыстæм, уæд уыдыстæм 57, уæрцы рæстæджы ма нæ баззад 13. 
Бынтон старстыстæм, сæфдзæн, зæгъгæ, нæ хъуыддаг. Фæлæ 
нæй, ныр та 37 баистæм. Ноджыдæр кæсдзыстут. Нæуæгæй та 
бирæ фæнд кæны æрбалæууын, гæххæттытæ мæм радтой, курынц 
куыд сæ бауадзæм, сæхи дзыхæй курынц ныр. Фæразын хъæуы, 
уæдæ! Уый хуызæн зæхх нæ къухтæй куы аивгъуыйа, уæд хорз 
хъуыддаг нæ уыдзæн. Нæй, афтæмæй нал ныууадздзыстæм нæ 
колхоз! 
Хаим ахæм ныфсджынæй дзуры, æмæ се 'ппæты дæр хъæл- 
дзæг кæны, суанг ма Естеры уæнгтæ дæр барог ысты, йæ риумæ, 
цыма, хуры тын бакаст. Æрбалхъывта тынгдæр йæ сывæллæтты 
йæхимæ. 
— Ошуахъ дæр а дыууæ боны зындзæн, бар ын радтон æртæ 
боны йæ бинонты ауынынмæ. 
Æртæ боны фæстæ дзутты сыхы æрбалæууыд Ошуахъ, фæлæ 
ма йæ чи базондзæни: йæ хуыз аивта бынтондæр, йæ зæронд 
дарæс акалдта, йæ боцъотæ ныддаста. Иу дзырдæй, ралæппу 
ис бынтондæр. 
Æмæ куыннæ ралæппу уыдаид, сыххæст йе 'нусон фæндон, 
йæ бинонтæн къæбæр хæрын цæмæй фæрæзтаид, ахæм хъуыд- 
дагыл фæхæст ис. Бирæ цыдæртæ базыдта. 
— Естер, Мисаил, Ехискел! — фæхъæр кодта 'виппайды йæ 
хæдзары къæсæрæй: багæпп кодта мидæмæ æмæ сегасæн хъæ- 
быстæ кæны. 
Естер джихæй аззад, йæ цæстытæ атарытæ сты, фæлæ йын 
цы базонын хъуыд Ошуахъы, кæд йæ боцъотæ нал сты æмæ би- 
рæ фæлæппудæр, кæд йæ дарæс дæр ногæй раивта, уæддæр. Сæ 
дуармæ æрымбырд бирæ адæм, цин ыл кæнынц, сæ хъæлæбайæ 
æмбаргæ дæр ницыуал кæны. 
— Байриай, байриай, Ошуахъ! Гъе, ныр æвæццæгæн, бынтон 
скоммунист дæ, а? — фæрсынц æй алырдыгæй. 
— Бынтон! Уæдæ куыд æнхъæлдтат! Ныр æндæр рæстæг у, 
æндæр фадæттæ ис адæмæн. 
— Æмæ дæ боцъотæ та цы фесты, цы дын зæгъдзæн хахам 
Мордех; — худынц алырдыгæй. 
— Цыфæнды дзурæд! Æз уыдонæй нал дæн! — æмæ йæ даст 
роцъо адаудта. 
Естер та бынтон, цыма, йæм арвæй голладжыдзаг амонд 
æрхаудта, уыйау фæцис. 
—394— 

Æртæ боны фæстæ Ошуахъ йæ бинонты уæрдоны бавгæдта 
æмæ араст дæлæмæ, Исраилы фæллойгæнæг адæм ног цард кæм 
аразынц, уырдæм. 
Хъæлдзæг зард дæр ма кодта фæндагыл, афтæ зæллангæй 
иикуы хъуыстнс йæ хъæлæс. 
1980. 

ÆУУÆНК СЫЛ НÆЙ 
Хорз бынат ахстон уæд Калачы, æрмæст инженертæ мæ къу- 
хы куыста дыууадæсы бæрц. Се'хсæн хæрзтæ дæр уыд æмæ æв- 
зæртæ дæр, кæмдæриддæр куыд вæййы, афтæ. Сæ иутæн ныхас 
зæгъын дæр нæ хъуыд, уайтагъд-иу бамбæрстой, цы хъæуы, æмæ 
куыд хъæуы. Æхсæв æрхуыст нæзыдтой. Сæрмагонд инициативæ 
сæм дзæвгар уыд. 
Иннæтæ та кæд зонынадæй æххæст уыдысты, уæддæр сæ 
хуылфы цыдæр сахъат хастой. Мисындзæгæй хъауджыдæр не 
сты ахæм адæм: кæд сæ æдзух хъаруджын фуйæ дымай, уæд 
дзæбæх, кæд рохуаты фæуадзай, уæд сæ фу фæвæййы æмæ ми- 
сындзæгау батæбæкк вæййынц. 
Фæлæ æз кæмæй зæгъын, уый уыд мæ инженертæй сæ хуыз- 
дæртæй, йæ ном Петр Иосифович, бæзæрхыг, тымбылдзæсгом, 
рæсугъд лæг. Кусын дæр уарзта, фæлæ, амал уæвгæйæ, абадын, 
ацæл кæныныл дæр нæ бацуæрстаид. 
Иу бон, куысты кæрон æрбауад æмæ мын дзуры: 
— Зураб Ражденович (мæ фыды номæй мæм дзырдтой уы- 
дон) — иууыл кусгæ æмæ кусгæ! Цард цыбыр у æмæ йæ хаттæй- 
хатт истæмæйты барæсугъд кæнын дæр æмбæлы. Дзырдæн, мах 
агъуыст куы саразæм, уæд ын йæ раззаг къул рæсугъд архитек- 
турæйæ сфæлындзæм, цæмæй цæстæн æхсызгон уа. Хæринаг- 
гæнæг бас куы саразы, уæд ыл уæлийæ баскæрдæджытæ дæр 
æркалы, цæмæй цæстæн дæр, æвзагæн дæр æмæ фындзæн дæр 
адджын уа. 
— Цы зæгъинаг дæ уымæй, æнæраздзырдæй зæгъ, стæй хæ- 
ринаггæнæджы философи кæн,— æз дæр мæ мйдбыл худын. 
— Цы куы зæгъай, уæд мах стæм абон хуынд. 
— Чи у? Ахæм æвдæлон чи разындзæн? 
— Зоныс æй дæхæдæг дæр: иттæг хорз лæг Апалон Рева- 
зович. 
— Кæцы у, куы нæ йæ хъуыды кæнын? 
—396— 

— Мæнæ нæ нымæрдар Верæйы фыд. Кæд æлдæртты мыгга- 
гæй сты, уæддæр æнæзæрдæхсайгæ сты, уазæгуарзаг. Ахæм 
хорз куыстмæ дæр æй уый тыххæй райстой. 
— Æмæ Верæ Апалоновна йæхæдæг куы ницы зæгъы, уæд 
ды дæхи цы схынцæг кодтай? 
Верæ уым æввахс бадти, йæ гæххæттытæ йæ разы сцагъд 
кодта. Уыдонæй мæгуыр нæ уыд, фæлæ йын рæстæгыл чындзы 
фæцæуын нæ бантыст, æмæ уый тыххæй уæлдай къæмдзæстыг, 
уæлдай фырнымд уыд. Нæ ныхас фехъусгæйæ, чызгæн йæ хъустæ 
сьфх адардтой, йæ куыст фæуагъта æмæ мæм, йæ мидбылхуд- 
гæйæ, æрбадзырдта: 
— Зураб Ражденович, цомут нæм æнæмæнгæй, мæ фыдæн 
иттæг æхсызгон уыдзæн дæ фенд. 
Сразы дæн, цы гæнæн ма дзы уыд, цы 'фсæнттæ ма акодтон, 
уыдон мын нал баххуыс кодтой. Схæццæ стæм Апалоны фатермæ. 
Нырма уыдонæй бирæ уæддæр махæй хуыздæр цæры, зæронд 
фиу ма сæм баззадис, æвæццæгæн, стæй арæхсгæ дæр кæнынц, 
искуыцæй сæм æрбафтинаг куы вæййы, уæд ыл сæхи нæ атигъ 
кæнынц. 
Фатер хорз,— къултыл æмæ паркетджын астæрдыл — га- 
уызтæ, фæрсæгтыл — зынаргъ æмбæрзæнтæ. Хæдзары дзаума — 
фæлмæн, лæсгæрджын, зынаргъ хъæдæрмæгæй. Къуымы — 
пианино, уымæн йæ сæрыл æвзист цырагъдарæн (торгсинмæ 
чи нæма бахауд, ахæм), аив статуеткæтæ бронзæйæ; уыдонæй 
сæ иу æвдисы бæгънæг, кондджын сылгоймаджы, иннæ та мадон- 
нæ (Чырыстийы мад йæ сывæллонимæ). 
Фæлæ гауызæй, хæдзары дзаумайæ, пианинойæ — се 'ппæ- 
тыл дæр зыны зæронддзинады мыхуыр æмæ кæд сæхи тыхнæуæг 
кæнынц, асджын рæсугъд усау, уæддæр сæ азтæ зын бамбæхсæн 
сты. 
Уазæг райсынмæ æмбисонд сты зæронд æлдæрттæ, æндæр 
та сæ, æвæдза, цы мæт уыдис сæ рæстæджы. Апалон ацæргæ 
лæг, фæлæ цæрдæг, бæрзонд æмæ кондджын: йæ алы фезмæл- 
дæй дæр æвдисы уæздандзинад æмæ сæрибардзинад. Къæсæ- 
рæй куы бахызтыстæм, уæд йæ къухтæ фæйнæрдæм айвæзта 
æмæ, цыма, не 'ппæты дæр иумæ æрбахъæбыс кæнынмæ хъавыд, 
уыйау нын хъæрæй æмæ, стыр циндзинад æвдисгæйæ, дзуры: 
— Мидæмæ, мидæмæ, зынаргъ уазджытæ! 
Йæ ус — Текле Семеновна (афтæ йæ хуыдта йæхæдæг Апалон 
дæр), цыбыргомау ус,— хæмпус рустæ дзæвгар азты уæзæй чы- 
сыл дæлæмæ æрзæбул сты. Фæлæ уый дæр йæхи цæрдæг дары. 
Йæ уæлæ сау атласæй арæзт гуырдзиаг къаба, даргъ æмкъæртт 
дыстимæ. Йæ сæрыл лечаки æрттиваг налхъуыт сæрджын судзи- 
нимæ. Рустæ æмбæрзт уыдысты къæбæлдзыг сау-сауид хъуым- 
—397— 

былтæй (æвæццæгæн, йæхи дзыккутæй нæ уыдысты). Сыгъзæрин 
кæсæнцæстыты сæрты нæм ракаст рæвдыд, фæлæ сæрбæрзонд 
æнгасæй. 
Мæ инженер Петр ныллæг æргуыбыр кодта, æмæ,æгъдау ку- 
ыд амоны, афтæ йын йæ къухæн апъа кодта, дзуаппæн ын зæронд 
кнейна дæр йæ ныхыл йæ былтæ авæрдта. 
Йæ уæлвæд æз дæр бауадтæн Текле Семеновнамæ. Ахæм 
æгъдауæй мæм авæрдта йæ къух, цæмæй йын æз дæр апъа кодта- 
ин. Фæлæ æз æгъдуаджын нæ разындтæн: ахæм хъуыддаг ба- 
кæнын мæ сæрмæ нæ бахастон, нæ мæ бафæндыдис. Ацу, æмæ, 
зæгъгæ, зæронд кнейнайы къухтæн пъатæ кæн, цыма, йæ сæхæ- 
дæг нæ зонынц, цалдæр азы размæ нæ цагъартæ кæй кодтой, 
æмæ сæм ныр дæр цы цæстæй кæсæм. Æхсинæн, кæй зæгъын æй 
хъæуы, æхсызгон нæ уыдаид уый æмæ йæ цæсгомыл фыдæх мид- 
былхудт фæзынд. Хæрзаг йæхи нымæр загъта: «хъæддаг, никуы 
ницы фенæг». 
— Цæмæн барæджы кодтат, Веричкæджан (мад фырбуцæн 
афтæ хуыдта йæ чызджы, цъæррæмыгъд уырыссагау-иу куы 
дзырдта, уæддæр). 
Æз, суанг къæсæрæй æрбахизгæйæ, бамбæрстон, зын мын 
кæй уыдзæн ацы бинонтимæ иумиаг æвзаг ссарын, фæлæ уæд- 
дæр, мæхи, куыд æмбæлы, афтæ дардтон. «Веричкæджан» стыр 
трюмойы раз йæ худ систа æмæ йæ сæры хъуынтæ куы бадзæбæх 
кодта, уæд мæхи йемæ дзурæг акодтон. Ракуырдтон дзы, цæмæй 
мын фенын кодтаид, къулыл цы нывтæ ауыгъд ис, уыдон. 
Бакодта мæ къæмдзæстыгæй дыууæ стыр портреты размæ. 
Уыдон уыдысты сойын ахорæнтæй конд æмæ бæрæг уыдис сæ 
уæлæ арæхстджын нывгæнæджы къух. 
Сæ иу разынд Апалонæн йæ фыд,— сырхуадул, схъæлрихи, 
дзагъырдзаст зæронд æлдар. 
Мæхинымæр ахъуыды кодтон: «Æвæццæгæн, сæн цух никуы 
баййæфта æмæ йæ цардæй никуы рахъаст кодта ацы зæронд 
богъ». ___._. 
Æмæ нæ фæрæдыдтæн. Мæ хъуыдыйæн Апалон йæхæдæг 
æвдисæн фæлæууыд: 
— О, о, афтæ ма кæсут мæ фыд Реуазмæ, сахъ ;лæг уыдис. 
Фыццаг хатт Воронцов Кавказмæ куы æрцыдис, уæд Реуаз дæр 
хуынд уыд уый номыл арæзт банкетмæ æмæ ног наместникы 
тыххæй æнæхъæн ведрайы дзаг сæн иу схæстæн банызта. Кæйас 
ведра уыд, уымæн ницы зонын, фæлæ йын уый тыххæй Воронцов 
сыгъзæрин медаль раттын кодта. Уыййеддæмæ зæгъынц,— 
дзуры дарддæр Апалон, æмæ йыл зыны, стыр цыты цæстæй кæй 
кæсы йæ фыдмæ,— æз ын мæхæдæг æвдисæн нæ дæн, фæлæ, 
дам, ын сæдæйы бæрц та уыд ус-лымæнтæ. Ахæм адæм цард 
—398— 

уыцы рæстæджы, уæдæ! Уæйгуытæ уыдысты, бæлвырд, уæйгуытæ. 
Куыд рабæрæг, афтæмæй Реуазы хъуыддæгтæ уый размæ 
дæр хъуыстгонд уыдысты, уый уыд хъæздыг æмæ номдзыд æл- 
дар, æмризæджы кæмæй рызтысты йæ къухы адæм æмæ йæм 
хæстæг цы лыстæг æлдæрттæ царди, уыдон дæр. Сæдæйы 'рдæг 
йæхицæн хъахъхъæнджытæ дардта. Йæ галуаны алыварс уыд стыр 
гæнах бæрзонд мæсгуытимæ. Реуаз иттæг æнæзивæгæй æххæст 
кодта фыдæлты æгъдæуттæй сæ иуы: йæ къухы адæмæй-иу 
искæмæн ус куы 'рхаста, уæд-иу æй фыццаг æхсæв æнæмæнг 
йæхи бакодта. Додойаг йæ сæр уымæн уыд, ацы æгъдау æххæст 
кæнгæйæ йын хъыгдарæг чи разындаид. Хицæуттæ иуылдæр йе 
'вварс уыдысты, æмæ-иу адæмы фыдæхæй тæрсгæ дæр нæ кодта. 
Афтæмæй æрдзы хуыздæр лæвар искæй къухтæй скъæфта 
æмæ-иу дзы йæ мондæгтæ уагъта. Ацы æгъдау хуынд уæздан 
æлдæртты æвзагæй «фыццаг æхсæвы бар» — ныр дæр ма йæ 
хъуыды кæнынц хъæууон адæм. 
Дыккаг ныв разынд Апалонæн йæ мад, лечакийæ æмбæрзт 
уæйыг ус. Йе 'фсæстгъуыз цæсгоммæ йын бирæ нæ фæкастæн, 
бацыдтæн раззаг къулгæрон цы сынтæг уыд, уымæ æмæ йыл 
æрбадтæн. Нывæфтыд æмæ хæрдгæ хуыд къаннæг базтæй йедзаг 
сынтæг. Йæ цуры ныллæг фынг. Йæ уæлхъус рабадтысты 
Апалон æмæ Петр, нардийы чыргъæд байгом кодтой æмæ пы- 
лыстæгæй арæзт хъулты радгай райдыдтой уилын зæрдиагæй, 
цыма, стыр хъуыддаджы бацыдысты, уыйау. Цæмæй æз дæр 
мæхи истæуыл аирхæфстаин, уый тыххæй мын Апалон мæ къух- 
мæ, дынджыр цыт æвдисгæйæ, авæрдта иу чиныг. 
Йæхи фыст разынди уыцы чиныг, номхуындæй «Кавказы 
цæугæдæтты энергетикæ». Æркæстытæ йæм кодтон. Ницы йын 
уыд, хорз фыст уыд, æрмæст дзы мæ зæрдæмæ иу миниуæг нæ 
фæцыдис: чиныджы мидæг фылдæр æппæлыдис советон хица- 
уадæй, æмæ дзы чысылдæр та дзырдта «Кавказы цæугæдæтты 
энергетикæйы» тыххæй. 
Мæхинымæр ахъуыды кодтон: ацы лæг кæд йæ бæлвырд 
æнкъарæнты мондаг систа чиныджы мидæг, уæд — хорз, раппæли- 
наг у, кæннод та йæ æцæг фыдзæрдæйы хъуыдытæ бамбæхсын 
фæлвары фыр æппæлд æртхутæджы бын,— уæд тæссаг лæг у 
ацы лæг. 
Комкоммæ бакастæн Апалоны цæсгоммæ. Нæ зонын, цæй 
тыххæй, фæлæ мæм фæкастис уæздан стайы хуызæн йæ аив 
фезмæлд, лæгъз дарæсы фидауц, дзагъыр цæстыты зынг, æмæ 
фæлмас-сæрбæзонд (дыууæтæ дæр иумæ) æнгæс уыдысты æх- 
хæст граци тæссаг рæсугъддзинадæй. Мидæгæй мæм сусæг 
хъæлæс дзырдта: мыййаг, зæгъгæ, уый дæр, уæздан, фæлæ æнæ- 
ауæрдон сырд стайау, зад кæрдæджы аууон куы 'рымбæхса 
—399— 

æмæ арвы ферттывдау, йæхи куы ныццæва æнæнхъæл ны- 
вондыл. 
Хъуыды ма йæ кæнын, Виктор Гюгойы чынгуыты сымбæлдтæн 
ахæм уынаффæйыл, зæгъгæ, адæмæй бирæтæ вæййы искæцы фос 
кæнæ сырды æнгас. Дзырдæн, вæййы, цæсгомæй рувасы хуызæн 
чи у, ахæмтæ; уæд сын, искуыдæй-искуыдмæ, царды дæр рувасы 
фæлитой ахаст æнæ равдисгæ нæ вæййы. 
Æз мæхæдæг дæр зонын, æнгæсæй чи у уæззау æмæ сынæр- 
цæгъдæг галы хуызæн, гъе та æнæнцой, æдзухдæр рагæпп- 
багæпп чи кæны, ахæм дзывылдар кæнæ дзæгъындзæджы хуызæн. 
Кæй зæгъын æй хъæуы, адæмæн сæ фылдæр адæмы хуызæн сты,. 
фæлæ дзы ис фосы хуызæн, сырды хуызæттæ дæр. Гъе, æмæ мæм 
Апалон та цæйдæр тыххый фæкаст стайы хуызæн. Уыцы хъуыды 
мæм æрцыд, йæ чиныг ын куы кастæн, уæд, æмæ та йыл сусæгæй 
мæ цæст ахастон. 
«Чи зоны, рæдийын,— уынаффæ кæнын мæхинымæр,— 
уынд хаттæй-хатт фæсайын дæр зоны. Зондджын, æгъдауджын 
лæджы хуызæн у. Йæ цæстыты мидæг фæлмæндзинады цырагъ 
дæр судзы., Иугъуызон æнæууæнчы цæстæй кæсын дæр хорз нæу. 
Цæмæн ныл хъуамæ разила хинæй: князы ном кæд æристам 
уымæй, уæд ын ныр та радтам советон адæймаджы кадджын 
ном, радтам ын амæлттæ æмæ фадæттæ, цæмæй йæ зонд, йæ 
хъару хуыздæры 'рдæм сараза, адæмæн пайда æмæ æххуыс цы у, 
уый кæна. Цы ма йæ хъæуы, хуыснæгау æввонгæй искæй фæллой 
хæрыны бæсты, аразæд кадджын хъуыддаг, мах иууылдæр цы 
стыр механизм зилæм, уый мидæг. Бузныг дæр нæ хъуамæ уаид, 
уый тыххæй æцæгæлон, знаджы лагерæй йæ нæхимæ кæй райстам 
æмæ йын уый бæрц æууæнк кæй схæлар кодтам». 
Иу дзырдæй, мæхинымæр стæрхон кодтон, зæгъгæ, афтæ 
æнæууæнк дæр хъуамæ ма уа нæ фысым Апалон, уымæн мын 
æыдисæн æмæ фидарлæууæг та уыд йæхи къухæй фыст пайдайы 
чиныг. 
Бахуыдтой нæ сихоры фынгмæ. Раст зæгъын хъæуы, хорз 
фынг нын æрывæрдтой. Цыдæриддæр сæм уыди, иууылдæр æв- 
зæрст, арæхстджын къухæй арæзт. Хорз хæринæгтæ дзыхæн куыд 
адджын уыдысты, афтæ адджын уыдысты цæстæн дæр. Къахеттаг 
урс сæн сыгъзæрин пиллонæй сыгъди æмæ йæ ароматæй æхсызгон 
расыг кодта æнæ нуазгæйæ дæр. 
Суанг изæрдалынгтæм ацайдагъ и нæ бадт. Æз нуæзтимæ 
иттæг хæлар нæ дæн, фæлæ мын уæд чысыл уæлдай антыст. 
Рæдау фысымтæ æгæр æгъдауджынæй хатыдысты. Апалон арæхст- 
джын гаджидаутæ мæлгъæвзагæй дзырдта æмæ дзы æнæ 
нуазгæ нæ уыд. 
Ракуывта æппæты тыххæй дæр, æрымысыд, цы хъуыд, уыдон 
—400— 

иууылдæр. Махæн æхсызгон æмæ зæрдæмæдзæугæ уыдысты йæ 
гаджидаутæ. 
Ракуывта ног цард аразæг хъайтарты тыххæй, мыдыбындзау 
цæсгомджынæй чи кусы æмæ нын нæ иумиаг цард æлутон мыдæй 
æххæст чи кæны, уыдон тыххæй. 
Уæлдай аив ныхæстæ самадта Апалон, курдиатджын дæсный- 
ау, нæ раздзæуджыты тыххæй куы расидт йæ гаджидау, уæд. 
Уæлæмæ сыстад æмæ не стыр дуг йæхицæн фæтæгæн кæй рав- 
зæрста, уый тыххæй загъта кадджын ныхас. 
Иу дзырдæй, æддийæ байхъусгæйæ, лæг загътаид, ай æрвон 
зæд æмæ сæруæлдай революционер у, æндæр ницы, Куыд фæ- 
стагмæ Апалон тынгæй-тынгдæр æууæндын кодта йæхиуыл æмæ 
мæнæн дæр мæ цæсты бæрзонд сырæзтис. Хуыздæр зæрдæ дарын 
райдыдтон уый тыххæй йæ бинонтæм дæр. Къахеттаг сæн фыд- 
былыз у, уый ноджы уæлвонгдæр хаста нæ хорз хъуыдытæ æмæ 
нæ диссаджы æнкъарæнтæ, цæргæсы базыртæ сыл сагъта. 
Фæлæ уыцы рæстæджы сæмбæлд, æз æнхъæл цæмæн нал 
уыдтæн, ахæм хабар. 
Æвæццæгæн, цы къахеттаг сæнæй раппæлыдтæн, уый зынг 
сæрмæ æгæр схæццæ ис æмæ йæ æгæнон пиллон згъуыммæра- 
зындис. 
Апалон та сыстад, бæрзонд систа дзаг агуывзæ. Цыт æмæ 
уарзонæй скаст фыццаг йæ фыд Реуазы нывмæ, стæй цæхгæр 
фæзылд мах 'рдæм: 
— Æмбæлттæ, бар мын радтут ахæм гаджидау расидынæн. 
Æз нуазын мæ фыд Реуазы тыххæй. Бахатыр мын кæнут, фæлæ 
æз мæ фыды уарзын æмæ исын, цы хуызæн уыд сæрæй бынмæ, 
гъе, ахæмæй. Æндæргъуызон куы уыдаид, уæд мæ фыд дæр нæ 
уыдаид. 
— Уый та куыд? — фæурæдтон æй æз æмæ, цæмæй фысымы 
хæдзары æцæг цæхгæр ма рауадаид мæ ныхас, уый тыххæй мæ 
мидбыл худын, хъазыны 'рдæм æй аздахын.— Ды советон на- 
мысджын кусæг куы дæ, уый та æлдар куы уыд, стæй ахæм æлдар, 
æнæфсæрм, æнæ хатырæй «фыццаг æхсæвы бар» чи домдта. 
Цас хорз дæм кæсы, зæгъын, цагъайрагæн йæ хуыздæр, йæ 
иунæг бæллиц байсын. 
— Рæстæг ахæм уыд! — дзуапп мын радта уый æмæ йе 
'рфгуытæ фелхынцъ кодта. 
— Рæстæг ахæм уыд, зæгъыс? Æмæ уыцы рæстæг йæхæдæг 
дæр æлгъыстаг куы у. Нæй, æз ахæм гаджидауыл разы нæ дæн. 
Апалон, æвæццæгæн, ахæм уæндон дзуапп æнхъæл нæ уыд 
йæ уазæгæй, мæнæй. Ноджы мæм тызмæгдæр æнгасæй æрбакаст 
æмæ бынтондæр туджы азылдис. 
— Æмбæлттæ! — тæвдæй дзуры дарддæр, æмæ йæ бинонтæ 
—401— 

та сæхицæн бынат дæр нал арынц, уæлдай тынг сæргъуыйау 
ис мæ нымæрдар — Верæ Апалоновна. 
— Бирæтæ сæ социалон уавæр, сæ ныййарæг мад æмæ фыдыл 
сæ къух исынц, фæлæ ныртæккæ æз уыдон нæ бафæзмдзынæн. 
Мæнæн хъуамæ бар уа мæхи хæдзары сæрмагонд мæ фыды ном 
ссарын, сымахæн та уæ бар — уæхи. Йæ рæстæг куыд домдта, 
уымæ гæсгæ хорз лæг уыд Реуаз: фидар, хъæбатыр, тыхджын. 
Æлдар уыдис уый, æмæ йыл йæ дуг цы хæс сывæрдта, уый æх- 
хæст кодта. Йæ нысан, йæ фæндтæм цæмæй баххæссыдаид, уый 
тыххæй нæ зыдта тæригъæддзинад, лæгæрста размæ, богалау. 
Цардæй йæ бон цы уыд ратона кæнын, уый дзы æнауæрдонæй 
иста. Стæй, бахатыр кæнут ме 'ргомдзинады тыххæй, ахæм æгад 
дæр нæу махæн нæ мыггаг, ныр æй куыд сыгад кодтат, уæ 
кæхты бын æй куыд ныссæстат, афтæ. Махæн нæ фæстæ лæууы 
стыр истори, тох æмæ фæлдисыны истори. Махæн нæ хæзнадонты 
ис æвæрд стыр кулдуæрттæй фидæрттæ. 
— Бахатыр кæнут, ууыл демæ разы нæ дæн,— барæвдз дæн 
æз дæр.— Хорзæй нын цы ныууагътат, уыдон ныр дæр рох не сты, 
уыдон мах ноджы уæлдæр систам, схæлар сæ кодтам адæмæн. 
Уæд та уыдысты æрмæст уæхи армыдзаг æвзæрст къорды. Фæ- 
лæ уæ историйы хæзнадон фылдæр едзаг у æнæххосаг тугæй, 
фæллойгæнджыты маст цæстысыгæй, цагъайраджы æнæкæрон 
æфхæрддзинадæй æмæ цъаммар талынгдзинадæй. 
— Уыдон ныхæстæ сты, бæгънæг агитаци...— ныффæлурс 
ис фыр мæстæй Апалон æмæ нæ ныхас «сымах» æмæ «махмæ» 
аздæхтис бынтондæр. 
Æз федтон кълассон знаджы цæсгом æмæ цæхæрдзинадыл 
нал сауæрстон, кæд хъазын æмхæццæ дзырдтон, уæддæр. 
— Агитаци зæгъыс ды! Уый хорз агитаци у, кæд æмæ уæ 
уæздан мыггаг заводты бæсты арæзта æрмæст аргъуантæ, цæ- 
мæй коммæгæс адæмы талынджы дардтаиккат. Гъе, уый у уæ 
культурæйы сæр. Уæ цагъартæ æххормагæй куы мардысты, уæд 
сымах та ведратæй сæн нуæзтат æмæ уый тыххæй хорзæхтæ 
истат. Уый уыд уæ лæджыгъæд!.. Сымах æнæуаг экзекуцитæ 
кодтат хъæууон адæммæ, ехс æмæ сын топпы фатæй се рагъ 
стыгътат, æвæццæгæн, уый хоныс уæ историйы хæзнадон? 
Иу дзырдæй, нал сауæрстон æмæ йын цы 'мбæлди, уыдон 
фæдзырдтон. Уæлдай йын ницы ауагътон, уазæджы æфсæрмы 
дæр дзы нал фæкодтон. 
Нуæзтмæ ис иу хорз миниуæг: лæгæн йæ зæрдæйы къæбицы 
арф æвæрд цы вæййы, уый æвзаджы цъуппыл æргомæй авæры. 
Афтæмæй не 'лдармæ дæр уæлдай хъæбатырдзинад фæзынд, 
бар-æнæбарæй зæронд стай йæ ныхтæ равдыста æмæ йæ æрттиваг 
зæлдагхъуын дæрзæг хъисæй раивта. Тохы мидæг кæй фæбынæй 
—402— 

кодтам æмæ æнусон æгады уæрмы кæй ныппæрстам, уый ныр 
уырдыгæй йæ сæр сдардта æмæ йæ холыхор ссыртæ кæрæдзийыл 
хойын байдыдта. 
Кæй зæгъын æй хъæуы, æлдары сæрыл нæу уый, знæгтæ нын 
нырма дзæвгар ис. Сæ хъуын хъæдабæйау лæгъз дарынц ныр, 
уый тыххæй æмæ сын æндæр гæнæн нал ис!.. 
Верæ Апалоновна фæгæпп кодта æмæ кæуын хъæлæсæй дзуры: 
— Папæ, папæ, мæнæн мæ бон нал у ацы политикæмæ хъу- 
сын; иууыл политикæ æмæ политикæ,— афтæмæй иннæ уатмæ 
алыгъдис. 
Зæронд ус ахæм æгъдауæй бадт, цыма йæ фæндыди, цæмæй 
зæхх аскъуыдаид йæ быны æмæ уый йæ мидæг ныххаудаид. 
Мæ инженер бынтондæр æрырвонг æмæ джих цæстæй кастис 
Апалонмæ. 
Уый та, иугæр йæ æмбæхст æнкъарæнтæ феуæгъд ысты æфсæн 
рæхыстæй, уæд нал сауæрста, ралæхурдта сæ иууылдæр. Йæ 
рæсугъд гаджидæутты, ног дзыллæ æмæ ног адæмы тыххæй кæй 
фæдзырдта сахаты размæ, уыдон æнæуаг æлгъыст æмæ чъизи- 
æнхъæвзæнтæй раивта. 
Куы рараст ыстæм, уæд ма йæ бинонтæ афæлвæрдтой, цæ- 
мæй чысыл балæгъзытæ кæной ацы «хъаугъайы». «Æгæнон 
сæны æмæ лæмæгъ нервты» аххос фæкодтой иууылдæр. Мах 
бузныг загътам нæ фысымтæн æмæ æддæмæ рацыдыстæм. Фæн- 
дагыл мын Петр дзуры: 
— Цæгъдинаг сты, æууæнк сыл нæй! — йæ ныхас зæрдæ- 
бынæй кæй уыд, уый æнæмæнг бæрæг уыдис. 
Хъуыддаг ууыл нæ фæцис. 
Дыккаг райсом сæумæраджы æз æмæ мæ зæронд мад хъусæм, 
дуар чидæр хойы. Нуæзтфæллад кæй уыдтæн, уымæ гæсгæ æз 
фæзивæг кодтон æмæ мæ мад рауад æддаг уатмæ, йæ дарæс 
тагъд-тагъд акодта йæ уæлæ, афтæмæй. Мæхæдæг арфдæр аны- 
гъуылдтæн хъæццулы бын, цæмæй ма иу чысыл афынæй уыдаин. 
Кæсы нана,— йæ разы æнахуыр чидæр, фыны дæр æй никуы 
федта.— Æнафоны уазæгæн йæ цæсгом, цыма, сайды фæцис, 
уыйау джихтæ кæны, куыддæрыгонау алырдæм адæргæй ракæс- 
бакæс кæны. Стæй, тæригъæдджын Чырыстийы раз куыд æр- 
лæууыд, афтæ æрлæууыд зæронд усы раз. «Æхсин, æз стыр рæ- 
дыды бацыдтæн... æз... æз фæрæдыдтæн æмæ мын æй ныббарут. 
Мæхи аххос нæ уыд, æгæнон сæн æмæ лæмæгъ нервты аххос уыд». 
Æргуыбыр кодта æмæ мæ мадæн йæ къабайы фæдджитæн пъа- 
тæ кæны. Ус фæтарст, уæдæ цы уыдаид. Дис кæны — ацы лæг 
кæд хæйрæджджын фæцис, мыййаг. Йæхи раиуварс кодта: 
— Чи дæ, цы дæ хъæуы? 
— Апалон Ревазович дæн, зæгъгæ, дысон Зураб Разжденович 
—403— 

махмæ уыд æмæ стыр рæдыды бацыдтæн уый цур. Курын уæ, 
зæгъы, хуыцауæй курæгау, ма мæ фесафут, мæ бинонтæн мын 
батæригъæд кæнут, мæ иунæг чызджы мын ма бабын кæнут. 
Ма йæ расурæд йæ бынатæй, мæн дæр ме 'дылы æвзаджы тых- 
хæй ма банымудзæд, расыг уыдтæн... 
«Хорз, хорз», ын загъта мад æмæ йын дуар йæ фæдыл рагуыпп 
кодта. 
Налат! Уый та дын сæрбæрзонд æлдар, уæздан туг, культу- 
рæ хæссæг! Чингуытæ дæр ма фыссы, æппæлы советон хицауадæй. 
Æнæуаг хилæгау æрбалæст мæ хæдзармæ, цæмæй йæ хæрв æнæ- 
хъæнæй баззайа. Тасы уынæр йæ хъустыл куы ауад, уæд та йæ 
ныхтæ бамбæхста. Сæ роны дур чи дары, ис ма ахæмтæ. 
Къæбут хизын хъæуы уыдонæй æппынæдзух,~ уый тыххæй 
æмæ сæ царм раивтой, сæ зæрдæ — нæма. 

ФИППАИНÆГТÆ 
Фыссæджы уацмысты æмбырдгонд мыхуыры уадзгæйæ тексттæ æрбæстон 
кæныны хъуыддаджы æппæты растдæр фæндагамонæг у автограф. Фæлæ, 
хъыгагæн, Беджызаты Чермены уацмысты къухфыстытыл дзурын у, адæймаг 
денджызы бын хуыртæ банымайынвæнд куыд скæна, уыйау. 1935 азы жур- 
нал «Фидиуæг»-ы 5—6 номырты редакцийы курдиатмæ гæсгæ цы рапорт 
ныммыхуыр кодта, уым Чермен зæгъы: «Уыцы дуджы A915—1920 азты) 
цы ныффыстон, уыдонæн сæ фылдæр æмæ хуыздæр хай басыгъд 1920 азы, 
меньшевиктæ мын мæ хæдзар куы басыгътой, уæд». Уыцы афыстмæ гæсгæ, 
Чермен репрессийы бахауд дыууæ хатты: Фыццаг репрессийы бахауд 1920 
азы, гуырдзиаг тыхгæнджытæ Хуссар Ирыстоныл арт куы бафтыдтой æмæ, 
Чермен йæ адæмимæ Цæгат Ирыстонмæ куы ацыд, уæд. Дыккаг хатт репрес- 
сийы бахауд æмæ йæ амæттаг фæцис 1937 азы. Уæд социализм аразæг монстр- 
тæ се 'ххуырст «рецензентты» хæсгæ ныхæстæм гæсгæ амарынмæ хъавы- 
дысты фыссæгæн йæ фыстытæ дæр. Закъоны æддейæ йын фæкодтой куыд 
йæхи, афтæ йе сфæлдыстад дæр. Æрмæст аирвæзтысты, мыхуыры йын чи 
рацыд, уыдон — æмдзæвгæты æмбырдгонд «Кард æлвæстæй» A932 аз) «Мæс- 
гуытæ дзурынц» A935 аз), стæй, периодикон мыхуыры уацмыстæ. Мыхуыр 
кæнинаг уацмыстæ ма йæм кæй уыдаид, уый гуырысхойаг нæу. Пълантæ 
йæм бирæ уыд. Йæ рапорты ма афтæ дæр фыста, «Ныртæккæ кусын» дæ- 
ластæрдон бонæг»-ыл æмæ драмæ «Сылгоймаг»-ыл. Фæуинаг дæн ацы 
уацмыстæ ацы аз». Гъе, уый тыххæй автографы дырыс рæстдзинад ацы 
чиныджы, чи зоны, нæ уа, фæлæ бацархайдтам, цæмæй уацмыстæ мыхуыр 
æрцæуой, автор сæ йæхæдæг — æгæрстæмæй дзырдыздæхт æмæ пунктуацийы 
онг дæр куыд ныффыста, афтæ. Йæ уацмысты æппæты æххæстдæр æмбырд- 
гонд. Æвзæрст уацмыстæ», зæгъгæ, ахæм номимæ мыхуыры рацыд 1958 азы 
Хуссар Ирыстоны паддзахадон рауагъдады, мыхуырмæ сæ бацæттæ кодта 
Гафез. Чермены чиныджы тексттыл Гафез зæрдæбынæй кæй бакуыста, уый 
бæлвырд у, фæлæ йын йæ прозаикон уацмысты иуæй-иу бынæттæ цензурæ 
се 'рдзон хуызы кæй нæ рауагъта, уый федтам нæхи цæстæй. Гъе, уый тых- 
хæй спайда кодтам, йæ цæргæйæ йын мыхуыры цы чингуытæ рацыд æмæ 
периодикон мыхуыры йæхæдæг кæй рауагъта, уыцы тексттæй. Ацы чиныг- 
мæ хæсгæ дæр бакодтам уыцы тексттæ æмæ сæ уадзæм афтæмæй. 
Чермен æппындæр æгъуыз кæй нæ кæны æмæ йæ прозæ сомбоны прозæ 
кæй у, уый тыххæй искуы ныллæудзæн йæ уацмысты æххæст æмбырдгонды 
рауадзыны рад, фæлæ уал ын ацы чиныгмæ хæссæм, йæ курдиат тынгдæр 
кæм æрттивы, уыдон. 
ССЫГЪДИ ЦАРД 
Фыццаг хатт мыхуыры рацыд: журнал «Фидиуæг», 1930, 5, 8—9№№. 
Ам мыхуыр цæуы «Фидиуæг»-ы текстмæ гæсгæ. 
МÆСГУЫТÆ ДЗУРЫНЦ 
Фыццаг хатт рацыд: журнал «Фидиуæг», 1935, 1, 2№№. Хицæн чины- 
гæй дæр рацыд уыцы аз. Мыхуыр æй кæнæм «Фидиуæг»-ы текстмæ гæсгæ. 
ÆРТÆ ФÆКАСТЫ 
Фыццаг хатт рацыд: журнал «Фидиуæг», 1935, 8 №. Ацы чиныгмæ 
йын хæссæм йæ журналы текст. 
УАД АСАСТА ГÆДЫБÆЛАС 
Мыхуыры цæуы фыццаг хатт. 
—405— 

БИРÆГЪТÆ 
Мыхуыры цæуы фыццаг хатт. 
Хъуылаты Созырыхъойы уацмыстæ систематизацигонд нæма æрцыдысты, 
æмæ нæдæр æрцæудзысты, цалынмæ йæ биографийы алы сусæг къуым даэр 
не срухс уа, уалынмæ. Ау, уый куыд уыдаид æмæ МАК-ы лæгмартæ йæ 
дзуаппыты бындурыл фæдджыгъæдæн иу суагъæ дæр ма ныффыстаиккой 
æмæ йæ искуы се 'фсæйнаг асыччы ма баппæрстаиккой! Созырыхъойæн 
периодикон мыхуыры пырхытæй баззад бирæ аивадон, публицистон æмæ 
критикон уацмыстæ. Кæй зæгъын æй хъæуы, уыдонæн се 'ппæтæн æмхуызон 
аивадон нисаниуæг нæй, фæлæ дзы равзарæн ис, большевикон идеологийы 
коньюктурæйы æндæвд кæуыл нæ зыны æмæ æцæг литературæйы барæнтæ 
кæмæн ис, ахæмтæ. Беджызаты Черменæн йæ уацмысты текстты рæстдзинад 
сбæлвырд кæныныл дзырд дæр нæй, уыцы æнамонд азы йын сæ йæхимæ 
кæй скуынæг кодтой, уый тыххæй. Йæ уацмысты æппæты æххæстдæр æмбырд- 
гонд ын мыхуырмæ бацæттæ кодта Гафез æмæ йæ рауагъта 1957 азы, йæ 
реабилитацийы фæстæ, Хуссар Ирыстоны паддзахадон рауагъдады. Хъы- 
гагæн, уыцы æмбырдгонды тексттæн комкоммæ сфæлхатт гæнæн нæй, идео- 
логийы «амындæй» «редакцигонд» кæй сты æмæ се скондæй бирæ «дæрзæг» 
бынæттæ ист кæй æрцыд, уый тыххæй. Текстологийыл кусгæйæ нæ зæрдыл 
дардтам: Созырыхъо йæ уацмыстæ йæхæдæг периодикæйы куыд мыхуыр 
кодта æмæ сæ чингуытæм цы хуызы бахаста, уыцы хуызы сæ рауадзын. 
Гафез Созырыхъойы уацмыстæн цы разныхас ныффыста, уым зæгъы: «Нæ 
къухы ма ис æрмæст дæр иу тетрад. Уым ис æрмæст дæр 20 æмдзæвгæйы. 
Уыдон, æвæццæгæн, æндæр кæцæйдæр рафыста — сæ фыццаг къухфыстытæ 
бæрæг не сты». Кæцы тетрады кой кæны, кæнæ кæм ис? Чи зоны, йæхи архивы 
ис уыцы тетрад? Гæнæн уыд, æмæ йæм æй Созырыхъо радтаид йæхæдæг 
æмæ иæ куы æрцахстой, уæд Гафез йæ ахуыргæнæджы къухфыстытæ бафс- 
найдта йæхимæ. Мæхицæн-иу мын дзырдта сæрыстырæй, педтехникум каст 
куы фæдæн, уæд мæ хохмæ кусынмæ арвыстой, фæлæ мын Сикъо куыддæр 
мæ уацмыстæ мыхуыры федта, афтæ мæм бæхыл ссыд æмæ мæ Чъребамæ 
æркодта, зæгъгæ. Иу цыбыр ныхасæй, Хъуылаты Созырыхъойы цард æмæ 
сфæлдыстады нырма бирæ «сау тæппытæ» ис æмæ сæм бауадзын хъæуы 
рухс. Ацы чиныгмæ йын цы уацмыстæ бахастам, уыдон («Идæдз ус Госæда» 
æмæ «Æууæнк . сыл нæй»,— ацы дыууæйы йеддæмæ) иууылдæр мыхуыр 
уыдысты журнал «Фидиуæг»-ы. Журналы сæ мыхуыр кодта йæхæдæг æмæ 
сæ чингуытæм дæр бахаста йæхæдæг, фæлæ сын мах сæ тексттæ уæддæр 
кæрæдзимæ æрдардтам æмæ уыцы дыууæ варианты æхсæн хицæндзинад 
куынæ разынд, уæд ацы чиныджы бындурыл банымадтам журналы тексттæ. 
Уацмыстæ хронологимæ гæсгæ нæ равæрдтам ахæм дыууæ фактормæ гæсгæ: 
1. Созырыхъо йæхæдæг нæ хæцыд ахæм принципыл. 2. Нæ хъуыдымæ гæсгæ 
уацмысты ахæм равæрд чиныджы иумæйаг аивадон концепцийæн фæуыдзæн 
стырдæр ахъаз. 
ФЫЙЙАУЫ КАТАЙ 
Фыццаг хатт мыхуыры рацыд: журнал «Фидиуæг», 1927, 1—2№№. 
ХОХАДЖЫ ХЪÆСТЫТÆ 
Фыццаг хатт мыхуыры рацыд: журнал «Фидиуæг», 1927, 7—8№№. 
НОМЫЛУС 
Фыццаг хатт мыхуыры рацыд: журнал «Фидиуæг», 1928, 1 №. 
Йе осо, ак вин шемогишва шен? (гуырдз)-æй, ирон, дæу чи æрбауагъта 
ардæм? 
Ихъо ерти шенистана къарги маспиндзели (гуырдз.) — Уыдис иу дæ хуы- 
зæн хорз фысым. 
—406— 

ИДÆДЗ УС ГОСÆДА 
Радзырд кæронмæ фыст кæй нæу, уый тыххæй периодикон мыхуыры 
уагъд не 'рцыд. Фыццаг хатт мыхуыры рацыд: «Уацмыстæ дыууæ томæй, 
Рæстдзинад — Дзæуджыхъæу, 1931». 
ДЫУУÆ КЪÆРНЫХЫ 
Фыццаг хатт мыхуыры рацыд: журнал «Фидиуæг», 1930, 2 №. 
Йæ фыццаг сæргонд уыд: «Стырфæтæны диссæгтæ». Чиныгмæ та бацыд 
«Дыууæ къæрныхы», зæгъгæ, ахæм номимæ. 
ТУГÆЙ ÆЛХÆД 
Фыццаг хатт мыхуыры рацыд: журнал «Фидиуæг», 1930, 5 №. 
ÆРТЫНДÆСÆЙ ИУМÆ 
Фыццаг хатт мыхуыры рацыд: журнал «Фидиуæг», 1928, 8№. 
Уый фæстæ радзырд бацыд йæ уацмысты алы æмбырдгондмæ дæр. 
МУЗЕЙЫ 
Фыццаг хатт мыхуыры рацыд: журнал «Фидиуæг», 1929, 1 №. 
Свило (гуырда) — рæвдауæн дзырд у, амоны «мæ хъæбул». 
МÆРДТЫБИРÆГЪ 
Фыццаг хатт мыхуыры рацыд: журнал «Фидиуæг», 1929, 6—7 №№. 
ИУДЗОНГОН 
Фыццаг хатт мыхуыры рацыд: журнал «Фидиуæг», 1929, 3 №. 
ÆФСÆН УÆЙЫГ 
Фыццаг хатт мыхуыры рацыд: журнал «Фидиуæг», 1929, 4 №. 
ДЗУТТАГ ОШУАХЪ 
Фыццаг хатт мыхуыры рацыд: журнал «Фидиуæг», 1930, 11—12№№. 
Тора — «сауджыны аргъауæн бынат» нæу. Тора у Библийы фыццаг фондз 
чиныджы (Мойсейы фондз чиныджы) рагон дзуттаг ном. Кæнæ та уыцы 
фондз чиныджы текст фыст кæуыл у æмæ синагогæй æфснайд чи вæййы, 
ахæм пергаменты тыхтон. 
ÆУУÆНК СЫЛ НÆЙ 
Мыхуыр æй кæнæм: «Хъуылаты Созырыхъо, æвзæрст уацмыстæ, Хуссар 
Ирыстоны паддзахадон рауагъдад, Сталинир — 1957» — уымæ гæсгæ. 
Лечаки (гуырдз^ — кæрдæн. 
Кнейна (гуырдз) — гуырдзиаг уæздан лæг-тавадийы бинойнаг, кæнæ та 
йæ идæдз. 

СÆРГÆНДТÆ 
Нæ лæгдзырæгъты сыгъд фæндæгтæ (Булкъаты Михал) 5 
БЕДЖЫЗАТЫ ЧЕРМЕН 
Ссыгъди цард' 31 
Мæсгуытæ дзурынц 31 
Æртæ фæкасты 162 
Уад асаста гæды бæласы . . . 176 
Бирæгътæ . • . . . . . . . . . 181 
ХЪУЫЛАТЫ СОЗЫРЫХЪО 
Фыййауы катай , 245 
Хохаджы хъæстытæ 251 
Номылус ......' 259 
Идæдз ус Госæда 278 
Дыууæ къæрныхы 288 
Тугæйæлхæд. . . 300 
Æртындæсæй иумæ . ................... 320 
Музейы ......:.......... 323 
Мæрдтыбирæгъ 328 
Иудзонгон 332 
Æфсæн уæйыг 351 
Дзуттаг Ошуахъ 364 
Æууæнк сыл нæй 396 

