АДÆМЫ 
ЦÆСТ 

л4/и^^ 
\^и^й 

ДЗАСОХТЫ МУЗАФЕР 
ЦХИНВАЛ - ДЗÆУДЖЫХЪÆУ 
«ЦЫКУРА» 
2016 

ББК 84(2Рос-Осе) 
Дз-16 
Чиныг рухсмæ рауадзынæн финансон 
æххуыс бакодта РХИ Президент 
Тыбылты Леонид 
Дзасохты М. 
Дз-16 Адæмы цæст. [Текст]: æмдзæвгæтæ / Дзасохты 
Музафер - Цхинвал-Дзæуцжыхъæу: «Цыкура», 2016. - 
383 ф. 
Дзасохов М. С. 
Глаз народа. 
В своей новой книге автор остается верен своим убеждениям 
и взглядам: добро должно победить, справедливость - восторже- 
ствовать, а любовь остаться незыблемой, как земля, которая родила 
и взрастила его. Это - те самые три кита, на которых стоит поэзия 
Музафера Дзасохова. 
84(2Рос-Осе) 
©ДзасоховМ.С.,2016 
©«Цыкура», 2016 
1§ВЫ © Алипченкова Т. Ф., оформлсние, 2016 

ÆМДЗÆВГÆТÆ 

МÆ ЗАРДЖЫТÆ 
Кæй зæрдæ нæу къуытты, къуырма, 
Кæны уый базырджын ныхæстæй... 
Мæ хуыздæр зарджытæ нырма 
Лæууынц æбæрæг ран æмбæхстæй. 
Нæ зонын, ралæудзæн сæ рад 
Кæцы дуг, заман æмæ рæстæг... 
Ызгъорынц бонтæ, мæйтæ тагъд, 
Мæ фæндаджы кæрон æрхæстæг. 
Куы ма сын фехъусин сæ зæл, 
Фæкæнын ууыл арæх катай... 
Цæмæнты вæййы лæг æнхъæл, 
Дæ тыхтæ хъуамæ уымæн раттай. 
2010 азы 20 октябрь 
7 

КЪОСТА 
Кæрдæгцъæх фæзтæ, цадтæ — 
Барастыры бæстæ... 
Сæдæ азы фæцардтæ 
Дæ мæлæты фæстæ. 
Уæвгæ, мæлæт æнусмæ 
Зæдау дæуæн дæр нæй. 
Ирон адæмæн рухсмæ 
Кæндзынæ фæд фæрнæй... 
2005 азы 13 январь 
*& 
8 

ÆХСÆРДЗÆН 
Ыздæхæн уымæн нæй 
Йæ фæндагæй фæстæмæ. 
Ныппырх вæййы, цæмæй 
Æрæмбырд уа фæстæмæ. 
Ызгъоры афтæмæй 
Дæлвæз-быдыр бæстæмæ. 
Ыздæхæн уымæн нæй 
Йæ фæндагæй фæстæмæ. 
2004 азы 16 август 
**№> 
9 

ТЕРЧЫ СТЫРДÆР ДУР 
Кæддæр дуджы фæхицæн 
Йæ къæдзæх-мадæй дур. 
Ныр нал ары йæхицæн 
Быцдт, ныттар ыл хур. 
Кæсы йæ мадмæ дардæй, 
Ысурс йæ мады сæр. 
Хæры йæхи æнкъардæй, 
Хъæбул — йæ мæты сæр. 
Кæд Терчы бæрæгастæу 
У сатæг, хъуысы зард, 
Уæддæр нæй хос йæ мастæн, 
Нæй уый батавæг арт. 
2004 азы 3 ноябрь 
^*49 
10 

КЪОДАХ 
Кæддæр уыдтæн æз дæр бæлас 
Цъæх сыфтæркалæг, удæгас. 
Ныр та дæн къодах, сугсæттæн 
Фыдгулты фæндиаг фæдæн. 
Кæнынц мæныл мæ туг-ыстæг 
Æфсымæрты къуыхтæ лыстæг, 
Цæмæй сæ скæна исчи арт 
Æмæ ныффæнык уа сæ цард. 
Куыннæ кæнон æз катай уæд?! 
Мæ бынаты фыдызнаг уæд. 
2004 азы 2 ноябрь 
•*• 
11 

ЗÆРВАТЫКК 
Зивæг нæ зоныс, æртæхыс нæм дардæй, 
Сбуц кæныс алкæйы зæрдæ дæ зардæй. 
Ардæм æркæссыс ды уалдзæг, фæстæмæ 
Цымæ цы ахæссыс уыцы бæстæмæ? 
Стæй дзы фыдыуæзæг кæцыйы хоныс? 
Кæцы дын радта фылдæр тыхтæ, хъомыс? 
2004 азы 20 сентябрь 
*ф-> 
12 

Азтæ згъорынц, бонтæ уайынц, 
нæй дзы иу фæстæмæ здæхæг, 
Кæцыдæртæ дзы æрттивынц, 
иннæтæ ысты ызгæхæрд. 
Сæрсæфæнмæ сæ фæкалди, 
аныгъуылд сæ фылдæр тары, 
Зæрдæйы ныууагътой ностæ, 
цæсгомы æнцъылдты, кары. 
Цард фæвæййы, оххай, цардæн тагъд 
фæуынæнхъæл нæ уыдтæн... 
Уд уæддæр зæронд нæ кæны, баззайынц 
æвзонгæй удтæ... 
2005 азы 4 ноябрь 
13 

т^ ^&м^&’ ’3^ 
Фридрих РЮККЕРТЫ мотив 
Кæйдæр хъæнтæн æгъгъæд нымад фæуæд, 
Фæлтау дæ каст дæхи сахъæттæм уæд, 
Кæмæдæрты дæ нал æвдæлдзæн уæд. 
2000 азы 2 ноябръ 
**■ 
14 

ЛÆГÆНАДГÆНÆГ 
Дæ цæуын сæпп-сæпп у, дæ хæрын — цъæм-цъæм, 
Дæ мыды кæддæриддæр разыны къæм. 
Къæм загътон? Фæрæдыдтæн, уый вæййы хъис, 
Хуыйы сыстæн уый фæстæ бамбæхсæн ис. 
Хуыйы хъистæй конд у дæ намыс, дæ кад, 
Хуыйы хъистæн кодтай цæрæнбон лæггад! 
2000 азы 10 сентябрь 
*ф* 
15 

РЫГ 
Мæ цъыфæйдз&г дзабырты мусæй 
Æрцыдтæн айфыццаг фæскуыст. 
Сæрфын сæ райдыдтон ныр хусæй, 
Цыма мын бафыстæуыд мызд... 
Лæууын нæ хæдзары къæсæрыл, 
Сыгъдæгдæр ма мæнæй кæм ис! — 
Мæ къæхты рыг æрбадт мæ сæрыл, 
Уæддæр мыл ничи кæны дис. 
1988 азы 25 май 
*гк* 
16 

ÆЦÆГÆЛОН 
Бæргæ кувыс æнæ худæй, 
Дæ фарн та у фынæй. 
Ды никæйы зæрдæхудтæй 
Тæрсыс — Хуыцау дын нæй. 
«Ды бафхæрдтай сæдæ лæджы» — 
Зæгъин, фæлæ сты мин. 
Дæ сау митæ дæс хæрæджы 
Нæ афæразид, зин. 
Нæ Иры зæхх æгадгæнæг 
Дæ хуызæттæ ысты. 
Хуыздæртæй нæу дæ бакæнæг, 
Æфтауы нæ цæсты. 
Гæбæр бæх дæ, гæбæр бæхы 
Ныхыс, хæрыс дæ хъиу. 
Фыры æрдæм нæ фæлдæхы 
Дæ бирæ хъултæй иу. 
Сæ удхæссæг дæ адæмæн, 
Нæ дæм цæуынц хæстæг. 
Æцæгæлон дæ алкæмæн, 
Æрвад дын нæй, хæстæг. 
2005 азы 5 септябрь 
17 

* * * 
Куыд кæнон, цы кæнон, кæмæ кæнон хъæр, 
Цы бæстæм фæхæссон мæ сагъæссаг сæр? 
Йæ бындур ныззылди æфсармæн. Æгъдау... 
Æгъдауæн дæр хъуысы йæ фæдисхъæр: «Уауу!» 
Кæм ма ис лæджыхъæд?! Цæй намыс, 
цæй лæг?! — 
Кæдæм цæуæм, уырдæм нæ хоны хæйрæг. 
Фыдвæндагыл афтæ цæудзыстæм кæдмæ? 
Сæрсæфæны хауыны бæсты хæрдмæ 
Цы рæстæджы райдайдзыстæм мах цæуын, 
Кæд фæбынæй кæндзæни худын кæуын?.. 
2004 азы 3 ноябрь 
+& 
18 

ÆМХÆЦЦÆ ХЪУЫДЫТÆ 
Иууылдæр уырдæм цæудзыстæм, 
Иу дæр нæ нал уыдзæн ам. 
Алкæй фыдусы æлгъыстау 
Бахæрдзæн зулкъ æмæ калм. 
Уавæр нæу хуыздæртæй ам дæр: 
Иу дзы у иннæмæн сырд. 
Чи у æппæты хæрамдæр, 
Кадджындæр уый дзыхы дзырд. 
Адæймаджы фыд хæрынæй 
Залым нæ зоны æфсис. 
Хонын хæлæг кæнын рынæй 
Ноджы æгъатырдæр низ. 
Рахатти заёххон Хуыцауыл, 
Нæу ын фыд ракæнын зын. 
Намыс дæлджинæгмæ хауы, 
Дæлджинæгæн та нæй бын... 
2004 азы 12 октябрь 
Кф9 
19 

ЗÆРДÆДЗÆФ ИРЫСТОН 
Нæ зæрдæмæ ныхъхъавыди фыдгул, 
Зæрдæйы тугæй Иры зæхх ыскул. 
Кæндзæни знаг цæстысыгты дæлдон, 
Æнхъæлмæ йæм кæсы мæрдты зындон. 
2004 азы 15 сентябрь 
^*49 
20 

* * * 
Куы фæтæрсын, уæд ауайы мæ уд, 
Ома, дам, ды æнæ мæн цъусдуг дуд, 
Фæлæ фæстæмæ фездæхы æваст, 
Æмæ та уæд фæтар вæййы мæ маст. 
Цæудзæни рæстæг, ралæудзæни бон, 
Æхсгæуад нæ, куы атæхдзæн бынтон 
Мæ уд кæдæмдæр, нæу, кæдæм, бæрæг, — 
Нæ йæ базондзæн а зæххыл цæрæг. 
2004 азы 12 сентябрь 
•*• 
21 

* * * 
Куыдзы тæгæнайæ дын бадарди дон, 
Уæддæр ма фæкæсыс дæхимæ уæндон. 
Хæрæджы сæфтæгæй æрцыдтæ ды над, 
Дæлдæр уæвæн нал ис, дæ ахæм æгад, 
Уæддæр ма дæ цæсгом цыдæртæ хъæцы — 
Фæзæгъыс: «Мæ фыдгой кæнынц æмæ цы! 
Сæ ныхæстæн искуы æрцæудзæн кæрон, 
Æмæ та ысуадздзынæн ногæй мæ рон, 
Кæндзынæн фыццагау цъыфкалыны куыст, 
Мæ ныхы уыд афтæ мæ гуырæн бон фыст». 
Хъæбæр у дæ зæрдæ, хъæбæр у дæ дзых, 
Фæхонынц дæ хуызæтты адæм тæрных. 
2004 азы 28 август 
«ф» 
22 

* * * 
Адæм цы бæстæйы мæлынц сыдæй, 
Кусæджы фæллой кæм хæрынц зыдæй 
Цъулбертæ-тугцъиртæ, уыдонæн нæй 
Удæнцой, уыдон нæ кæнынц фынæй 
Иннæтау. Дуджы тæрхонæй зынæй 
Аирвæздзысты, уыдзысты бынæй. 
Махæн цы бавзарын кодтой фыдæй, 
Уый сын нæ батайдзæн, райсом сын æй 
Адæм сæ фарсæй кæндзысты, цæмæй 
Дуне ыссыгъдæг уа чъизи, къæмæй. 
2004 азы 24 авгусгп 
^*49 
23 

* * * 
Мæнмæ ис алцыдæр, зæгъыс, — 
Сызгъæрин къухдарæн, рæхыс, 
Æддæгуæлæ хæдзæрттæ — уал. 
Дæ ус? Зæххыл ын нæй æмбал. 
Бæрзонд бынаты ис дæ куыст, 
Дæу бæрц нæ исы иу дæр мызд. 
Мæнмæ ис алцыдæр, зæгъыс, 
Æргæвдыс къаты бон дæр фыс. 
Дæ хуызæн нæй хъæзныг цæрæг, 
Кæнынц дæм бирæтæ хæлæг. 
Дæ хæдзарау у дзаг дæ кæрт, 
Зæххон цардæй æппарыс къæртт. 
Мæнмæ ис алцыдæр, зæгъыс, 
Фæлæ ма уæд цæмæн цæрыс? 
Кæд ницæмæуал тырныс, уæд 
Æрцыд, æвæццæгæн, мæлæт... 
Кæй ницуал хъæуы, уый у мард, 
Йæ къонайы æрхуыссыд арт. 
2004 азы 22 август 
«^» 
24 

* * * 
Уæ рæстæг ралæууыд сымахæн, 
Хæлæггæнджытæ дæр уæм ис. 
Мæнæн та дуг у уæнгæл ахæм, 
Кæнын фырадæргæй фæдис. 
Фæлæ мæ рыст нæ хъары иумæ — 
Йæ кой у алкæмæн йæ сæр. 
Кæд æрбамбырд уыдзыстæм «иумæ»? 
Цы бон ныккæндзыстæм æмхъæр?! 
2004 азы 14 август 
25 

НОГ ХИЦАУ 
Æмбисонд 
Кæрчыты фермæ заууатмæ æрцыд, 
Хъуыст афтæмæй кæддæр йæ намыс, цыт. 
Уыд маргъы фыдæй хъæубæстæ æфсæст, 
Æйчыты нымæц бонæй-бонмæ рæзт. 
Фæлæ йæ хицау базæронд и, ацыд, 
Йæ цахъхъæнтау, фæллад уадзынмæ балцы. 
Цыдысты бонтæ, фермæйы сæргъы 
Рæстæгмæ бахъуыд сæвæрын дзæргъы. 
Фæлæ, хъыгагæн, уый нæ зыдта куыст, 
Йæ зæрдæ каркау уасæгыл нæ тыхст. 
Æмæ, куы зæгъын, раууатмæ æрцыд 
Кæрчыты фермæ, намыс айсæфт, цыт. 
Цы бакæной, куынал зыдтой уый адæм, 
Уæд хицауæй æрвыст æрцыд джир ардæм. 
Фæхуыздæр ысты хъуыддæгтæ æваст: 
Æйчытимæ уыд уавæр фидар баст. 
Дыууæ фылдæр фæци сæ бæрц 
Тæккæ фыццаг бон уыдоны нымæц. 
2016 азы 25 мартьи 

ЙЕ ’ВЗАГ ÆДДЕ КÆМÆН 
БАЗЗАД, УЫМÆН 
Дæ зæрдæйы хуызæн нæ бæззы дæ дзых, 
Кæнынц дæ дæлгæмттæ æмхуызонæй сых. 
Æнæджигулгæнгæ нæ ауадзыс иу, 
Дæ сæрты æдæрсгæ нæ атæхдзæн цъиу. 
Дæ бæх уым æрбæттыс, кæм дын нæй бæхдон, 
Дæ къæбæр уым тулыс, кæм дын нæй цæхдон. 
Зæронд æрчъйаг удаин хоныс дæ куыст, 
Джелбетт дæм æфсармау нæу мелæй дæр фыст. 
Æрæджы нæма у, дæхиуыл æрхуд, 
Кæннод ист æрцæудзæн дæ гамæн йæ худ. 
2004 азы 5-6 август 
*& 
27 

УАЙДЗÆФ 
Дыууæ комыкъулæй æууилы дæ лæг: 
Нæ иумæйаг фынгыл нæй ахæм хæрæг. 
Нæ зонын, кæцон у, чердыгон мыггаг — 
Лæвархорты астæу нæма уыд дыккаг! 
2004 азы 6 август 
йф* 
28 

* * * 
Цытæ бакуыстай бонты руаджы, æрдз! — 
Фæкалдтай ивгъуыд рæстæджытыл сæг... 
Уый раджы уыди: сагоимæ уæрцц 
Мæ сæрыхъуынты не ’рцахстаид лæг. 
Ныр уыцы дугæй нал баззади фæд, 
Кæм бадти зæд, уым нал æрбаддзæн зæд. 
Кæм уыд хуымгæнд, бæрзонд фæцыд уым хъæд, 
Кæм уыди хъæд, нæ фæзынд уым хуымгæнд. 
2004 азы 28 июль 
*Гк* 
29 

ФОНДЗЫССÆДЗАЗДЗЫДЫ 
САГЪÆС 
Афæдзтæй-барæнтæй 
Батыдтон цас! 
Иу дæр мæ карæнтæй 
Нал у æгас. 
Баззадтæн уæзæджы 
Къæйыл. Мæ цард 
Аныгъуылд фæздæджы, 
Ахуыссыд арт. 
Нал уыд мæ джебогъмæ 
Рагæй æвнæлд. 
Чи зоны, ферох мæ 
Кодта мæлæт... 
2004 азы 28 май 
■*• 
30 

* * * 
Нæ зоныс дæ мондæгтæн бæрц — 
Лæджы цармæй бахуыдтай кæрц. 
Хъæзныг дæ, дæ бон æмæ ис — 
Дæ сагъæс, дæ мæт æмæ рис. 
Нæртонтæй бæргæ у дæ ном, 
Фæлæ у дæ намыс та хом. 
Мæгуыр лæджы стигъын — дæ куыст, 
Кæйдæр туджы æвдылд — дæ «мызд». 
Нæ дæм зыны никæцæй зæхх, 
Куырм дæ кæны арвæн йæ цъæх. 
Хæстæг дæм нæ бауадздзæн зин 
Æрбацæуын амондау цин. 
Дæ бынтыл зырзыргæнгæ цæр, 
Зырзыргæнгæ ссардзынæ мæр. 
2004 азы 29 апрслъ 
йфД 
31 

ХЪАЗГÆМХАСÆН 
Кæнынц æхситт мæнæн мæ хъустæ, 
Кæуыл? Цæмæн? Нæу уый бæрæг. 
Ыстыхсын, райдайын сыл бустæ, 
Вæййын сæ ныхмæдзур, хæцæг. 
Фæлæ мæ мурмæ дæр нæ дарынц, 
Кæнынц мæ фыдæнæн сæ куыст. 
Мæ дыууæ хъусæй рауад уадындз: 
Æмзард кæнынц, нæ домынц мызд. 
Куыннæ сæ хонон æз мæ сонтæ, 
Ыстæй мæ фыдызнæгтæ, кæд 
Сыфцæй мæнмæ зæронды бонтæ 
Тыхласт кæнынц æд сагъæс, мæт? 
2002 азы 26 февраль 
32 

НЕМЫЦÆГТÆ 
Франсуа-Мария ВОЛЬТЕРЫ мотив 
Сты немыцæгтæ хорз адæм, 
нæ сæ зæгъын æвзæр, 
Фæлæ сæм иу ыстыр аипп æрхæсдзынæн 
уæддæр: 
Сæ нымæц у æгæр бирæ — кæд уыди хорз æгæр! 
2000 азы 22 октябрь 
2 Дзасохты Музафср 
33 

ЗНÆГТÆ 
Цæуы дæ фарсмæ, ард, 
Кæддæриддæр мæнг ард. 
Сты адджын æмæ маст 
Æзынгæ тæгтæй баст. 
Сты раст æмæ зылын 
Æнæниз æмæ рын... 
Кæнæд æдзух уæлахиз 
Дæ галиуыл дæ рахиз. 
2005 азы 10 сентябрь 
*ф-> 
34 

ФÆНДИÆГТÆ 
I 
Дæ фæндйаг мæ куы фæкæнид Хуыцау, 
Æвиппайды уæд райхъуысид мæ «уауу!» 
Мæ уд кæдæмдæр атæхид æваст: 
Кæуид мæ хъæстæ, саразис ды хъазт. 
2005 азы 14 декабрь 
II 
Дæ къух ыссардзæн тынг зынæй дæ тын, 
Фæлдæхдзæни дыл алы ран дæр кау... 
Мæ фæндиаг хорз не суыдзынæ ды, 
Дæ фæндйаг цауд мæ ма скæнæд Хуыцау! 
2005 азы 15 декабрь 
*^> 
35 

* * * 
Сымахимæ цæрын, фæлæ мæ дуг 
Нæу ацы дуг, йæ дадзинты — уæ туг. 
Нæ мæм хъарынц уæ кæфтытæ, уæ зард. 
Куыд мæ батава давд сугтæй конд арт?! 
Æнад мын у уæ нозт æмæ уæ хæрд, 
Æз алцæмæй уæ цуры дæн æфхæрд. 
Нæ дыргьтæ сты фæйнæ дыргъдонæй хаст, 
Сымахæн адджын циу, мæнæн уый — маст. 
Кæм кæны фарн æппынæдзух фынæй, 
Цæрын æз уым, æндæр гæнæн мын нæй. 
Æвæццæгæн, мæ раздæр мæлын хъуыд, 
Кæнæ та мын фæстæдæр гуыргæ уыд. 
2005 азы 19 декабрь 
■*» 
36 

* * * 
Нæ мæ хъæуы уæ кад, 
Нæ мæ хъæуы уæ намыс. 
Ныууадзут мæ æнцад, 
Стут бирæгътæ, æз — далыс. 
Фæйнæ кæвдæсыл баст 
Ыстæм, нæ холлаг — хицæн. 
Уæ чындзæхсæв, уæ хъазт — 
Уæхи, мæ цин — мæхицæн. 
Уæ алкæцы — Хъæриу, 
Æмхуызонæй — къæдзæхтæ. 
Сымахимæ мæ иу 
Нæ кæны арвау зæхх дæр. 
2005 азы 28 декабръ 
*ф» 
37 

ФЫДГУЛ 
Мæ хорздзинадæй чи кæны рынчын, 
Хæсдзынæн уымæн алы бон дæр зын. 
Йæ фыдæнæн нæ уыдзынæн фæстаг 
Æз иу ран дæр. Лæджы фырт мæ хъæстаг 
Нæ уыдзæни, мæ тых æмæ мæ зонд 
Дæтдзынæн уымæн — уа мæ кад бæрзонд. 
Мæлдзæн фыдгул цæрæнбонты мæстæй, 
Сæргуыбырæй ыздæхдзæни хæстæй. 
2006 азы 8 январь 
38 

* * * 
Ирыстон нæ хъæуы ироны, 
Фæлтау абырдзæн искæй роны. 
Ироны йæхи ’взаг нæ хъæуы. 
Цæй горæты! Далæ ма хъæуы 
Дæр дзурынц кæйдæр дзых, æвзагæй. 
Нæ низыхатт хонæм уый рагæй: 
Нæхи дзыхæй дзурыны бæсты 
Кæйдæр æвзаг скадджын нæ цæсты. 
Ирон лæджы нал хъæуынц нартæ, 
Кæйдæр сугтæ равзæрстам артæн. 
Нæ хæдонæй рауади кæрц, 
Нæ кæрцæй нæ рауад хæдон. 
Нæ нын æй ныббардзæни æрдз — 
Йæхицæн нæ рахондзæн сон. 
2006 азы 21-22 январь 
■*» 
39 

МÆ ГОРÆТ 
Райгуырдтæн, мæ хуыздæр бонтæ 
Арвыстон æз хъæуы сонтæй. 
Уым мæ фыццаг æвддæс азы 
Абон дæр ма худынц, хъазынц. 
Доны былты, хъæдты, фæзты 
Рацæйдугъ кæнынц мæ рæзты, 
Хонынц мæ ныр дæр ма балцы, 
Уыдон фæрцы зонын алцы, 
Уыдоны æххуысæй ардæм 
Рафтыдтæн, горæт, дæ бар дæн. 
Ды йæ нысан дæ мæ хъавдæн, 
Баззади кæмдæр мæ авдæн. 
Ныр фæуæрæхдæр мæ хæтæн, 
Арвы цъæхау у йæ фæтæн. 
Тынг цæмæ бæллыдтæн сонтæй, 
Уый мæм нал кæсы бæрзондæй, 
Уырдыгæй кæсын мæхæдæг, — 
Хонын æй мæ цард, мæ фæндаг. 
Сси мын стыр горæт дæр уарзон, 
Хъæуы халдих, хъæуы фаззон, 
Æз йæ хъæбул дæн, йæ барæг, 
Зарын ыл мæ хуыздæр зарæг: 
«Арф ран дæ нывæрдта зæрдæ, 
Кал сызгъæринау цæхæртæ!» 
1987 азы 9 мартъи 
40 

ЛУАРЫ МÆСЫГ 
Уæлладжыргомы хъахъхъæнджытæй иу 
Уыд Луары мæсыг, артвæдис-иу систа. 
Зынгцæхæртæм-иу сæрттывта Хъæриу, 
Дзæнгæрджытæ-иу цагътой дуртæ, систæ. 
Хæххон хъæутæй-иу рауади цæдис, 
Æфсымæртау-иу хъахъхъæдтой сæ бартæ. 
Фыдгултæн-иу сæ сæр сæ кой ыссис, 
Сæ цæстытæ-иу кодтой рухсмæ тартæ. 
Æнæхъæнæй-иу базмæлыди ком, 
Æрæхгæдтой-иу знаджы фæндаг иумæ. 
Фæсте-иу нал уыд хотыххæссынхъом, 
Цыты сæрвæлтау алчи згъордта зиумæ. 
Мæсыг фыддуджы бафыста йæ хæс, 
Фæлæ лæууы уæддæр уырдыг фыццагау. 
Йæ дурты хуызæн ис йæ кады уæз, 
Фыдызæхх ын у фидар æнцой мадау. 
2004 азы ноябрь 
<±ф* 
41 

НÆ ЦÆУГÆ ХОХ 
Нæхи ГОГИЙЫ рухс ном мысгæйæ 
Æрбатар дæ æваст, хъыгагæн, 
Мæ зæрдæйы ныууагьтай нос. 
Дæ хуызæн лæг уыди мыггагæн 
Лæгдзинад æмæ кады хос. 
Фæлæ цы бакæнæм хъысмæтæн! 
Йæ чиныджы цы ’рцæуы фыст, 
Нæй ивæн уыцы джипп, фæлгæтæн, 
Нæ цинау уым вæййы нæ рыст. 
Дæуæн нæ рарди бирæ бонтæ, 
Фæлæ сæ батыдтай лæгæй. 
Уыдысты хурæй дзаг, æрвонтæ, 
Нæ дзы уыд ахуырст иу сæгæй. 
Нæ ракастæ фæрсырдæм иумæ, 
Дæ ном нæ кæнæм уымæн рох. 
Дæу мысгæйæ, ныккæсы риумæ 
Зæринхуыз тын, нæ цæугæ хох. 
2006 азы 1 февраль 

БОГЪДАБИ 
Нæ раппæлдзæн дзыккайæ, 
Зæгъдзæн: «Хуыздæр у сир». 
Хæцы æдзух сыкъайæ, 
Йæ фæндаг — зул, гæлир. 
Æппæлын мардæй уымæн 
Йæ хотых у, йæ кард. 
Æгас куы уа йæ «лымæн», 
Уæд та йæ хоны мард. 
Хуыздæр йæхицæй чи у — 
Нæ йын уарзы йæ цæст. 
Уырыты марг йæ риуы 
Ис арфдæр ран æмбæхст. 
Æнауæрдон у тохы, 
Цæвын — йæ уарзон куыст. 
Фæзмы йæ митæй богъы, 
«Богъдаби» — ныхыл фыст. 
2006 азы 1 февраль 
«*• 
43 

МУЛК ÆМÆ ЗОНД 
Къуырцдзæвæнмæ батард зонд, 
Систæуыди мулк бæрзонд. 
Уырдыгæй кæсы ныллæгмæ, 
Зонд кæм хусчындæуы сæгмæ. 
Фæлæ сызгъæрины тас 
Никуы бауагъта мылаз. 
Сæрттивдзæн та райсом хурмæ, 
Хъардзысты йæ тынтæ дурмæ. 
2006 азы 21 мартъи 
*<*►* 
44 

ЗАЛЫМ 
Нæ бынтæ нын ныффу кодта, фæкъахта нæ, 
фæдавта, 
Нæ ауæрды æлхæныныл, уæй кæныныл дæр — 
афтæ. 
Дзаджджын хай нын ис уазалæй, æнæхай 
фестæм хъармæй, 
Фыдæй — мæгуыр, хъæздыг ыстæм ыстджытæ 
æмæ цармæй. 
Нæ рухсы хай нын айстæуыд, йæ бæсты нын 
хуыдалынг 
Æрбахаста, уæддæр уынæм, куыд афтид у нæ 
арынг. 
Нæ царды цалх бæрзонд рындзæй фæтулы 
хохы цъасмæ, 
Кæдмæ кæндзæн сæрбихъуырой, кæдмæ 
тулдзæни, цас ма 
Йæ гыбар-гыбур хъуысдзæни, кæдмæ мардзæн 
йæ рыгæй? 
Кæдмæ уыдзæн йæ развæндаг æхсад цæстыты 
^сыгæй? 
45 

Кæдмæ хæсдзæн йæ масты дзæкъул маёгуыр 
лæг тыппырæй? 
Йæ райгуырæн фыдызæххыл кæдмæ цæудзæн 
гуыбырæй?.. 
Æрлæудзæни та ахæм дуг, кæд фæуыдзæн 
уæлахиз 
Рæстдзинад, уый кæд ысуыдзæн кæддæры 
хуызæн мах ис. 
2006 азы 15 апрель 
46 

УДХЪУАГ 
Дæ бирæ рæбынты кæны ис-бис ривæд, 
Лæджы кадгæнæг артыл ауагътай дон. 
Мæгуыр дæ, фæлæ дын нæ кæнын тæригъæд, 
Ыстæй дын нæу баххуыс кæнын дæр мæ бон. 
Ды удхъуаг дæ, удхъуаг, нæ фæдæ хæрзудæй 
Ды хайджын, лæбурын, зыд кæнын — дæ уаг. 
Дæхимæ лæг кæсыс æрмæстдæр дæ худæй, 
Ды мулкæй фæстæмæ дæ алцæмæй хъуаг. 
Нылвæста дæ гæлдæр дæ зæрдæ дæ риуы, 
Кæныс ма тыхулæфт, æгасæй дæ мард. 
Дзыппæй нæ — цæстæнгасæй дæр нырма иуы 
Нæма барæвдыдтай, — нæу ахæм цард цард. 
Фырхæлæгæй тайынц дæ цæстыты фиутæ — 
Нæ Иры фылдæр мулк кæмæ ис дæуæй. 
Дæ уæнджы нæй стæджы мур — иууыл æргъиутæ, 
Дæ хъултæ цыг бадынц, хызт — сахæй, тæуæй. 
Гуыппарты зынг никуы æрæвæрдтай зынгыл, 
Нæ равдыстай иунæг хъуыддаджы сæрфат. 
«Дæлдæр абад» дзурынц дæу хуызæттæн 
ф^шгыл — 
Цы ран вæййы намыс, цы ран вæййы кад. 
2005 азы 20 сентябрь 
47 

©^ таЙЛ^?^ ^^® 
ЦЫМЫДИСДЗИНАДЫ 
АЗАР 
Арфа БЕНЫ мотив 
Æгæр цымыдис уыд 
Нæ фыдæл, æмæ сырд 
Дзæнæт-бæстæй æрцыд. 
2006 азы 18 май 
+& 
48 

(Щ^ К^&ÆШ? ^^) 
Æлхæнгæ æмæ уæй — 
Уæ хуыздæр куыст. Уæууæй! 
Уæд ма цæргæ та кæд, — 
Нæ кæнут ууыл мæт? 
Æви уый хонут цард, — 
Цы къонайы нæй арт, 
Кæцæй нæ хъуысы зард, 
Кæм ысты монцтæ мард? 
2006 азы 24 май 
«ф» 
49 

ÆМБИСБОНЫ ФЫН 
Æвдай азы кар мыл нырма дæр нæ зыны: 
Чысыл раздæр тахтæн уæлæрвты мæ фыны. 
Куыд тылдтон мæ базыртæ-къухтæ бæрзæндты! 
Фæуагътон кæддæрау мæ фæстæ мæ сæнтты. 
Нæ тарстæн мæхицæн æрхауынæй зæхмæ, 
Хæрдмæ кæмæ кастæн, æз уыцы къæдзæхмæ 
Фæлгæсыдтæн уæле — æрттывта йæ цъити, 
Уыдтон ын, йæ сæрыл цы нæуæгуард мит и... 
Мæ къабæзты бацыд æвзонг тыхтæ ногæй, 
Цыма мæ фæхъæстæчындæуыди ронгæй. 
2006 азы 11 июнъ, Кисловодск 
50 

&^ К^Ы$& ^^ 
* * * 
Дæ дзыхыл нæ хæцыс, дæ цуры 
Лæджы фырт йæ хъуыды нæ дзуры: 
Тæрсынц дæ фыдгой æмæ дамæй... 
Цæудзынæ цæрæнбонты цамæй. 
2006 азы 8 сентябрь 
^♦^. 
■V» 
51 

ДÆ ФЫСТЫТÆ 
Ныххус ысты дæ фыстытæ, зæгъин, фæлæ 
хуылыдз 
Дæ иунæг рæнхъ дæр никуы уыд, сæ зонгуытыл 
лæууынц — 
Нæ сын рардæуыд базыртæ, нæ зонынц, циу 
цъæх арв. 
Фынæйæ гуырд — дæ хъуыдытæ, ныффынæй 
ысты тарф. 
Нæй уды цъыртт дæ чингуыты, хъæмпытæй у 
сæ арт. 
Ныппæххæтт ласынц, хъармæн та сæ пайда — 
ницы, мард. 
Æрмæстдæр сонт сыгъд акæнынц, тæппæлтты 
хос ысты... 
Бæркад нæ уыд, нæ уыдзæни дæ тыхлæмæрст 
фысты. 
2005 азы 27 мартъи 
ЧфЭ 
52 

* * * 
Ацы дуджы хорздзинæдтæй ницы хъæуы мæн, 
Нæй йæ иунæг уæрдонæн дæр цалх æмæ сæмæн. 
Дзыппы дары телефонау намыс æмæ цыт, 
Кад фæцыдæр и, æхцаты дуг, заман æрцыд. 
Нал зыны сæ бынæй иумæ адæймаджы ном, 
У лæгдзинады æвдисæн алы ран дæр сом. 
2006 азы 19 сентябрь 
53 

ÆЦÆГТÆ 
Нæ дæн уæ рæхысæй æз цæг, 
Нæ дзурын мæнг, — у уый æцæг. 
Хæрам хæрамыл æз бæттæг 
Нæ уыдзынæн, — у уый æцæг. 
Уæ бирæ мулкмæ æз хæлæг 
Нæ кæнын, — уый дæр у æцæг. 
Мæнæй æцæгæлондæр лæг 
Сымахæн нæй, — у уый æцæг. 
2006 азы 25 септябрь 
«*• 
54 

* * * 
Уе схъæлботт ныхæстæ 
Никуы ’ндæвтой мæн: 
Алкæмæн дæр рæстæг 
Аргъгæнæг уыдзæн. 
Ма хæссут йæ бæсты 
Макæмæн тæрхон. 
Тар æхсæвы фæстæ 
Ралæудзæни бон. 
Разындзæн уым алцы 
Армытъæпæнау... 
Мацы дзурут, мацы, 
Багъæцут фæлтау. 
2006 азы 5 октябрь 
Чф-> 
55 

* * * 
Ничи дæ нымайы 
Адæмы æхсæн. 
Хуры уа, къæвдайы 
Нæй дæуæн быхсæн. 
Ис дæсныйад — «хахуыр», 
Базыдтай йæ тынг. 
Рагæй йыл дæ ахуыр, 
Хорз æвдисæн — уынг. 
Чи дæ у йæ хъуырмæ, 
Уый — æнæхъæн сых. 
Иуы дæр дзы мурмæ 
Не ’рдардта дæ дзых. 
Хистæрау нæ зоныс 
Иу ран дæр кæстæр. 
Алчидæр дæ хоны 
Адæмы фыддæр. 
2006 азы 15 октябрь 
^*49 
56 

* * * 
Разводит опиум чернил 
Слюною бешеной собаки. 
Александр ПУШКИН 
Куыннæ мæлай мæтæй: 
Æрра куыдзы сæтæй 
Дæ фыссæн сис — хъæстæ. 
Нæ фæллайы дæ къух, 
Рæхойыс дзы æдзух, 
Цæуæн дæм нæй хæстæг. 
Нæ дыл фæкæнын дис — 
Дæ хуызæттæ уыдис, 
Ыстæй уыдзæни сом. 
Фæлæ уæ кад уæлдæр 
Нæма фæци, кæддæр 
Куыд уыди, афтæ хом 
Кæдфæндыдæр уыдзæн. 
Ис иунæг ном куыдзæн. 
Цæуылфæнды йæ дом, 
Нæ фæуыдзæн уæлдай: 
Йæ хæринаг — уæлдай, 
Йæ намысы аргъ — сом. 
2006 азы 21 октябрь 
57 

КÆСТÆР 
Мæ хо ДИБÆХАНÆН 
Нæ зыдтай ды дæ фыды дæр, нæ дæ зыдта 
дæ фыд дæр: 
Хъысмæт æнамонд разынди, æдзæстуарзон, 
цыфыддæр. 
Дæ мады хъарм хъæбысæй дæр фæхицæн 
дæ æнафон: 
Кæм каст кæуылдæр хурзæрин, дæуæн уыдис 
уым аууон. 
Фæлæ уæддæр нæ бакуымдтай сæттын 
æгъатыр дугæн, 
Æвæццæгæн, йæ кæнонтæн æнæкæнгæ 
нæй тугæн. 
Нæ баззадтæ дæ карæнтæй сæ иуæй дæр 
фæстæдæр — 
Дæ бæллиц уыд дзæбæх кæнын: ысдохтыр дæ 
фæстæдæр. 
Фæлæггад кодтай адæмæн, дæсгæйттæ нæ — 
сæдæтæн, 
Дæ фæлмæн дзырд æвдадзы хос уыди рынчын 
зæрдæтæн. 
58 

Ыслæууыдысты бирæтæ, мæ кæстæр хо, 
сæ къахыл 
Дæ фæрцы, уыдон арфæтæй дзæвгар 
æруайы махыл. 
Дæхæдæг ныр æруатон дæ: рынчын фæкæны 
саг дæр! 
Дæ низ дæхицæй разынæд æнæхъару, 
тæрсагдæр. 
2005 азы 16 август 
■*• 
59 

ТОБÆ 
Мæрдджыны цæст уынаг у. 
Ирон æмбисонд 
Зæххыл цæрынæй иунæг дæр нæ бафсæст, 
Нæма уыд ахæм, чи нæ загъта «уауу!»... 
Нæ мæ фæнды, цæмæй мын уа уынаг цæст, 
Уынаг цæстæй мæ бахизæд Хуыцау. 
2005 азы 1 ноябрь 
ЬфЗ 
60 

* * * 
ДИБÆХАНÆН 
Нæй равдисæн цæссыг æмæ ныхасæй 
Нæ хъыгæн, у æнæкæрон нæ маст: 
Кæстæр уæвгæйæ ды цæуыс нæ разæй, 
Куыннæ кæнæм дæ хъысмæтæй уæд хъаст? 
Кæуæг нæ мардыл нал уыдзæн дæ фæстæ, 
Нæ мады зæнæг — бафснайдтай дæ сæр. 
Кæд баззадысты ’рдæгфыстæй дæ хæстæ, 
Куыд дæ рахонæм аххосджын уæддæр?! 
Дæ цардвæндаг куы уыдаид дæхи бар, 
Уæд нын нæ зæрдæ не скъахтаид рис. 
Цы бакæнæм! Æвæццæгæн, сæрибар 
Кæддæр заманы нал фæдæтты низ. 
Дæ фæндтæ дын ныппырх кодта, ныкъкъуыхтæ, 
Æнæхъæнæй дзы нал ныууагъта иу. 
Æгæр раджы дын басаста дæ тыхтæ, 
Æгæр раджы дын баууылдта дæ риу. 
Дæлдзæхмæ лæг нæма ныххызт æвыдæй, 
Нымад мæлæтмæ никуы уыди кар. 
Цæуыс нæ кæд, мыййаг, æнæрæвдыдæй, 
Уæд нын — хатыр, нæ рæдыд нын ныббар. 
2005 азы 2-3 октябрь 
61 

<&^ КШ&ÆШ? ^^® 
Уыдтæ ды не ’ртæйæ æфхæрддæр, 
Нæ разæй ахуыссыд дæ зынг, 
Ныр бауазæг кодтой дæу мæрдтæ, 
У сыгъдæг удтимæ æмвынг. 
2006 азы 24 август 
*^> 
62 

Мæ рахиз цонг ахауд, 
Мæ иу базыр — саст. 
Мæ фыдгул дæр махау 
Кæнæд сагъæс, маст. 
Дибæхан фæцыдæр, 
Дибæхан фæтар. 
Уый зæдтæй кæцыдæр, 
Уый кæцыдæр дзуар 
Нæ бинонтыл рахатт... 
2006 азы 24 февраль 
•*■ 
63 

КÆУÆН БОНТÆ 
Кæуын æз алы бон дæр... 
Дибæхан, мысын дæу. 
Кæуынæй мын æнцондæр 
Цæссыг ныхъуырын нæу. 
2005 азы 23 декабрь 
64 

ДЖЕУÆРГУЫБАЙЫ МÆЙ 
Кз&уындзæг кæмдæр мæ хъуыры бады, 
Судзины фындз зæрдæсæр рæхойы... 
Ацы мæй мын ахаста мæ мады, 
Ацы мæй мын ахаста мæ хойы. 
2005 азы 3 декабрь 
«^ 
3 Дзасохты Музафср 
65 

ÆНУСОН ХÆДЗАР 
Нæ хъæуы уæлмæрдты-иу мæ, нæ 
хæдзар мæм кæцæй зына, ахæм ран 
баныгæн... 
Мæ хойы фæстаг фæдзæхст. 
И мимо вечного ночлега 
Дорога сельская лежит... 
Александр ПУШКИН 
Афтæ дæ фæндыд, Дибæ, мæ хæдзар, — 
Баныгæдтам Бæрæгъуыны дæу... 
Ардыгæй дæм хорз зыны нæ хæдзар, 
Ардыгæй дæм хорз зыны нæ хъæу. 
2005 азы 21-22 ноябрь 
«*■ 
66 

ДЗÆНÆТЫ БАДИНАГ 
Мæ хо ДИБÆХАНЫ мæлæн бон 
Нæ кæстæр уæвгæйæ фæдæ ды нæ разæй, 
Дæ бирæ хæрзтæ нын фæкодтай нæ фарсæй... 
Дзæнæты дын Вёринкæ ссардзæн бынат — 
Мæрдты дæр мæт кæны йæ хъæбулыл мад. 
2005 азы 16 ноябрь 
вф9 
67 

ÆНКЪАРД ЗÆРДÆ 
Мæ хъыгæн нæй æмбал, 
Мæ риуы фат ныссагъд. 
Мæнæн мæ зæрдæ нал 
Ысхъæлдзæг уыдзæн тагъд. 
2005 азы 25 ноябрь 
68 

ЗАРÆГ БÆРÆГЪУЫНЫЛ 
ДИБÆХАН, мæ мады зæнæг, 
ацы зарæгæй арын дæ рухс ном. 
Мæрдтæм хъæр кæм хъуысы, уым 
сæм зарæг дæр хъуамæ фехъуыса. 
Урсдоны был райгуырдтæ ды, мæ уарзон хъæу, 
Бæрæгъуын, æз никæуыл баивдзынæн дæу. 
Ды мæнæн ныййарæгау адджын дæ, зынаргъ, 
Æз дæ фæрцы — базырджын, æз дæ фæрцы — 
маргъ. 
Б а з а р д: 
Бехъан æмæ Æрджынарæг, ыстут мæ удыл 
баст, 
Къобосты хъæдмæ, Даргъ хуымтæм æгæрон у 
мæ уарзт. 
Мæ къахвæндæгтыл азгъорын куыд тынг 
фæфæнды мæн! 
Æз уыцы дугæй амондджын кæцыранфæнды 
дæн. 
А зæххы мæ уидæгтæ ацыдысты арф, 
Амæй нæй цъæх-цъæхиддæр зæххы сæрмæ арв. 
Бæрæгъуынæй никуы ис хох бæрзонддæр, 
•рындз, 
Ардыгæй мæм дунетæ иууылдæр зынынц. 
Б а з а р д. 
69 

Бæрæгъуынæй уазджытæ алы ранмæ цыд, 
Бæрæгъуынæй уазджытæн абон дæр ис цыт. 
Уæдæ хъуысæд алкæддæр ацы ранæй дард 
Адæймагæн кадгæнæг, амондхæссæг зард! 
Б а з а р д. 
2006 азы 31 октябрь — 2 ноябрь 
«*• 
70 

* * * 
Мæ цæстыл ауайæд мæ хъæу — 
Мæ ивгьуыд февзæры мæ цуры... 
Мæ бон æнæ цæстысыг нæу 
Мæ мады тыххæй дзурын. 
2004 азы 14 август 
*Ф-> 
71 

МÆРДТÆМ НЫХАС 
Бæргæ, мæ мад, 
Куы уыдаис мæ цуры, 
Фæлæ хъæуы мæрдтæм 
Мæн демæ дзурын... 
Дæ фырты фыртты 
Нал федтай дæ цæстæй, 
Сæ фыды фыд та 
Нал раздæхти хæстæй. 
Кæйдæр дзыцца, 
Кæйдæр бабатæм уыдон 
Хæлæг кæндзысты, 
Æмæ сыл нæй худæн. 
Ныййарæгæй 
Ныййарæджы ныййарæг 
Хæстæгдæр вæййы, 
Адджындæр — йæ зарæг. 
Хъæбулы хъæбул — 
Уарзондæр хъæбулæй. 
Сæ иу кæд хур у, 
Иннæ — хъармдæр хурæй. 
Фæлæ, куы зæгъын, 
Уымæй хай нæ фæци 
Уæ иуы дæр — 
Нæ фендзыстут кæрæдзи... 
1976 азы 12 август 
72 

Сывæллонæй ист кæм дæн, 
уыцы къаммæ кæсгæйæ 
Дæ цъæх цæстытæй мæм æнкъардæй 
Кæсыс ды сабидуджы дардæй. 
Цыдис дыл уæд мæйтæ цыппæрдæс, 
Сыхæгты ус дын уыд æвгъæдгæс. 
Хæцыс дæ гыццыл къухтæй фидар 
Нæ бандоныл, дæ фарсмæ — чидæр. 
Æлхынцъæрфыгæй мæм ныккастæ, 
Æмбæрстай, цымæ, уагæр цастæ? 
Æви зыдтай, кæй уыдзæн махæн 
Нæ цард, фыддæр нæма уыд, ахæм?.. 
2005 азы 1 декабрь 
73 

ЛÆГАУ ЛÆГ 
МÆХЪИТЫ Къостайы мысгæйæ 
Дæ адæмæн дæ лæггæдтæ сты бирæ; 
Дæ хорз хъуыддæгтæй сарæзтай гæнах 
Дæ бинонтæн, дæ мыггагæн, дæ Ирæн 
Ыскодтай кад, нæ сæ рох кæнæм мах. 
Къæбæрдæттон, æгъдауылхæст, уæзданæй 
Ды арвыстай хæлæрттимæ дæ цард. 
Дæ хорзы кой нæм хъуысти алы ранæй, 
Нæ дæм уæндыд хæстæг цæуын мæнгард. 
Кæд искæмæн лæгау лæгæй фæцæрын 
Йæ къухы бафтыд, уæд, Къоста, дæуæн. 
Дæ кæстæртæн дæ ном уыдзæн æрдхæрæн, 
Дæ фарнæн та нæ уыдзæни фæуæн. 
Дæ фæдонтæм дæ намысы тырыса 
Дæлдæр дæ фæстæ ’руадзыны зонд нæй. 
Дæлзæхмæ дæм сæ хорзы кой куы хъуыса, 
Уæд амондджындæр чи уыдзæн дæуæй?! 
2013 азы 2 май 
•*» 
74 

ЗÆРДÆЙЫ ТУГ ФЕМÆХСТ... 
ДЗУЦЦАТЫ Бибойы мæлæн бон 
Афæлдæхт нæ мæсыг, афæлдæхт нæ хох, 
Иры дуар ныххоста сау къухæй фыдох. 
Зæрдæйы туг фемæхст, фестад зæрдæ дур, 
Аныгуылд æмбисбон уалдзæджы зынгхур. 
Амбæхсти лæгмарæг, чъылдымæй цæвæг, 
Ахæм цæрæгойы чи схондзæни лæг?! 
Дзуццаты Бибойæн ахуыссыд йæ зынг, 
Фестади Ирыстон иу ыстыр цæссыг. 
Уый кæндзæн фыдгулы иу афон дæлдон, 
Фестдзæни æнусон тар æхсæв йæ бон. 
2006 азы 20 апрель 
75 

САГЪÆСТÆ СТЫР УЫНДЖЫ 
Æз ацы уынджы нал уынын мæ зонгæтæй 
дзæвгары, 
Ыстæммæ ма дзы фембæлын мæ цахъхъæныл, 
æмгарыл. 
Мæхи дæр мын дзы тагъд рæстæджы нал 
уыдзæн уынæг: 
Кæнынц нæ бонтæ, афæдзтæ æнауæрдон 
куынæг. 
2006 азы 13 апрель 
*~к* 
76 

* * * 
Кæсаг æмбийын райдайы йæ сæрæй... 
Дæ царды бонтæ батыдтай æвзæрæй. 
Дæхи куы зонис мах хуызæн дæхæдæг, 
Уæд бамбарис, куыд афтид у дæ хæндыг, 
Кæй нæ фæхъæстæ Иры фынг дæ цыхтæй, 
Дæ кусартæн — йæ къуыдырфых къуылдыхтæй, 
Кæй нæ у ахæм цард сæрмæхæссинаг, 
Кæй у йæ фæстагдæр бынат дæлджинæг. 
2005 азы 26 сентябрь 
■*• 
77 

хъыг 
Мæ зæрдæйæн йæ тæккæ арфдæр къуымы 
Æрцард, уæд ма æцæгæлон æрхуымы 
Куыд хонон æз, кæд мын фæхицæн уымæй 
Æхсæв дæр нал и боны хуызæн, уым æй 
Æрцæрын кодта сау хъысмæт, уынын æй 
Æхсæвыгæтты тынг арæх мæ фыны... 
Куы райхъал вæййын — скæны мæ йæ быны... 
Дæ зæрдæйы бынат чи скодта, уымæн 
Куыд зæгъдзынæ: «Нæ дæ хонын мæ лымæн!» 
2005 азы 18 мартъи 
*фЯ 
78 

ЦАРДЫ ЦЫППУРС 
Цардæн дæр вæййы Цыппурс — 
Дарын сау рихитыл урс. 
Ралæууыд зымæджы дуг, 
Кусæрттæгтæй смæгуыр дзуг. 
Хисты фаг ма дзы кæд ис, 
Уæд нæу кадавар мæ ис, 
Уæд хъысмæтæй кæнын хъаст 
Нæу мæнæн, æвæдза, раст. 
2005 азы 1 январь 
^*49 
79 

* * * 
Мæ зæрдæ тыппыр у, йæ цъуппыдзаг — мастæй. 
Æфхæрды бынаты кæдмæ уыдзæн растæй? 
Кæдмæ йыл æвзардзæни гæды йæ ныхтæ? 
Кæдмæ фаг уыдзысты мæ кадавар тыхтæ? 
Мæ зæрдæйы рыстæй мæ бонтæ — æхсæвтæ, 
Мæ дыууæ къæмисæнæй хъуысынц йæ цæфтæ. 
Зындоны фыдмитæ æрвитын уæлæуыл, 
Нæ зонын, цы уыдзæн фæстæдæр дæлнæууы... 
2005 азы 22 мартъи 
■*» 
80 

* * * 
Мæ зæрдæйы цы кусы хъыг, 
Цы дзы æрбæстон и фæрсылæй? 
Куы нæ йын дзы æрæвæрд фынг, 
Уæд мæ цы сбуц кодта йæ зынæй? 
Мæ зæрдæйы цы смидæг хъыг, 
Куы нæ йæм уыди уырдæм сидæг? 
Мæ цин ныргъæвст кæмдæр, нындзыг, 
Йæ уд ма ис тыххæй йæ мидæг. 
Кæцæй æртахт мæ риумæ хъыг, 
Мæхæдæг дæр æз уый нæ хатын. 
Зæрватыччы бæсты дзы уыг 
Йæ зæрдæйы дзæбæхæн бады. 
Мæ зæрдæйы æрцарди хъыг... 
2005 азы 10 май 
ЧфЭ 
81 

* * * 
Хъæр мæрдтæм дæр хъуысы... 
КЪОСТА. 
Æртиссæдз æмæ иу аз рацыд, 
Куы банцад тохы хъæр, уæдæй, 
Фæлæ нæма фæзынд йæ балцæй 
Мæ фыд, хабархæссæг дзы нæй. 
Дибæйæ смæгуыр и нæ хъæстæ... 
Жллæх, нæ зыныс ды уæддæр. 
Кæцы ран дæ нырмæ, цы бæсты? 
Дæ кой кæм бамыр и, дæ хъæр? 
Æви кæд сау зæххы хъæбысы 
Æнусмæ у дæ гобан мæр 
Æмæ хъæр уырдыгæй нæ хъуысы, 
Æрмæстдæр уырдæм хъуысы хъæр? 
2006 азы 9 май 
82 

ÆЗ ÆМÆ ДЫ 
Æз хъизæмæрттæн райгуырдтæн, фыдбонтæн, 
Ды та уыдтæ æмдзугæнæг чындзхонтæн. 
Цæрæнбонты нæ бавзæрстай зынæй 
Ды ницы, кодтой де уæнгтæ фынæй. 
Къæхты бæсты дын годзыкъæхтæ ис, 
Нæ зонынц уыдон дурæфхæлды рис. 
Дæ фæндæгтæ уыдысты алкæд лæгъз, 
Мæнæн — къуыппытæ, дард сæм уыди фæз. 
Фырцинæй калд дæ цæстысыг дæуæн, 
Мæ мастцæссыгтæн та нæ уыд фæуæн. 
Дæумæ ма ис ныр дæр быцæутæ арæзт, 
Кæйдæр фæрцы дæ хъуыддæгтæ сты арæзт. 
Æз дæм нæ кæнын ницæмæй хæлæг, 
Дæ хуызæттæн тæригъæд кæны лæг. 
Мæнæн зынхæссæн — алкæм дæр мæ уаргъ, 
Æз фистæг дæн, дæуæн дæ быны — саргъ. 
Уæддæр Хуыцауæй æз нæ кæнын хъаст, 
Уæддæр æз хонын ме Скæнæджы раст. 
Мæ ныхыфыст æвзарын у мæ хæс 
Æмæ йæ дарддæр ахæсдзынæн æз. 
2006 азы 24 апрель 
83 

* * * 
Мæ зæрдæйы æруарыд мит... 
Хуымæтæджы мит нæу — нæ тайы, 
Фæзмы Хъазыбеджы — Сæнайы, 
Сæ дыууæйы ’хсæн сарæзт хид. 
Мæ зæрдæйы æруарыд мит... 
Нæ сисдзæн ничи уый нæ зæххыл, 
Уæгъды зынг хуримæ нæ фæхыл, 
Нæ кæны бонтæ, азтæн читт. 
Мæ зæрдæйы æруарыд мит... 
Нæ фестдзæн дон, нæ фестдзæн их дæр, 
Æдзух йæ сæрмæ баддзæн мигьтæ, 
Кæндзæн ыл уаддымгæ къуыззитт. 
Мæ зæрдæйы æруарыд мит... 
2005 азы 17 февраль 
^ 
84 

* * * 
Амондджын уæвæн куыд ис ацы сау зæххыл, 
Алы бон дæр кæд уыныс загъд-замана, хыл, 
Алы бон дзы хъусыс кæд сау маройы хъæр, 
Нал зоныс, цы фæкæнай адæргæй дæ сæр? 
Ацы сау зæххыл куыд ис амондджын уæвæн, 
Кæд йæ цæссыгты мал у денджызы æрфæн, 
Кæд рæстдзинадæн йæ дзых бахуыди æнгом, 
Цъыфы сæвдылдысты кад, намыс æмæ ном? 
Ацы зæххыл амондджын уымæн хонæн ис, 
Чи бакуырм и, бакъуырма, нал æмбары рис... 
2005 азы 28 февраль 
Ъф* 
85 

чыпы 
Йæ бæрзæнд — хуыдоны цæджындз, 
Дæсаздзыд лæг зыны йæ цуры. 
Ыстæм мах йæ цæстыты сындз, 
Фæлæ йæ æргомæй нæ дзуры. 
«Чыпы» йæ нæ хонæм мæнгæн: 
Сæтæлæджы хъузгæй къуындæгдæр — 
Йæ зæрдæ, бынат дзы лæгæн 
Кæй нæй, уый — æцæгæй æцæгдæр. 
Рæстдзинад фæкодта сæргой, 
Фæсырдта нæ хуыздæрты дардмæ. 
Фæтавынц, кæцæй кæлы сой, 
Сæхи уым йæ хъузæттæ артмæ. 
Кæсы нæм дзæгъæлы ызмур, 
Кæнæм ыл æнæхъуаджы даутæ: 
Йæ коймæгтæ, йе ’мдинтæн — хур, 
Нæ йæм хæссынц мах хуызæн фаутæ. 
1977 азы 20 август 

ХОДЫ Камалæн 
Кæй нæ фæдæ дæ фыдгулты фæндиаг, 
Кæнын дын арфæ уый тыххæй зæрдиаг! 
Лæг дæ æмæ лæджы хуызæн дæ низты 
Фæсырдтай, ныр дæ хæлæрттæ дæ хисты 
Нæ баддзысты, фæлæ дæ нæртон куывды 
Сæ гаджидæуттæ уадздзысты æлхъывдæй. 
Æлхъывдæй уымæн — бирæ сты нымæцæй, 
Дæсгай азты сæ хъæлдзæгæй фæхынцай! 
2005 азы 30 ноябрь 
«ъ^ 
87 

Если бы я застрелился, то 
доставил 6ы этим большое удо- 
вольствие девяти десятым сво- 
их друзей... 
Антон ЧЕХОВ 
Мæ хорздзинад куы фехъусой мæ хæлæрттæ, 
уæд та мыл 
Цъыф калдзысты, ысхондзысты мæ хуымы 
астæу хъамыл. 
Зын равдисæн, цы уавæры уыдзысты, уый 
ныхæстæй — 
Цъæх æйчытæ æфтаудзысты, æвæццæгæн, 
фырмæстæй. 
Мæ ног чиныджы рацыдæй зæрдæхъæрмттæ 
кæндзысты... 
Йæхи æнгæс дзы агурдзæни алчидæр мæ 
фысты. 
Æнæмæнг æй ыссардзæни — нæ фæуыдзæн 
фыдæнхъæл — 
Æмæ та сонтау райхъуысдзæни фæскъуымæй 
йæ цъæлхъæр. 
2005 азы 3 январь 
88 

ИРГЪÆВÆДЖЫ ХЪЫСМÆТ 
МЕНАНДРЫ мотив 
Ныххауди кæд æфсымæртæн, мыййаг, 
сæ мыды къæм, 
Кæд райдыдтой кæрæдзийы нæмын, цæвын, 
уæд сæм 
Æввахс дæр ма цу, дардæй сæм æнæдзургæйæ 
кæс, 
Дæхицæн уыдон иргьæвын ды ма рахон дæ хæс... 
Æфсымæртæн æнæфидаугæ иуахæмы нæй, 
Дæу та сæ фыдгул хондзысты, нæ сын уыдзæн 
дæуæй 
Æнæуынондæр а зæххыл, дæхиуыл хæц фæлтау, 
Цæмæй дæм иу дæр ма ’рхæсса дыууæ 
’фсымæрæй фау. 
2005 азы 8 январь 
йф* 
89 

КУРДИАТ 
Кæйдæр цурау мах цур, 
Цы зоныс, уый ма дзур, 
Уæлдайдæр, цы нæ зоныс, уый. 
2012 азы 13 май 
*^> 
90 

ÆДЗÆСТУАРЗОН 
Нæ уарзы дæуæн дæр дæ цæст, 
Ныхæстæ фæкæныс æрмæст, 
Æндæр дæ нæ фæнды, цæмæй 
Мæ хорздзинад фенай цæстæй. 
2006 азы 14 ноябрь 
^*^. 
■**• 
91 

Загъд-замана ис дæ ныхыфыст, 
Змæнтын, халын у дæ хуыздæр куыст. 
Де ’мгæрттæй кæимæ нæ дæ хыл, 
Нал дын баззад иу ахæм зæххыл. 
Алкæй дæр дзы рахуыдтай дæ рын, 
Зинтимæ дæ бахъæудзæн цæрын. 
Уыдон дæм хæстæгдæр ысты тугæй, 
Иу фыс дæ ды уыдонæн сæ дзугæй. 
2005 азы 27 яиварь 
ЧфЗ 
92 

* * * 
Ныхъхъус и хъæд, ыскодта мардæфсон 
Йæхи, фæлæ та райхъал уыдзæн сом. 
Йæ иу къалиу дæр нал уыдзæн æргъæвст, 
Рæвдаудзæни дзы алкæцыдæр цæст. 
Йæ цæрджытыл хур ракæсдзæн, йæ арт 
Ныййарæг мадау батавдзæни цард. 
2005 азы 11 февраль 
^*49 
93 

ÆВДИУ 
Æгæнон дæ, æгæр карз, 
Æгъдау нæ зоныс, уаг. 
Нæ дæ хъæуы хæцæнгарз, 
Дæ сыкъатæ дын — фаг. 
Цæвыс, рæхойыс алкæй, 
Хатыр нæ зоныс, циу! 
Дæ фаты бырынкъ маргæй — 
Хъæстæ, дæ ном — æвдиу! 
2006 азы 30 октябрь 
«*• 
94 

ФÆРÆТ ÆМÆ АРХ 
— У дæуæн тæнæг дæ тæн — 
Алчи дæм лæбуры. 
Ничи барæхойдзæн мæн 
Асæсты уа, хуры. 
— Нæу дæ ныхас иууыл раст, 
Сины сæрыл ма хæц: 
Син æрцæуы хатгай саст, 
Ма йæм тагъд кæн, багъæц! 
2005 азы 13 февраль 
*<*►* 
95 

ДАМКЪАТÆ 
Дамкъатæн цы зæгъон, кæд 
Акъахдзæф нæ уадзынц мæн: 
Уынджы мыл кæнынц æмрæйд, 
Афтæмæй пыл дæр нæ дæн... 
Уагæры куы уаин пыл, 
Фестид уæд мысан мæ тыл. 
2005 азы 2 мартъи 
«^ 
96 

СÆРДАСÆН ÆМÆ МЫД 
Фæнды дæ, мæ хæлар, цæмæй уай æвыд, 
Сæрдасæны комæй уæд макуы сдæр мыд. 
МЫРТАЗТЫ Барис 
Зæгъын ам æргомæй, 
Æвæццæгæн, хъуыд: 
Сæрдасæны комы 
Цы агуры мыд? 
2005 азы 21 мартъи 
4 Дзасохты Музафср 
97 

(^3 ^ПШГб&’ ^^ 
Теркæн бакодтам фыдмитæ — 
Сау кæлæнтæ æмæ хинтæ, 
Фæлæ хингæнæджы уавæр 
Зонæм иууылдæр, у цавæр: 
Басудзы йæ хинты азар. 
Уый уавæр, фыдгул, ды бавзар. 
2005 азы 22 мартъи 
98 

(^3 таЙМзÆввГ ^^® 
НОЗТУАРЗДЖЫТЫ 
ЗАРÆДЖЫ БАЗАРД 
Хъазгæ 
’Мæ худгæйæ, 
Нуазгæ 
’Мæ цудгæйæ, 
’Рвитæм нæ цард. 
2005 азы 29 мартъи 
^*43 
99 

* * * 
Кæддæр-иу Терчы донæй бæх 
Йæ дойны суагътаид дзæбæх. 
Ныр ахæм ралæууыд рæстæг, 
Æмæ йæм нал цæуы хæстæг — 
Æмбары, марг кæй у, хъæстæ. 
Уæд махæн уый куыд уыдзæн барст, 
Кæд Уæлладжы раз не стæм раст, 
Кæд æрдзы ныхмæ систам тох, 
Табуйæгтæ фæкодтам рох? 
2005 азы 23 апрель 
•*& 
100 

ЗÆРÆДТÆ 
Фæлхæрттæ, къæристæ — 
Нæ мыггаг, нæ ном. 
Нæ фылдæры низтæ — 
Хæрæгуаргъ, æргъом. 
Фæцудыдтам зондæй, 
Нæ къахдзæф — уæзбын... 
Цы домут зæрондæй! — 
Кæндзæн тагъд хæрзбын. 
Фæвæййы нæ рæстæг, 
Фæвæййы нæ цард. 
Æрбаввахс, æрхæстæг 
Мæлæт, нал у дард. 
2005 азы 10 август 
*ф-> 
101 

* * * 
Æвдай мыл рацыди кæд азтæ, 
Уæддæр æз боцъоджын нæма сдæн: 
Вæййын æрвылбон булкъау даст, 
Лæппуйау бецыкк — зулмæ фаст. 
Мæ цæстытæ — æмыдзаг уарзтæй, 
Рæвдауынц чызджыты сæ кастæй. 
Нæ кæны зæрдæ дæр зæронд, 
Кæддæрау йе срæхуыст у сонт... 
Уæвгæ, цытæ дзурын — хъæбатыр 
Кæнын мæхицæй, сты æгъатыр — 
Куы зонын æз — нæ царды бонтæ, 
Æдхъизæмар æмæ æдсонтæ 
Лæгыл кæй æруадзынц сæ уæз, 
Фæлæ уæддæр, мæнæй уый, хæсс 
Дæ уаргъ, æндæр гæнæн дзы нæй. 
Цæлхдуртæ уа дæ размæ, зæй, 
Сæ сæрты ахиз æмæ ног 
Уыдзынæ раздæрау æвзонг. 
2006 азы 14 ноябрь 
102 

АРВ ÆМÆ ЗÆХХЫ АСТÆУ 
Чу ЫЙСИКЫ мотив 
Бæрзонд у арв, фæлæ уæддæр 
Бæрзæндты макуы хæсс дæ сæр. 
Ныллæг у зæхх, ныллæгдæр махæй, 
Уæддæр æй макуы ныццæв къахæй. 
Уæздан уæвын у хорз, фæразын 
Æмæ лæджы хуызæн лæг разын. 
2006 азы 12 декабрь 
103 

РАВГ 
Мæ зæрдæйæ рауад ингæн, 
Мæ уд дзы æрцыди ныгæд. 
Нæ йæм хъары цин æмæ маст, 
Мæ бæллицты цыппæртæ — баст. 
2005 азы 23 февраль 
•^» 
104 

* * * 
Уæййаг у ацы зæххыл алцы, 
Нæ акæндзынæ къахдзæф балцы, 
Куы нæ бафидай, уæд. 
Кæцы ран намыс, кад ныддæрæн, 
Уым у лæгау лæгæн зын цæрæн 
Æдсагъæстæ, æдмæт. 
Фæлæ дзы никуыдæм ис лидзæн — 
Бынат кæм ыссарон мæхицæн, 
Нæй ахæм быдыр, хъæд. 
2007 азы /5, 19 февраль 
«ф» 
105 

ÆНАМОНД 
Богъдаби кæнынæй нæ зоныс æфсис, 
Цъыф калын — дæ хуыздæр дæсныйад ыссис. 
Ныддымстæ цигайнаг уæййаг бæхау раст 
Фырмæстæй, æнæуынондзинад — дæ каст. 
Æнæ фыдгой, дам-дум дæ бон нæу цæрын, 
Кæйдæр хорз — дæ марæг, дæ манхъа, дæ рын. 
Хæлæггæнгæ ’рвитыс дæ алкæцы бон... 
Дæхицæй æнамонддæр макæйы хон. 
2005 азы 17 октябрь 
106 

* * * 
Махæй алкæмæн йæ туг 
Баназдзæни рæстæг, дуг, 
Аивдзæн йæ хуыз, йæ конд, 
Нал уыдзæн йæ гаччы зонд. 
Афтæмæй дзæнæты лæг 
Сфидаудзæни? Нæу бæрæг. 
Æви нæй дзæнæт, зындон, 
Æхсæвы нæ ивы бон?! 
2007 азы 16 мартъи 
<*& 
107 

* * * 
Иу дзы загъта: «Халон», иннæ та: «Сынт» у, 
Растдæр та уыдаид схонын уый Сынтъу. 
Бур джыбыйау сины арфдæр ран нымбæхст, 
Никуы йыл æрхæцдзæн адæймаджы цæст. 
Афтæ цъирдзæн хъаймагъ, нуаздзæн донау туг, 
Æнуды нæ кæндзæн талынджы хуыдуг. 
2007 азы 21 мартъи 
*ф» 
108 

РАГОН КУЫДЗ 
Дæ дзых ысуагътай, нал ын зоныс уаг, 
Зæрдæмæ иу дæр нал цæуы дæ митæй. 
«Æндæрхуызон уыд, — дзурынц мын, — фыццаг, 
Ысчынди йын, æвæццæгæн, ныр хинтæ». 
Мæнмæ гæсгæ, дæ хæлæрттæ кæнынц, 
Цы нæ у, ахæм абон дæр дæ номæй. 
Нырау уыдтæ ды тынг раджы дæр куыдз, 
Фæлæ рæйын нæ уæндыдтæ æргомæй. 
2002 азы 3 февраль 
*^> 
109 

ТИБИТЫ РЫН 
Дæ алыфарс иуы нæ уадзыс цæрын, 
Дæ маргæн йæ чысыл дæр — Тибиты рын. 
Дæ дзырдтæй кæцыфæнды — калмы сыф-сыф, 
Дæ хуыздæр хæцæнгарз кæддæриддæр — цъыф. 
Уæрыкк уыдтæ раздæр, ныр фестадтæ фыр, 
Рæхойыс сыкъайæ, нæ зоныс хатыр. 
2007 азы 24, 26 мартъи 
•*• 
110 

ÆГАСÆЙ - МАРД 
Бæрзонд нæ дæ, фæлæ дæ даргъ, 
Кæйдæр загъдау. Нæ кæнæм аргъ 
Дæргъунцъæн. «Ницы давы ас!» — 
Зæгъдзынæн уый кæйфæнды раз. 
Зæгъдзынæн ма дын афтæ ноджы: 
«Нæ уыдтæ никуы кадæй бонджын. 
Æддæуæзæй дæм касти намыс, 
Бæхы бæсты хæрæгыл бадыс. 
Хæрæфырт циу, цы у æрвад, 
Дæумæ уый никуы у нымад». 
Фæвæййы афтæмæй дæ цард, 
Сæрæгасæй дæ хонын мард. 
2007 азы 23 апрель 
гфз 
111 

ХУЫЦАУÆЙ КУРÆМ 
Дыгурон æвзаг ирон æвзагау 
Нæ туг у, не стæг æмæ йæ ма фау. 
Дыууæ æвзагыл кæй дзурынц Иры, 
Кæйдæртау макуы рахон уый бирæ. 
Дыууæ æвзагæй тæрсын нæ хъæуы 
Хохы цъасы уа, горæты, хъæуы. 
«Иу æвзагыл дæр куынæуал дзурæм,— 
Уымæй нæ бахиз»,— Хуыцауæй курæм. 
2007 азы 16 май 
^*49 
112 

НАМЫСДЖЫН ФЫДÆЛТÆ 
Хосатæ, Хъæрджынтæ, Бесолтæ, Хуыдæлтæ, 
Гаситæ — мæ кадджын, намысджын фыдæлтæ, 
Рухс дзæнæты бадут, аудут нæ цардыл. 
Никуы уæ нымадтон никæйы æз мардыл: 
«Цалынмæ уа мардæн «рухсаг» зæгъæг, мардыл 
Нæу уæдмæ нымад»,— 
Афтæ раджы загъд. 
2007 азы 20 июнь 
•*& 
113 

ÆГЪАТЫР 
Рæстæг ауæрдын нæ зоны, 
Рæстæг у æгъатыр тынг: 
Алкæйы дæр уырдæм хоны, 
Арт кæм фесты сау фæнык. 
2007 азы 9 июль 
«ф9 
114 

КУСЫН 
Габриэль ЛАУБЫ мотив 
Æз нæ кæнын уый дзырддаг, 
Адæмæй цы хъусын: 
«Ма хон кусын зонын фаг — 
У сæйрагдæр кусын». 
«Фæлæ уый дæр нæу хъуыддаг,— 
Иннæрдыгæй хъусын,— 
Кусын дæр нæма у фаг — 
Хъуамæ зонай кусын». 
2007 азы 25 июль 
**&> 
115 

* * * 
В своей стране я словно иностранец. 
Сергей ЕСЕНИН 
Нæ йæ зонын, куыд рауади, кæй аххосæй, 
цæмæн: 
Нæ бадты мидæг рахуындæуыд горæтæгтæй 
мæн. 
Фыдызæххыл æрцæуæгыл æрцыдтæн æз нымад, 
Мæн чи ныййардта, уыцы хъæуæй нал загътой 
мæ мад. 
Фынджы уæлхъус, дам, уазæг у — ыссардтой 
мын мæ ном 
Мæ хæлæрттæ, мæ зонгæтæ, мæ сыхæгтæ, мæ 
ком. 
Куыннæ зонынц, мæ хъæуæй æз кæй никуы 
уыдтæн уæрст, 
Кæй йын уарзта кæддæриддæр ыстыр хæрзтæ 
мæ цæст. 
Нæ зæрдæтæ кæдфæнды дæр кæй кæндзысты 
æмдзæф, 
Кæй мын уыдзæн æвдадзы хос йæ диссаджы 
уæлдæф. 
116 

Куыройыдоны суадæтты цыхцырджыты хæл-хæл 
Мæнæй кæй сурдзæн алкæддæр хъыг, маст æмæ 
мæтъæл... 
Уæдæ мæ номыл гаджидау æндæрхуызон кæнут: 
«Йæ хъæубæстæйы амондыл цы лæг хъары йæ уд, 
Ныййарæгау æй чи уарзы, уый абон сæмбæлд ам, 
Йæ Бæрæгъуыны номæй йын зæгъæм ыстыр 
салам!» 
2005 азы 1 октябръ, 2007 азы 28 август 
«*■ 
117 

* * * 
Нæ заман — фыд-заман, сæмпæрчъитæ — хæрх, 
Фæкъаддæр нæ бæстæйы дæргъ æмæ уæрх. 
Йæ уæзæй дæр ахауд, æрныллæг йæ кад. 
Цæй намыс? Хæлæрттæн дæр нал кæнæм ад. 
Кæй фаджысы тæфæй хуыдуг кодта куыдз, 
Кæсынц уыдон хохæй, уырсиуæг кæнынц. 
Сæ рæстæг сæхицæй куы фæуаид раздæр, 
Сæ ныхмæ уæд нал зæгъин иунæг ныхас дæр. 
Æз кувын Хуыцаумæ: «Æрцæуæд кæрон 
Сæ дугæн — ныррухс уа мæгуыр лæджы бон». 
Сæ митæм кæсынæй уæд нал кæндзæн цъæх 
Мæ зæрдæ, æхсызгонæн сулæфдзæн зæхх. 
Йæ гаччы та сбаддзæни раздæрау цард, 
Ыссудздзæни алы хæдзары дæр арт. 
2007 азы 31 август 
118 

ЗАРÆГ ЗЫНЦЪАРЫЛ 
Куыннæ федтон бæрзонд къæдзæхтæ, 
Фæлæ Зынцъары сæрмæ хох — 
Цъæх айнæгджын æндон рæдзæгъдтæ — 
Мæнæй нæ кæнынц никуы рох. 
Б а з а р д: 
Зынцъар — мæ райгуырæн хæхбæстæ, 
Рæсугъддæр нæй дæхицæй хъæу. 
Ам равзæрди кæддæр мæ хъæстæ, 
Ам барæвдаудзæн алчи дæу. 
Мæ къахыл ауадтæн Зынцъары, 
Кæлы мæм ивгъуыдæй йæ хъарм. 
Цырагъау мын æхсæвы тары 
Мæ фæндаг рухс кæны Зынцъар. 
Б а з а р д. 
Кæмфæнды уон — мæ хъусыл уайы 
Æрыдоны ызнæт уынæр. 
Тæхы, æвæллайгæйæ уайы, 
Фæндыр — йæ уылæнты сæр-сæр. 
Б а з а р д. 
Зынцъар, зынгау цæхæртæ калыс, 
Мæ зæрдæйы æвæрд дæ арф. 
119 

Кæнæд фылдæр дæ кад, дæ намыс, 
Дæ сæрмæ уæд цъæх-цъæхид арв. 
Б а з а р д. 
Нæ фарс хæцæд фыццагау мах зæд, 
Æххуысхъом уæд, куыд уыд кæддæр. 
Дæ хъæбултæн сæ хуртæй бафсæд, 
Бæрзонд сæ хæсс æдзух дæ сæр. 
Б а з а р д. 
2007 азы 27-29 октябрь 
^*49 
120 

* * * 
Нал и ирон чиныг Иры кæсæг, 
Сбадти йæ рæнхъытыл рыг æмæ сæг. 
Систам нæ боныфыддæрмæ гæпдугъ, 
Ауыгътам не ’гъдæуттæ, намысыл къух. 
Зонын, нæ фæстаг нæ уыдзæни хорз, 
Нал нын ыскæндзæни хосгæнæг хос. 
2007 азы 23 октябрь 
*& 
121 

УАЛДЗЫГОН ЗЫМÆГ 
(Экспромт) 
Уалдзæгæн йæ бæрæгастæу 
Фадхъултæм æруарыд мит. 
Зымæджы нæм уад æрхаста, 
Иумæ ныл кæнынц къуыззитт. 
Фæлæ у фыдлæг, фыдбонау 
Ахæм рæстæджы хъысмæт: 
Мæры ахъардзæни донау 
Мит, æрбайсæфдзæн йæ фæд. 
Хур ныккæсдзæни зынгцæстæй, 
Урс хуызы фæсурдзæн цъæх. 
Зарын райхъуысдзæни фæзтæй, 
Айрох уыдзæни кæлæх. 
2015 азы 31 мартъи 
«ф* 
122 

(^3 таЭ^РХ& ^^ 
ХЪЫЗТ БОН 
(Экспромт) 
«Дымы» тамако Терк, 
Кæнынц дзы цæмтæ ленк, 
Йæ былгæрæттæ — их. 
Ыснарæг и бынтон 
Къæрцгæнæн хъызты дон, 
Сынтытæй арвыл — мигъ... 
2008 азы 7 январь 
^*49 
123 

ДЫАЦЫДТÆ... 
ГÆЗДÆНТЫ Ленæйы мысгæйæ 
Ды ацыдтæ, фæлæ дæ фæстæ 
Ныууагътай адæмæн дæ уарзт, 
Дæ зæрдæбын фæлмæн ныхæстæ 
Æмæ дæ рухс цæстыты каст. 
Ды ацыдтæ, фæлæ дæ намыс, 
Дæ фарн нæ ацыди мæрдтæм. 
Дæ арм ныл уырдыгæй дæр дарыс, 
Æгъдау дын ардыгæй дæттæм. 
Ды ацыдтæ æмбæлтты разæй, 
Нæ удтыл бафтыдтай фыдох, 
Дæ ном дын мысдзыстæм ныхасæй, 
Дæ фæлгонц никуы уыдзæн рох. 
2008 азы 3 мартъи 
■*• 
124 

* * * 
МЫСТУЛАТЫ Иринæ æмæ 
ХУЫТЫГАТЫ Маринæйæн 
Маринæйæ Иринæйæ кæцы бæлас у заддæр, 
Æвæццæгæн, нæ равзардзæн уый чызджы 
хуызæн мад дæр. 
Бæлвырд у махæн иу хъуыддаг: у Ирæйау 
Маринæ 
Йæ рæсугъддæр, æрттивагдæр ыстъалытæй нæ 
Ирæн. 
Йæ фæндырдзагъдæй адæмæн æрхæссы амонд, 
цинтæ, 
Ныфс бауадзы сæ зæрдæты сæдæтæ æмæ 
минтæн. 
Йæ зарæгæн ис базыртæ, тæхы бæрзæндты 
маргъау, 
Хуымæтæджы цард фестын кæны Нарты 
бæстæ, аргъау. 
2008 азы 11 апрель 
«Ф« 
125 

ИУÆЙ-ИУ 
НÆЛГОЙМÆГТÆН 
Ахæмы лæг хон, 
Кад, æгъдау ын ратт! — 
Байста телефон 
Хъамайы бынат. 
Астæуыл нæй кард, 
Топп, æхсаргард нæй. 
Абон у нæ цард 
Иууылдæр «нæ-нæй». 
Хъусцæджытæ ис, 
Къухдарæнтæ — хæрх... 
Хорз адæм, фæдис! — 
Намыс, цыт ныддæргъ! 
2007 азы 15 июль 
^*49 
126 

ФÆДЗÆХСТ 
Мæ мард ныгæнын ам нæ хъæуы, 
Кæд мæ ныгæнат, уæд — нæ хъæуы. 
Цы ран хуыссы мæ хо, мæ мад, 
Ыссарут-иу мын уым бынат. 
Кæндзынæн цардаудæн уæд 
Сымахыл, уый уæ тынг уырнæд. 
2015 азы 20 мартъи 
•*» 
127 

ФÆСАРÆЙНАГ 
Мæ ныхæстæ бауырнæнт дæу, 
Нæ фæкæнын дам æмæ хахуыр: 
Йæхи хуызæн нал у мæ хъæу, 
Йæхи хуызæн нал у мæ сахар. 
Мæ равгмæ хæлæг кæнæн нæй: 
Мæ зæрдæ мын дуджы уаг пиры. 
Фæсарæйнаг рауад мæнæй, 
Есенины загьдау, мæ Иры. 
2016 азы 28-29 июль 
*<*►* 
128 

ХЪÆЗНЫГÆЙ МÆГУЫРТÆ 
Фæнызтой фарон сæн 
Уæлладжыргомы мæй 
Æртæйæ... 
Хъæзныджыты æхсæн 
Мæгуыртæ къаддæр нæй... 
Зæрдæйæ. 
2016 азы 23 июнь 
^3 
5 Дзасохты Музафср 
129 

МАХ РÆСТÆГ 
Нæ хъæуы никæйы мæ фыст, — 
Мæ удæн ууыл у йæ рыст. 
Æгад у мах дуджы фыссæг, 
Йæ намысыл æрбадти сæг. 
Фæдисхъæр иумæ дæр нæ хъуысы, 
Хуыссæм мах залымы хъæбысы. 
Рæстæг нæма уыди фыддæр, 
Нæ кæны комы ад мыд дæр. 
2016 азы 5 июль 
«*» 
130 

ÆДЫХТÆ 
Адзал æмæ мæлæт — 
Цæвæг æмæ фæрæт. 
Сæ иуæн дæр кæрдын 
Æмæ сæттын нæу зын. 
У иугæндзон сæ куыст: 
Хæссын цæссыгтæ, рыст. 
Туас æмæ æрцындз 
Æхсаргардау ныхсынц. 
Фæлæ тыхджын у цард: 
Нæ йыл бафтаудзæн арт 
Адзалау сау мæлæт, 
Æдых — цæвæг, фæрæт. 
2015 азы 26 апрель 
Чф9 
131 

КÆДДÆРЫ ХÆЛÆРТТÆ 
Фæдæн мæ фыдгулты фæндиаг. 
Кæуæнт мæнау, кæнæнт æрдиаг, 
Кæд дзы æвзæр нæ фæдæн иуæн, 
Хуыдтон дзы алкæй дæр мæ хион, 
Кæд хордтам иумæ цæхх, къæбæр. 
Кæм-иу сæ бахъуыди мæ сæр, 
Лæууыдтæн уым æдзух сæ цуры 
Къæвдайы миты æмæ хуры. 
Фæлæ нæ цыди уый сæ хъуыры, 
Æмæ мæ райдыдтой ныхъуырын, 
Йæ цъуппыдзаг чи баци мастæй, 
Гъе уыцы зул цæстыты кастæй. 
Мæ циндзинадыл кодтой хъыг, 
Хуыдтой мæ тохсийы фыр цыг. 
Мæ мыды агуырдтой хъуын, къæм, 
Мæ хæрын сын уыди цъæм-цъæм. 
Æмхуызонæй мыл кодтой хæпп, 
Мæ цæуын сын уыди сæпп-сæпп. 
Фæсаууонмæ мыл кодтой хахуыр, 
Фæлæ сыл рагæй уыдтæн ахуыр. 
Сæ дам-думтæ нæ дардтон мурмæ, 
Сæ сау митæ сын калдтон хурмæ, 
Ныхæстæй нæ — куыстæй, хъуыддагæй, 
Фæдæн сын уымæй фылдæр фагæй! 
Къæрмæджытæ сæ дзыхты тъыст 
Æрцыд, фæлæ ма мæ сæ куыст 
132 

т^ «юм^Жт ^^© 
Ныр дæр ыскæнынц хаттæй-хатт, 
Фæлæ ыскъуымых и сæ фат. 
Сæ уæнгты нал баззади тых, 
Хæцынхъом та кæд уыд фæлвых?! 
2016 азы 9, 14 август 
*пс* 
133 

ЕУ ÆМÆ САР 
Хæлæггæнгæйæ батыдтай дæ бонтæ, 
Хæлæггæнгæйæ арвыстай дæ цард. 
Дымгæйы зилдухгæнæнтæ — дæ гонтæ, 
Лæджы фырты нæ батавта дæ арт. 
Нæ уарзыс ды, мæгуыр дæ бон, дæхи дæр, 
Хæстæг дын нæй, нæ зоныс, циу хæлар. 
Æцæгæлон дæ алкæмæн дæр, чидæр, 
Лæгдзинадмæ нæ дарыс ницы бар. 
Нæ йæ уыныс, фæлæ дæ ныхы астæу 
Æгаддзинад ныууагъта носау гакк. 
Дæ авналæнтæй алкæцыдæр — бастау, 
Нæ дзы айтыгъта иу йæ уæнгтæ фаг. 
Ныззæронд дæ, дæ боцъотæ сты арыд 
Дæ фæздæг-артæй, згæйау дарынц бур. 
Дæ маргъ уыд халон, булæмæргъ нæ зарыд 
Дæ дыргъдоны, фæкаст æм зулмæ хур. 
Дæ сау зæрдæ нынныгъуылди мæйдары, 
Дæ хъуыдытау дæ развæндаг у тар, 
Сæрдыгон дæр ыл митхæццæ зæгъ уары, 
Дæ къона — еу, дæ уды къоппа — сар. 
2008 азы 14 май 
134 

* * * 
...арвмæ фæндаг нал арынц. 
Франческо ПЕТРАРКА 
Иувыдон нæ, хонут мæ дывыдон, 
Йе ’мбæлттæй кæмæн у алчи сон. 
Арвмæ фæндаг чи нал зоны, уыдон, 
Ме ’мдугонтæ, нал уæ у мæ бон. 
Фесгæрстон уæ алкæйы дæр рагъæй — 
Разынди уæ намыс, кад фынæй. 
Алидзин æз искуыдæм сымахæй, 
Фæлæ зæххæй дарддæр лидзæн нæй. 
2008 азы 25 май 
«*» 
135 

* * * 
Мæ фæрстæ сты æфсæйнагæй, 
Хæрам — мæ марæг, рын. 
Нæ мæ фæнды цъыфæйдзагæй 
Мæ хæринаг хæрын. 
Фæцуддзынæн мæ фæндагæй? 
Æнхъæлмæ бирæ кæс! 
Æрдхорд-æмбал нæуæндагæй 
Нæ сараздзынæн æз. 
Сымах хуызæн лæг-быдзæутæй 
Мæ тæккæ хъуырмæ дæн. 
Нæ фендзæни дзыхъхъылæудæй 
Фыдгултæй иу дæр мæн. 
2008 азы 2 август 
ЧфЭ 
136 

ЦЫППОРФОНДЗАЗДЗЫД 
КЪАММÆ КÆСГÆЙÆ 
Нæ уыд нæхицæй хъалдæр... 
Ныр ма нæ баззад цалдæр, 
Кæнынц ныл азтæ уæз. 
Замирæт æмæ Нинæ, 
Таймураз æмæ Зинæ, 
Ахуырбег* æмæ æз 
«Рæстдзинад»-ы тырыса 
Хæссæм, уадз дардмæ хъуыса 
Йæ намыс æмæ кад. 
Цы диссаг уыди рæстæг — 
Уыд зæрдæмæ куыд хæстæг, 
Цæйбæрц уыди нæ цин! 
’ Гуытъиаты Замирæт, Дарчиты Нинæ, Цæрукъаты Тай- 
мураз, Айдарты Зинæ, Мæхæмæтты Ахуырбег — 1963 азы 
«Рæстдзинад»-ы кусджытæ. Уыцы аз газеты рацыдыл сæх- 
хæст 40 азы. Уæд редакцийы куыста 49 адæймаджы. Абон 
ма уыдонæй æгас сты уæлдæр ранымад адæймæгтæ. Чи нал 
ис, уыдон рухсаг уæнт, сымах та уыдоны ’рцыдмæ дзæбæ- 
хæй фæцæрут. (Лвтпоры фип.). 
137 

Цы газет уагътам раздæр! — 
Нæ уыд йæ фыстæй уаздæр, 
Нæ куыст хуыдтам нæ дин. 
Ныр атахтысты азтæ, 
Нæ фылдæры нын байста 
Æнæхатыр мæлæт. 
Кæдмæ цæуæм нæ къæхтыл, 
Лæгъз быдырты уа, рæгътыл 
Нæ уыдзыстут æвæд. 
2008 азы 29 апрель 
*^С* 
138 

хъодыгонд 
Фæуæй кодта йæ фыдгултæн йæ сыхбæсты, 
йæ хъæуы, 
Æмæ йын загътой иу дзыхæй: «Дæ хуызæн мах 
нæ хъæуы, 
Цæугæ, дæхицæн бацагур æндæр бæстæ 
цæрынæн, 
Парахатдæр цы ран уыдзæн дæ хин æмæ 
дæ рынæн!» 
...Фæлыгъди лæг æхсæвыгон, кæйдæр зæххыл 
æрцард. 
Æнæ ирон цæстысыгæй ныгæд æрцыд йæ мард. 
2009 азы 15 январь 
139 

ÆНАХУЫРГОНД ÆМÆ АХУЫРГОНД 
Скæсæйнаг зонды ныхæстæй 
Уыдтæн æз раджы, тынг раджы дæ карæн, 
Дæрдты-иу мæ лыгъди æрхæндæг. 
Ныр рæстæг аныгъуылди тары, 
Фæласта сæнттæ Терчы дон... 
Æнахуыргонды ахуыргонд æмбары: 
Уыди æнахуыргонд йæхæдæг, 
Æнахуыргондæн та æмбарын 
Нæу ахуыргонд лæджы йæ бон. 
2009 азы 26 январь 
*ф* 
140 

МЫСТЫТÆ ÆМÆ САХАТ 
— Цом æмæ базонæм Сахаты куыст,— 
Загъта йæ хæлæрттæн иуахæм Мыст. 
Мыстытæ разгъордтой хуынчъытæй тагъд, 
Алчи дзы Сахатмæ дугъонау тахт. 
Сахат ныдздзæнгæрæг кодта æваст, 
Мыстытæй алчи йæхицæн фæтарст. 
Лидзынмæ фесты, æрбайсæфт сæ фæд. 
Искуы ма Сахатмæ баввахс уой кæд! 
2009 азы 22, 23 январъ, 18 февраль 
141 

КУЫРМ, КЪУЫРМА ÆМÆ КЪУЫЛЫХ 
Азербайджайнаг æмбисонды мотив 
Къуырма загъта: «Хъусын», 
Загъта куырм: «Уынын», 
Къуылых та — «Тæхæм!». 
2009 азы 21 июнь 
*& 
142 

Мæлынмæ дæр мæ не ’вдæлы, мæ хъуырмæ 
дæн куыстæй: 
Мæ хъуыдытæн нæма федтон æз се ’мбис дæр 
фыстæй. 
Сæ алкæцыдæр зæрдæйæн — æнæкæрон 
зынаргъ, 
Зын хæссæн ысты фалæмæ, зæххы æмуæз — 
мæ уаргъ. 
Тæхудиаг, кæмæн баззад йæ фæстæ царды фæд, 
Йæ сæрты уымæн атахти Хуыцауы ысконд зæд. 
2009 азы 5 август 
гфз 
143 

тыхджын 
Александр ГЕРЦЕНЫ мотив 
I 
Кæм нæ хъæуы — нæты 
Дзыхджын... 
Йæ рæдыдыл сæтты 
Тыхджын. 
II 
Тыхджын вæййы уæздан, 
Кæцыранфæнды ран. 
Тыхджыны бон у барын 
Æхсæндзарды, хæдзары. 
III 
Тыхджын, цæугæ мæсыг дæ, 
Ды зоныс ноджы худын. 
Дæ худт — арæх цæссыгтæ, 
Дæ уд кæмæй фæдуды. 
2009 азы 18 августп 
144 

ДЫУУÆ ДУНЕЙЫ 
Зайы хъæды скъуда, сæнк, 
Доны был та — фæрв, хæрис... 
Ацы дуне хонынц мæнг, 
Фæлæ, дам, æцæг дæр ис. 
Ницы федтон мæнджы цардæй, 
Арвыстон дзы дуг æнкъардæй, 
Фалæ уаид кæд хуыздæр — 
Хайджын дзы фæуин æз дæр. 
2009 азы 10 декабрь 
’^ 
145 

ÆЛБЕГАТЫ ЗÆД 
Æрхауд, æрбайсæфт дидинæг æваст, 
Фæцыдæр арвæй райсомраджы хур. 
Цы риуы уыд къæрццæмдзæгъд æмæ хъазт, 
Зæрдæйы бæсты февзæрди уым дур. 
Æлбегатæн Зæринæ уыд сæ зæд, 
Йæ фидæнæй кæмæн уыдысты хъал, 
Фæлæ сыл рацыд галиумæ хъысмæт, 
Сæ хъыг, сæ мастæн нал и ныр кæрон. 
Æнамонддæр нæма уыди зæххыл, 
Сæ кæстæр ахæм равзæрста фæндаг. 
Мæлæт æртахти сау-сауид бæхыл, 
Æрхаста йемæ дзаумæттæ — мæрддзаг. 
Чындздзоны дарæс баззади дзæгъæл, 
Æнæ чызгæй — Фатимæ ’мæ Æхсар. 
Ныййарджытæ цы нæ уыдысты ’нхъæл, 
Уый бавзæрстой: фыдбонтæ æмæ сар. 
Сæ иунæг хъæбул... Ахуыссыд йæ зынг, 
Мæрдтæм сæ разæй бацыди, фæтар. 
Ныууагъта ам цæссыгтæ æмæ хъыг, 
Йæ уарзоны, йæ райгуырæн хæдзар. 
2010 азы 16 январь 
146 

ДÆНОМ 
ÆЛБЕГАТЫ Зæринæйы рухс ном мысгæйæ 
Фæхастай ингæнмæ нæ цинтæ, 
Дæ хъыгтæ та ныууагътай ам. 
Цы хæйрæг дын ыскодта хинтæ? 
Кæцы зæд, дуаг дæм уыд хæрам? 
Фыдбалцы ацыдтæ, фæстæмæ 
Ды макуал раздæхай цæмæй, 
Цъæх арвæй райгуырæн бæстæмæ 
Дæ хурау мауал кæса мæй. 
Цы буц чызгæй уыдысты райгонд 
Ныййарæг мад, ныййарæг фыд, 
Фыдæнхъæл уый фæкодта амонд, 
Æмгæртты астæуæй фæхъуыд. 
Фæзынд адзалæй хонæг уайтагъд, 
Йæ уæлхъус алæууыд æваст. 
Йæ уд бæрзонд уæлæрвтæм атахт, 
Ныууагъта зæрдæты фыдмаст. 
Уадз иу аз иннæ азы сурæд, 
Нырау нæ аивдзыстæм сом: 
Нæ цæстыл уайдзæни дæ сурæт, 
Зæдау дын мысдзыстæм дæ ном... 
2009 азы 31 октябръ, 2010 азы 17 январь 
147 

ГÆЗЗАТЫ ЗАРÆГ 
Мах мыггаг — Гæззатæ — амондджын ысты, 
Кад кæнынц нæ Ирæн тохы уа, куысты. 
Кад хæссын бæрзæндты — фыдæлты фæдзæхст — 
Хистæрæй, кæстæрæй мах кæнæм æххæст. 
Б а з а р д: 
Мах Гæззатæ стсем, Гæззатæ арфæгонд 
Хуыцауæй, 
Адæмæн нæ зæрдæты хъарм мах дæттæм 
рæдауæй! 
Уыд нæ рагон цæрæн хохбæстæ — Æрхон, 
Стæй Ципран, уым кодтой фидæныл тæрхон. 
Уыцы фидæн абон ралæууыд, æрцыд, 
Мыггагæн æрхаста намыс æмæ цыт. 
Б а з а р д. 
Авд Хойы суадæттæн ирд цæссыг — сæ дон, 
Зарынц иу хъæлæсæй тар æхсæвау бон. 
Уациллайы къуылдым, Гудисы æфцæг, 
Фугæджын, уæ уындæй ’фсис нæ зоны лæг! 
Б а з а р д. 
Уарзондзинад тауæм дзыллæты æхсæн, 
Ис нæ фынгыл минас, ис нæ фынгыл сæн. 
148 

Джермугъ дзуармæ кувæм, Уастырджи — 
йæ ном, 
Курæм дзы: нæ абонæй хуыздæр уæд сом. 
Б а з а р д. 
Мах цæрæм хæларæй адæмимæ тынг, 
Иу у, иу нæ арт дæр, семæ — иу нæ зынг. 
Фидæнмæ ныфсджынæй иууылдæр кæсæм, 
Мыггагæн йæ кадыл н’ абаддзæни къæм! 
Б а з а р д. 
2014 аз 
■*• 
149 

АХÆМ ЗÆРДÆ 
Ахæм зæрдæ ис Мыстулаты Ирæйæн — 
Уарзондзинадæй у дзаг. 
Скодта фæндæгтæ рæсугъд цардмæ бирæйæн, 
Барæвдыдта сæ йæ фаг. 
Хъуысынц йæ диссаджы аивзæл зарджытæ 
Иры нæртон бæстæй дард. 
Фистæгæй цæуджытæй рауайы барджытæ, 
Ссудзы сæ зæрдæты арт. 
Сисынц нæ хæхтæ бæрзонддæр сæ урс сæртæ, 
Цъититæ скалынц цæхæр. 
Дидин æфтауынмæ февналынц хуссæрттæ, 
Райхъуысы чындзхонты хъæр. 
Фæндырдзагъд адæмыл басадзы базыртæ, 
Асуры сагъæс, хæрам. 
Уарзондзинады тых чи нæма базыдта, 
Уый дæр æй базоны ам. 
Нал вæййы бафсæдæн симд æмæ кафынæй, 
Циндзинад цас вæййы, цас! 
Хурзæрин арвæй йæ рухс тынтæ уафынæй 
Сбуц кæны къæрццæмдзæгъд хъазт... 
150 

(^3 таЙМйР5& ^^® 
Ахæм зæрдæ ис Мыстулаты Ирæйæн — 
Уарзондзинадæй у дзаг. 
Скодта фæндæгтæ рæсугъд цардмæ бирæйæн, 
Барæвдыдта сæ йæ фаг. 
2010 азы 22-24 январь 
151 

ХЪУЫДЫЙАГ 
БИАСЫ мотив 
Лæджы уд ыснарæг кæндзæни фыдох, 
Æркъул уыдзæн мæт æмæ мастæй йæ сæр... 
Дæ фыдгулы ма уарз, фæлæ ма кæн рох: 
Гæнæн ис — ысуа уый дæ хæлар кæддæр. 
Лæджы уд ыснарæг кæндзæни фыдох, 
Æркъул уыдзæн мæт æмæ мастæй йæ сæр... 
Дæ хæлары уарз, фæлæ макуы кæн рох: 
Гæнæн ис — ысуа уый дæ фыдгул кæддæр. 
2010 азы 2-3 февраль 
^*49 
152 

БÆЛЛÆХ 
Æмбисонд 
— Куыннæ зæгъон: «Жллæх\» 
Æрцыди кæд бæллæх? 
Æртылди фахсæй цæу, 
Мæ уавæр хæрзтæй нæу! — 
Куы сдзырдта хæрæг афтæ, 
Уæд ын йæ хицау загъта: 
— Дæуыл та дзы цы цæуы? 
— Хæссын хъæудзæн мæн цæуы. 
2010 азы 4 апрель 
•*• 
153 

Алкæимæ кæн 
Хыл æмæ быцæу — 
Уый нæ тавы мæн, 
Уый мæ хотых нæу. 
Змæнтын у дæ куыст, 
Змæнтын у дæ цард. 
Уый тыххæй дын мызд 
Иу хатт дæр нæ рард. 
Афтæмæй уæддæр 
У дæ нысан тох, 
Цалынмæ дæ сæр 
Баныгæна хох. 
2010 азы 5 апрель 
«ф9 
154 

* * * 
Гæппытæ кæнынц азтæ, 
Сæрбихъуырой, сæррæтт, 
Фæлæ мæнæн цы ’рхастой, 
Нæ кæнынц ууыл мæт. 
Ныххæррæгъ дæн, ныззæронд, 
Мæ бæрæгбон дæр — къат. 
Уæвгæ æз хорз, æвзæр уон, 
Уый бонтæм нæу нымад. 
Ызгъорынц уыдон размæ, 
Фæстæмæ нæу сæ каст. 
Нæ хъусынц дзырд, ныхасмæ, 
Кæнын сæ уæгъды хъаст. 
2010 азы 15 апрель 
^*49 
155 

ХÆРЗГÆНÆГ 
Сымахæн у уæ куыст мæн фауын, 
Мæ фыдгойгæнджытæ, æз та уын 
Фæкæнын кад, хæцын уæ сæрыл, 
Уæддæр мын у нымад æвзæрыл. 
Уæвгæ цытæ дзурын? Хæрзгæнæг 
Цы ран ыссардта хорз, мæ Кæнæг?! 
Æз дæр æй не ссардтон, — бæллæх! 
Куыд быхсы ахæм митæ зæхх? 
2010 азы 16 апрелъ 
*& 
156 

ХИЦÆУТТÆ 
Сæрыстыр дæн нæ кадджытæй, 
Сæ номыл уадзын рæгъ... 
Бæрзонд бынаты бадджытæй 
Пайдагæнджытæ — хæрх. 
Нæ зонынц уыцы фæндагыл 
Цæугæйæ арæн, бæрц. 
Рæстзæрдæйы нæуæндагыл 
Нымайын у сæ æрдз. 
2010 азы 5 сентябрь 
Чф-> 
157 

САГЪÆСТÆ 
Цыдтæн, цыдтæн, фæстæмæ-иу нæ кастæн, 
Æнхъæлдтон, алкæд судздзæн разæй арт... 
Нæ базыдтон, куыд атахтысты азтæ, 
Нæ базыдтон, куыд аивгъуыдта цард. 
Цы сарæзтон, цæуыл хардз кодтон рæстæг? 
Цы мын бантыст? Нæу дзуапп раттын мæ бон. 
Кæнинæгтæ ныууадздзынæн мæ фæстæ, 
Ыстæй æнæ иу хоры нæмыг гон. 
2010 азы 30 сентябрь 
*^> 
158 

ДÆ РАЙГУЫРÆН АЗ 
Фæрсын дæ æрхуымæй, 
Хъæндыргъа, быдыргъ: 
«Кæд райгуырдтæ, уымæй 
Нæ фæкæныс сырх?» 
Фыдгултимæ тохы 
Куы бацыд мæ фыд, 
Дæ фыдæл уæд хъоргъы 
Уызынау нымпылд. 
Нæ райгуырдтæ раздæр 
Фæстæдæрау раст. 
Дæ райгуырды аз дæр 
У хъоргъимæ баст. 
2010 азы 21 октябрь 
■*• 
159 

АМОНДДЖЫН 
I 
Цард — фыдæбон, тухи, хъизæмæрттæ, рис, 
Рахонæм дзы иппæрд, чи зæгъдзæни, кæй? 
Цас раст у, нæ зонын, фæлæ ’мбисонд ис: 
«Чи нæ райгуырд, уымæй амондджындæр нæй». 
II 
Мин-мин азы кодтон æз кæмдæр фынæй, 
Стæй фæзындтæн рухсмæ: бафæндыд Хуыцауы. 
Чи нæ райгуырд, уымæй амондджындæр нæй, 
Фæлæ ахæм амонд алкæмæ нæ хауы. 
2010 азы 3 ноябрь 
*ф* 
160 

* * * 
Фæцардтæ хин æмæ мæнгардæй, 
Фæлæ нæ фервæзтæ зынг-артæй. 
Кæмæн кодтай йæ цард дывыдон, 
Дæ фæстæ баззадысты уыдон. 
Кæй хъæдгæмттыл-иу кодтай цæхх 
Фæсидт дæм уыдон разæй зæхх. 
Тæригъæдджынæн арв нæ бары, 
Ыссары йæ хуыдалынг, тары, 
Æмæ дзы иуахæмы, раст, 
Æнæмæнг райсдзæни дæ маст. 
2011 азы 24 январь 
^*49 
6 Дзасохты Музафср 
161 

БЫДЫРГЪ 
Куыннæ дæ æлгъитой, 
Кæд дæ ды фæлитой, 
Нæ кæныс кæд сырх, 
Нæ дыл зайы дыргъ, 
Кæныс нæ кæд пырх, 
Лæджы ’ндæрг, быдыргъ?! 
2011 азы 21-22 апрель 
^♦^. 
«тг» 
162 

НАМЫС ÆМÆ КАД 
Уæлтæмæнад æмæ фæллой — 
Ысты кæрæдзийæн æнцой. 
Уæлтæмæнады мад — фæллой, 
Уæлтæмæнад — фæллойы мад. 
Сæ иу хъаймагъ у, иннæ — сой, 
Сæ иу у намыс, иннæ — кад. 
2011 азы 24 апрель 
163 

чъынды 
Гуылмыз — дæ къух, нæу ницы хъом: 
Нæ сисдзæни дæ дзыппæй сом. 
Цыппар æнгуылдзы у дæ гæбæр, 
Цы ад кæны дæ цæхх, дæ къæбæр — 
Нæ зоны иунæг дæр зæххыл — 
Мыкалгабыртимæ дæ хыл. 
2011 азы 26 сентябрь 
164 

ФÆНДАГ 
I 
Дæхи куы стухай хъарм дæ кæрцы, 
Уæд дын нæу ницыхъом Сыбыр дæр... 
Ныхас хъаруджын у, йæ фæрцы 
Фæкæны даргъ фæндаг цыбырдæр. 
II 
Цæгаты бавæрдæуы сагыл 
Хæссæны хуызæн уаргъ... 
Куы цæуай иунæгæй фæндагыл, 
Уæд дæм фæкæсдзæн даргъ. 
2011 азы 4 ноябрь 
•*» 
165 

ДУГ 
Хытъынты дуг æрцыд, 
Фæцыдæр намыс, цыт. 
Кæм кæны цард цыбырдæр, 
Уым бадынц хъултæ цыг. 
Мæгуыр кæны мæгуырдæр, 
Хъæзныгдæр та — хъæзныг. 
2013 азы 1 май 
ЬфЗ 
166 

АЗТÆ 
Фæтахтысты кæдæмдæр азтæ, 
Мæн иунæгæй ныууагътой ам. 
Кæд ис æфсон мæ хъыг, мæ мастæн, 
Уæддæр сæм æз нæ дæн хæрам. 
Æртасын кодтой кæд мæ астæу, 
Æрæнцади мыл кæд сæ уæз, 
Уæддæр нырма цæрдуд, æгас дæн, 
Цæуын мæ дыууæ къахыл æз. 
Цæуын йæ кæронмæ мæ цардæн, 
Йæ кæронмæ та нал у дард. 
Æрхуысдзæн тагъд йæ зынг мæ артæн, 
Æртхутæг фестдзæни мæ арт. 
Фæлæ нæу уыдæттыл мæ катай, 
Фæлæ нæу уыдæттыл мæ мæт. 
Хуыцау, мæнæн кæддæр цы радтай, 
Мæнæй уый байсдзæни мæлæт. 
2013 азы 8-9 июнь 
^9 
167 

ÆХСÆРДЗÆН 
Йæхи бынмæ бæрзондæй фехсы, 
Ныппырх вæййы, фæлæ та ног 
Чысыл дæлдæр æнæхъæн фесты. 
2013 азы 13 июль 
■V» 
168 

ÆХЦАДЖЫНТÆ 
Нæ зонут ницæмæй æфсис, 
Къæдзæхтæ, хæхтæ хонут сис. 
Сæ сæрты агæпп кæнын зын 
Нырма уæ иунæгæн дæр нæу. 
Нæ хъусут адæмы хъæрзын, 
Кæнынц уæ бохъхъыртæ зæу-зæу. 
Уæ зæрдæтæ нæ зынынц фиуæй, 
Ыстæгæй — цух, хъæздыг — æргъиуæй. 
Фæлæ фæуыдзæн мулк уæ фарсæй: 
Хъысмæт уæ бафхæрдзæни карзæй. 
Фæздæджы абырсдзæни арт, 
Ысбаддзæни йæ гаччы цард. 
2013 азы 21 июль 
<±ф-> 
169 

зын 
МАМСЫРАТЫ Мураты мысгæйæ 
Фыны уæддæр фæзын, 
Æви нæй уый гæнæн? 
Кæд искæмæн у зын 
Æнæ дæу, уæд — мæнæн. 
Нæй уый тыххæй ныхас, 
Гæды лæг мæнг зæгъæд: 
Куы уаис ды æгас, 
Хъæддыхдæр лæууин уæд. 
Фæлæ фæцыдтæ дард 
Ирыстонæй, мæнæй... 
Куынæуал судза арт, 
Уæд дзы зынг домæн нæй. 
2013 азы 25 сентябрь 
^*49 
170 

ЦÆУГÆ-ЦÆУЫНЫ ХЪУЫДЫТÆ 
(Экспромт) 
Фæвæййы сæрд, фæзза&г æрхæстæг, 
Къæвдатæн ралæудзæн сæ рæстæг, 
Ыстæй сæ раивдзæни мит, 
Кæндзæн та уаддымгæ къуыззитт. 
Кæсдзыстæм уалдзæгмæ æнхъæлмæ, 
Æрдз райхъал уыдзæни йæ хъæрмæ. 
Ысхъарм кæндзæни зæрдæ хур, 
Йæ тавс ын банкъардзæни дур. 
Цъæх адардзæни быдыр, фæз, 
Нæ иу цин бауыдзæни дæс. 
2013 азы 25 сентябрь 
■*• 
171 

УÆЗЗАУ КЪАХДЗÆФТÆ 
Нæй раппæлæн мæ сабибонтæй: 
Æнæмæнузæгъæгæй сонтæй 
Æз баззадтæн æнæ фыд, мадæй. 
Æвддæс азы мыл цыд нымадæй, 
Куы мыл сæмбæлд дыккаг хатт фат, 
Куы фæмард быдыры мæ мад, 
Куы нæм æрфысым кодта сар, 
Куы фæуæлахиз и рухсыл тар... 
Цы кодтаин, нæ зыдтон уæд, 
Мæ алыфарс уыд сагъæс, мæт. 
Цæссыг калын уыди мæ бон 
Æмæ куыдтон æхсæв уа, бон... 
Ныр дæр мæ кæуын ис былалгъыл, 
Кæуын мæ хъизæмæртты даргъыл. 
Кæуын нæ рæстæгыл, нæ дугыл, 
Кæуын Нæзыджыныл, Зыругыл, 
Мæ фыды райгуырæн хъæу Бадыл, 
Кæй сæрмæ сау-сауид мигъ бады, 
Кæм нал баззад цæрджытæ, уым 
Æрцард æнкъард æмæ æрхуым. 
Кæсы уым хохы цъуппæй зым, 
Уыны, куыд ысхæмпæл и хуым. 
Хъæуæй кæм рауади хъæууат, 
Къуыззитт кæны уым дымгæ, уад... 
Мæ кæуын уымæн ис былалгъыл, 
Кæй æфты алы бон мæ уаргъыл, 
172 

®^ шм-ш? ^^ 
Кæй мæм кæсы тызмæгæй фидæн, 
Кæй нал фæзонын хатгай, чи дæн, 
Кæй кæнынц къахдзæфтæ уæззаудæр, 
Мæ зæрдæ сагъæс, мæтæй — саудæр... 
2013 азы 2021, 24 октябрь 
еф5 
173 

ФЫДÆНХЪÆЛ 
Йæ рынчын хæзгул сылгоймагæн загъта: 
«Куы амæлон — уыдзæн мæ фатер дæу». 
Зылдис æм ус, йæ удæй арт фæцагъта, 
Сæ каст ыскодтой уымæ иугуыр хъæу. 
Фæлæ йæхæдæг сылгоймаг фæраздæр: 
Æвиппайды йæ ахаста мæлæт. 
Уыд афтæмæй йæ хæзгул уымæй асдæр, 
Уæвгæ адзал кæд касти кармæ, кæд?! 
2013 азы 10 декабрь 
^ 
174 

ЦЫБЫР НЫХАСÆЙ 
МАД 
Зынаргъ у алкæмæн дæр мад, 
Ныййарæгæй зынаргъдæр нæй. 
Бæрзонддæр урс хæхтæй йæ кад 
Цæмæй уа, ууыл кусæм цæй. 
ХЪÆДХОЙ 
Хъæдхбй дзæвгар бæлас фæхоста, 
Йæ бырынкъæй йын кодта хостæ: 
Йæ бырынкъ — даргъ, фæлæ нæу букъ, 
Мæрайы нал ныууагъта зулкъ. 
ЗЫГЪАРÆГ 
Зыгъарæг нæу æнцон æрцахсæн: 
Нæ цæуы къæппæгмæ æввахс, 
Фæлæ куы сафтид вæййы й’ ахсæн, 
Уæд дзы æрбайрох вæййы тас. 
ЧИНЫГ 
Джиппы уадзынц чингуытæ дæуæн, 
Чиныгæй æмбал ыскæн дæхицæн, 
Амондæн нæ уыдзæн уæд фæуæн, 
Никуы дæ фæуыдзæни уый хицæн. 
175 

ДЖИМАРА 
Джимара — мæнæн мæ уарзон хъæу, 
Барæвдаудзæн уый мæн хуызæн дæу. 
Искуы ма дæхи ысрæвдз кæн балцмæ 
Æмæ нæм дæ хæлæрттимæ ’рбацу. 
ПЫЛ 
Пылæй тыхджындæр нæй зæххыл, 
Фæлæ нæ фæкæны уый хыл. 
Нæ кæны иу ранмæ дæр тагъд: 
Сындæг — йæ цыд, уæззау — йæ тахт. 
2014 азы мартъи 
•*» 
176 

БОНДЖЫНТÆ 
Хæлоф кæныны фадат 
Æрцыд, æнцад куыд бадат?! 
Нæ бадут, нæ æнцад. 
Уæ иунæг дæр нæу цад — 
Цæугæдæттæ стут иууыл, 
Нæ ауæрдут уæхиуыл: 
Æнæ кæрдгæйæ ссивут. 
Уæ алкæмæн йæхи уд 
Дæс мин удæй — зынаргъдæр, 
Кæйдæр къух уын — цырагъдар. 
Уат иннæтæй æфсæстдæр — 
Уæ мæт ууыл æрмæстдæр 
Æхсæвæй æмæ бонæй. 
Уæ бонæй уат, уæ бонæй!.. 
2014 азы 26 февраль 
вф9 
177 

ХЪУЫДЫТЫ АХÆСТЫ 
Куы ацæуы балцы мæ хъуыды, 
Уæд ауайы цæстытыл цард... 
Хъæрджынон мын радта мæ фыды, 
Мæ мад та уыд Хылены рард. 
Цы мæрдты сты, уыдоны хорзæх 
Сæ таугæрдæг — кæстæрты уæд. 
Кæм ысуагьтон билцъ, уыд уый хорз зæхх: 
Нæ фесæфти зæххыл сæ фæд. 
2012 азы 2 мартьи 
^*49 
178 

* * * 
Сæдæ фæндзай цыппар сонеты мын 
Тæлмац куы фесты, уæд мæ уаргъ фæкъаддæр. 
Ысулæфыдтæн, адджын цай цымын, 
Хъуыды кæнын: цæуыл кусдзынæн дарддæр. 
Фысдзынæн та, Хуыцау куы зæгъа, уæд 
Æмдзæвгæтæ: хъуыдытæ гуыры сæры. 
Æвæццæгæн, мæ фарс хæцæг и зæд, 
Мæ ныхмæ чи у, уыдоны æфхæры. 
Мæ фыссæн сисæн рахæцы йæ фарс, 
Уæлахиздзауæй фенын æй фæфæнды. 
Хæцынæн, дам, æппæты хуыздæр гарз 
Ысбæззыди æнæмæнгæй дæ фæндыр. 
Мæнæй нæ кæнынц уыцы дзырдтæ рох: 
Фæндыр-хæцæнгарзæй кæндзынæн тох. 
2015 азы 27 июнь 
■*■ 
179 

НÆ ЗОНЫН 
I 
Нæ бамбæхсдзæни ничи уæрмы 
Дæ кады фæрцы никуы дæу... 
«Нæ зонын» зæгъынæй æфсæрмы 
Кæнын сæрмæ хæссинаг нæу. 
II 
Йæ сынтæг рæбынæй, 
Рæбынæй — йæ уат... 
«Нæ зонын» зæгъынæй 
Нæ кæнынц æгад. 
2012 азы 21 мартъи 
чф-> 
180 

ФÆЗЗÆГ ÆРБАЦÆУЫ... 
Йæ къæхты уынæр хъустыл уайы, 
Йæ комулæфт — бæрæг. 
Нырма у саби, гаккæй уайы, 
Зындзæн нæм тагъд рæстæг. 
Æрхæсдзæн та нын йемæ амонд, 
Æнæкæрон бæркад. 
Уыдзыстæм афæдз уымæй райгонд, 
Кæндзæн нын къæбицтæй лæггад. 
2004 азы 11 сентябрь 
е'*V, 
181 

ныв 
(Экспромт) 
Радымдта, сыфтæртæ уары — 
Къалиуыл ма сыф кæм лæууы — 
Фæззæг сæ сындæггай уары 
Хæмпæлгæрдæг æмæ нæууыл. 
Къордгæйттæй бынмæ — сæ тахт, 
Зæххы бауыдзысты тагъд. 
2004 азы 1 ноябрь 
■*■ 
182 

ФЫЦЦАГ МИТ 
(Экспромт) 
Æруарыд мит — у мит æруарын афон, 
Фæлæ уæддæр фырцинæй æз куыд кафон, 
Кæд нал ис арвыл иунæг хуры тын 
Æмæ æфтауы уый лæджы мæты? 
Æрæмбæрзта мын кæд мæ фæндаг зæгъ, 
Куыд уагъдæуа рæгъы фæстæ уæд рæгъ? 
Кæсы мæм æрдз æлхынцъæрфыг, 
хъуынтъызæй, 
Рæхджы ныл цыма рацæудзæн тыгъдызæй. 
2004 азы 18 ноябрь 
«ф» 
183 

* * * 
Зæххы чъизи, зæххы сау 
Митæй бамбæрзта Хуыцау. 
Арв йæхæдæг — зæххæй тардæр. 
Цыма никуы уыд цырагъдар, 
Афтæ хурзæрин кæмдæр 
Арф ран бамбæхста йæ сæр. 
Æмæ уары мит тъыфылтæй, 
Акалд рухсы ронг йæ былтæй. 
2006 азы 8 январь 
^*49 
184 

ТЪÆНДЖЫ МÆЙ 
Терк райдыдта тамако «дымын», фаёздæг 
Йæ сæрмæ сбадти, ралæууыд йæ рæстæг 
Тъæнг зымæгæн, къæрццытæ систа хъызт, 
Их фестын кæнын дун-дуне — йæ куыст. 
2006 азы 24 январь 
«^» 
185 

ЦÆМ 
Æрцæуы уæздан цыдæй цæм, 
Йæ цыды лæг не ссардзæн къæм. 
Нæу мит дæр, нæу их дæр, нæу дон, 
Йæ уæлцъар — ызгъæрхуыз хæдон. 
Йæ сæрмæ — бæзджын мигъ-фæздæг, 
Цыма нæу зымæг — у фæззæг. 
2005 азы 28 декабрь 
(•фД 
186 

ЗЫМÆГ 
Нæй бамбарæн дæ митæн: 
Дæ халасæн, дæ митæн 
Кæд æрцæудзæн кæрон? 
Кæд рандавдзæни бон? 
Кæд нал хъæудзæни кæрц? 
Кæд райхъал уыдзæн æрдз? 
Нæй бамбарæн дæ митæн: 
Дæ уад æмæ къуыззиттæн 
Кæд басæтдзæн сæ хъару? 
Лæджы бон сæ куынал у! 
Нæй бамбарæн дæ митæн: 
Дæ уазалæн йæ фидæн 
Цъæх уалдзæджы фæлыст 
Кæй уыдзæн — нæу дæм фыст? 
Уыдзæн æнæмæнг афтæ: 
Нæ боныл та куы бафта, 
Куы фæуа ’хсæвæй даргъдæр, 
Уæд бамбардзæн уый маргъ дæр. 
Æртæхдзæн дард бæстæй, 
Ныззардзæни ыстæй. 
187 

&=> тайъ**я5& ^^® 
Зæрин хур махмæ ногæй 
Ныххуддзæни уæлвонгæй. 
Ыссудздзæн риуты арт, 
Дзындзау æрттивдзæн цард. 
2011 азы 25 сентябрь 
188 

(^3 таВМзÆ5& ^^ 
(Экспромт) 
Цæугæдон — Терк, лæугæдон — цад, 
Фæлæ Бехъан дæр нæу æнцад: 
Цæуы йæ æнцойдзинад хæлд, 
Æвдисæн — былгæрæтты змæлд. 
2005 азы 13 май 
■*■ 
189 

УАЛДЗÆДЖЫ ФЫЦЦАГ БОН 
Уазал рæстæг, хъызт, 
Нал уын фидынц мызд, 
Афтæмæй уæ «куыст» 
Къæхты бынæй хъуыст 
Уалдзæджы фыццаг бон. 
2006 азы 1 мартъи 
190 

ТЫХГÆНÆГ ЗЫМÆГ 
Ацы зымæгæн йæ митыл 
Сахуыр ыстæм: цы — йæ митыл, 
Цы — йæ дымгæ, цы — йæ уадыл, 
Цы — йæ футтыты рæувадыл... 
Уалдзæгмæ лæбуры сонтæй, 
Байсы йын дзæвгар йæ бонтæй. 
Ац’ аз дæр та рауад афтæ — 
Тъæнджы мæйау хъызт ныццавта. 
Кæрдæгæн йæ цъæх фæбынæй, 
Зымæг февзæрди рæбынæй. 
Фысымы фæсырдта уазæг, 
Рауади бæдулæй уасæг. 
2005 азы 2 апрель 
^*49 
191 

КЪАХЫРГОНД УАЛДЗÆГ 
(Экспромт) 
Фæвæййы уалдзæджы æрдæг: 
Фæкъахыр и йæ дыккаг мæй... 
Кæрдæджы мæй нæ уыд кæрдæг, 
Сыфтæры мæй сыфтæртæ нæй. 
Цымæ кæд афæлдахдзæн мæр 
Хуымгæнæджы гутон уæддæр? 
2005 азы 2 апрель 
•*» 
192 

Æндæразы хуызæн 
Апрелы уары мит. 
Цы рардæуа фысæн? 
Ис мамæлайы ’вджид. 
Ыскадавар и хос, 
Ыскадавар хъæллæгъ. 
Цы бахæра нæ фос, 
Ныддæвдæг и кæд зæхх? 
Кæй нæм фæхæрам æрдз, 
Нæ цæуы ууыл дзырд... 
Нæ хæдонæй нæм кæрц 
Фæхæстæгдæр бæлвырд. 
2005 азы 3 апрель 
*Ф* 
7 Дзасохты Музафср 
193 

* * * 
Нæма ’руади нæ рæзты — 
Нырыонг уалдзæг нæй. 
Хуымгæнæн мæйы бæсты 
Æрлæууыд миты мæй. 
Фæрсмæ ныл уымæн уары, 
Нæ зыны хуры цæст. 
Кæцы лæг зæгъдзæн, тары 
Кæдмæ уыдзæн æмбæхст? 
2005 азы 4 апрель 
^*49 
194 

Зымæгон бонæй абон 
Фылдæр æруарыд мит. 
«Куыд тынг дæн æз æнамонд!» — 
Зæхкусæг лæг зæгъид, 
Фæлæ хæцы йæхиуыл, 
Нæ дзы райхъуысти «уауу!». 
Йæ зæрдæ дары иуыл, 
У уыцы иу Хуыцау. 
2006 азы 28 апрель 
■*• 
195 

ЗЫМÆГОН УАЛДЗÆГ 
I 
Уаёраджы сæртæм æруарыди мит, 
Скодтон та ногæй мæ кæрцы къæрид. 
Нал баззад арвыл цъæх иунæг гæбаз, 
Рауад Ирыстонæй бумбули баз. 
Уалдзæг фæцыдæр и, ололи цъиу 
Бамбæхсти мæрайы, ай та, дам, циу; 
Дистæ, тæмæстæ йæхинымæр систа, 
Нал кæсынц коммæ йæ базырты систæ. 
Æхсынцъы знон дæр ма — дидинфæлыст, 
Абон ын байста йæ циндзинад хъызт... 
Митæй ис бамбæрзæн дидинæг, зæхх, 
Донхæрис, уымæн йæ сыфтæрты цъæх, 
Фæлæ нæй бамбæрзæн уалдзæгæн, дæу 
Бауырндзæн къорд боны фæстæ, фæлæуу! 
2004 азы 3 апрель 
II 
Митæн бафтыди йæ уардыл — 
Цыма уалдзæгыл у ардыд. 
196 

Нал цæсгом и, нал æфсарм: 
Уазал — хицау, хасты — хъарм. 
Зарынц бур цъиутæ уæддæр; 
Цыма сагъæс нæй, мæт дæр, 
Уыйау хъуысы мæргъты цагъд 
Æви хъызтмæ кæнынц загъд? 
III 
Куыннæ кæна уалдзæг мæсты, 
Кæй бафтыдта зымæг цæсты? 
Æппындæр ын ницуал ис бар: 
Йæ зæххау кæйдæр у йæ цар. 
2004 азы 4 апрель 
IV 
Ралæууыд зымæджы фæстæ зымæг, 
Уыцы ныхæстæй нæу иунæг дæр мæнг: 
Хæхты дæлвæдджитæ цъуппытау урс, 
Никæцы фæндаг у быдыры хус, 
Дæлмит фæчындæуыд мæнæуы хуым. 
Уалдзæг... къуытты у, нæ дзы хъуысы сым. 
197 

Дзывылдар... ферох дзы стæм кæд, мыййаг, 
Йе та кæд нал зоны ардæм фæндаг... 
2004 азы 5 апрель 
V 
Ыскæндзæни махыл 
Ахæм 
Рæстæг æмæ бон, 
Кæд нал уыдзæн ихæн 
Ихæн, 
Кæд фестдзæни дон. 
Æртæхдзæн нæм барæг- 
Зарæг — 
Фæсхохæй æрвыст. 
Зæрин хуры тынтæ 
Рынтау 
Фæсурдзысты рыст. 
VI 
Æгас æрцыди уалдзæг, 
Зымæг æд хъызт фæмард, 
Ныр ирд цæхæртæ калдзæн, 
Йæ мидбыл худдзæн цард. 
2004 азы 6 апрель 
198 

ЦÆМÆН? 
Æхсæрдæсæм мартъийы мит æруарыд арф, 
Иу ыстыр мигъ фестади зæххы сæрмæ арв. 
Курагайы дидинджытæ — урс хъæццулы бын, 
Уыдонмæ кæсгæйæ удæн, уыдонау, у зын. 
Æрдзы сонт митæ æфтауынц дисы алы хатт 
дæр мæн: 
Уалдзæджы фæзыны зымæг, чи ратдзæн 
дзуапп, цæмæн? 
2016 азы 16 мартъи 
чф-> 
199 

Уары, уары, уары, уары, 
Къæвда сойы ’ртæхтæ уары. 
Быдыр сулæфыди, хуым 
Нал у раздæрау æрхуым. 
Æвзар иннæ ’взарæн дзуры: 
«Мигътæ бамбæрзтой зынг хуры. 
Сæфынæй нын нал у тас, 
Фесгуыхдзыстæм ацы аз. 
Гонтæ дзаг уыдзысты махæй, 
Ракæсдзæн нæ намыс рагъæй». 
2015 азы 29 апрелъ 
^*49 
200 

* * * 
Æрхæццæ дæн йæ кæронмæ мæ цардæн, 
Йæ æртхутæг мæм разынди мæ артæн. 
Нæ базыдтон, куыд атахтысты бонтæ, 
Ызнæгтау мыл æртыхстысты фæсмонтæ. 
Нæ бафтыд бирæ бакæнын мæ къухы, 
Нæ фæразæй дæн иунæг ран дæр дугъы. 
Фæкалдтон бирæ сау зæххыл цæссыгтæ, 
Хæссын мæрдтæм дæр æз мæ маст, мæ хъыгтæ. 
Ыскæнид мыл нывджындæр дуг кæд фалæ, 
Цы нæ федтон æз мæнг дунейы хъалæй, 
Уый фенин кæд æцæг дунейы, тары, 
Фынæйæ, ууыл æз мæ зæрдæ дарын. 
2011 азы 30 май 
«*» 
201 

БАЛЦЫ РАЗМÆ 
I 
Иу уромæг нал и ацы зæххыл мæн: 
Банызтон арахъхъау фагæй фылдæр сæн. 
Банызтон хъыцъыдон, аныхъуырдтон маст, 
Базыдтон гадзрахат, банкъардтон æз уарзт. 
Федтон царды бирæ, бавзæрстон дзы алцы, 
Ныр кæрон æрцыди, тагъд цæудзынæн балцы. 
Æз фыццаг нæ цæуын, стæй нæ дæн фæстаг дæр: 
Ацæудзæни хистæр, ацæудзæни дзагдар. 
Цин нæ кæнын ууыл, стæй нæ дæн æрхуым дæр: 
Иумæ та уыдзыстæм амы хуызæн уым дæр. 
II 
Мыййаг, мын дзæнæты куы нæ уа бынат, 
Нæ сæмбæлдзæни уæд мæ зæрдæйыл фат. 
Æз рагацау ууыл нæ фæкæнын мæт. 
Цы ран нæй мæ хуызæттæ, уыцы дзæнæт 
Нæ хъæуы мæн никуы. Æвзарын зындон: 
Хуыздæр у — мæхи хуызæттимæ куы уон. 
202 

III 
Æрлæууыд мæ рæстæг, æрхæццæ мæ рад, 
Кæсынц мæм æнхъæлмæ мæ фыд æмæ мад. 
Кæсы мæм æнхъæлмæ Дибæхан, мæ хо, 
Дæлзæххон уыдзынæн, куыд уыдтæн зæххон. 
Нæ федтон мæ хистæр æфсымæрты ам, 
Æрмæст мын ныууагътой сæ хуызист, сæ къам. 
Ныр уыдоны зоныны дуг дæр æрцыд, 
Нæ баиугæнæг уыдзæн сау мæр, сыджыт. 
2011 азы 4 февраль 
ЬфЭ 
203 

ФЫДЫБÆСТÆ ÆМÆ ДУНЕ 
I 
Хъуысынц мæм дардæй куырыхон ныхæстæ, 
Никæд бон ферох уыдзысты мæнæй: 
«Чи уарзы бирæ йæ райгуырæн бæстæ, 
Уымæн æнæуарзгæ дун-дуне нæй». 
II 
Æнæкæрон зынаргъ ысты дæ фæзтæ, 
Дæ урссæр хæхтæм уарзтæн нæй кæрон... 
Куы нæ уарзай дæ райгуырæн, дæ бæстæ, 
Уæд дуне уарзын не суыдзæн дæ бон. 
2012 азы 17 апрель 
*Г&* 
204 

ЗÆРДÆУЫНГÆГÆЙ 
Мæсыг æмæ фидар, дзылат уæд гæнах, 
Уæ фæрцы æрцыдыстæм абонмæ мах. 
Æрхауди ныллæгмæ нæ дуджы уæ кад, 
Цæргæхъæуы бæсты уæ фалдзус — хъæууат. 
Тæригъæддаг хъысмæт уæ алкæмæн ис, 
Нæ бамбардзæн ничи уæ сагъæс, уæ рис. 
Уæ мидæг, уæ алыфарс нал и цæрæг, 
Фæзыны ма хатгай уæ рæзты цæуæг. 
Уыдыстут нæ хъахъхъæнæг раджы зынты, 
Уæ тигътæ ныр халоны бадæн, сынты. 
Æрбадти уæ кæддæры намысыл сæг, 
Сымахмæ кæсгæйæ, мæ зæрдæ — уынгæг. 
2012 азы 18 апрель 
•*» 
205 

* * * 
Кæд дзуапп нæ райсдзыиæн, уæддæр 
Мæн афтæ бафæрсын фæфæнды: 
«Цытæ ма бавзардзæн мæ сæр? 
Æнхъæлмæ ма кæсон цæмæты?» 
Цæрынæн ма мын баззад азтæ 
Цæйбæрц, нæ зонын уый дæр æз. 
Цы загъдæуа хъысмæтæн, уастæн, 
Кæй базонынæн нæй фæрæз!.. 
2012 азы 27 май 
*ф* 
206 

«ХÆЛÆРТТÆ» 
Сайд ыстут, фæлывд, 
Хинтæ ’мæ кæлæнтæ. 
Агуры сыдывд 
Галиумæ гæнæнтæ. 
Искæмæн уæ цæст 
Хорздзинад нæ уарзы. 
У уæ мæт æрмæст 
Уд, зæрдæйæ хъазын. 
Сты уæ фæндтæ мард, 
Хъуыдытæ — æмхæццæ. 
Афтæмæй уæ цард 
Абонмæ æрхæццæ. 
2012 азы 7 июнь 
^*49 
207 

* * * 
Никæуыл æрвæссыс, алкæуыл дæр — æлгъ, 
Афтæмæй дын зонæм мах дæ уæрх, дæ дæргъ. 
Адæмы æхсæн дын никуы уыди кад, 
Никæмæн ма скодтай ады хуызæн ад. 
У уæддæр æлгъ кæнын де стыр хотых, кард. 
Фехъуыстаис: зулкъæн уыд æлгъæй йæ мард. 
2004 азы 30 декабрь 
■*• 
208 

Сарæзтой мæ дамкъа-куыйтæ пыл, 
Сахуыр дæн сæ алкæцы хæппыл. 
Кæд фæкæнынц каурæбынтæй «гъæйтт!» 
Нал хъуысы мæнмæ уæддæр сæ рæйд. 
Æз цæуын, нæ сæ хъусын, цыма 
Дæн уæзхъус, къуытты кæнæ къуырма. 
Уыдон судзынц, арауынц мæстæй: 
Хъугæй богъа рацæуы хæстæй! 
2004 азы 19 декабрь 
Ч&9 
209 

0^ Ш*Ш ^^ 
* * * 
Дæ цъæхсæр хæдзæрттæм 
Куыннæ бæллынц мæрдтæ, 
Нæ сæм бæллын афтæ æз дæр. 
Кæйдæр тугæй ахуырст 
Нæ хъæуы мæн агъуыст, 
Мæ ныллæг къæс — уымæй хуыздæр. 
2004 азы 15 декабрь 
^*49 
210 

УД 
Зонынджын Гиппбн* 
Уды хоны дон. 
Критий" уды хоны 
Туг. Цæмæн, нæ зонын. 
Уд уæлдæф у Диогенæн***, 
Уый тыххæй, дам, ын нæй фенæн. 
Курын адæмæй: «Зæгъут, 
Циу уæддæр æцæгæй уд?» 
2012 азы 10 май 
*& 
* ГИППОН (ног дуджы агъоммæ У1-У æнустæ) — 
рагонбердзейнаг философ. 
** КРИТИЙ (ног дуджы агьоммæ 460-403 азтæ) — ра 
гонбердзейнаг философ, залым. 
*** ДИОГЕН Аполлойнаг (ног дуджы агьоммæ V æнус) — 
рагонбердзейнаг философ. 
211 

ÆЦÆГ 
Уæ галиу митæм у кæсын 
Лæгау лæгæн æгæрон зын. 
Уæ иунæг дæр нæ зоны, циу 
Мæгуырæн баххуыс кæнын, зиу. 
Нæ зонут, циу фæллой, тыхгуыст, 
Нæ уын ысты закъонтæ фыст. 
Кæд ницæмæй ыстут хъуаг, 
Уæ ис уæддæр нæ хонут фаг. 
Æцæгæлон нын у уæ дуг, 
Цъулберты хуызæн цъирут туг. 
Цы мæрддаг ыстут, нæу бæрæг: 
Кæнут кæрæдзимæ хæлæг. 
Æххормаг цæстытæй кæсут, 
Фæмызти афтæмæй уæ буд. 
Бæрзондæй чи ракаст, цы лæг, 
Æрбаддзæн сомбон уый ныллæг. 
Уæвгæ «æрбаддзæни» цæмæн? — 
Йæ зонгуытыл æрхаудзæн. Мæн 
212 

0^ ^ОТ^МбЮ’ ^^ 
Уырны, кæй æрцæудзæн кæрон 
Сымахæн, рахæсдзæн тæрхон 
Уæ сау митæн рæстылхæцæг. 
Уый дам-дум нæу, уый у æцæг! 
2016 азы 16-17 октябрь 
213 

* * * 
Искуы ма мыл ахæм ралæудзæни дуг, 
Зæрдæйы кæд фыцдзæн ирд суадонау туг, 
Ерысон кæд хондзынæн мæхи æз дæр, 
Талынг мæм кæд кæсдзæн бонрухсæй хуыздæр? 
Æз æууæндын ууыл: ме ’мварс уыдзæн арв, 
Мæн йæ хъарм хъæбысы банорддзæни арф, 
Æмæ дуне фестдзæн уарзты денджыз, цад, 
Зарджытæ мæ сæрты дымгæ скъæфдзæн дард. 
Афтæмæй мыл рæстæг згъордзæн, уайдзæн 
тагъд, 
Рагбонтæ мыл ногæй рауадздзысты рад, 
Æмæ сæ уыдзынæн буц æмæ рæвдыд, 
Гоппой цъиу нæ уарзтæн кад кæндзæни, цыт. 
1996 азы 6 май 
*ф-> 
214 

0^ таЗЪ^ЙЮ’ ^^® 
* * * 
Кæсын дæумæ æнхъæлмæ 
Уæ бал бæласы цур. 
Кæм дæ? Фæзын мæ хъæрмæ, 
Кæннод ыскæсдзæн хур... 
2004 азы 19 август 
^*49 
215 

* * * 
Мæ хъæбыс дæ бадæн куы уыди, уæддæр, 
Уæддæр ма хуыдтон æз дæу зæды æмсæр: 
Нæма мæ уырныдта, кæй дыл фæтых уарзт, 
Кæй æрцыдтæ уымæн æппынфæстаг саст... 
Ныр уыцы уысм мысын, нæ йæ кæнын рох, 
Уæдæй нырмæ хонын мæ ракæсæн хох. 
Зынынц мæм бæрзондæй дæлвæзтæ, цъæх 
нæуу, 
Сæ бæрæгастæу та ыснывчынди дæу. 
Дæ мидбылты худгæ — мæнырдæм дæ каст, 
Рæсугъддæр хъуыдытæй мæ демæ ысбаст. 
Дæ фæрцы уæлахиздзау хонын мæхи, 
Дæ фæдыл кæдæмфæнды дæр æз тæхин. 
Нæ зæгъин: «Фæллад дæн!», нæ банкъарин 
рыст, 
Цы кæнын, уый хонин тæккæ хуыздæр куыст... 
Цы диссаджы хъарутæ радтай мæнæн, 
Сæ фæрцы æз амондæй хайджын фæдæн! 
2004 азы 9 август 
«^» 
216 

* * * 
Сайдзынæ та мæ, нæй уый тыххæй дзырд, 
Нæй йыл дызæрдыггæнæн, у бæлвырд. 
Фæлæ та знонау дæ размæ — мæ тахт, 
Фембæлдзыстæм та æнæмæнгæй тагъд. 
Ногæй та зондджын ныхæстæн фæуæн 
Нал уыдзæн, уыдон — дæ джебогъ дæуæн. 
Хотыхæй цæвын уыдзæни дæ куыст, 
Цæфы фæстæ мыл æмбæлдзæн рæхуыст. 
Амæлæн уарзтæн нæ уыдзæн уæддæр, 
Уарздзынæн афтæ, куыд уарзтон кæддæр. 
2004 азы 21 июнь 
«ф5 
217 

©^3 тай*#*га& '^® 
Æрцыдтæ цæстытæн нымыгъд, 
Мæ риуы уыдон фæрцы ссыгъд 
Æгъуысгæ артæнгæс зæрдæ... 
«Куы нæ дæ федтаин, бæргæ!..» 
2004 азы 11 июнь 
^*49 
218 

* * * 
Иу чызджы дæр авæринаг æз нæ дæн дæ разы: 
Зæрдæйæн дæу бæрц цин хæссын никæцы 
фæразы. 
О, сæттын, дæ цæстæнгасæн уацайраг, дæлбар 
дæн - 
Лауызау мæ ис фæлдахæн — тох кæнынхъом 
нал дæн. 
Диссаг нæу, кæй æрæвæрдтон рагацау мæ 
гæрзтæ. 
Æхсæвыл фæтых и бонрухс, райхъал кодта 
бæстæ. 
2004 азы 11 апрель 
*& 
219 

* * * 
Иу фæлмæн ныхасæй асурыс мæ зын, 
Зæрдæйы дæ фæлгонц амондау хæссын. 
О, чызгай, мæ риуы райхъал кодтай уарзт, 
Лаз дæм нæй ыссарæн, зæды нывтыл карст. 
Дунейы дæ хуызæн не сфæлдыста æрдз, 
Æз нырма нæ уарзтон никæйы дæу бæрц. 
2004 азы 11 апрель 
Чф5> 
220 

* * * 
Æнхъæлмæ дæ фæзындмæ Терчы был кастæн, 
Нæ зыдтон фыркатайæ: мард дæн, æгас дæн. 
Бæллыдтæн дæ фендмæ æз афтæ тынг, афтæ, 
Æмæ мæ æндæр равг, æндæр монц нæ тавта. 
Фæлæ ды мæ мæтæй нæ мардтæ, нæ тадтæ: 
Уæхимæ дæ зæрдæйы дзæбæхæн бадтæ... 
Лæууыдис æвзонг чызг мæнæй иуцъус дарддæр, 
Нæ уыдысты уымæн йæ сагъæстæ къаддæр. 
Йæ уарзоны уындмæ бæллыди мæ хуызæн, 
Фæтæригъæд кодтон йæ мæтæйдзаг хуызæн. 
Лæууыдыстæм Терчы был, алчи нæ каст 
Æнхъæлмæ: фæзындзæн йæ уарзон æваст. 
Мæй мигъты фæстæйæ нæ зыди, йæ цæст — 
Нæй саудæр — уыд ахæм хъæццулæй 
æмбæрзт.... 
Фæйнæрдæм цыдыстæм æмхуызон æнкъардæй: 
Мæ чызгау ыл рацыд йæ лæппу мæнгардæй. 
2001 азы 6, 31 июль 
221 

ФÆСМОН 
Чызджытæ мын цас уыди зонгæ! 
Рæвдыдта мæ хурау сæ хуыз. 
Кæмæн дзы хæцыдтæн йæ цонгыл, 
Кæмæн та дзы кодтон хъæбыс. 
Гæлæбутау алкæд мæ рæзты 
Мæ уарзæттæ кодтой пæр-пæр. 
Куыд кадджын уыдысты мæ цæсты, 
Куыд кадджын сæм уыдтæн æз дæр! 
Цæйбæрц мын уыд зонгæ чызджытæ! 
Сæ цæстытæ калдтой цæхæр, 
Фæлæ мæ дзы иу дæр фырзыдæй 
Нæ фæци, ныр хойын мæ сæр. 
1983 азы 10 август 
^*49 
222 

КУЫ ДÆ АУЫНЫН... 
Куы дæ ауынын — афæдзтæн æрбайсæфы сæ 
фæд, 
Куы дæ ауынын — атæхы мæныл уæларвон зæд. 
Куы дæ ауынын — зæрдæмæ ныккæсы хуртæ 
мин, 
Фæцыдæр вæййынц сагъæстæ, фæцыдæр 
вæййы хин. 
Куы дæ ауынын — дидинæг æфтауы дуне уæд, 
Фæлидзæг вæййынц мæстытæ, фæлидзæг 
вæййы мæт. 
Куы дæ ауынын — мидбылхудтæй барæвдауыс 
мæн, 
Мæ тугдадзинты ахъары æвзонггæнæг кæлæн. 
Куы дæ ауынын — Иры дзыхъхъ нæртон симд 
фесты, хъазт, 
Нæ хæхтæ æмæ быдырты паддзах ысвæййы 
уарзт. 
Куы дæ ауынын — нал вæййын ысдзурынхъом 
ныхас, 
Уæвгæ та мæм зæгъинæгтæ, куы зонис, цас и, 
цас! 
223 

(^Р3 таЙ**ÆЯ& ^^ 
Зæгъин дæуæн фыццаджыдæр: «Æз бирæ 
уарзын дæу, 
Æнæ дæу мын зæрдæрайгæ мæ царды иу бон 
нæу!» 
2009 азы 14 январь 
■*» 
224 

ЗАРÆГ 
«Ныффысс-ма мыл зарæг!» — дæ дзыхæй куы 
ссыди, 
Уæд уыцы бон зарæг дæ номыл фыст уыди. 
Уæвгæ уый ныффыстон æз уымæй дæр раздæр, 
Йæхицæй рæсугъддæр нæма уыди, уаздæр, 
Фæлæ йæ мæ зæрдæйы дардтон æмбæхстæй, 
Мæ уарзт ныр æвдисын фыццаг хатт ныхæстæй. 
Уадз базоной адæм, кæй дæ ды мæ бæлон, 
Дæ цуры мæм сагьæс кæй нæ цæуы ’мгæрон. 
Дæ фæрцы мæм тилы йæ базыртæ фидæн, 
Æнæ дæу нæ зонын, кæцон æмæ чи дæн. 
Дæуимæ мæм амонд йæ мидбыл ныххуды, 
Фæкæны мæм зонгæтæй алчи тæхуды. 
Ныккæсынц мæ зæрдæмæ хуртæ сæдæтæй, 
Хуыздæр мæм фæкæсы уæд дуне дзæнæтæй... 
Ыскодтон дыл зарæг, фæлæ уый ныхæстæй 
Нæ равдыста ме ’взаг зæрдæйау æххæстæй. 
2007 азы 28 февраль 
8 Дзасохты Музафср 225 

СТЪАЛЫ 
Мидбылты бахудыс: дидинæг калы 
Уарди, æвдадз у дæ иу дзырд дæр удæн. 
Фестын дæ фæрцы æз ме ’взонджы кары, 
Хъуысы мæм уырдыгæй зарджытæ, худын. 
Б а з а р д: 
Дсе рухсæй алидзы мæ талынг, 
Фæтар вæййы æваст мæ зын. 
Æрттивагдæр дæуæй ыстъалы 
Нæма уыд ацы арвы бын. 
Цæстытæй асурæн нал и дæ хуызæн, 
Февзæры ’хсæв дæр дæ фæлгонц мæ разы. 
Амондджын иу дæр нæу Иры мæ хуызæн, 
Ахæм рæсугъды цы нæлгоймаг уарзы. 
Б а з а р д. 
Цасфæнды рацæуæд бонтæ ’мæ азтæ — 
Зæрдæ уыдзæни дæ фысым æнусмæ. 
Ахуыссæн нал и ныр никуал мæ уарзтæн, 
Амондзæни мын рæсугъд фæндаг рухсмæ. 
Б а з а р д. 
2009 азы 2 февраль 
226 

* * * 
Мæ зæрдæйæн йæ уидаг дæ, мæ цæстæн та — 
йæ гагуы, 
Мæ хуры тын, æрттивынæй ды макуы банцай, 
макуы. 
Мæ бонтæн æз сæ алкæцыйæ дæн æнусмæ 
райгонд, 
Æрхастой мын уæларвбæстæй сæ рæубазыртыл 
амонд. 
Ды дæ мæ уыцы амондæн йæ булæмæргъ, йæ 
зарæг, 
Цы лæппу цыди фистæгæй, уый фестын кодтай 
барæг. 
Æмæ тæхы йæ фидæнмæ, æнæкæрон — йæ 
цинтæ, 
Йæ фæндагыл ис гауызтæ, хæрдгæхуыдтæ, 
зæринтæ. 
2009 азы 9 февраль 
в*» 
227 

* * * 
Мæ цуры нæ вæййыс, уæддæр дæ уынын: 
Дæ сурæт мæ цæстытыл хъазы. 
Дæ мидбылты худыс,— нæ дзурын æз фын, — 
Зæды хуызæн — аив, тæнбазыр. 
Мæ цуры нæ вæййыс, уынын дæ уæддæр: 
Дæ фæлгонц мæ цæстытыл уайы. 
Дунейы дæ хуызæн нæма уыд æндæр, 
Æмбулыс рæсугъддæр чызгайы. 
Куы мæ вæййыс дард ран, уæддæр-иу дæ хуыз 
Цæхæртæ мæ зæрдæйы калы. 
Мæйдары дæр бонау мæ цуры лæууыс, 
Мæ зæххон æрттивгæ ыстъалы. 
2009 азы 16 февраль 
228 

ДИС ÆМÆ КАТАЙ 
Мæ уарзондзинад у мæ мулк æмæ ис, 
Хъæзныг дæн хъæбыстæй, хъæзныг дæн æз 
батæй. 
Æнæ дæу куыд цардтæн, кæнын ууыл дис, 
Æнæ дæу куыд цæрин, кæнын ууыл катай. 
2009 азы 17 февраль 
*& 
229 

ХЪÆЗНЫГДЗИНАД 
Фыццаг хатт мæм дæ мидбылты куы бахудтæ, 
чызгай, 
Уæд уыцы иумæ мин хуры мæ зæрдæмæ ныккаст. 
Хъызт зымæджы мын ралæууыд 
æнæнхъæлæджы май, 
Кæм æрмынæг и фæндырдзагъд, ыстынг уым 
ногæй хъазт. 
Б а з а р д: 
Дæ зæдæнгæс сурæт мæ зонды æрцард, 
Фæлыгъди мæ сагъæс, ныррухс и мæ бон. 
Тыхджын дæ: ыссыгъгпай мæ зæрдæйы артп, 
Æдых дæ: нæу й’ ахуыссын кæнын дæ бон. 
Дæ руаджы ысхъæзныг дæн, кæрон мæ мулкæн 
нæй, 
Мæ цины хъæлæс айхъуысти, дзæнгæрæг 
фестад риу. 
Йæ цардæй чи у райгонддæр, сæрыстырдæр 
мæнæй, 
Ды не ссардзынæ ахæм лæг нæ Ирыстоны иу. 
Б а з а р д. 
Æрхастай мын зæххон амонд дзæнæты бæстæй ды, 
Дзæнæты бæсты февзæрдтæн мæхæдæг дæр 
æваст. 
230 

Дæ рæсугъд фæлгонц зарæгæй мæн равдисын 
фæнды, 
Уадз зоной адæм иууылдæр, куыд тыхджын у 
мæ уарзт. 
Б а з а р д. 
Ныззарут мемæ иууылдæр, кæнут мæ хуызæн 
цин, 
Ыстæха хохы цъуппытæм ирон фæндыры цагъд. 
Хæрам фæлидза искуыдæм, æрбадæлдзæх уа 
хин, 
Цæмæ бæллæм, нæ цæстытæй куыд фенæм 
уый та тагъд! 
Б а з а р д. 
2010 азы 30-31 январь 
*ф-> 
231 

СЫЛГОЙМÆГТÆ 
Сылгоймæгтæй æз баййæфтон рæвдыд, 
Ыстæй нæ уыдтæн уыдонæй æвыд. 
Фæлæ сæ хæрзтæ сты фылдæр дзæвгар, 
Æвдисæн уымæн у мæнæн мæ кар. 
Сæ цæстæнгасæй уыд мæ фæндаг рухс, 
Дæлдон-иу кодта саудалынджы урс. 
Сæ мидбылхудтæй тагъди удыл хъарм, 
Сæ ныхасау рæвдыдта мæн сæ арм. 
Сырхмæтæгæй рæсугъддæр уыд мæ цард 
Сæ фæрцы, сыгъд мæ риуы пиллон арт. 
Нæ ахуысдзæни уыцы арты зынг, 
Уый судздзæни кæддæры хуызæн тынг. 
Æрттивдзæни ыстъалыйау æдзух, 
Нæ уыдзынæн йæ рухсы тынтæй цух. 
Сылгоймæгтæй æз баййæфтон рæвдыд, 
Ыстæй нæ уыдтæн уыдонæй æвыд. 
Фæлæ сæ хæрзтæн арæн нæй, кæрон, 
Ыскæнынц мын мæ тар æхсæвæй бон. 
Æмæ сыл уымæн зарын æз хъæрæй, 
Ныззарут-ма сымах дæр мемæ, цæй! 
2011 азы 30 январь 
232 

* * * 
Кæйдæр мын не сты сымах къæсæртæ, 
Тæхудиаг у дæ мад æфсинæн. 
Мæ зæрдæйæн дæ хонын йæ зæрдæ, 
Йæ хур — мæ хурæн, йæ цин — мæ цинæн. 
Мæнæн мæ хуыссæг фæлыгъди раджы, 
Дæуыл сагъæсæй æрвылбон тайын. 
Уарзт фестын кæны маргъ адæймаджы, 
Æрцъынд нæ уадзы æхсæв чызгайы. 
Дæуæн æрвитын мæ буц ныхæстæ, 
Мæ хуыздæр зарæг кæнын дæ номыл. 
Ды дæ мæ дуне, ды дæ мæ бæстæ, 
Дæуæй фæхицæн мæ уд нæ комы. 
Æдзухдæр тавын мæхи дæ артмæ, 
Дæу уарзгæйæ мыл ызгъорынц бонтæ. 
Æндæр цæстытæй акастæн цардмæ, 
Мæ хъуыдытæ та ысты æрвонтæ. 
2011 азы 19 июль 

ÆЗ - НÆУÆНДАГ, ДЫ - НÆУÆНДАГ 
Ракæсдзæни хур фæскъæвда, 
Талынг асурдзæни мæй. 
Æз нæуæндаг дæн, нæуæндаг, 
Ды — нæуæндагдæр мæнæй. 
Ды — цыкурайæн йæ фæрдыг, 
Цух дæ аиппау хъæнæй. 
Æз нæуæндаг дæн, нæуæндаг, 
Ды — нæуæндагдæр мæнæй. 
Фидæныл дæн æз æууæндаг, 
Ралæудзæн ныл уый фæрнæй. 
Æз нæуæндаг дæн, нæуæндаг, 
Ды — нæуæндагдæр мæнæй. 
Нал уыдзыстæм мах нæуæндаг, 
Ахæм ныл ыскæндзæн бон: 
Иумæ сдзурдзыстæм: «Нæ фæндаг, 
Мах ныфсджынæй размæ хон». 
2012 азы 24 мартъи 
<ц*»» 
234 

ДУГТЫ ФАЗЗОН 
Иу фæлтæр иннæуыл чи бæтты, уыдон 
Адджын, зынаргъ ысты зæрдæйæн, удæн. 
Намыс кæмæ у уæлдæр æвæрд цардæй, 
Уый ном ыскъахын нæ бакомдзæн сартæй. 
Адæмы низтæй цы лæг сæйы, уымæн 
Тас нæу ысхъамыл уæвынæй йæ хуымæн. 
Чи уа йæ кæстæртæй буц æмæ райгонд, 
Уымæн цæудзæни йæ разæй йæ амонд. 
Галиуæй рахиз кæмæ у хæстæгдæр, 
Уый цыт нæрдзæни цыфæнды рæстæг дæр. 
Чи уыд йæ заманы адæмæн уарзон, 
Алкæцы дуг дæр уый хондзæн йæ фаззон. 
2004 азы 14 июнь 
•*• 
235 

ЗÆРДÆ РАЙЫ 
Сæрд æрцыди, дыргътæ 
Къалиутæ сæттынц. 
Буртæ ’мæ сырхытæ 
Бæрзондæй кæсынц. 
Хъæдæй зары гакк-гукк, 
Нал зоны æнцой: 
«Буц чызджы мын раттут, 
Нæй мæ хуызæн мой». 
Хосдзау дасы кæрдæг: 
Уисы фæстæ — уис. 
Цуанон фехста, цæрдæг 
Лидзынмæ фæцис 
Тæрхъус, амбæхст пыхсы, 
Бамбæрзта йæ залм. 
Хуымæллæг ыздыхсы 
Фæрвыл, цыма калм. 
Урсдоны нæ найæн — 
Тæккæ арфдæр хъуым. 
Алкæй зæрдæ райы, 
Ленк кæнгæйæ, уым. 
2012 азы 3 август 
236 

ХЪАН 
Мæ сабидуг æрцард 
Мæ зæрдæйы рæбын. 
Куыд мæ тавы йæ арт! 
Куыд мын суры мæ зын! 
Кæнын йæ фæзы дугъ 
Мæ хъуыдыты æдзух. 
Дæн базырджын, цæргæс 
Йæ фæрцы алкæм æз. 
Нæ Хъæууаты къуыбыр, 
Йæ алыфарс быдыр, 
Куыройыдон, Бехъан — 
Æнусмæ дæн уæ хъан. 
Мæ сабидугæн нæй 
Дзæнæтимæ дæр барæн. 
Мæ хур у уый, мæ мæй, 
Дыккаг ахæм нæй ссарæн. 
2014 азы 4 январь 
«’*49 
237 

САБИДУГ 
Цы ис рæсугъддæр сабидугæй, зæгъ! — 
Зымæгон дæр — нæууæй æмбæрзт йæ зæхх. 
Бæрзонддæр дзылат, галуанæй — йæ къæс, 
Уæрæхдæр фурдæй та — йæ хъазæн фæз. 
Цæстысыгау йæ ирд суадон — рæсуг, 
Æнæкæрон зынаргъ дæ, сабидуг! 
2010 азы 23 декабрь 
«*• 
238 

дзылы 
Ратахтæ мæ сæрты рог 
Цалдæр хатты фæстæ ног. 
У дæ хъæлæс сагъæс, маст, 
Катай, тас, мæтимæ баст. 
Ам кæмдæр дæ ахстон ис, 
Систай уымæн кæд фæдис, 
Уæд — дзæгъæлы, нæу дын тас, 
Райдай зарын, мауал уас: 
Æз, мæ гыццыл дзылы-цъиу, 
Дæн дæ хорз хæлæрттæй иу. 
2004 азы 16 июнь 
ЧфЭ 
239 

СÆРДЫГОН ХЪУЫДЫТÆ 
Экспромт 
Афонмæ хохы ысцæттæ мæнæргъы, 
Арс дзы йæ мондæгтæ уадздзæн сæрддæргъы. 
Бадыхъæуы та фæсатæг и аёхсæр, 
Къуылдымтæй иунæг дæр нал у гæмæхсæр: 
Дидинæг калынц, у астæумæ кæрдæг, 
Ахæм ран айсæфы мастау æрхæндæг... 
2012 азы 31 июль 
^9 
240 

* * * 
Уалдзæг та æрцыд дунемæ, 
Амæндтæ æрхаста йемæ. 
* * * 
Алы куырдæн дæр хъæсдарæг 
У йæ ныфс æмæ йæ дарæг. 
* * * 
Каёсæгтæ кæм кæнынц ленк, 
Уыцы дæттæй иу у Терк. 
* * * 
Хъазы лæппын уыдтæн раздæр, 
Ныр ысдынджыр дæн, ныр хъаз дæн. 
* * * 
Бауæфта йæ тынтæ фахсыл 
Хæлуарæг, бындзытæ ахсы. 
* * * 
Тынг лæхурæг уыди неси, 
Фæлæ не ’ппæты фаг не сси. 
2012 азы 8 январь 
241 

НЫСТУАНТÆ 
Дар-иу дæ зæрдыл, мæ кæстæр, æдзух: 
Хистæрмæ раздæр нæ фæдæттынц къух. 
Ноджы ма æгъдæуттæй ахæмтæ зон: 
Ирмæ куыдкæстæрæй нуазгæ у дон. 
Хистæр æрбацыд — дæ бынатæй сыст, 
Кусыс, фæуадз уæд дæ цыфæнды куыст. 
Бирæон нымæцы чи дзура иумæ, 
Уайдзæф кæнын хъæуы ахæмæн иумæ. 
Уый у нырыккон æнæгъдау æгъдау 
Æмæ йæ де ’мбæлтты цæсты æфтау. 
Намысæн аргъгæнæг макуы у сомæй, 
Дзур-иу хæдзармæ нæлгоймаджы номæй. 
Хорзы æвзæрæй кæмдæриддæр хат: 
Зонын иронау — ирон лæгæн кад. 
Уæнт дæм сылгоймæгтæ зæдтыл нымад, 
Се ’хсæн æппæты уæлдæр æвæрд — мад. 
Хъусын ныййарджытæм — алкæйы хæс, 
Уыдоны фæндиаг, мах фæндйаг рæз. 
2006 азы 27 апрельу 26 июнь 
242 

ÆГОММÆГÆС 
«Ма кæ» йын цæуы 
«Ра кæ»-йы бæсты. 
Уый тыххæй æфты 
Йе ’мбæлтты цæсты. 
Ахæмты фæзмын 
Ничи хоны раст. 
Ахæмтæй кæны 
Алкæцыдæр хъаст. 
2006 азы 2 февраль 
•V» 
243 

ТЫРТЫНА 
Бирæ уарзы уый æхсæртæ, 
Фидар ын ис тынг æфсæртæ. 
Уарзы ’хсынæнтæ дæр тынг, 
Ацараз ын д’ армæй фынг. 
Хорзы бацæуай кæд уымæн, 
Хондзынæн дæ уæд мæ лымæн. 
2006 азы 2 февралъ 
Чф-> 
244 

ГÆЛÆБУ 
Тынг рæсугъд у гæлæбу, 
Ма кæ, ма йæм фæлæбур. 
Уый фæзыны уалдзæджы — 
Никуыма йын байрæджы. 
Кæркæ-мæркæ гæлæбу, 
Йæхи хуызæн — йæ лæппу: 
Ис ын тæнæг базыртæ, 
Мадау тæхын базыдта. 
Гæлæбу у мæ хæлар, 
Сыфтæрты бын — у йæ хæдзар. 
Дидинджытæй алкæмæн 
Хъæбыс æмæ ба кæны. 
Цæрдæг кæй у гæлæбу, 
Уый йæ тахтыл бæрæг у. 
Кæсгæйæ йæм баззадтæн. 
Уый атахт, æз баззадтæн. 
2005 азы 19 мартъи 

ДЖИДÆЙЫ ХЪАСТ 
Сугсæттæнæй хъуысы хъæр: 
— Амардта мæ, уауу, мæ сæр! 
Бадзырдтон æм уынгæй: 
— Чи дæ? 
— Æз? Дæ фыды фæрæт-джидæ! 
— Чи хъыгдары уагæр дæу? 
— Куарæ! 
— Худинаг ын нæу?! 
— Хъæр кæнын бæргæ йæ хъусы, 
Фæлæ мæ уæддæр нæ хъусы... 
— Ау, куыннæ фæтарст Бæппуйæ, 
Æви у фыддæр лæппуйæ?! 
— Сарайы цæрын дæс азы, 
Афтæмæй нырма мæ разы 
Ничи бауæндыд æрлæууын, 
Уымæн æмæ йыл æрлæууын 
Базыдтаид ронæй хицау, 
Ацы чызг та мæ йæхицæн 
Уайтагъд ацарæзта хъазæн. — 
Ахæм митæн чи фæразы?! 
Зæххыл мæ æнæвгъау хойы. 
Марадз баиргъæв дæ хойы! 
Тагъддæр, нал фæразын дзурын... 
Ног та мæ ныццавта дурыл... 
Зонын æз Бæппуйы джидæ, 
Никуы йын чынди фыдмитæ. 
246 

Иу дæр æм хæстæг нæ цыди, 
Уæд ныр Куарæйыл цы ’рцыди? 
Нал уыди кæрон мæ мастæн 
Æмæ мидæмæ фæраст дæн. 
— Тагъд-ма рауай, — дзурын кæртæй. 
Чызг хæрдмæ фæхауд мæ хъæртæй. 
Февзæрд иу уысммæ мæ цуры. 
— Уый ды хойыс фæрæт дурыл? 
— Æз? Нæ уыдтæн... æз нæ уыдтæн... 
— Цы? Мæхæдæг дæ нæ уыдтон?! 
Стæй мæм джидæйæн йæ хъæлæс 
Уынгмæ хъуыст æви æнхъæлыс 
Фæрæтæн къуытты, æнæуд? 
Къулыл ауыгъдæй куы лæууыд, 
Иу уысм дæр дзы уæд нæ хъуысти, 
Фæлæ йын дæ цæф фæрысти. 
Акалдта йæ ком цæхæртæ, 
Фыртæссæй ысрыст йæ зæрдæ. 
Баппæрстай йæ ныр ды къуымы, 
Чи зоны, бынтон ныкъкъуымых... 
Чызг йæ сæр ныллæг æруагъта, 
«Никуал бавналдзынæн», — загъта. 
Джидæмæ уæдæй фæстæмæ 
Куарæ нал бацыд хæстæг дæр. 
1974 азы мартъи — июнь 
247 

УАЛДЗÆГ 
Уалдзæг та æрцыд, 
Кад æмæ йын цыт. 
Ссыгъта риуты арт, 
Мидбыл худы цард. 
Бамбæхста та æрдз 
Урс зымæджы кæрц. 
Акæсут-ма дæлæу 
Скодта фæз йæ уæлæ 
Дидинджытæй къаба. 
Сабийау ыл баба 
Цин кæны, æвзонг 
Фестад уый дæр ног. 
2011 азы 30 январь 
•*» 
248 

(^3 \ЭД^5^ ^^ 
ХÆЛУАРÆГ 
Хаёлуарæджы тын 
У бындзыты рын. 
Æнæ уыцы тын 
Хæлуарæг та — бын. 
Ахæм у хæлуарæг: 
У йæ тын йæ дарæг. 
Æнæ уыцы къæппæг 
Бахæрид уый рæмнæг. 
2008 азы 2 октябрь 
249 

Цардмæ ницы ис лæвар: 
Асур хидвæллойæ тар — 
Уа дæ фæндаг соммæ раст, 
Фидæнмæ — ныфсджын дæ каст. 
Схон дæ дзуар, дауæг куыст, 
Фесæфой дæ хъыг, дæ рыст. 
Зивæг ма кæн, хорз æмгар — 
Адæмыл дæ хæрзтæ уар. 
Æмæ уæд уыдзысты дæу 
Хæхты сатæг, фæзты нæуу, 
Намыс, кад æмæ æгъдау, 
Згьордзæн знæт фурды дæ нау. 
2006 азы 17 декабрь 
^*49 

ТÆЛМАЦТÆ 

ФÆСХОХАГ ЗОНД 
СОМИХАГ ÆМБИСÆНДТÆ 
ХÆРГÆФС 
«Чи уыди дæ фыд, уый зæгъ!» 
Радта дзуапп: «Мæ мад уыд бæх!» 
ÆВÆСМОН 
Айсæфти, фæцыдæр бон — 
Ма кæн уый тыххæй фæсмон. 
ДЫККАГ УС 
У фь4ццаг усæн 
Дыккаг æмпъузæн. 
МЫСТ 
Хъæзныг куы кæнид давæджы йæ 
хуыснæггаджы куыст, 
Дæуæй хъæзныгдæр а зæххыл нæ разынид уæд, 
мыст. 
253 

ХÆЙРÆГÆЙ ХИСТÆР 
Къуыри раздæр райгуырди зинæй, 
Тых ыл кæны уый тыххæй хинæй. 
ХАЙУАН 
Хæрæджы ластой дзæнæтмæ тыххæй. 
Загъта: «Нæ цæуын, сындзытæ дзы нæй!» 
ЗОНДАМЫНД 
Уа цæмæй дæуæн ахадгæ дæ куыст — 
Кæрчытимæ схуысс, уасджытимæ сыст. 
ÆВЗАГ ÆМÆ ЦАРД 
Бафтаудзæн кæуылфæнды дæр арт, 
Даргъ æвзаг кæны цыбырдæр цард. 
КАДДЖЫН ЗÆРÆДТÆ 
Кадджын зæрæдты æхсæн — 
Фаджыс, æрдхорд æмæ сæн. 
254 

ÆНÆХЪÆН ÆМÆ ÆМБИС 
Алцыдæр мæ рæбын балæварæн ис: 
Ме ’рдхордæн — æнæхъæн, искæмæн — æмбис. 
ФÆНДАГГАГ 
Иу бон кæд рацыдтæ балцы, 
Рахæсс къуыриваг уæд алцы. 
ХÆРÆГ 
Дыууиссæдз хатты Меккæмæ фæцыд, 
Фæлæ уæддæр нæ фæфылдæр йæ цыт. 
ЦЪЫНА ÆМÆ СÆГЪ 
Ахæм ныв никæд бон фендзæн дæ цæст: 
Хос дæр æнæхъæн уа, сæгъ дæр æфсæст. 
ДЫНДЖЫР ХУД 
Дынджыр у, тынг дынджыр дæ худ, 
Фæлæ йæ быны сæр у тутт. 
255 

УАЗÆГ 
Уазæг райсомæй — сызгъæрин, сихорæй вæййы 
æвзист, 
Фестдзæни æрхуы изæрæй, скæндзæни йæ 
кадæн хист. 
УАСÆГ ÆМÆ КАРЧЫ ЦЪИУ 
Лæгтæй нæу ахæмæн иу дæр йæ рыджы: 
Хæдзары уасæг у, карчы цъиу — уынджы. 
САУ ДАРÆС 
Сау дарæстæ дарджытæ 
Се ’ппæт не сты сауджынтæ. 
ÆНАХХОСÆЙ - АХХОСДЖЫН 
Ызнон фæрæдыд Айрапет, 
Æфхæрд та ’рцыди Карапет. 
ÆНАМОНД 
Бафтыдта иунæг хатт дзуæрттæ йæхиуыл — 
Скъахта йæ цæст, мæгуыр, райхъуыст йæ ниуын. 
256 

ДИССАГ 
Ахæм диссаг фехъуыстæуыд кæд? — 
Богъайы бын агуырдта рæуæд. 
ЗИН 
У йæ хотых алы ран дæр хин: 
Æдде — сауджын, мидæгæй та — зин. 
ГУЫРДЗИАГ ÆМБИСÆНДТÆ 
ХЪÆЗНЫГ 
Хъæзныгæн йæ мулкыл рæстæг мулк æфтауы, 
Йæ уасæг дæр уымæн æйчытæ æфтауы. 
ДАВÆГ 
Давæг сомы тыххæй, сомы 
Бакæндзæн дæс хатты сомы. 
РУВАС 
Мæлгæ-мæлын ма райхъуысти йæ дзурын: 
«Кæркдоны-иу мæ баныгæнут, курын...» 
9 Дзасохты Мудефср 
257 

КЪÆРНЫХ 
Талынджы чи давы, ахсынц уый бон, 
Боныгон уымæн фæкæнынц тæрхон. 
ХÆРÆГ ÆМÆ САРГЬ 
Хæрæгæй саргъ нæ кæны бæх, 
Æвдисæн уымæн арвау зæхх. 
ФÆЛИТОЙ 
Сайæгойæн басыгъди йæ къæс, 
Фæлæ йыл нæ баууæндыдтæн æз. 
УÆРЦЦ 
Кæддæр-никæд ыстахти бæрзонд бæласмæ 
уæрцц, 
Æмæ уæддæр æрсасти йæ быны къалиу — 
къæрцц. 
ХÆСТ 
Цард тохы быдыр у, æрвылбоны хæст... 
Уæлгоммæ хуысгæйæ нæ уыдзынæ ’фсæст. 
258 

ФИДИССАГ 
Йæхи фыд дзы ферох и, комы 
Йæ мады лæгæй кодта сомы. 
ТÆРХОНЫ ЛÆГ 
Тæрхонгæнæгæй кæд дæуыл æрбацыд хъаст, 
Ыстыр Хуыцау дæр уæд дæу нал ыскæндзæн 
раст. 
ФÆДÆГЪД ÆМÆ СÆНÆФСИР 
Фæрæвдауы алчи йæ къайы: 
Фæдæгъдыл сæнæфсир нæ зайы. 
ТÆДЗЫНÆГÆЙ - ЦЫХЦЫРÆГМÆ 
Артæй ралидзæджы дон 
Аласта, мæгуыр йæ бон. 
ГÆДЫБÆЛАС 
Бæрзонд фæцыд гæдыбæлас, 
Фæлæ цы пайда у йæ ас?! 
259 

ЗОНЫН ÆМÆ ДЗУРЫН 
Цы зоныс, уымæй къаддæр дзур 
Æмæ дæ тавдзæн алкæд хур. 
ÆРРА КУЫДЗ 
Хæмпæлгæрдæгæй рувæнты у хъахъхъæнгæ дæ 
хуым... 
Æрра куыдзы кæм амарынц, ныгæд æрцæуы 
уым. 
ЗОНДДЖЫН СÆРХЪÆН 
Бауырныдта раджы мæн: 
Зондджын расыгæй — сæрхъæн. 
ДЫУУÆ РАСТЫ 
Хъæддых дзырдтой кæрæдзимæ, сæ иу дæр 
дзы нæ саст: 
Быцæугæнджытæй алчидæр йæхи фæхоны раст. 
БÆГЪНÆГ 
Нæ бастъигъдзысты иу мадард бæгънæджы 
Тæккæ цыфыддæр фондзыссæдз хуыснæджы. 
260 

УАЗÆГ ÆМÆ ФЫСЫМ 
Каркæй дæр рауайы хаттæй-хатт уасæг... 
Фысымы расуры хæдзарæй уазæг. 
ЦÆССЫГТÆ 
Фæтæрсынгæнаён нæй цæссыгтæй фыдгулы, 
Нæ фæдæлдон уыдзæн фыдызнаг сæ кулы. 
■*• 
261 

Омар ХАЙЯМЫ мотивтæ 
СÆН ÆМÆ УАРЗОНДЗИНАД 
1 
Мæрдтæн нал ис фæстæмæ ыздæхæн, цæуæн, 
Уый дæ зæрдыл у даргæ æдзухдæр дæуæн. 
Рауадз уый бæсты сæн æмæ байхъус Хайяммæ: 
Зондджынты дзырдтæ — дон, нæй сын никуы 
фæуæн. 
2 
Дзагдар, акалдтай сæн, мард цæстыты дæлдзæх 
Ахуыссыди æрхуым, разынд сæм арвы цъæх. 
Стыр Хуыцауæн табу, мах дæр уыцы 
тæнгъæдæй 
Асурдзыстæм нæ маст — баназдзыстæм дзæбæх. 
3 
Буракыл* бадыс кæд, бæрзæндты йыл тæхыс, 
Уæддæр дæ зæрдыл дар: у амонды дуг уысм. 
Тыхгæнæг арв æдзух æвзиды раст, зылынмæ: 
Дæ дурын дын сæтдзæн, ыстæй та уæд — дæ 
къус. 
* Б у р а к — пехуымпар Мæхæмæты бæх. 
262 

4 
Ацы хæхтæ, дæлвæзтæ, цъæх денджызтæ сты 
Иывæвдисæн фанар, цырагъ — хуры бæсты. 
У дæ цард уыцы цырагъы авгыл нывгондау, 
Хус, æндзыгæй лæууы, нал ахады цæсты. 
5 
Алцы дæттæг — Хуыцау, алцы исæг — Хуыцау, 
Махæн сусæг у алы хъуыддаг, алы цау. 
Царды бонтæ нын нуазыны бонтау фæдæттынц 
Алы хатт дæр зæрдаивæй, ноджы æфстау. 
6 
Ацы сæнæй дзаг дурын — мæ хъуыран, мæ дин, 
Уарзондзинады суадон, йæ гуырæн — мæ дин. 
Нозты ныхмæ æрлæууа кæд искуы уый ногæй, 
Сног уыдзæн уæд мæ дурыны хъуыры мæ дин. 
7 
Арв нæ ныхмæ кæй у, уый ды хъуамæ хынцай: 
Ассæнды нын нæ фæндтæ, ныккæны сæ най. 
Цы æмбæлы, нæ кæны арв уымæй мах 
хайджын, 
Нæфæтджиагæй зин дæр нæ фæкæны хай. 
263 

8 
Цард сæууон мигъау тайы нæ цæстыты раз, 
Фæлæ ма кæн æнкъард, фесаф тар цæстæнгас. 
Цард цæстыфæныкъуылдæй цыбырдæр у, сагъæс 
Ууыл ма кæн, фæлтау худ, æнæмæтæй нуаз. 
9 
Раджы ’рцыди йæ хъысмæт уæлæрвты лыггонд: 
Къæс — йæ цæрæн, йæ алыфарс — кауæй 
æмбонд. 
Ис æрхъуыдыгæнæн абон алцыдæр, райсом 
Уый «хъысмæт» цæмæй рахона адæмы зонд. 
10 
Зæххы скъуыды æваст куы ныххауид мæ хъæу, 
Нæ фæхъæр кæнин уæд æз расыгæй: «Уæуу- 
уæуу!..» 
Цъынды ныууадзынвæнд ыскодтой мæн 
сæндоны, 
Сæнуæйгæнæг фæджих, ысдзырдта: «Уанцон 
нæу!» 
11 
Дæ фæндаджы кæрон æрхæццæ ис, дæ тас 
Æрбайсæфти, лæууыс хъæддых мæлæты раз. 
264 

Адзалæн ис мадзал, ИссæйьГ улæфт хатыс, 
Дæу бирæты хуызæн кæндзæни уый æгас. 
12 
Цыдæриддæр мæм ис — сты Уæллагæй лæвæрд, 
Мæ уд, мæ зæрдæйы æрцыдысты æвæрд, 
Мæ аиппытæ дæр мын ме Сфæлдисæг радта, 
Мæ хъæнты тыххæй уæд цæмæн дæн æз 
æфхæрд? 
13 
Ды æгъдауыл хæст хоныс дæхи, фæлæ ам 
Стыр Хуыцауыл дзырд цæуы, дæуæн та у цам 
Ницæйаг митæ кæнын, нæ дын æй ныббардзæн 
Уæллаг, ма кæн, фæуыдзæн дæ фарсæй хæрам. 
14 
Æнусон цардæн кур æнусмæйы фаг кад, 
Фæстагмæ дын уæддæр цард не скæндзæни ад. 
Мæлæт зындзæн кæддæр æнæмæнгæй дæумæ дæр 
Æмæ ныссадздзæни дæ зæрдæйы йæ фат. 
* И с с æ — Йесо Чырысти. Пысылмон таурæгьтæм гæсгæ 
йæм уыд мæрдтææгасгæнæг тых. 
265 

15 
Сæрмæхæссинаг нæу: кæйдæр хæринаг хæр, 
Фыдцарды дарæсыл æмпъузæнтæ æвæр, 
Дæлдæр-уæлдæр ныхæстыл æнæвæндонæй худ — 
Нæ кæнын уыдæттæ, мæгуыр кæд дæн, 
уæддæр. 
16 
Æнкъарддзинадыл сис дæ къух, фæлтау кæн цин, 
Хъысмæтыл нæй æууæнк, фæливын у йæ дин. 
Нæу ницы дуне дæр — хуыздæр ма дæ цы 
хъæуы! — 
Цы дæ фæнды, уый кæн: дæ авналæнтæ — мин. 
17 
Цы домыс цардæй? Нæу дыууæ боны йæ дæргъ. 
Йæ циндзинæдтæ — цъус, йæ хъизæмæрттæ — 
хæрх. 
ХъуыбадьГ хуызæн Джам" æртхутæг фестад 
раджы, 
Зæххыл кæд исты ис, уæд — сайд æмæ 
бæллæх. 
*Хъуыбад — рагонирайнаг шах. 
** Д ж а м — рагонирайнаг паддзах. 
266 

18 
Нуазаг адæмæй ничи зæгъдзæни: «Хæрзбон, 
Нал фендзыстæм кæрæдзи, сæнæфсиры дон!» 
Исчи кæд РамазаньГ ныууадзынмæ хъавы 
Нозт, уæд кувгæ-кувын у зæгъын уый йæ бон. 
19 
Байдзаг ингæнæй зæхх, дуне фестад уæлмæрд, 
Бæстæ — алкæм ызмæст, нæй дзы иу 
фæткæвæрд. 
Фестадысты фæнык, сау мæр паддзæхтæ, 
сахтæ, 
Тагъд фæуыдзыстæм мах дæр мæлдзыджытæн 
хæрд. 
20 
Уарзт бæллæх у, бæллæх та — нæ хъысмæты 
фыст, 
Уарзтимæ нын æрæрвиты не Скæнæг рыст. 
Хорз, æвзæр кæд æвзарæм уæлæрвты 
фæндонæй, 
Уæд тæрхоны фыдбонæй цæуыннæ стæм хызт? 
*Рамазан — мархордарæны мæй, пысылмои афæдзы 
фарæстæм мæй. 
267 

21 
У куырыхоны хæцæнгарз алы ран зонд, 
Зоны аргъ кæнын рæстæгæн, у йæм бæрзонд 
Æвæрд алкæцы ран дæр: мæзджыт уа, фынгыл. 
Ничи рахондзæн зондджын адæймаджы сонт. 
22 
Зон, дæ удæн дæ буар у рæстæгмæ цæрæн, 
Уыцы цатыр мæлæт тагъд ныккæндзæн дæрæн. 
Ницуал баззайдзæн ацы мæнгæфсон дунейы 
Иннæ адæмы хуызæн дæ фæстæ дæуæн. 
23 
Дæ цагъарæн ныббар — дæ бон у уый дæуæн, 
Фæсур йæ риуæй тар — дæ бон у уый дæуæн. 
Æви куы уæм уæздан, уыдзыстæм уæд 
дзæнæты? 
Кæныс цыма базар? — Дæ бон у уый дæуæн? 
24 
Ды хæрæмттæ кæныс, ды æгъатыр дæ, знæт, 
Демæ баст ысты дунейы фыдтæ, хъысмæт. 
Ехх, тæхуды, куы афадид исчи дæ гуыбын, 
Бирæ хæзнатæ ракæлид уырдыгæй уæд. 
268 

25 
У куырыхоны риуы рæстдзинад æмбæхст, 
Анка-цъиуы хуызæн æй нæ фæуыны цæст. 
Афтæ бамбæхсы сæтæлхъузджы хуылфы æртах, 
Цæмæй феста æцæг дзындз — æппæтæй æххæст. 
26 
Сæны хуыз райста кæд сырх уарди — нæу бæрæг, 
Мыййаг, кæд къусы лал æртади — нæу бæрæг, 
Тæнгъæд алмаси — дон, мæй хурæн — хыз, 
æмбæрзæн, 
Йæ рухсæй дуне кæд æрцарди — нæу бæрæг. 
27 
Ды сисдзынæ æвдæз сæнæй æрмæстдæр ам, 
Фæлæ нæ ныхсдзæн уый дæ сау цæсгомы цам. 
Æгьдау æмбæрзæн хыз ныззæронд и, ныскъуыдтæ, 
Ныггомгæрцц и бынтон мæгуыргурау æфсарм. 
28 
Ацы зæххыл тыхджындæр лæг ма уæд дæуæй, 
Дуне афæлдах, фезмæлæнт стъалытæ, мæй, 
Де ’ппæт бæллицтæ сæххæст уæнт, кæнæ дзы 
иу дæр 
Макуы сæххæст уæд, баууæнд мыл, хъауджы 
дзы нæй. 
269 

29 
Дунесфæлдисæг — Уæллаг, йæ уд дæр — 
Хуыцау, 
Ницы бакодта монцтæй зæд буарæн æвгъау. 
Уæлдæф, дон, арт, зæххæй конд у адæймаг, 
дуне, 
Суадзæм уыдоны фæрцы кæддæриддæр тау. 
30 
Ацы дуне мæнг у, сты йæ зынтæ æцæг, 
Уыцы зынтæй нæ фервæздзæн фалæ дæр лæг. 
Дун-дунейы конд баивын никæйы бон у, 
Уæдæ ма скæн дæхи ды йæ ныхмæ лæууæг. 
31 
Мах æрæджйау æрцыдыстæм ардæм æгæр, 
Царды къæпхæнтæй ма нæм æрхауди дæлдæр. 
Кæд хъысмæты тæрхонæй нæй лидзæн, уæддæр 
Хъуамæ алчи фæхæсса бæрзæндты йæ сæр. 
32 
Ферттивдзæн царды кæхцы æртæхау дæ цæст, 
Ахуысдзæн иунæг уысмы фæстæ уый æрмæст. 
Царды дзагдар ныхъуыры цæстытæ æртæхтау, 
Никуы банцайдзæн уыдоны ныхмæ йæ хæст. 
270 

33 
Удæй банкъардтон: нал дæ ды ардыгæй дард. 
Зæрдæ атахт дæ фæстæ — нæ ракуырдта бар. 
Цалынмæ дæ ыссара, уæдмæ ам мæ къуыдыр 
Сидзæрхуызæй лæудзæни, тыхсдзæн ыл 
мæйдар. 
34 
Хуыдалынгæй хуыздæр нæй уарзæттæн рæстæг, 
Мæйдар æхсæвтæ сты сæ зæрдæтæм хæстæг. 
Вæййынц æхсæвыгон æппæт дуæрттæ æхгæд, 
Æрдхорды дуар та — нæ, æндæр — æрдхорды 
фæтк. 
35 
Æз федтон, бадти сынт йæ зæронд сисыл Тусæн#, 
Йæ дзæмбытæй хæцыд йæ сæргæхцыл Кавусæн". 
Дзырдта сæргæхцæн цъиу: «Хъыгаг у, тынг 
хъыгаг, 
Дзæнгæрæджы хъæр ам кæй никуыуал 
фæхъуысы!» 
* Т у с — горæт Хорасаны (Ираны). 
*' К а в у с — рагон ирайнаг шахты династийы таурæгъои 
паддзах. 
271 

36 
Иу сæн дуцы, нæ дзы уыны ницы зынæй, 
Иннæ кувы, æнæкувгæ иннæмæн нæй. 
Сты тæригьæдджын дыууæ дæр — иу у сæ уавæр, 
Иу дзы хъал у æрмæст, иннæ — нозтджын, 
фынæй. 
37 
Курын, Сфæлдисæг, ма мæм ысфыцæд дæ маст, 
Зонын: бирæ кæмдæрты нæ уыдтæн æз раст. 
Дæн æрвылбоны сагъæсты мæтæй мæ хъуырмæ, 
Уымæн кæнын мæ цардæй фыдыусау хъаст. 
«ф» 
272 

ЛАТИНАГ ЗОНДДЖЫН НЫХÆСТÆ 
I 
Кæйдæр зæххы артæй фыдыбæсты фæздæг 
Лæджы тынгдæр тавы, — уый равдыста рæстæг. 
II 
Æгæр арæх чи худы, уымæн сæрæй 
Æххæст уæвæн никуы уыдис æмæ нæй. 
III 
Дæхæдæг æмбарыс, нæ дæ, мыййаг, сонт: 
Æфсæст ахсæн сæрмæ нæ фæуадзы зонд. 
IV 
Куы дæм ысмæсты уой уæлæрвтæ — 
Дæ зондыл уайдзысты сæ цæфтæ. 
V 
Афтæ дзаёгъæлы нæ загъд: 
«Хæмпæлгæрдæг рæзы тагъд». 
VI 
Кæс, хъус æмæ æдзæмæй бад, 
Фылдæр уыдзæни уæд дæ кад. 
273 

VII 
Йæ хъуыды загьта Ром. 
Цæмæ ма лæууæм? Цом! 
VIII 
Шддзæхтæ сты ахæм зондыл хæст: 
У сæ хылы фæстагдæр дзырд «хæст». 
IX 
Зондджын мæ цуры 
Æдзæмæй дзуры. 
X 
Дыууæ лæгæн бацайдагь и загъд-замана, хыл, 
Æртыккаг уæд нал фæхæцы фырцинæй зæххыл. 
XI 
Зондджын æгад ми йæ сæрмæ нæ хæссы: 
Къогъотæ ахсгæ кæд федтай цæргæсы?! 
XII 
Кæсйджы бон ницы у суры... 
Цы нæ зоны, уый ныхмæ дзуры. 
274 

XIII 
Мæ мулкау мæ ис 
Æдзух мемæ ис. 
XIV 
Сисынц йæ базыртæ арвмæ цæргæсы... 
Закъонтæй иу дæр фæстæмæ нæ кæсы. 
XV 
Дард фыдæл мæнгæй нæ загъта: 
«Рæстæгимæ ивæм мах дæр». 
XVI 
Ацы ныхйсы тыххæй мын ныббар: 
Иуцæстон куырмыты астæу — æлдар. 
XVII 
Мæ ингæн кæд у нарæг, 
Уæддæр дзы дæн æдыхст, 
Нæ мæ дзы ис хъыгдарæг, 
Нæ дзы уынын æз рыст. 
XVIII 
Уæд уыдзь’шæ уæлахиз, 
Уай кæд алкæд уæндаг... 
275 

Кæнæ над фæдмæ рахиз, 
Кæнæ айгæрд фæндаг. 
XIX 
Фыдызнаг зивæг хон, 
Дæ фыд æмæ дæ рын... 
Кæд сыстын у дæ бон, 
Уæд худинаг — хуыссын. 
XX 
Нымæц æххуыс нæ вæййы кадæн, 
Уæддæр æфсис нæ зоны цæст... 
Дæ хуынды бирæ уыди адæм, 
Фæлæ дзы уыд чысыл æвзæрст. 
XXI 
Фæцыд æваст дæ «уауу!» — 
Æхсабв рауад дæ бонæй... 
Закъон нæ зонын дæу 
Нæ уæгъд кæны тæрхонæй. 
XXII 
Дæ цухъхъайы хуызæн дыл фидауы хъама, 
Дæ дарæсæй рай... 
Дæхимæ цы кæсыс, æцæгæй дæр хъуамæ 
Ды ахæм лæг уай. 
276 

(®^ ЩШ ^^ 
XXIII 
Æрцыд, æрцыд 
Загъд афтæ раджы: 
«Фæлмæн — йæ дзырд, 
Тызмæг — хъуыддаджы». 
^° 
277 

ФРАНЦАГ КЛАССИКОН ЭПИГРАММÆ 
Понс-Дени ЭКУШАР-ЛЕБРЕНÆЙ 
Дзæгъæл ныхасыл та фæхæст — 
Йæхи дзырдарæхстытæй хоны... 
Цы зоны, уый дзуры æрмæст, 
Фæлæ, цы дзуры, уый нæ зоны. 
* * * 
Фæкодтон дис, куы мын загътай хъæрæй: 
«Куы нæ зæгъай æфсымæр ды мæнæй, 
Уæд дын дæ сæр æнæакъуыргæ нæй!» 
* * * 
«Сæ цъаммардæр у горæттæн Лион,— 
Дзырдта йæ усæн иуахæм Глупон,— 
Кæнынц дзы лæгты устытæ æгад: 
Æддæдзаст ысты иууылдæр, рæувад, 
Кæмæндæрты кæнынц хъæбыстæ, пъатæ, 
Сæ лæгтыл уымæн разади сыкъатæ. 
Ис иу нæлгоймаг горæты æрмæст, 
Кæй бинойнаг у кад, æгъдауыл хæст». — 
«Зæгъ-ма мын, кæй?» — «Нæ йæ зоныс цыма, 
Дæхицæй куырм цы аразыс, къуырма?» 
Ысуагътой усы цæстытæ цъæх арт: 
«Нæ йæ зонын, хæрын дын зæххæй ард!» 
278 

МИН АЗЫ ФÆЦÆРЫНЫ 
МАДЗАЛ 
Фæнды кæд бирæ цæрын дæу, 
Уæд дохтыртæм цæуын ныууадз — 
Сæ бирæ хостæй иу дæр нæу 
Лæджы бон рахонын æвдадз. 
Фæлтау æрмæст сахаты ’рдæг 
Сесилы цур фæбадæд лæг, 
Æмæ йæм уыцы цъус рæстæг 
Фæкæсдзæн мин азмæ хæстæг. 
ФЫСТ ГРАФОМАНЫ ИНГÆНЫ 
КЪÆЙЫЛ 
Ам ингæны хуыссы тæккæ сыдывддæр лæг, 
Йæхи хуызæн лæмæгъ зæххыл нæ уыд фыссæг. 
Уый баныгæнын хъуыд æдчингуытæ йæ боны, 
Цæмæй дзы хæйрæг арт ыскодтаид зындоны, 
Æмæ сыгътаид уым сæ ныффыссæг Фрероны. 
Жан-Франсуа ГИШАРÆЙ 
Йæ рæсугъд усы абарста поэт 
Венерæимæ, фæлæ диссаг, йед... 
Венерæ-зæдмæ уыцы мадригал 
Фæкасти эпиграммæйы хæдхал. 
279 

* * * 
Чъынды Гюстав æрбацæйцыди куывдæй, 
Фæлæ нæ баззад тар æхсæв æвыдæй — 
Æрхæцыди йыл давæг æмæ дзуры: 
«Дæ цард кæнæ дæ чыссæ тагъд мæ цуры 
Æрæвæр!» — «Кæд æндæр гæнæн нæй, уæд 
Мæ чыссæ уадз, мæ цард та дæу фæуæд». 
ФЫССÆГГОНДÆН 
Хъуыдытæ ис дæ фысты, 
Дæ фыстытæ рæвдз ысты, 
Фæлæ сты хъуаг, зæгъон цæмæй? — 
Сæ иуæн дæр дзы базыр нæй. 
ЭПИКУР МÆЛÆТЫ ТЫХХÆЙ 
Адзалы кой мæ хъуыдыйы дæр нæй, 
Нымады дæр мæм никуы у мæлæт: 
Æгасæй уый æмбæхсы арф мæнæй, 
Куы фæзына, æз нал уыдзынæн уæд. 
Пьер БАУР ЛОРМИАНÆЙ 
ЭКУШАР-ЛЕБРЕНЫЛ 
Цæры æрмабст кадæй, мæгуыр, 
У уымæн афтæ тынг къæсхуыр. 
280 

Клод МЕРМЕЙÆ 
* * * 
Хæлæрттæ мын ис хохы, фæзы, 
Фæлæ ысты харбызтау уыдон: 
Дыууиссæдзæй дзы иу фæбæззы — 
Куыннæ уа маст уый хъуамæ удæн!.. 
Меллен де СЕН-ЖЕЛЕЙÆ 
ИУ ПОЭТÆН 
Мæ хæстæг нæу мæнæн Маро, 
Уæддæр дзы раппæлыдтæн, о. 
Дæуæй дæр раппæлин, мæ цæст 
Дæуæн дæр бауарзид, æрмæст 
Дæхæдæг арæхсыс хуыздæр, 
Ныхъхъус дæн уый тыххæй æз дæр. 
Антуан Бодрон де СЕНЕСЕЙÆ 
ФЫСТ ЖАНЫ ИНГÆНЫ 
КЪÆЙЫЛ 
Ныгæд æрцыди ацы ран 
Гаскойнаг зарæггæнæг Жан. 
281 

Куынал уыди фырдойныйæ йæ бон, 
Уæд банызта æнæхъæн цæугæдон. 
Йæ ахсæн атыдта, дзыхъмард 
Фæци, уыд дон йæ марæн кард. 
Жан РАСИНÆЙ 
МАДАМ ДЕ МЕНТЕНОНÆН 
Дæ хуызæттæм фыдгул кæсæд — 
Цæуыл нæ байсæфтай, цæуыл?.. 
Сыдæй куы нæ мæликкам, уæд 
Мæликкам худæгæй дæуыл. 
ЖЕРМЕН-КОЛЕН БЮШЕЙÆ 
ЖАК ДЕ БОНЬГ ИНГÆНЫ 
КЪÆЙЫЛ ФЫСТ 
Æрымысыдтæн, Аполлон, 
Дæ дзырдтæ м’ ауындзæны бон: 
«Бæрзонд дæ сисдзæни хъысмæт, 
Бæрзонды ссардзынæ мæлæт». 
* Жак де БОН де Самблаже — къаролы къазнайы хицау, 
къазнайы æхца кæй бахордта, уый тыххæй йæ 1527 азы 12 
августы æрцауыгътой. 
282 

Бернар де ЛА МОННУАЙÆ 
БЕККЕРЫ ЧИНЫГ «КÆЛÆНГОНД ДУНЕ» 
БАКÆСЫНЫ ФÆСТÆ 
Хæйрæг кæй нæ ис иунæг ран дæр æрдзы, 
Уый базыдтам дæ фыстытæн сæ фæрцы, 
Цæмæй йæ фæлгонц мауал уайа цæстыл — 
Дæхи ныв басудз: фервæзæм æххæстæй. 
Гийом де БРЕБЕФÆЙ 
ЙÆХИМÆ АХОРÆНТÆЙ ТЫНГ 
ЧИ БАЗИЛЫ, УЫЦЫ ЖЮСТИНÆЙÆН 
«Жюстинæйыл цæйбæрц цæудзæни азтæ?» — 
Иу иннæйы æндæрæбон куы фарста, 
Уæд ын уый загъта: «Боныгон ын ис 
Ыссæдз раттæн, æхсæв — æнусы ’мбис». 
Ги дю Фор де ПИБРАКÆЙ 
ЦЫППАРРÆНХЪОН 
Цæмæн хъæуы куывды бадын æфсæсты! 
Нæуæндагæн нæй ницы куыстаг хæсты, 
Цæссыгтæкалæг не сфидаудзæн хъазты, 
Нæ фендзынæ уæздæтты астæу расты. 
283 

Д’АСЕЙИЙÆ 
ФЫСТ ИНГÆНЫ КЪÆЙЫЛ 
(Кардинал Ришельейæн) 
Куыннæ уыди æнæчетар, мæнгард та, 
Кæд алкæмæй дæр давта ацы лæг! 
Ныр амарди, йæ уд Хуыцауæн радта, 
Фæлæ йæ Уæллаг айста — нæу бæрæг 
Теодор ДЕЗОРГÆЙ 
ЭКУШАР-ЛЕБРЕНЫЛ 
Цы хъæуы ахæмтæн цæрын! — 
Сæ козбаудзинад у сæ дарæг... 
Зæххыл фæуæлахиз уæд рын — 
Лебрен ыл ацъыкк ласдзæн зарæг. 
Алекси ПИРОНÆЙ 
МÆ ИНГÆНЫ КЪÆЙЫЛ 
ЦЫ НЫФФЫССИН 
Къуымых уыди, бынтон къуымых æнæмæнгæй 
Пирон: 
Нæ баци академийы уæнг суæвын дæр йæ бон. 
284 

Æнæном авторæй 
* * * 
Гаскойнаг систа загъд-замана, хъæр: 
«Балеты кафын бауадзут мæн дæр!» — 
«Нæ сарæхсдзынæ,— балетмейстер загъта,— 
Æгæр нард дæ, цæмæн дзы хъæуы загъд 
та?!» — 
Дзуапп радта лæппу: «Ставд дæн, уымæ 
ма кæс, 
Æппындæр ма ды ууыл ма кæн сагъæс. 
Хæрзхуыз дæн, о, фæлæ цæрдæг мæн хуызæн 
Дыккаг ахæм сымах æхсæн нæ уыдзæн. 
Хæрдмæ мæхи куы фехсон, уæд мæ бон 
Фæллад уадзын у уым æнæхъæн бон!» 
Æнæном авторæй 
АФТЕЧЧЫ КУСÆДЖЫ ИНГÆНЫ 
КЪÆЙЫЛ ФЫСТ 
Ам чи хуыссы, у уымæн мæр йæ баз 
(Йæхимæ гæсгæ ницæмæй уыд цауд)... 
Капеккыл-иу кæйдæр фæстаджы раз 
Йæ зонгуытыл зырзыргæнгæ æрхауд. 
285 

Æнæном авторæй 
Цыргъзонддзинады дуг фæцыдæр кодта чи? 
Æппæты фыццаг æрдз, ыстæй та уæд Парни* 
.^♦^. 
•V» 
'Эрнст ПАРНИ (1753—1814) — æрæджиауы классицизмы 
поэт, аив эротикон æмдзæвгæтæ æмæ галантон-мифологон 
новеллæты автор. Йæ поэзийæн стыр аргъ кодтой XIX æну- 
сы райдайæны уырыссаг поэттæ. 
286 

БАЛАШШИ Балинтæй 
ХЪÆБАТЫРТЫ ЗАРÆГ 
Дыууæ бæстæйы ’хсæн ис арæн, уымæй дæн 
Сæрыстыр æмæ райгонд. 
Куыд хъæлдзæг вæййы уым, фæлидзы дард 
æрхуым, 
Фæхуды удмæ амонд. 
Уым хъуысы цъиуты зард, йæ мидбыл худы 
цард, 
Ызнонæй — рухсдæр абон. 
Фæлæ фæцыд гæрах, цæттæ вæййæм уæд мах: 
Фæхъахъхъæнæм нæ бæстæ. 
Æрбайсæфы æнцой, нæ зæхх — нæ сæйраг кой, 
Æнæкæрон — нæ хæстæ. 
Ысцырен вæййы хæст, æхсаргæрдты цъыкк, 
дзæхст, 
Цъæх фæздæгæй дзаг — фæзтæ... 
Цыргъ æрцытæ цæхæр ыскалынц, хъуысы 
хъæр, 
Дзæнгæрæг сиды тохмæ. 
Вæййæм æмдых, æмзонд, сырх тырыса бæрзонд 
Куы сисæм къа&дзæх-хохмæ. 
Араббаг бæхты тахт у уаддымгæйау тагъд 
Тыхæвзарæн фыдохмæ. 
287 

Æрлæууы ахæм дуг, кæм кæлы ’нæвгъау туг, 
Кæм кæнынц аргъ цыт, кадæн, 
Кæм разыны лæгæн сæ хорз æмæ сæ хъæн 
Йæ æрдын æмæ фатæн, 
Кæм нал вæййы фæллад хъæбатыртæм нымад 
Сæ ныхмæ тохы ’рратæн. 
Æгъатыр у ызнаг, нæ ауæрдын — йæ уаг, 
Лæбурынмæ та — бирæгъ. 
Фæлæ хъæбатыр гуырд дæуæй нæ тæрсы, сырд, 
Нæ йæм хъары æртхъирæн. 
Гадзрахатæй цæуæг, ыскæндзæни дын лæг 
Дæ хуыздæр бадæн пирæн. 
Хъæбатырæн йæ бон фыдбирæ у, уый зон, 
Нæ тæрсы знаг, фыдгулæй. 
Куы нызмæлы йæ зæхх, уæд айнæг у, къæдзæх, 
Æрлæууы знаг сæркъулæй 
Йæ разы, уымæн нæй, фæныхкъуырд уа цæмæй, 
Фæразондæр у дурæй. 
Хæринаг æмæ дон куы нал вæййы, хæстон 
Уæддæр йæ ныфс нæ сæтты. 
Ысуадздзæни цъæх арт, фæлæ лæвар йæ цард 
Фыдызнагæн нæ дæтты. 
Фыдыбæстæ — зынаргъ, зынхæссæн у йæ уаргъ, 
Хæссы йæ лæг фыдрæтты. 
288 

Уынгæг хæсты дæр тых сæтдзæн ызнаджы ных, 
Кæндзыстæм ыл уæлахиз. 
Кæддæриддæр нæ зæхх уыдзæни уалдзæг цъæх, 
Нæ байсдзæн ничи мах ис. 
Кæн, галиу, дугæй хъаст, ды ма фен макуы маст, 
Рæстыл тохгæнæг, рахиз! 
Сæрибар ыстæм мах, нæ фæцуддзæн нæ къах, 
Нæ кад æмæ нæ намыс. 
Хуыцау уыдзæн нæ фарс, ызнаг цæудзæни карз 
Æфхæрд: нæ уæнгты — фаг ныфс. 
Уадз хъуысæд дардмæ зард, цæхæртæ калæд кард, 
Дæ зæххæй, лæг, хæс дарыс! 
«ф» 
10 Дзасохты Музафср 
289 

Мигель де СЕРВАНТЕС Сааведрæйæ 
Уæнтæхъил Петр у æнкъард, æрхуым, 
Фæсмон кæны — æхсæв уа, бон — йæ митыл. 
Йæ зонгæтæй нæ кæны иумæ сым, 
Йæхинымæр йæ хъысмæты æлгъиты. 
Куы ракæны сыгъдæгзæрдæ æвзæр, 
Уæд æй йæхицæн цъаммарау нæ бары. 
Ысдон вæййы фыркатайæ йæ сæр, 
Йæ рухс бæллицтæ баныгæны тары. 
^*49 
290 

* * * 
Авджы хуызæн хонынц дæу 
Тынг сæртæг, сылгоймаг, адæм. 
Асæтдзæн — фæлваргæ нæу — 
Зондджынты хуызæн æрратæн. 
Цард чи федта, уый хæстæг 
Никуы бацæудзæни уымæ, 
Авгау чи у тынг сæртæг, 
Састæй чи бахауы къуыммæ. 
Цавæрфæнды уæд дæ кар, 
Алкæддæр дæ зæрдыл дар: 
Кæд фæзынд зæххыл Даная*, 
Нæй æнæзынгæ къæвдайæн. 
* Д а н а я (миф.) — паддзах Акрисияйы чызг. Паддзах 
дæсныйы куы бафарста, уæд ын уый загъта, мæрдтæм, дам, 
дæ барвитдзæн дæ цоты цотæй чидæр. Паддзах бавдæлд, 
æмæ йæ чызджы, бацæуæн кæдæм нæ уыд, ахæм мæсы- 
джы дуарæхгæдæй дарын райдыдта. Мæсыг хъахъхъæдтой 
хъалагьуртæ æмæ куыйтæ. Чызджы рæсугъддзинад басаста 
Юпитеры зæрдæ. Уый сызгъæрин къæвда фестад, æмæ йын 
афтæмæй баитыст мæсыгмæ бацæуын. 
291 

* * * 
Агурын сæрибар ахстæй, 
Сау мæлæтæй курын цард. 
Стæхынмæ фæхъавын бастæй, 
Уазалæй æрдомын арт. 
Давæгмæ кæсын æнхъæлмæ, 
Разынид æм кæд æфсарм. 
Хиуарзон зындзæн мæ хъæрмæ, 
Дардзæни мæныл йæ арм. 
Фæлæ нæй мæ фæндтæм хъусæг, 
Нæй дзы иуæн дæр бындур. 
Мæй — бæрзонд арвæн йæ хъусцæг, 
’Мбисæхсæв нæ кæсы хур. 
•^» 
292 

* * * 
Куы бафынæй уа дуне абон, уæд 
Мæ цæстытæн æрцъынд уæвæн нæ уыдзæн. 
Дæуыл кæндзынæн, Хлорæ, сагъæс, мæт, 
Дæ фæлгонцæн æз кувдзынæн, дæ хуызæн. 
Куы скæса хур сæумæрайсом, уæддæр 
Нæ фæуыдзæн мæ сагъæс уымæй къаддæр, 
Дæуыл хъуыдытæй дзаг уыдзæн мæ сæр, 
Уæд афтæмæй куыд цæрдзынæн æз дарддæр? 
Æмбисбон дæр уыдзæн мæ цæсгом тар, 
Нæ йæ батавдзæн хурзæрин йæ тынтæй. 
Дæу хуызæн рæсугъд нæй зæххыл, æмбар, 
Кæй вæййын хъал æрмæстдæр æз мæ фынтæй. 
Нæ дæм хъуысы мæ хъæрзынау, мæ хъæр, 
Куыннæ хонон уæд сайраг æз мæ сæр?! 
ЧфЭ 
293 

* * * 
Дæ цæстытæн — æцæгæлон сæ каст, 
Кæнын сыл æз уæддæр мæ хуыздæр зарæг. 
Дæ уынд, дæ кондæй райгуырди мæ уарзт, 
Уыдзысты уыдон афтæмæй мæ марæг. 
Дæ хъуыдыйы, дæ бæллицты цæргæс 
Æндæр кæйдæр ды рахуыдтай мæ бæсты. 
«Хæрзбон» куы зæгъон ацы цардæн æз — 
Дæ рæсугъддзинад ауайдзæн мæ цæстыл. 
Ды дæ мæнæн мæ хур æмæ мæ мæй, 
Зынаргъдæр мын дæ бирæ ды мæ цардæй. 
Мæлæт дæр дæ нæ байсдзæни мæнæй, 
Дæ уарзондзинад тынгдæр судзы артæй. 
Ызнæт денджызы ленк кæнын мæйдары, 
Фæндагамонæг нæй мæнæн ыстъалы. 
294 

Джордж Гордон БАЙРОНÆЙ 
ЙÆХИ ЧИ АМАРДТА, БРИТАЙНАГ УЫЦЫ 
МИНИСТРЫ ЗИАН ФЕХЪУСГÆЙÆ 
Куыд бирæ уарзтай, Кестльри, куыд кадджын 
уыд дæ цæсты 
Фыдыбæстæ, фыды уæзæг, нæ йæ 
хъахъхъæдтай уартæй, 
Йæ сæрвæлтау нæ тох кодтай Катоны хуызæн 
хæсты — 
Йæ цыфыддæр ызнаджы хурх ын алыг кодтай 
кардæй. 
«^ 
295 

Роберт БЕРНСÆЙ 
ÆНÆУДХЪОМЫ ИНГÆНЫЛ ФЫСТ 
Æрмæст йæ буар ис ныгæд 
Ам Джонæн, айсæфти йæ фæд. 
Фæлæ, дам, буарæн нæ уыд 
Æгасæй дæр йæ мидæг уд. 
ЙÆ ГАЛУАН КУЫД АРÆЗТ У, УЫЙ 
ФЕНЫНМÆ ПОЭТ ÆМÆ ЙÆ ХÆЛÆРТТЫ 
ЧИ НÆ БАУАГЪТА, УЫЦЫ ЛОРДÆН 
Дæ къæсæрыл нæ иуы къах 
Нæ андзæвд: раздæхти нæ къорд. 
Фæтарстæ уæгъды: не стæм мах 
Сывæллæттæ, дæ галуан — тъортт. 
ЧфЗ 
296 

Александр ПУШКИНÆЙ 
СОНЕТ 
5согп по!: 1Ье зоппе!, спНс. 
Шогс1я\уог1Ь* 
Тызмæг Дант дæр нæ кодта æлгъ сонетыл; 
Тæлфыди уым Петраркæйы зынг уарзт; 
Йæ зæлтæй рад йæ ныффыссæг Макбетæн; 
Æвæрдта дзы Камоэнс дудгæ маст. 
Нæ дуджы дæр кæны поэты уацар: 
Йæ хæцæнгарз уыди Вордсвортæн — æрдз 
Куы ныв кодта, йæ хъæбысы куы ацард, 
Куы нал уыди йæ æнкъарæнтæн бæрц. 
Къуындæг фæлгæты равдыста æххæстæй 
Йæ бæллицтæ Тавридæйы хæхбæсты 
Литвайæн кадгæнæг, фæлæ йæ махмæ 
Куы нæма зыдтой, Дельвиг уæд рæстæгмæ 
Гекзаметры рæсугъд зæлтæ фæуагъта: 
Сонет-рæнхъытæ фехъуыстам хæстæгмæ. 
# Сонетыл ма кæн, критик, æлгъ. Вордсворт (англ.). 
297 

к*** 
Мæ зæрдыл диссаджы уысм дарын: 
Ды февзæрдтæ мæ цуры уæд, 
Цыма сыгъдæгдзинады зарæг, 
Цыма рæсугъддзинады зæд. 
Мæ цард æрвыстон æз æнкъардæй, 
Фæлæ мæм дзолгъойы дæр хъуыст 
Дæ фæлмæн, уарзон хъæлæс дардæй, 
Мæ цæстыл уад фынты дæ хуыз. 
Цыдысты афæдзтæ, æвзонджы 
Бæллицтæ нал ысхастой рæз. 
Дæ хъæлæс ферох кодтон, ноджы 
Дæуæн дæ зæдон фæлгонц æз. 
Цы ран уыдтæн фæсвæды ахстау, 
Сындæг цыдысты бонтæ уым. 
Æцæгæлон дуне уыд уарзтæн, 
Зæдæн, цæссыгтæн, цард — æрхуым. 
Фæлæ та фервæзт зæрдæ тарæй, 
Куы фæзындтæ ды ногæй, уæд, 
Цыма сыгъдæгдзинады зарæг, 
Цыма рæсугъддзинады зæд. 
298 

&=> таЗМ^&’ ’3^ 
Ыссыгътой арт мæ риуы зынгтæ, 
Мæ зæрдæйы фæцыдæр маст, 
Ысног дзы цард æмæ цæссыгтæ, 
Зæды фæлгонц, уæлтæмæн, уарзт. 
«^*49 
299 

ИЛИАДÆЙЫ ТÆЛМАЦ БАКÆСГÆЙÆ 
Ивгъуыдæй хъусын йæ зæл бердзёнты 
уæларвон ныхасæн, 
Цьггджын зæронды æндæрг хаты 
æфсæрмхуызæй уд. 
.^♦^- 
«тр- 
300 

ДУНЕОН ХИЦАУДЗИНАД 
Æнæрцæугæ хъуыддаг куы чындæуыд, куы мард 
Хуыцауы фырт, йæ туг йæ хъæдгæмттæй куы 
калд, 
Уæд цардæгасгæнæг бæласы фæйнæфарс 
Дыууæ усы лæууыд, уыди сæ иумæ лаз: 
Тæригъæдджын Мария, зæдæнгæс — иннæ раст. 
Сæ дыууæйæн дæр уыд æнæкæрон сæ маст. 
Ныр уыдоны бынат хъалагъуртæ-хæстонтæ 
Æрцахстой, дзуары цур вæййынц æхсæвтæ, бонтæ. 
Цыма сты горæты сæры хæдзары гæстæ, 
Фæлæууынц афтæ знæт, тызмæгхуызæй 
æдгæрзтæ. 
Уæд хъахъхъæнджытæ уым цæмæн æрцыд 
æвæрд, 
Кæй байтыгъдæуыд, уый, мыййаг, хæзна уыд 
кæд, 
Æмæ тæрсут, хуыснæг куы фæзына, æви 
Паддзахы кад фылдæр кæнын уæ зæрды и? 
Æви сындзытæй быд кæуыл æркодтой худ, 
Зæгæлтæй, æрцытæй кæмæн ластой йæ уд, 
Кæй надтой ехсытæй, уыцы Есойыл ис 
Уæ зæрды аудын, æмбарут ын йæ рис? 
Æви тæрсут, Адамы цæуæты сæрылхаст 
Куы æрцæуа æфхæрд кæвдæсардæй æваст, 
Æмæ уæздæттæ ам куы тезгъо кæной, ардæм 
Уæд ма цæуой цæмæй хæстæг хуымæтæг адæм? 
301 

Н. Д. КИСЕЛЕВÆН 
Дæхи дзæбæх кæн уым, мæ цæст дын алцы 
уарзы, 
Фæлæ цæгат дæр ма рох кæн, 
Æрбайхъус-ма: ныууадз карлсбадаг суартæ 
нуазын, 
Æмæ та иумæ нуазæм сæн. 
вф* 
302 

* * * 
1828 азы 26 май 
Курдйат мын рæдыдæй рарди. 
Стæй цæмæн хъуыдтæ мæн, цард, 
Кæд хъысмæтмæ ’мбæхст цы кард и, 
Уый цæфæй уыдзынæн мард? 
Тарæй рухсмæ мæн мæ къухæй 
Чи æрбахуыдта, цæмæн, 
Монцтæ мæ кæм марынц хурхæй, 
Дзаг гуырысхотæй кæм дæн? 
Нæй нысан мæ размæ, зæрдæ — 
Афтид, сæры зонд — æгуыст. 
Царды иугæндзон уынæртæ 
Сбирæ кодтой уды рыст. 
^*49 
303 

(^3 таЙ*#*СЙ§' ^^® 
Хъуынтъыз къæдзæхтæ сты бæрзонд, 
Кæны уæрæхдæр ком нæ разы, 
Фæтынгдæр хуры тынты хъазын, 
Тызмæг Терк нал у афтæ сонт. 
^♦^. 
■V» 
304 

Е. П. ПОЛТОРАЦКАЯЙÆН 
Кæд мæ нæ бабын кæна рын, 
Æмæ кæд баззайон æгасæй, 
Уæд æз уæ бал бæлæсты бын 
Лæудзынæн зонгуытыл дæ разы. 
«ф* 
305 

ЭПИГРАММÆ 
ÆМДЗÆВГÆТÆФЫССÆДЖЫ МАРДЫЛ 
Дзæнæтæй хай нæ уыдзæн Клитæн: 
Мæнгард, тæригъæдджынæй цард. 
Хуыцауæй ферох уæнт йæ митæ, 
Куыд ферох адæмæй йæ зард. 
*гк^ 
306 

* * * 
Мæ фæндтæ баныгæдтон тары, 
Мæ сæнттæм байсысти мæ уарзт; 
Æрмæстдæр ма мын баззад царды 
Зæрдæрыст, хъизæмæрттæ, маст. 
Хъысмæты уадтымыгъы кардæй 
Æрхауд мæ дидинæг æваст, 
Зыбыты иунæгæй, æнкъардæй 
Цæрын, мæлæтмæ у мæ каст. 
Зымæгон дæр ма афтæ сисы 
Дымгæ къуыззитт кæнын, æхситт, 
Æмæ бæгънæг къалиуыл ризы 
Æмпылд сыфтæр æд чырс, æд мит. 
■*» 
307 

Цард куы афæлива дæу — 
Ма стыхс, ма сфыцæд дæ туг; 
Масты бон хъæддых фæлæуу, 
Ралæудзæни цины дуг. 
Нæу, цæсты цы ис, уый кадджын, 
Зæрдæ — фидæнæй ныфсхаст; 
Абон дæм цы кæсы маст, 
Райсом хондзынæ уый адджын. 
«ф» 
308 

ЗЫМÆГОН ИЗÆР 
Уад йæ тарæй арв æмбæрзы, 
Здухы митбырдæн мæстæй; 
Ниуы куы сырдау, ныхъхъæрзы, 
Сабийау ныккæуы стæй. 
Куы нæ хъæмпын цары скафы, 
Рамæрзы чындзау нæ кæрт, 
Куы фæндаггонау æнафон 
Рудзынг бахойы фæсхæрд. 
У нæ талынг къæс æрхуымæй 
Дзаг — æрцарди дзы æнкъард, 
Кæд æдзæмæй бадыс уымæн 
Ды, мæхи нана, æнцад? 
Æви уадтымыгъы хъæрмæ 
Бафæлмæцыдтæ æцæг? 
Æви де ’лхуыйы уынæрмæ 
Кæд æрцахста дæу хуыссæг? 
Ды, мæ мæгуыр æвзонг азты 
Иууыл адджындæр лымæн, 
Баназæм фæйнæ ’мæ мастæй 
Фервæзын кæна мах сæн. 
Азар-ма мын дзывылдары 
Зарæг, уый фæсфурд куыд цард, 
Ноджы буц чызгайы зарæг, 
Донмæ райсомæй куыд уад. 
309 

Нал ауæрды уад йæхиуыл: 
Здухы митбырдæн мæстæй; 
Куы хъæддаг сырдау нынниуы, 
Сабийау ныккæуы стæй. 
Ды, мæ мæгуыр æвзонг азты 
Иууыл адджындæр лымæн, 
Баназæм фæйнæ ’мæ мастæй 
Фервæзын кæна мах сæн. 
^*49 
310 

ХÆЛÆРТТÆН 
Мæ фыдгултæ, нæма мæ схауд ныхас... 
Æнхъæлæн ис: æрмынæг и мæ маст; 
Фæлæ уæм дарын æз мæ хъус уæддæр, 
Кæйфæнды дæр уæ ссардзынæн кæддæр. 
Мæ дзæмбытæ кæй ауадзон сымахæй, 
Æрдæгмардæй æрхаудзæн уый дыдагъæй. 
Фæхъахъхъæны ма хъæрццыгъа дæр афтæ 
Æврæгъты цурæй гогызтæ ’мæ хъазтæ. 
311 

Æз уарзтон дæу; уарзт, чи зоны, мæ риуы 
Нæма ахуыссыд абон дæр бынтон, 
Фæлæ ма уым дæу азымгæнæг чи у! — 
Дæ зæрдæ риссын кæнын у кæй бон! 
Æз уарзтон дæу, дæ уынд мæ хурау тавта, 
Дæ цуры-иу нæ уæндыдтæн сым дæр; 
Æз дæ куыд уарзтон буцзæрдæйæ, афтæ, 
Тæхуды, дæу куы бауарзид æндæр. 
312 

* * * 
Лæууын, Инезилья, 
Дæ рудзынджы цур. 
Æрæмбæхст Севилья 
Мæйдары фæсхур. 
Цæттæ дæн æхсарæй, 
Мæ уæлæ — пæлæз, 
Æдхъама, гитарæ — 
Дæ дæлрудзынг æз. 
Фынæй дæ? Мæ зарæг 
Дæу райхъал кæндзæн. 
Дæ зæронды марæг 
Мæ хъама уыдзæн. 
Æруадз-ма мæм ардæм 
Зæлдагæй бæндæн... 
Цы кусыс? Мыййаг дæм 
Фæраздæр æндæр? 
Лæууын, Инезилья, 
Дæ рудзынджы цур. 
Æрæмбæхст Севилья 
Мæйдары фæсхур. 
313 

СКЪУЫДДЗАГ 
Пафосы цы уарди, 
Цы розæ æрзади, 
Нæу ууыл мæ зард, 
Феосы сырх уарди, 
Сæн кæуыл фæкалди - 
Мæ фыстмæ у дард; 
Ис амондджын уарди, 
Уый сабыргай руади 
Элизæйы риуыл... 
^*49 
314 

Æрра мæ ма скæнæд Хуыцау, 
Мæгуыргур зилдзынæн фæлтау, 
Хызын, лæдзæг — мæ уаргъ. 
Æрмæст мæ бамбарут: бæрзонд 
Æвæрд мæм нæу мæ сæрызонд. 
Нæ мæм кæсы зынаргъ. 
Сæрибар æз куы уаин, уæд 
Фæлидзин, бацагурин хъæд 
Æмæ æрцæрин уым. 
Фырцинæй айзæлид мæ зард, 
Уæлвонг бæллицты уынæр дард 
Фæсурид маст, æрхуым. 
Æз хъусин уылæнты æнхъæвзт, 
Цъæх арвæй нал исин мæ цæст, 
Бæрзонд чи у, уæрæх. 
Мæ тыхæн нал уаид кæрон, 
Дымгæйау бауаид мæ бон 
Фæлдахын хъæдтæ, зæхх. 
Фæлæ куы фæцæуа мæ зонд, 
Уæд ма цæй лæг уыдзынæн?! — сонт, 
Хынджылæггаг, тæрсæн. 
Сæрхъæн куыд вæййы, афтæ раст 
Уыдзынæн къалатийы баст, — 
Хъæддаг сырды хуызæн. 
315 

<Ш^ ^ШгÆш^ ^^> 
Æхсæвыгæтты та-иу æз 
Нæ хъусдзынæн мæргъты хъæлæс, 
Стæй сыфтæрты æмдзæгъд, 
Фæлæ мæ хæлæртты цъæхахст, 
Хъалагъурты хъæлæба, хъаст, 
Хъадаманты дзæгъ-дзæгъ. 
^ьА*. 
^ 
316 

ЬУП ОДÆ 
Дзагдар, кæд нæ дæ мæрддзæст, 
Рахæсс-ма уæд дзагæй дурын, 
Расыг ронгыл мын æрмæст 
Ауадз фаг æвронг дон, курын. 
Скифтæ не стæм: нæу мæ бон 
Уыдонау сыгъдæг ронг нуазын, 
Фæлæ фынджы уæлхъус, зон, 
Зарын æмæ дзурын уарзын. 
317 

ФÆНДОН 
Цæуыннæ баназæм, нæ цардæй 
Цæуыннæ саразæм дзæнæт! 
Кæсæнт нæм сау адæм æнкъардæй, 
Хæлæг нæ алкæмæ кæнæнт. 
Фæбынæй кæна уадз рæстæгмæ 
Нæ дымгæбазыр бонтæ сæн, 
Зæрдæхъæлдзæгæй буц бæстæмæ 
Сымахимæ фæхона мæн. 
Æвзонгдзинад фæздæгау тары 
Æд цин куы айсæфа æваст, 
Уæд райсдзыстæм зæронды карæй 
Нæ хай, нæй уый тыххæй ныхас. 
«’*49 
318 

ВАККУ СО!Ш\УАЬЬ-æй 
Неге’з а ЬеаИЬ 1о 1Ьее, Магу’ 
Æз дæ цæрæнбон нуазын, 
Мери, макуы фен зын. 
Дуар æхгæд у — цæй уазæг! — 
Иунæгæй ам лæууын 
’Мæ дæ цæрæнбон нуазын. 
Мерийæ ис рæсугъддæр, 
Аивдæртæ дзæвгар, 
Фæлæ уымæй хæрзуддæр 
Нæй зæххыл, уый æмбар. 
У мæ мæй, у мæ хур дæр. 
Цардæй бафсæд, мæ уарзон, 
У рын, сагъæсæй хызт. 
Хорзæй алцыдæр базон, 
Фæлæ ма базон рыст, 
Фарны, амонды фаззон. 
■** 
* Дæ цæрæнбон, Мери (анг.). 
319 

ХЪÆЛДЗÆГ БАДТ 
Цин цы ран вæййы æлдар, 
Уарзын ахæм фынг. Сæрибар — 
Царды ме стырдæр хæлар — 
Уым хæцы æгьдæуттыл фидар. 
«Айс æй, аназ æй!» дзы лæг 
Зары сбонмæ цинæфсæстæй, 
Уазджытæн уым нæу къуындæг, 
Уым къуындæг у ’рмæстдæр нозтæн. 
320 

@^=> ^ЭМ^Ш ^^® 
Уыд зарæгуарз Давид ныллæг, 
Уæддæр фæтых и Голиафыл, 
Уыд афтæмæй инæлар лæг, 
Йæ кад та барстæуыди графыл. 
*г&> 
11 Дзасохты Музафср 
321 

* * * 
Æз амондджын уыдтæн, уæлмонцты дуджы 
цардтæн, 
Цыди мæ разæй цин, мæ фæндаг мын рухс 
дардта... 
Фæлæ цы ’рбаци уыцы бон? 
Фынау фæцыдæр, айсæфт тары, 
Мæ цин мæм ницыуал бар дары, 
Кæны мæ ногæй хурх æнкъарддзинады рон!.. 
322 

ИУЦÆСТОН УÆЙЫГ 
Кæсын дæм иу цæстæй, мæ зонд 
Дæ рæсугъддзинадæй фæсонт. 
Хуыцау мын иунæджы бæсты 
Куы раттид фондзыссæдз цæсты, 
Уæддæр æмхуызонæй сæ каст 
Дæуырдæм уаид, нæй ныхас. 
323 

ПОЭТÆН 
Поэт! цы дзурынц, уый дæумæ нымады ма уæд. 
Æппæлæнт дæ, — сæ хъæр æрмынæг уыдзæн 
тагъд; 
Былысчъилтæ кæнæнт, æдылытæ дæ фауæнт, 
Ныкъкъуырма кæн дæхи — нæ дæм хъуысдзæн 
сæ загъд. 
Ды дæ паддзах; паддзах, уый иунæгæй 
фæцæры, 
Дæ хъуыдытæ — уæлмонц, дæ развæндаг — 
уæрæх. 
Хæрзиуджытæ цы сты?! Æндавæнт-иу æндæры, 
Нæ домыс уыдон ды, æвдисæн уымæн — зæхх. 
Дæ хæрзиуджытæ сты дæхимидæг, уый зон; 
Хæссыс дæ куыстæн ды тæккæ карздæр тæрхон. 
Фæрæстмæ ис дæ фыст? Уæд райгонд дæ дæ 
исæй. 
Дæ ныхмæ дзурæнт уадз, дæ артыл калæнт дон, 
Дзæнгæдайæ фылдæр дын ницы у сæ бон: 
Æдых ысты, мæгуыр: фæлдахынц айк 
мæцъисæй. 
324 

1827 АЗЫ 19 ОКТЯБРЬ 
Хуыцау уын ахъазгæнæг уæд, 
Мæ хæлæрттæ, хæдзары, куысты, 
Куы бадат нафы куывды, уæд 
Кæнæ уæ уарзæтты хъæбысты. 
Хуыцау уын ахъазгæнæг уæд, 
Мæ хæлæрттæ, зын раны, масты, 
Куы уат кæйдæр бæстæйы, уæд 
Кæнæ та фурды, кæнæ хасты. 
^*49 
325 

ЕХ ШС11Е ЬЕ(ЖЕМ* 
Фæзынд æрæджы ме ’мдзæвгæ мыхуыры, 
Нæ дзы уыди мæ ном, мæ мыггаг фыст" 
Йæ ныхмæ сдзырдта иу журналы уыры: 
Æнæном фыстæй дард йæ цъæлхъæр хъуыст. 
Нæ баци махæй иуы бон дæр сайын, 
Уыдыстæм арвау алцæмæй бæрæг: 
Мæ дзæмбытæй мæ базыдта, æз та йæ 
Йæ хъустæм гæсгæ базыдтон: хæрæг. 
«*• 
* Домбайы йæ дзæмбытæй базонынц (лат.). 
** Журнал «Благонамеренный» уадзæг А. Е. Измайлов йæ 
уацхъуыды радзырдта А. С. Пушкины æмдзæвгæ «Хæлæрт- 
ты» ныхмæ. «Раст зæгьын хъæуы, тынг фæтарстæн, — фыста 
Измайлов. — Æппæты тынгдæр та фæтарстæн, поэтæн дзæм- 
бытæ кæй ис, уымæй». 
326 

СÆ ФЫДÆЛТÆ ПАВЕЛТÆ КÆМÆН 
ХУЫНДЫСТЫ, УЫЦЫ ДЫУУÆ 
АЛЕКСАНДРÆН 
Сæ дыууæйыл дæр зин фæтых, 
Сæ уавæр иу — кæддæрæй: 
Зернов йæ къахæй у къуылых, 
Романов та йæ сæрæй. 
Мæ дзырдты марг кæд ис, уæддæр 
Æнæмæнгæй зæгъгæ сты: 
Ныццавта къæбицы иу сæр, 
Фæкъуылых иннæ хæсты. 
ЧфЗ 
327 

МОЦАРТ ÆМÆ САЛЬЕРИ 
Фыццаг ныв 
Уаты. 
С а л ь е р и 
Æмдзырд кæнынц: рæстдзинад нæй зæххыл, 
Фæлæ уый нæй уæлæрвты дæр. Мæнæн 
Æмбæрстгонд у хуымæтæг зæлау уый. 
Æз аивадмæ рахастон гуырдзæй уарзт: 
Уыдтæн ма саби, афтæмæй-иу тахти 
Органы цагъд нæ аргъуанæй бæрзæндты. 
Лæмбынæг-иу æм хъуыстон æз, мæ русыл 
Æнæфæрсгæйæ адджын цæссыг уад. 
Æз раджы систон сонт митыл мæ къух; 
Æцæгæлон цыдæриддæр уыд зардæн, 
Æз атигъ кодтон уыдоныл мæхи, 
Сæрыстырæй-иу ацыдтæн сæ рæзты 
Æмæ мæ тых æнæхъæнæй дæр радтон 
Музыкæйæн. Фыццаг къахдзæф зын у, 
Æрхæндæг та — фыццаг фæндаг. Æвзонджы 
Зындзинæдтыл фæуæлахиз дæн. Асин 
Æз аивадмæ сæвæрдтон æнцонæй. 
Æрмгуыстгæнæг мæ рауади. Мæ уырзтæн 
Уыд коммæгæс сæ алы змæлд. Мæ хъус — 
Æууæнкджын. Ноджы бахæцыдтæн зæлтæн 
Сæ хурхытыл. Ныкъкъуыхтæ кодтон зарæг. 
Гармонийы тых алгебрæйæ сбарстон, 
328 

Стæй бахастон ысфæлдыстады монцмæ 
Наукæты фæлтæрд лæгæй мæ ныфс. 
Фыстон æдзухдæр сусæгæй мæхицæн, 
Нæма уæндыдтæн кадмæ бæллын уæд. 
Дыгай-æртыгай бонтæ-иу æдзæмæй, 
Ыстонгæй къуымы иунæгæй фæбадтæн. 
Уæлтæмæнады цин æмæ-иу катай 
Мæн бандæвтой, фæлæ-иу æз ыссыгътон 
Мæхи сфæлдыст фæллæйттæ æмæ кастæн, 
Куыд сæфтысты цъæх фæздæгимæ арты. 
Цытæ дзурын? Куы нæм фæзынд цытджын 
Глюк, 
Куы нал ныууагъта сусæгдзинад махæн 
(Дæлдзæх æмбæхстау арф ныгæд, 
зæрдæскъæф), — 
Цы зыдтон хорз, æууæндыдтæн цæуылты, 
Цы уарзтон тынг, нæ фехстон уыдон иуварс 
Æмæ, йæ фæндаг чи нал зыдта балцы, 
Æндæруылты кæй сардыдæуыд, уыйау 
Нæ ацыдтæн æнæсыппæй йæ фæдыл? 
Æппынæрæджиау аивады схызтæн 
Бæрзонд рындзмæ мæ тыхгуыст удвæллойæ. 
Ныххудт мæм цыт. Мæ фыстытæй ыссардтон 
Æмзæл мыртæ нæ дзыллæйы зæрдæты. 
Уыдтæн æз амондджын: æнцад-æнцойæ 
Мæхицæн цардтæн, намыс æмæ куыст 
Мæнæн лæвæрдтой удæнцой, ыстæй 
Æз кодтон цин мæ хæлæртты æнтыстыл 
Нæ аивады. Никуы зыдтон æз: 
329 

Цы у хæлæг. Йæ тæфты дæр нæ цыдтæн. 
Мæ фæсоныæрхæджы дæр нæ уыд. 
Нæдæр хъæддаг парижæгты Пиччини 
Куы бакодта йæ уацары, нæдæр 
Куы фехъуыстон Ифигенийы мыртæ. 
Ныр чи зæгъдзæн сæрыстыр, хъал Сальери 
Кæддæр уыди хæлæггæнаг — æлгъаг, 
Кæнæ та калм, кæй ныцъцъæл кодтой адæм, 
Рыг æмæ змис æдыхæй чи æууылдта 
Æрдæгмардæй? Нæ, иунæг дæр нæ зæгъдзæн! 
Фæлæ мæхæдæг ныр сæттын æргомæй: 
Фырхæлæгæй мæ цæсты фиутæ тайынц. 
О Хуыцау! Кæм и рæстдзинад? Курдиат, 
Уæллагæй лæвæрд курдиат, цæрæццаг 
Гени — уарзт, фæллой æмæ бæллиццæн 
Æвæджиау хорзы бацæуыны бæсты 
Ныррухс кодта æнæмæт, дзæгъæлдзуйы 
Сæрызонд тынг. О Моцарт, Моцарт! 
М о ц а р т æрбацыд. 
М о ц а р т 
Куыд мæ ауыдтай? Хъавыдтæн дын æз 
Зæгъынмæ иу æнæнхъæлæджы худæг. 
С а л ь е р и 
Ды ам куы дæ! Кæдæй? 
М о ц а р т 
Æрæгæй. Уыд 
330 

Дæуæн цыдæртæ радзурын мæ зæрды; 
Фæцæй дæм цыдтæн. Сæндонæй æваст 
Мæ хъустыл ауад хъисфæндыр... Сальери, 
Мæ буц хæлар, цы фехъуыстон — æмбисонд! — 
Зæххыл нæма уыд худæгдæр йæхицæй. 
Куырм фæндырдзæгъдæг-иу æрцагъта кæд 
Йæ тых, йæ бонæй уо1 сЬе зареке* уым. 
Æрбахуыдтон æй диссагæн. Хъуамæ 
Йæ арæхстдзинад равдиса дæ цуры. 
Æрбахиз! 
Йæ хъисфæндыримæ æрбацыд к у ы р м 
зæронд лæг. 
Ацæгъд Моцартæй нын исты! 
(Зæронд лæг цæгъды ари Дон-Жуанæй; 
Моцарт хъæрæй худы.) 
С а л ь е р и 
Куыд ма дæм цæуы худын та? 
М о ц а р т 
Сальери! 
Нæ фæлæ ды куыннæ худыс дæхæдæг! 
С а л ь е р и 
Мæнмæ нæ кæсы худæг, Рафаэлы 
* О, уый чи зоны (итайл.). 
331 

Мадоннæ-ныв куы хъулон кæна саукъух, 
Айуан та мын Алигъерийы намыс 
Пародийæ куы ызмæнта цъыфимæ. 
Цæугæ, зæронд! 
М о ц а р т 
Фæлæуу, æхца дын мæнæ, 
Мæ цæрæнбоны тыххæй-иу дзы баназ. 
Зæронд лæг ацыд. 
Æндæр хатт дæм æрбацæудзынæн. Абон 
Цыдæр кæныс... 
С а л ь е р и 
Цы мын уыдтæ зæгъинаг? 
М о ц а р т 
Зæгъæн ис: ницы. Дысон-бонмæ рафт-бафт 
Фæкодтон — фесæфт, алыгъди мæ хуыссæг. 
Дыууæ æви æртæ хъуыдыйы сæры 
Фæзынд æмæ сæ райсомæй ныффыстон. 
Куыд дæм кæсынц — мæн базонын фæндыд, 
Фæлæ ныртæккæ ды мæныл нæ дæ. 
С а л ь е р и 
Ехх, Моцарт, æз кæд нæ вæййын дæуыл? 
Æрбад, дæумæ хъусын. 
332 

М о ц а р т 
(фортепианойы уæлхъус) 
Ды ма дæ цæстыл 
Мæн ауайын кæн, гъе æрмæст кæстæрæй: 
Æз бауарзтон, бынтон тынг нæ — чысыл. 
Рæсугъд чызг кæнæ ’рдхордимæ, зæгъæм, 
Дæуимæ, бадæм хъæлдзæгæй, фæлæ... 
Æваст ыстæлфыдыстæм саудалынджы... 
Хъус-ма. 
(Цæгъды.) 
С а л ь е р и 
Ныффыстай ахæм музыкæ æмæ ма 
Дæ бон уыди сæндоны цур æрлæууын 
Æмæ куырм хъисфæндырдзæгъдæгмæ хъусын! 
Хуыцау! нæ дæ дæхи аккаг ды, Моцарт. 
М о ц а р т 
Æцæг фæцыд дæ зæрдæмæ? 
С а л ь е р и 
Æцæг! 
Хъуыдыджын, арф, ныфсхаст æмæ æхцонзæл! 
Хуыцау кæй дæ, уый, Моцарт, ды нæ зоныс. 
Æз та йæ зонын. 
М о ц а р т 
Чи зоны, дæ раст, 
Фæлæ дæ хуыцау стонджыйæ фæмæлы. 
333 

С а л ь е р и 
Цæуæм æмæ ыскæнæм иумæ сихор 
Сæндон Сызгъæрин Домбайы. 
М о ц а р т 
Æз разы, 
Æрмæст нæхимæ бауайон, мæ усæн 
Зæгъон, цæмæй мæм ма кæса æнхъæлмæ. 
(Ацыд.) 
С а л ь е р и 
Цæугæ, æрмæст-иу тагъд фæзын фæстæмæ. 
Хъысмæты ныхмæ нал хæцын хъæбысæй. 
Æруромын æй у мæ хæс, кæннод — 
Æрмæст æз нæ — æд къуырма кад — æвзæрстæй 
Музыкæйы лæггадгæнджытæ сæфынц. 
Цы пайда у, куы цæра Моцарт уæд, 
Куы схиза ноджы ’рттивагдæр бæрзондмæ? 
Фæуæлдæр уыдзæн аивад? Зынæй; 
Куы фæдæлдзæх уа лæг, æрхаудзæн уый дæр. 
Йæ фæстæ та нæ баззайдзæн бындар. 
Цы пайда у? Зæды хуызæн дзæнæтæй 
Æртахт æд цалдæр зарæгимæ, мах 
Цæмæй фæуадза хъуахъдзыхæй æмæ 
Фæстæмæ ногæй атæха йæ фæд-фæд. 
Уæдæ тæхæд! Хуыздæр уыдзæн — цас 
тагъддæр. 
334 

Æз ацы марг æстдæс азы фæхастон, — 
Изорæйы фæстаг лæвар, — мæ дзыппы. 
Уæдæй нырмæ мæм арæх касти цард 
Цыргъ кардæй цæф хъæдгомы хуызæн, арæх 
Æмвынг уыдыстæм знагимæ, фæлæ 
Йæ сыф-сыф никуы сæрра кодта мæн, 
Нæ дæн тæппуд, нæ ризын кæд фыртæссæй, 
Фæисын арф мæ зæрдæмæ кæд уайдзæф, 
Кæд уарзын цард бынтон чысыл, уæддæр 
Нæ кодтон тагъд, мæлæты монц мæ хордта. 
Цы у адзал? Æнхъæлдтон: цард мæнæн 
Æрхæсдзæни æнæнхъæлæджы цинтæ, 
Кæндзынæн дис, ысфæлдыстадæй дзаг 
Æхсæвтæ ’мæ уæлтæмæнад зындзысты; 
Ысфæлдиса кæд ног Гайден æцæг 
Цытджын уацмыс, — уæд райсдзынæн мæ 
маст... 
Куы кодтам мах фыдуазæгимæ цæл — 
Уыдис мæ ныфс — мæ фыдгулты цыфыддæр 
Кæй фæзындзæн, кæй басудздзæн йæ сæр, 
Кæй фæуыдзæни додойаг йæ къона, 
Кæй бабæздзæн Изорæйы лæвар дæр. 
Уыдтæн æз раст. Æппынфæстаг ыссардтон 
Мæ фыдызнаджы. Ног Гайден мæнæн 
Æнæкæрон æхцондзинад æрхаста! 
Æрцыд ныр афон. Уарзты стыр лæвар, 
Хæлардзинады къусы, цæй, ныххау. 
335 

Дыккаг ныв 
Сæндоны сæрмагонд уат; фортепиано дзы. 
М о ц а р т æмæ С а л ь е р и фынджы уæлхъус 
бадынц. 
С а л ь е р и 
Æлхынцъæрфыг цæмæн дæ абон? 
М о ц а р т 
Æз? Куы нæ! 
С а л ь е р и 
Æцæгæй дæ мæстджын цæуылдæр, Моцарт? 
Хæрзад сихор, æвæджиауы сæн, 
Ды та — æдзæм æмæ хъуынтъыз. 
М о ц а р т 
Сæттын ыл 
Мæ сагъæс у мæ Реквием... 
С а л ь е р и 
Æмбарын! 
Ды Реквием фыссын райдыдтай? Рагæй? 
М о ц а р т 
Æртæ къуырийы размæ. Фæлæ диссаг... 
Нæ дын æй дзырдтон? 
336 

С а л ь е р и 
Нæ. 
М о ц а р т 
Уæдæ-ма хъус. 
Æртæ къуырийы размæ дын нæхимæ 
Æнафоны æрбацыдтæн. Дзырдтой мын, 
Кæй мæ агуырдта чидæр. Æхсæв-бонмæ 
Фæхъуыды кодтон, чи уыдаид, ууыл. 
Кæй цæмæн хъуыдтæн? Дыккаг райсом ногæй 
Æрбацыди. Нæхимæ та нæ уыдтæн. 
Уый æртыккаг бон хъазыдыстæм уаты 
Мæ фыртимæ. Фæдзырдæуыд мæм уынгмæ; 
Æз ракастæн. Лæууыди иу лæг сауты, 
Уæздангомау мын акуывта йæ сæрæй, 
Ныффæдзæхста мын Реквием ныффыссын, 
Æмæ æрбайсæфт. Уыцы сахат æз 
Æрбадтæн æмæ бавнæлдтон фыссынмæ. 
Уæдæй нырмæ мæм нал фæзынд мæ сау лæг, 
Мæнæн ма уый æхсызгон дæр у, мæн 
Нæ бафæндид мæ куыст æрдæгыл уадзын. 
Уæвгæ цæттæ у Реквием... 
С а л ь е р и 
Фæлæ? 
М о ц а р т 
Нæ йæ уæндын ысдзурын дæр... 
337 

С а л ь е р и 
Циу уагæр? 
М о ц а р т 
Нæ мын дæтты æхсæв уа-бон æнцой 
Гъе уыцы сау лæг. Алы ран мæ фæдыл 
Æндæргау зилы. Мæнæ та ныр дæр 
Æрбадт мæ цуры. 
С а л ь е р и 
Сабийау цы тæрсыс? 
Фæсур-ма цæй дæ сагъæс. Бомарше 
Мæнæн уыд дзураг: «Байхъус-ма, Сальери, 
Куы дæм æрцæуа сау фæндтæ, мыййаг, 
Уæд байгом кæн шампайнаг сæны авг 
Йе ногæй бакæс «Фигаройы ускуырд». 
М о ц а р т 
О! Зонын: Бомарше уыди дæ хæлар, 
Ды йын «Тарар» сæрмагондæй ныффыстай. 
Зæрдæмæ хъары, иу зарæг дзы ис... 
Æз æй фæкæнын, амондджын куы вæййын... 
Ла-ла-ла-ла... Сальери, Бомарше 
Æцæг бадардта марг кæмæндæр иу хатт? 
С а л ь е р и 
Æнхъæл нæ дæн: уый ахæм куыстæн уыд 
Бынтон худæг. 
338 

М о ц а р т 
Дæуау æмæ мæнау 
У уый дæр номдзыд, гени, æмæ гени 
Фыддзинадимæ никуы уыд æмдзæхдон. 
С а л ь е р и 
Дæумæ гæсгæ? 
(Моцарты агуывзæйы марг ныккалдта.) 
Цæй баназ æй. 
М о ц а р т 
Дæу тыххæй, 
Æз æмæ дæу — гармонийы хъæбулты 
Сыгъдæгзæрдæ цæдисы тыххæй сис. 
(Нуазы.) 
С а л ь е р и 
Фæлæуу, фæлæуу, куы анызтай... æнæ мæн! 
М о ц а р т 
(къухтæсæрфæн фынгмæ баппæрста) 
Æгъгъæд у, бафсæстæн. 
(Фортепианомæ фæцæуы.) 
Ныр та мæм хъус 
Мæ Реквием. 
(Цæгьды.) 
Кæугæ кæныс? 
339 

С а л ь е р и 
Фыццаг хатт 
Цæссыгтæ калын, у мын зын æмæ æнцон. 
Цыма фæдæн мæ уæззау хæс фыст абон, 
Цыма мын кардæй ралыгчынд мæ хъæдгом. 
Мæ хæлар Моцарт, ацы цæстысыгтæ 
Хъуыды дæр ма кæн, тагъддæр мын фæлтау 
Æхсызгон зæлтæй байдзаг кæн мæ зæрдæ. 
М о ц а р т 
Куы ’мбариккой гармонийы тых адæм 
Æмхуызонæй дæр афтæ! Фæлæ нæ: 
Уæд дуне дæр нæ уаид, сагъæс иу дæр 
Хуымæтæг цардыл нал кæнид; сæ ных, 
Сæ арæзт уаид аивадмæ иууыл. 
Мах иугæйттæ стæм, амондджын, æвзæрст, 
Æхцон зæлтæ пайдаты разæй райсæм, 
Рæсугъддзинад нæ уд æмæ нæ дзæцц у. 
Æви нæу раст? Нæ дæн мæ чемы абон, 
Цыдæр кæнын, цæуон æмæ æрхуыссон. 
Дзæбæх уал у! 
С а л ь е р и 
Фæндараст! 
(Иунæгæй.) 
Дæу хуыссын 
Дзæвгар бахъæудзæн, Моцарт, фæлæ ды 
Æцæг дæ раст: нæ дæн æз гени? Гени 
Фыддзинадимæ никуы уыд æмдзæхдон. 
340 

(^3 ^ЯШГбю’ ^^ 
Куыннæ ыстæй! Уæд чи уыд Буанаротти? 
Æви æрхъуыды кодта уыцы аргъау 
Æнæсæрфат къуымыхты дзуг æмæ 
Лæгмар нæ уыд Ватикан ысфæлдисæг? 
•ЧИГ* 
341 

ФЫСТ МÆ ИНГÆНЫ КЪÆЙЫЛ 
Ам Пушкин ис ныгæд, йæ удау зарæг уарзта, 
Фæцардысты æмуд, æмзæрдæйæ æнус, 
Нæ фæци иуæн хорз, фæлæ йæ риуы хаста, 
Хуыцауæй ард хæрын, фæлмæн зæрдæ, кæдзус. 
•*■ 
342 

Михаил ЛЕРМОНТОВÆЙ 
КАЗБИЧЫ ЗАРÆГ 
Махмæ хæхбæсты рæсугъдтæ ис мин, 
Калы цæхæртæ сæ цæстытæй цин. 
Уыдоны уарзын у зæрдæйæн адджын, 
Фæлæ сæрибар дæр къаддæр нæу кадджын. 
Сызгъæрин балхæндзæн устытæ къорд, 
Аргъ нæй æфсургъæн та, уый у æрдхорд. 
Уымæн йæ фезмæлд цырендæр у артæй, 
Никуы дыл рацæудзæн хинæй, мæнгардæй. 
«ф* 
343 

Федор ТЮТЧЕВÆЙ 
СÆРДЫГОН КЪÆВДА 
Æз уарзын майы раззаг бонты 
Тæрккъæвда, арвы нæрд æваст 
Куы райхъуысы фыццаг хатт сонтæй, 
Уæларв куы стынг вæййы йæ хъазт. 
Ныррызти зæхх тызмæг гæрæхтæй, 
Сыг къæвда фемæхст, систа рыг, 
Зæринхуыз уарыны æндæхтæ 
Æрттивынц хурмæ, калынц зынг. 
Æрсаха кодта гуылфæн хохæй, 
Нæ бамынæг и мæргъты зард, 
Сæ цъыбар-цъыбур хъæды къохæй 
Фыццаджы хуызæн хъуысы дард. 
Дæумæ та, чи зоны, фæкасти, 
Цыма бæрзондыл бадæг зæд 
Сæны кæхц рафæлдæхта хъазты, — 
Йæ цыхцырæгæй рауад зæй. 
«^» 
344 

Николай НЕКРАСОВÆЙ 
ФЫН 
Уыдтон æз фын: фæндыд мæ хохæй 
Мæхи ныппарын фурдмæ. Зæд 
Æваст мæ сæрты ратахт, къохæй 
Йæ зарæг райхъуысти: «Дæ мæт 
У дзæгъæлы, фæлтау дæ тыхтæ 
Æрбамбырд кæн, фест ногæй лæг, 
Йæхимæ дардзæни йæ ныхтæ 
Мæлæт. Кæндзысты дæм хæлæг. 
Дæ зарæг хъуысдзæн уалдзæг дардмæ, 
Йæ мидбылты дæм худдзæн цард, 
Дæ хуымы диссаджы бæркадæй 
Хæрдзынæ алы бон дæр ард». 
««*»* 
345 

ХЕТÆГКАТЫ Къостайæ 
Хæрзиунæгæй бæлон 
Йæ ахстоны бады, 
Æвзары уынгæг бон, 
Уый нал у йæ адыл. 
Æртæх мæм, мæ уарзон, 
Фæсур мæ æнкъард. 
Ысрухс кæнын базон 
Мæ зæрдæ, мæ цард. 
Йæ дзырдтæ йын, оххай, 
Нæ фехъуыста бæлон: 
Фæхайджын фыдохæй — 
Ыссардта йæ кæрон. 
Йæ риуыл ысуади 
Ызнаджы нæмыг. 
Хæрзбон дын, куы марди, 
Уæд загъта æд хъыг. 
<г&* 
346 

* * * 
Хур æрныгуылд, фыдæх 
Айрох, бафынæй зæхх, 
Аргъæутты бар у дун-дуне ахсæв. 
Нал у ’нæ дæу мæ бон, 
Тагъд фæзын, скæн кæрон 
Ды мæ зынтæн, мæ цæссыгтæ асæрф. 
’Мæ, куыд уыди кæддæр, 
Афтæ ’руадзон мæ сæр 
Æз дæ риуыл æмæ та дын зарон. 
Радзурон дын мæ маст, 
Ме ’рхæндæг æмæ уарзт, 
Хъарм хъæбысы та цинад ыссарон. 
■*• 
347 

<ш^ тай***ея& ^^ 
Нæ хæхтæ, нæ фæзтæ, 
Нæ дæттæ, дæлвæзтæ, 
Нæ фурдтæ, нæ хъæдтæ, нæ цад 
Дæ намыс æмбарынц, 
Сæ зарæг дыл зарынц, 
Дæуæн кæнынц, Стыр Хуыцау, кад. 
«ф* 
348 

Æнæном корейаг авторæй 
Уыдис мæм бæх, сызгъæрин æмæ сæн, 
Уыдтæн æз хион ’цæгæлæтты ’хсæн. 
Мæ бæх фæмард, сызгъæрин нал и, сæн,- 
Æцæгæлон дæн хиуæтты æхсæн. 
Куыннæ рахонон адæмы æвзæр, 
Куыннæ хойон фæсмонгондæй мæ сæр?!. 
<гк* 
349 

Николай ЩЕРБИНАЙÆ 
ДЫУУÆ БÆЛЛÆХЫ 
(Гоголы марды уæлхъус) 
Ацы сау боны хъыг ма мыс, 
Уый кæй бон бауыдзæн, офф! 
Амард Гоголь — дуджы намыс, 
Баззади цæргæ Сушков*. 
•*» 
* СУШКОВ Николай Василийы фырт (1796 1871) - ар 
дыгæй дæумæ фыссæг. 
350 

Дмитрий МИНАЕВÆЙ 
ДЫУУÆ ХОСЫ 
— Цыдæр кæныс, дæ хуыз мæ зæрдæмæ нæ 
цæуы. 
— Æмгæрон мæм хуыссæг æхсæвыгон нæ цæуы! 
— Мæнмæ дæ низæн ис дыууæ хосы, хæлар: 
Кæнæ дын морфи грамм, кæнæ журнал 
«Маляр»!* 
«фЭ 
* Цыди Бетъырбухы 1871 азæй 1878 азмæ. 
351 

ЧО ХОНÆЙ 
Сдзур ныхас — зæгъдзысты: зондджын нæу, 
Мацы дзур — сæрхъæн хондзысты дæу. 
Кæд мæгуыр дæ — алчидæр дыл худы, 
Кæд — хъæзныг: хæлæг кæнынц, тæхуды. 
Еу нæ къона! Ацы арвы бын 
Нал и, нал фæцæрæн, стæм хæрзбын. 
*^Г* 
352 

Англисаг эпиграммæ 
ПОЭТ БАТТЛЕРЫ ЦЫРТДЗÆВÆНЫ 
ТЫХХÆЙ 
Уый амарди сыдæй, фæлæ йæ цырт 
Зынаргъ дур-мраморæй æвæрд æрцыд. 
Кæд бирæтæн сæ хуыздæр хæлар хуынд, 
Уæддæр сæ фынгмæ никуы уыди хуынд. 
Мæгуыр лæгыл нæ кæсы бон дæр хур, 
Къæбæры бæсты раттынц уымæн дур. 
■*• 
12 Дзасохты Музафср 
353 

РЕКАНÆЙ 
* * * 
Цы ныууадздзынæн æз 
Мæ фæстæ зæххыл? 
Уалдзæгæн — балтæ, 
Сæрдæн — гакк-гуччы уасын, 
Фæззæгæн — тæгæры тугхъулон сыфтæ. 
ЬфЭ 
354 

Сергей МИХАЛКОВЫ ныхæстæ 
УÆРÆСЕЙЫ ФЕДЕРАЦИЙЫ 
ПАДДЗАХАДОН ГИМН 
Уæрæсе — нæ цытджын Фыдыбæстæ махæн, 
Уæрæсе — нæ уарзон фыдæлты уæзæг. 
Дæ кад у, æмбал кæмæн никуы ис, ахæм, 
Ыстæм дæ сæрыстыр, нæ амондхæссæг! 
Кад дын, нæ уарзон сæрибар Фыдыбæстæ, 
’Фсымæрон адæмты фидар цæдис, 
Номдзыд фыдæлты зонд, райгонд кæмæй 
ыстæм! 
Кад дын, фыдызæхх, нæ мулк æмæ ис! 
Нæ хуссайраг денджызтæй уазал цæгатмæ 
Нæ хъæдтæ, нæ быдыртыл не ’ххæссы цæст. 
Ды арвы бын иунæг дæ, алкæм нымад дæ, 
Хуыцауæн та — уарзон, йæ хæрзтæй — æфсæст! 
Кад дын, нæ уарзон сæрибар Фыдыбæстæ, 
’Фсымæрон адæмты фидар цæдис, 
Номдзыд фыдæлты зонд, райгонд кæмæй 
ыстæм! 
Кад дын, фыдызæхх, нæ мулк æмæ ис! 
Æрцæуинаг азтæ мах хондзысты размæ, 
Цæлхдуртæн сæтдзысты бæллицтæ сæ ных. 
355 

Фыдыбæстæ уарзтам, Фыдыбæстæ уарзæм, 
Фыдыбæстæ уарздзыстæм, уым ис нæ тых! 
Кад дын, нæ уарзон сæрибар Фыдыбæстæ, 
’Фсымæрон адæмты фидар цæдис, 
Номдзыд фыдæлты зонд, райгонд кæмæй 
ыстæм! 
Кад дын, фыдызæхх, нæ мулк æмæ ис! 
^*49 
356 

Раисæ КУДАШЕВАЙÆ 
ЗАЗ БÆЛАС 
Æрзади хъæды заз бæлас, 
Æрзади, хъæды рæзт. 
Сæрдæй, зымæгæй цъæх пæлæз 
Йæ уæлæ уыд æмбæрзт. 
Тымыгъ ын кодта зарджытæ: 
«Лолотæ кæн, фынæй!» 
Ныуæрста-иу æй миты бын,— 
Нæ басийа цæмæй. 
Тæппуд тæкку-иу хъазыди 
Йæ быны, цинæй рад. 
Куы та-иу бирæгь, цъæх бирæгъ 
Йæ рæзты сиргæ ’руад. 
Фæлæ йыл иу бон бамбæлди 
Хъæддзау æмæ йæ раст 
Йæ тæккæ быныл акалдта, — 
Æрфæлдæхта æваст. 
Æрласта йæ бæхдзоныгъы,— 
Кæнæм ыл иумæ цин, 
Æрцауыгътам ыл хъазæнтæ 
Æппæты къаддæр мин. 
357 

<ш^ та?а*яй& ^^® 
Æмхуызонæй нæ зарджытæ 
Кæнæм йæ алыфарс. 
Нæ бæрæгбон ысфидыдта 
Дæуæй, нæ заз бæлас. 
^♦^. 
■**■ 
358 

Василий АЛЕХИНÆЙ 
Æнцон нæу мысын ивгъуыд дуг мæнæн. 
Мыййаг, кæд федтон бирæ зынтæ царды, 
Æви кæмæйдæр исты хæсджын дæн, 
Æввахсдæр кодтон раст лæгæй мæнгарды? 
Мæ цин уыд бонты цинимæ æмхæст, 
Тæлфыдысты сæ сагъæстæ мæ риуы. 
Фыдгултимæ-иу самадтон æрмхæст, 
Æвыдæй дзы нæ ауагътон æз иуы. 
Æнæуынондзинады хуызæн уарзт 
Зæрдæйы фыхт, нæ тасыдтæн æрхуымæн. 
Фыдгулæн никуы ницы æрцыд барст, 
Кæд, чи зоны, фæуæлахиз дæн уымæн. 
359 

Николай КОРНЕЕВÆЙ 
* * * 
Кæныс мын бонæй-бон зынаргъдæр, 
Мæ рæсугъд хъысмæт хонын дæу. 
Мæнæн цыфæнды уæззау уаргъ дæр 
Дæу æххуысæй зын хæссæн нæу. 
Цы нæ дæн, уый мæ ды фæхоныс: 
Цытджын, хъаруджын æмæ раст. 
Мæ хуызæн нæу æндæры хъомыс, 
Мæ ныфсæй ничи кæны хъаст. 
Фæлæ кæй рæдийыс, æз уымæй 
Мæхицæн нал ф’ арын бынат. 
Фæзæгъын: радзурон æргомæй, 
Кæй нæ дæн ахæмыл нымад. 
Ыстæй мæ хъуыдытыл æрхудын, 
Мæхицæн раттын фидар дзырд: 
Кæмæ кæной æдзух тæхуды, 
Уыдзынæн ахæм лæджы фырт! 

Евгений ПРИМАКОВÆЙ 
Ыскарстон фидарæй: кæдмæ ’рттива мæ цæст — 
Хæсдзынæн æз мæ уаргъ, нæ мын кæндзæни 
уæз. 
Цыфæнды карз куы уа, цыфæнды тугкалд хæст, 
Уæддæр кæндзынæн тох, нæ фæцуддзынæн æз. 
Ныфсфидарæй зæгъын: бæрзонд бынæттæ мæн 
Нæ хъæуы хорзæхтау, нæ дæн æз кадыл мард. 
Æрмæстдæр мæм кæсæд дзæбæх цæстæй 
лымæн, 
Мæн макуы схонæд уый фæлывд æмæ мæнгард. 
■*■ 
361 

Владимир ПРИХОДЬКОЙÆ 
ДОНЫХЪАЗТÆ 
Доныхъазтæ тахтысты 
Хуссармæ цæгатæй. 
Згъæлдысты сæ пакъуытæ, 
Хорз уыдтон уый уатæй. 
Рудзынгмæ цы лæбурдта, 
Пакъуытæ цы хуыдтон, 
Урс миты гæлæбутæ 
Разындысты уыдон. 
*фЭ 
362 

КАСТИ ХУР... 
Хур цъæх арвæй худгæ каст, 
Фæлæ рауарыд æваст. 
Фæндаггон лæг фестад дон, 
Нал уыди цæуын йæ бон. 
Кæрты бæрæгастæу тута 
Хъазы лæппынау ныккука. 
Уынджы ус фæцæйцыд тагъд, 
Кодта рæстæгимæ загъд: 
— Кæд нæ рæдийын æз, уæд,— 
Загъта,— ралæууыд хъаймæт! 
Постхæссæг ныххуылыдз тынг, 
Сдзырдта: «Арв кæмдæр фæхуынкъ!» 
Куыдз ныддонласт и хæцъилау, 
Фырмæстæй ныззылди цъилау. 
Баргъæвстысты карчы цъиутæ, 
Дарынц размæ къуыпп сæ риутæ. 
Уарын ма кæм зоны бæрц! 
Нал фæразы фыс йæ кæрц. 
363 

Баруад кауы рæбын сæгъ, 
Фестад кул йæ быны зæхх. 
Цицыр сдыууæрдæм и кæрты, 
Атахт сырддонцъиу йæ сæрты. 
Систа скъоладзау Бечыр та 
Худынтæ æмæ чыр-чыртæ. 
Къæвда кæд къæртайау калы, 
Балæгæрста уæддæр малы. 
Фенцад уалынмæ æваст 
Уарын, хур та ног ныккаст: 
Макæйы бацæуа уазал, 
Дуне та фыццагау хъаза. 
*гк* 
364 

БÆЛЛÆХ 
Федя нæу йæ чем, йæ уагыл. 
Циу, цы йыл æрцыди уагæр? 
Машинæтæм кæсгæ цыд 
Æмæ сæры тъæпп фæцыд 
Телыхъæдыл. Уайтагъд ных 
Акъуызыр, фæзылын дзых. 
— Ды, æвæццæгæн, нæ федтай 
Телыхъæд дæ размæ, Федя? 
— Федтон, — нæу мæ ныхас мæнг, 
Фæлæ уый нæ федта мæн! 
365 

Иринæ ТОКМАКОВАЙÆ 
ЦÆРÆГОЙТЫ ХЪАЗТ 
Таёкку нын нæ бады уæгъды: 
Барабанæй рог æрцæгъды, 
Ахæм артист пыхсы нæй, 
Зарæм уæдæ иумæ, цæй! 
* * * 
Æхсæрсæтджытæм-ма кæс, 
Хорз æмбарынц тынг сæ хæс. 
Зарыныл кæнынц хæлæф, 
Къæхтæй амонæнтæн — цæф! 
* * * 
Даргъкъæдзилджын, сауцæст мыст 
Сыфмæ тагъдгомау ысхызт, 
Æмæ хъисфæндыры цагъд 
Айхъуыст цъæх быдыртыл тагъд. 
* * * 
Рагæй дæр зыгъарæг 
Никуы уарзта зарæг. 
Мандалинæ йæм уæддæр 
Авæрдтой, фæлæ йæ хъæр 
366 

Иумæ дæр нæ хъуысы. 
Сырды хъарм хъæбысы 
Баззади æмырæй, 
Сидзæрау мæгуырæй. 
* * * 
Зæронд кабрз бæласы бын 
Сырдтæй ничи фендзæн фын, 
Уый тыххæй, æмæ дзы арс 
Саразы къæрццæмдзæгъд хъазт. 
Алæууыд йæ фæстаг къæхтыл 
Ацы худæджы хъыбыл 
Æмæ диссаджы тæбæгътæй 
Рог æрцагъта кафт тымбыл. 
* * * 
Хъазгæ, худгæ æмæ райгæ 
Уызын райста балалайкæ, 
Рог æркодта симды цагъд, 
Зарæг хъæды сæрмæ стахт. 
* * * 
Мæйрухс æхсæв та рацыд 
Къуыбырхъус бирæгъ балцы. 
367 

(^3 таЭйФÆб&’ ^^ 
Йæ къухы йын гитарæ 
Фæсагъдæуыд лæварæн. 
Æйдæ-мардзæ, хъазт ыстынг, 
Калынц цæстытæ сырхзынг. 
вфЭ 
368 

МÆ ЧИНЫГКÆСÆГМÆ 
Фæци дын кæронмæ мæ чиныг кæд каст, 
Зæгъон уæд мæ хъуыды: нæу ницæмæ каст — 
Дæ циныл кæд бафтыд, дæ мастæй фæхъуыд, 
Уæд уымæй ыстырдæр мæн хорзæх нæ хъуыд. 
Зæгъы дын мæ зæрдæ: фæцæр мын æнус, 
Дæ амонд уæд бирæ, дæ хъиамæт — цъус. 
У райгонд, дæ кæстæрты зындзинад ма фен! 
Дæ хæрзтæм дын чи бæллы, уыцы МУЗАФЕР. 
^*49 

СÆРГÆНДТÆ 
ÆМДЗÆВГÆТÆ 
Мæ зарджытæ 7 
Къоста 8 
Æхсæрдзæн 9 
Терчы стырдæр дур 10 
Къодах 11 
Зæрватыкк 12 
«Азтæ згъорынц, бонтæ уайынц, нæй дзы иу 
фæстæмæ здæхæг...» 13 
«Кæйдæр хъæнтæн æгъгъæд нымад фæуæд...» 14 
Лæгæнадгæнæг 15 
Рыг 16 
Æцæгæлон 17 
«Куыд кæнон, цы кæнон, кæмæ кæнон хъæр........ 18 
Æмхæццæ хъуыдытæ 19 
Зæрдæдзæф Ирыстон 20 
«Куы фæтæрсын, уæд ауайы мæ уд...» 21 
«Куыдзы тæгæнайæ дын бадарди дон...» 22 
«Адæм цы бæстæйы мæлынц сыдæй...» 23 
«Мæнмæ ис алцыдæр, зæгъыс...» 24 
«Уæ рæстæг ралæууыд сымахæн...» 25 
Ног хицау 26 
Йе ’взаг æдде кæмæн баззад, уымæн 27 
У айдзæф 28 
«Цытæ бакуыстай бонты руаджы, æрдз!..» 29 
Фондзыссæдзаздзыды сагъæс 30 
«Нæ зоныс дæ мондæгтæн бæрц...» 31 
370 

Хъазгæмхасæн 32 
Немыцæгтæ 33 
Знæгтæ 34 
Фæндиæгтæ 35 
«Сымахимæ цæрын, фæлæ мæ дуг...» 36 
«Нæ мæ хъæуы уæ кад...» 37 
Фыдгул 38 
«Ирыстон нæ хъæуы ироны...» 39 
Мæ горæт 40 
Луары мæсыг 41 
Нæ цæугæ хох 42 
Богъдаби 43 
Мулк æмæ зонд 44 
Залым 45 
Удхъуаг 47 
Цымыдисдзинады азар 48 
«Æлхæнгæ æмæ уæй...» 49 
Æмбисбоны фын 50 
«Дæ дзыхыл нæ хæцыс, дæ цуры...» 51 
Дæ фыстытæ 52 
«Ацы дуджы хорздзинæдтæй ницы хъæуы мæн...» 53 
Æцæгтæ 54 
«Уе схъæлботт ныхæстæ...» 55 
« Ничи дæ нымайы...» 56 
«Куыннæ мæлай мæтæй...» 57 
Кæстæр 58 
Тобæ 60 
«Нæй равдисæн цæссыг æмæ ныхасæй...» 61 
«Уыдтæ.ды не ’ртæйæ æфхæрддæр...» 62 
«Мæ рахиз цонг ахауд...» 63 
371 

Кæуæн бонтæ 64 
Джеуæргуыбайы мæй 65 
Æнусон хæдзар 66 
Дзæнæты бадинаг 67 
Æнкъард зæрдæ 68 
Зарæг Бæрæгъуыныл 69 
«Мæ цæстыл ауайæд мæ хъæу...» 71 
Мæрдтæм ныхас 72 
«Дæ цъæх цæстытæй мæм æнкъардæй...» 73 
Лæгау лæг 74 
Зæрдæйы туг фемæхст 75 
Сагъæстæ стыр уынджы 76 
«Кæсаг æмбийын райдайы йæ сæрæй...» 77 
Хъыг 78 
Царды цыппурс 79 
«Мæ зæрдæ тыппыр у, йæ цъуппыдзаг — 
мастæй...» 80 
«Мæ зæрдæйы цы кусы хъыг...» 81 
«Æртиссæдз æмæ иу аз рацыд...» 82 
Æз æмæ ды 83 
«Мæ зæрдæйы æруарыд мит...» 84 
«Амондджын уæвæн куыд ис ацы сау 
зæххыл...» 85 
Чыпы 86 
«Кæй нæ фæдæ дæ фыдгулты фæндиаг...» 87 
«Мæ хорздзинад куы фехъусой мæ хæлæрттæ, 
уæд та мыл...» 88 
Иргъæвæджы хъысмæт 89 
Курдиат 90 
Æдзæстуарзон 91 
372 

«Загъд-замана ис дæ ныхыфыст...» 92 
« Ныхъхъус и хъæд, ыскодта мардæфсон...» 93 
Æвдиу 94 
Фæрæт æмæ арх 95 
Дамкъатæ 96 
Сæрдасæн æмæ мыд 97 
«Теркæн бакодтам фыдмитæ...» 98 
Нозтуарзджыты зарæджы базард 99 
«Кæддæр-иу Терчы донæй бæх...» 100 
Зæрæдтæ 101 
«Æвдай мыл рацыди кæд азтæ...» 102 
Арв æмæ зæххы астæу 103 
Равг 104 
«Уæййаг у ацы зæххыл алцы...» 105 
Æнамонд 106 
«Махæй алкæмæн йæ туг...» 107 
«Иу дзы загъта: «Халон», иннæ та: «Сынт» у.......108 
Рагон ку ыдз 109 
Тибиты рын 110 
Æгасæй — мард 111 
Хуыцауæй курæм 112 
Намысджын фыдæлтæ 113 
Æгъатыр 114 
Кусын 115 
«Нæ йæ зонын, куыд рауади, кæй аххосæй, 
цæмæн...» 116 
«Нæ заман — фыд-заман, сæмпæрчъитæ — 
хæрх...» 118 
Зарæг Зынцъарыл 119 
«Нал и ирон чиныг Иры кæсæг...» 121 
373 

Уалдзыгон зымæг 122 
Хъызт бон 123 
Ды ацыдтæ 124 
«Маринæйæ Иринæйæ кæцы бæлас у 
заддæр...» 125 
Иуæй-иу нæлгоймæгтæн 126 
Фæдзæхст 127 
Фæсарæйнаг 128 
Хъæзныгæй мæгуыртæ 129 
Мах рæстæг 130 
Æдыхтæ 131 
Кæддæры хæлæрттæ 132 
Еу æмæ сар 134 
«Иувыдон нæ, хонут мæ дывыдон...» 135 
«Мæ фæрстæ сты æфсæйнагæй...» 136 
Цыппорфондзаздзыд къаммæ кæсгæйæ 137 
Хъодыгонд 139 
Æнахуыргонд æмæ ахуыргонд 140 
Мыстытæ æмæ сахат 141 
Куырм, къуырма æмæ къуылых 142 
«Мæлынмæ дæр мæ не ’вдæлы, мæ хъуырмæ 
дæн куыстæй...» 143 
Тыхджын 144 
Дыууæ дунейы 145 
Æлбегаты зæд 146 
Дæ ном 147 
Гæззаты зарæг 148 
Ахæм зæрдæ 150 
Хъу ыдыйаг 152 
Бæллæх 153 
374 

«Алкæимæ кæн...» 154 
«Гæппытæ кæнынц азтæ...» 155 
Хæрзгæнæг 156 
Хицæуттæ 157 
Сагъæстæ 158 
Дæ райгуырæн аз 159 
Амондджын 160 
«Фæцардтæ хин æмæ мæнгардæй...» 161 
Быдыргъ 162 
Намыс æмæ кад 163 
Чъынды 164 
Фæндаг 165 
Дуг 166 
Азтæ 167 
Æхсæрдзæн 168 
Æхцаджынтæ 169 
Зын 170 
Цæугæ-цæуыны хъуыдытæ 171 
Уæззау къахдзæфтæ 172 
Фыдæнхъæл 174 
Цыбыр ныхасæй 175 
Бонджынтæ 177 
Хъуыдыты ахæсты 178 
«Сæдæ фæндзай цыппар сонеты мын...» 179 
Нæ зонын 180 
Фæззæг æрбацæуы 181 
Ныв 182 
Фыццаг мит 183 
«Зæххы чъизи, зæххы сау...» 184 
Тъæнджы мæй 185 
375 

Цæм 186 
Зымæг 187 
«Цæугæдон — Терк, лæугæдон — цад...» 189 
Уалдзæджы фыццаг бон 190 
Тыхгæнæг зымæг 191 
Къахыргонд уалдзæг 192 
«Æндæразы хуызæн...» 193 
«Нæма ’руади нæ рæзты...» 194 
«Зымæгон бонæй абон...» 195 
Зымæгон уалдзæг 196 
Цæмæн? 199 
«Уары, уары, уары, уары...» 200 
«Æрхæццæ дæн йæ кæронмæ мæ цардæн...» 201 
Балцы размæ 202 
Фыдыбæстæ æмæ дуне 204 
Зæрдæуынгæгæй 205 
«Кæд дзуапп нæ райсдзынæн, уæддæр...» 206 
« Хæлæрттæ» 207 
«Никæуыл æрвæссыс, алкæуыл дæр — æлгъ...»...208 
«Сарæзтой мæ дамкъа-куыйтæ пыл...» 209 
«Дæ цъæхсæр хæдзæрттæм...» 210 
Уд 211 
Æцæг 212 
«Искуы ма мыл ахæм ралæудзæни дуг...» 214 
«Кæсын дæумæ æнхъæлмæ...» 215 
«Мæ хъæбыс дæ бадæн куы уыди, уæддæр...» 216 
«Сайдзынæ та мæ, нæй уый тыххæй дзырд...» 217 
«Æрцыдтæ цæстытæн нымыгъд...» 218 
«Иу чызджы дæр авæринаг æз нæ дæн дæ 
разы...» 219 
376 

«Иу фæлмæн ныхасæй асурыс мæ зын...» 220 
«Æнхъæлмæ дæ фæзындмæ Терчы был 
кастæн...» 221 
Фæсмон 222 
Куы дæ ауынын 223 
Зарæг 225 
Стъалы 226 
«Мæ зæрдæйæн йæ уидаг дæ, мæ цæстæн та — 
йæ гагуы...» 227 
«Мæ цуры нæ вæййыс, уæддæр дæ уынын...» 228 
Дис æмæ катай 229 
Хъæзныгдзинад 230 
Сылгоймæгтæ 232 
«Кæйдæр мын не сты сымах къæсæртæ...» 233 
Æз — нæуæндаг, ды — нæуæндаг 234 
Дугты фаззон 235 
Зæрдæ райы 236 
Хъан 237 
Сабидуг 238 
Дзылы 239 
Сæрдыгон хъуыдытæ 240 
«Уалдзæг та æрцыд дунемæ...» 241 
Ныстуантæ 242 
Æгоммæгæс 243 
Тыртына 244 
Гæлæбу 245 
Джидæйы хъаст 246 
Уалдзæг 248 
Хæлуарæг 249 
«Цардмæ ницы ис лæвар...» 250 
377 

ТÆЛМАЦТÆ 
Фæсхохаг зонд 
Сомихаг æмбисæндтæ 253 
Гуырдзиаг æмбисæндтæ 257 
Омар Хайямы мотивтæ 
Сæн æмæ уарзондзинад 262 
Латинаг зондджын ныхæстæ 273 
Францаг классикон эпиграммæ 
Понс-Дени Экушар-Лебренæй 
«Дзæгъæл ныхасыл та фæхæст...» 278 
«Фæкодтон дис, куы мын загьтай хъæрæй...»....— 
«Сæ цъаммардæр у горæттæн Лион...» — 
Мин азы фæцæрыны мадзал 279 
Фыст графоманы ингæны къæйыл — 
Жан-Франсуа Гишарæй 
«Йæ рæсугъд усы абарста поэт...» — 
«Чъынды Гюстав æрбацæйцыди куывдæй...»....280 
Фыссæггондæн — 
Эпикур мæлæты тыххæй — 
Пьер Баур-Лормианæй 
Экушар-Лебреныл — 
Клод Мермейæ 
«Хæлæрттæ мын ис хохы, фæзы...» 281 
Меллен де Сен-Желейæ 
Иу поэтæн — 
Антуан Бодрон де Сенесейæ 
Фыст Жаны ингæны къæйыл — 
Жан Расинæй 
Мадам де Ментенонæн 282 
378 

Жермен-Колен Бюшейæ 
Жак де Боны ингæны къæйыл фыст 282 
Бернар де Ла Моннуайæ 
Беккеры чиныг «Кæлæнгонд дуне» 
бакæсыны фæстæ 283 
Гийом де Бреферæй 
Йæхимæ ахорæнтæй тынг чи базилы, 
уыцы Жюстинæйæн — 
Ги дю Фор де Пибракæй 
Цыппаррæнхъон — 
Д’Асейийæ 
Фыст ингæны къæйыл 284 
Теодор Дезоргæй 
Экушар-Лебреныл — 
Алекси Пиронæй 
Мæ ингæны къæйыл цы ныффыссин — 
Æнæном авторæй 
«Гаскойнаг систа загъд-замана, хъæр...» 285 
Æнæном авторæй 
Афтеччы кусæджы ингæны къæйыл фыст — 
Æнæном авторæй 
«Цыргъзонддзинады дуг фæцыдæр 
кодта чи?..» 286 
Балашши Балинтæй 
Хъæбатырты зарæг 287 
Мигель де Сервантес Сааведрæйæ 
«Уæнтæхъил Петр у æнкъард, æрхуым...» 290 
«Авджы хуызæн хонынц дæу...» 291 
«Агурын сæрибар ахстæй...» 292 
«Куы бафынæй уа дуне абон, уæд...» 293 
379 

«Дæ цæстытæн — æцæгæлон сæ каст...» 294 
Джордж Гордон Байронæй 
Йæхи чи амардта, бритайнаг уыцы 
министры зиан фехъусгæйæ 295 
Роберт Бернсæй 
Æнæудхъомы ингæныл фыст 296 
Йæ галуан куыд арæзт у, уый фенынмæ 
поэт æмæ йæ хæлæртты чи нæ бауагъта, 
уыцы лордæн — 
Александр Пушкинæй 
Сонет 297 
К*** 298 
Илиадæйы тæлмац бакæсгæйæ 300 
Дунеон хицаудзинад 301 
Н. Д. Киселевæн 302 
«Курдйат мын рæдыдæй рарди...» 303 
«Хъуынтъыз къæдзæхтæ сты бæрзонд...» 304 
Е. П. Полторацкаяйæн 305 
Эпиграммæ æмдзæвгæтæфыссæджы мардыл....306 
«Мæ фæндтæ баныгæдтон тары...» 307 
«Цард куы афæлива дæу...» 308 
Зымæгон изæр 309 
Хæлæрттæи 311 
«Æз уарзтон дæу; уарзт, чи зоны, мæ риуы...» 312 
«Лæууын, Инезилья...» 313 
Скъуыддзаг 314 
«Æрра мæ ма скæнæд Хуыцау...» 315 
ЬУИ одæ 317 
Фæндон 318 
Ваггу Согп\уа11-æй 319 
380 

Хъæлдзæг бадт 320 
«Уыд зарæгуарз Давид ныллæг...» 321 
«Æз амондджын уыдтæн...» 322 
Иуцæстон уæйыг 323 
Поэтæн 324 
1827 азы 19 октябрь 325 
Ех ип§ие 1еопет 326 
Сæ фыдæлтæ Павелтæ кæмæн хуындысты, 
уыцы дыууæ Александрæн 327 
Моцарт æмæ Сальери 328 
Фыст мæ ингæны къæйыл 342 
Михаил Лермонтовæй 
Казбичы зарæг 343 
Федор Тютчевæй 
Сæрдыгон къæвда 344 
Николай Некрасовæй 
Фын 345 
Хетæгкаты Къостайæ 
«Хæрзиунæгæй бæлон...» 346 
«Хур æрныгуылд, фыдæх...» 347 
«Нæ хæхтæ, нæ фæзтæ...» 348 
Æнæном корейаг авторæй 
«Уыдис мæм бæх, сызгъæрин æмæ сæн...» 349 
Николай Щербинайæ 
Дыууæ бæллæхы (Гоголы марды уæлхъус) 350 
Дмитрий Минаевæй 
Дыууæ хосы 351 
Чо Хонæй 
«Сдзур ныхас — зæгъдзысты: зондджын 
нæу...» 352 
381 

Англисаг эпиграммæ 
Поэт Баттлеры цыртдзæвæны тыххæй 353 
Реканæй 
«Цы ныууадздзынæн æз...» 354 
Сергей Михалков 
Уæрæсейы Федерацийы Паддзахадон гимн 355 
Раисæ Кудашевайæ 
Заз бæлас 357 
Василий Алехинæй 
«Æнцон нæу мысын ивгъуыд дуг мæнæн...»....359 
Николай Корнеевæй 
«Кæныс мын бонæй-бон зынаргъдæр...» 360 
Евгений Примаковæй 
«Ыскарстон фидарæй: кæдмæ ’рттива мæ 
цæст...» 361 
Владимир Приходькойæ 
Доныхъазтæ 362 
Касти ху р 363 
Бæллæх 365 
Иринæ Токмаковайæ 
Цæрæгойты хъазт 366 
Мæ чиныгкæсæгмæ 369 

Литературно-художественное издание 
Дзасохов Музафер Созырикоевич 
ГЛАЗ НАРОДА 
Стихи на осетинском языке 
РедакторЗ. У.Дзуцева 
Художник Т. Ф. Алипченкова 
Корректор Л. П. Тотоева 
Компьютерная верстка Н. А. Семеновой 

Сдано в набор 20.09.2016. Подписано к псчати 23.11.2016. Формат бумаги 
70х100'/,2. Бум. офс. № 1. Гарн. шрифта «АЕ Кио’газпоу». Печать офсетная. 
Усл.-п. л. 14,25. Учетно-изд. л. 6,75. Тираж 300 экз. Заказ №460 от 20.12.2016. 
ООО «Цыкура», 100001, Республика Южная Осетия, г. Цхинвал, пр. Ленина, 3. 

