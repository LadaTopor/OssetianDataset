ЗОНД ÆМÆ 
АМОНД 

ЗОНД ÆМÆ АМОНД 
Дун-дуне у афтæ конд: 
Хатгай кад нымад нæу кадыл... 
Фистæгæй фæцæуы зонд, 
Амонд та бæхыл фæбады. 
2010 азы 3 декабрь 
Отсканировано 
20 июня 2012 года 
специально для эл. библиотеки 
паблика «Бæрзæфцæг» 
(«Крестовый перевал»). 
Скангонд æрцыд 
2012 азы 20 июны 
сæрмагондæй паблик «Бæрзæфцæг»-ы 
чиныгдонæн. 
http://vk.com/barzafcag 

ДЗАСОХТЫ 
МУЗАФЕР 
Зонд æмæ амонд 
Æмдзæвгæтæ 
I 
Дзæуджыхъæу 
2012 

ББК84BРос=Осе) 
Дз-17 
Дзасохты М. 
Дз-17 Зонд æмæ амонд [Текст]: æмдзæвгæтæ/М. Дзасохты. 1-аг 
том — Дзæуджыхъæу: Ир, 2012 — 447ф. 
Дзасохов М.С. 
Разум и счастье 
ISBN 978-5-7534-1307-9 
ISBN 978-5-7534-1305-5 
Книга четверостиший рассказывает о вечных проблемах: жизни и 
смерти, чести и славе, любви и ненависти, верности и предательстве... 
Все стихи публикуются впервые. 
ДЗ МШ%°-312 102 84<2Рос-Осе) 
13ВМ 978-5-7534-1307-9 @ т Р^Алания <И|Да=о «И^ 2012 
15ВЫ 978-5-7534-1305-5 © Василенко Н.Ф., оформление, 2012 
4 

ÆФСИН* 
Куы кæнин тагьд, тырындз — 
Дæуау æз дæр ыстæфсин... 
Кæддæр кæй уыди чындз, 
Уый ферох кæны æфсин. 
СЫЛГОЙМАГ ÆМÆ НÆЛГОЙМАГ 
Æрбайсæфы алцы хуыдалынг, мæйдары, 
Уæлдай нæу: хæдзар уа, Хъазыбеджы хох... 
Фыццаг ба сылгоймаг йæ зæрдыл фæдары, 
Лæгæй та фæстаг 6а дæр авæййы рох. 
ÆВЗÆР ЦÆРÆГ 
Кæд дæ хъул нæ бады тæу, 
Уæд дæхи æнамонд хон... 
’Взæр чи цæры, уымæн нæу 
Хорз кувын йæ уды бон. 
АХХОСДЖЫН ХЪАСТГÆНÆГ 
Йæ рæстæгæй чи кæны хъаст, 
Нæ хонын æз ахæмы раст: 
Йæхи ныхмæ ахæм фæдзуры 
Дæ цуры кæнæ та мæ цуры. 
ÆЛДАРЫФЫРТ 
Хъазынц бонджынтæ сæрæй, 
Уаг нæ зонынц хатт сæ дзырдтæн... 
«Ды хъæздыг дæ, дзур хъæрæй!» — 
Загъта иу æлдар йæ фыртæн. 
* Ацы æмдзæвгæтæй кæцыдаррты спайда кодтон адæмы зондджын æмæ 
зондджын адæмы ныхæстæй. (Автор). 
5 

ЧЫНДЗÆХСÆВЫ ФÆСТÆ 
Куы бакæнай хъуыддаг мæ хуызæн уартæ, 
Уæд нал уыдзынæ найфаты ныхæстыл: 
Æмбискъаддæр фæуыдзысты дæ бартæ, 
Дыууæ хатты та бафтдзæни дæ хæстыл. 
ЗОНДАМЫНД 
Гадзрахатæй дыл рацыд кæд дæ ус, 
Уæд маст исыныл макæдбон ныллæуу, 
Дæ маст дзы райсдзæн — зондджын лæгмæ хъус — 
Йæ хæзгул иу бон, бауырнæд уый дæу. 
ÆВГЪАУ 
Курдиаты цур мæгуыр у ис, 
Курдйатджын та у æвгъау мæлынæн... 
Ахæм хорз, тыхджын романтæ ис, 
Æмæ сты æвгъау мыхуыр кæнынæн. 
ИУÆЙ-ИУ СЫЛГОЙМÆГТÆ 
Баззади дæ фæлгонцы мæ уд, 
Сагъæстæ дæуыл кæнын, мæт дæр... 
Иуæй-иу сылгоймæгтæ рæсугъд 
Не сты, кæд рæсугъд зынынц, уæддæр. 
ДЫУУÆУАВÆРЫ 
Фæхæст æрæджйау амондыл, æвиппайды ысхъæздыг, 
Дæрдты лидзын дзы райдыдта æнкъард æмæ æрхæндæг... 
Куы нæ фæуарзынц, ницæуыл фæкæнæм уæд дызæрдыг, 
Кæнæм дызæрдыг алцæуыл, куы фæуарзæм нæхæдæг. 
РАЗАМОНÆГ 
Дæхицæй нæй зæххыл зыддæр, 
Кæрæф дæр дæ æлгъитид... 
Цыфæнды цауд уавæр фыддæр 
Фæкæндзæни политик. 
6 

ХОРЗ 
Кæиынц нæ дуджы хосыл 
Сахъат, рынчыны хос... 
Кæй нал æууæндæм хорзыл, 
Куыннæ хонæм уый хорз?! 
БУЛÆМÆРГЪ 
Æндзарæнтæй ыссудзы арт, 
Нæхи фæтавæм уыцы артмæ... 
Чысыл у булæмæргъ, йæ зард... 
Йæ зарæг та фæхъуысы дардмæ. 
ЛÆВАР 
Кæнæм цæргæ-цæрæнбон дугъ, 
Хъысмæт нæ ’лхъивы алкæй къуыммæ... 
Хъуыды кæн мæгуыртыл æдзух — 
Æхца фидын нæ хъæуы уымæн. 
ХÆДЗАРДЗИН 
Къæдзæхы цъуппыл дæр фæдардзæн 
Йæхи, нæ йæ хъæуы фæрсылæй... 
Дыккаг хъуг балхæндзæн хæдзардзин 
Йæ фыццаджы æхсырæй. 
УЫРЫТЫ МАСТ 
Фæлыгъдысты тæппуд уырытæ науæй, 
Фæлæ нæ ацыд доны бынмæ нау. 
Ысмæсты сты, куыннæ йæ хъуамæ фауой, 
Куыннæ йæм хæсса с’ алкæцыдæр фау?! 
АРÆН 
Дарæд алчидæр зæрдыл: 
Галиу знаг у рахизæн... 
Кары арæнты сæрты 
Нæй фæстæмæ ахизæн. 
7 

ÆДЫЛЫ ÆМÆ БЫНТОН ÆДЫЛЫ 
Кæд дæм хъыг фæкæсдзæн, уæддæр дын — дæлæ кæнай кæнæ уæлæ — 
Зæгьын мæ хъуыдытæ æргомæй, фæнды мæ — фехъусай мæ дзырд: 
Æдылыйы куы схонай зондджын, уæд баууæнддзæн дæуыл, фæлæ 
Бынтон сæрхъæнæн уый æмбарын кæнын хъæуы бынтон бæлвырд. 
БÆСТЫ СÆФТ 
Сфидыдта хъæды къох сатæг æхсæрæй, 
Худы йæ сырх былтæй цым... 
Хорзы кæм нал фæиртасынц æвзæрæй, 
Паддзахад фехæлы уым. 
СХÆЦЫНЫРАЗМÆ 
Фидарæй дзырд чи ратты, 
Хъус-иу уый ныхасмæ... 
Ахъуыды кæн мин хатты 
Топп райсыны размæ. 
РАСТ 
Тыхджын лæг чи у — аныхъуырдзæн маст, 
Хъæр сисдзæни æнæсæрфат, сæрхъæн... 
Хуыцауы раз, дæ цæсгомы раз раст 
Куы уай, уæд дæм нæ уыдзæн аипп, хъæн. 
ТÆРАЗТÆ 
Нæу нæ цæсты ’вæрд бæрзонд, 
Бамбæхсти дзы намыс тары... 
Фондз хæрæджы бæрц — йæ зонд, 
Мин арсы бæрц та — йæ хъару. 
НАЦИОН ДАРÆС 
Цухъхъа ысцæттæ и, мауал кæн сагъæс, 
Стæй уæд хæлæг... 
Алкæцы адæмы национ дарæс — 
Мадард бæгънæг. 
8 

СЫКЪЛДЖЫН ХÆЙРÆГ 
«Сыкъаджын хæйрæг» дæ куы схона дæ ус, 
Уæд «хæйрæгæн» бабыхс, æдзæмæй-иу хъус. 
«Сыкъаджыны» тыххæй та ахъуыды кæн: 
Цымæ дæ ысхуыдтаид афтæ цæмæн? 
УÆЙГÆНÆГ 
«Нæ баззайдзæн ирон зæххыл дæ фæд»,— 
Æз дзурдзынæн уый алкæд... 
Рæстдзинадæн фылдæр куы фидой, уæд 
Гæдыныхæстæ ма кæн. 
ИУ ЗОНДЦЖЫН 
Амондхæссæг бонтæй 
Ничи у æфсæст... 
Фондзыссæдз цыргъзондæй 
Зондджын — иу æрмæст. 
ЛÆГÆМÆМОЙ 
Кæд фæкæсдзæн искæмæ а хабар фыдгой, 
Хъуамæ йæ æз радзурон адæмæн уæддæр: 
Алы лæджы агуры уый йæхицæн мой. 
Уæд цæмæн? Нæ разынди лæг йæ мой кæддæр. 
ХЪÆБАТЫРТÆ 
Дæхицæн рæгъауæй лæгау тæккæ хуыздæр байраг æрбатæр. 
Хуыздæр нæй, ахæм ын ыссар зыгъæллаггомау саргъ дæр... 
Хуымæтæг адæймагæй нæу хъæбатырдæр хъæбатыр, 
Æрмæст йæ сахъдзинад вæййы нымад минуттæ даргъдæр. 
МАРК ТВЕН ЗАГЪТА... 
Лæгæн æхсызгон у йæ фенд. 
Кæсы йæм раст цыма зæдмæ... 
Уыдзæн æнæмæнг президент — 
Кæд æй нæ сауындзой уæдмæ. 
9 

ЗÆД ÆМÆ ХÆЙРÆГ 
Бахордта сихор æнадæн, 
Маст ад ыскодта йæ дзых... 
Зæды фæразондзинадæн 
Бахъæуы иблисы тых. 
БИНОНТÆ ÆМÆ ТÆЛМАЦГÆНÆГ 
Амонд æрхæссы лæджы кæртмæ къадз, 
Асуры бинонты сагъæстæ дард... 
Лæг æмæ усы ныхæстæ тæлмац 
Исчи куы кæнид — нæ хæлид сæ цард. 
АХУЫРГОНД СÆРХЪÆН 
Нæ банызтон æз иу хуыпп дæр æндæрæбон дæ сæнæй, 
Цæмæн, зæгъгæ, куы бафæрсай — уыди мæхи мæ бар... 
У ахуыргонд æдылыбын æнахуыргонд сæрхъæнæй 
Æнцондæр дарæн нæ, фæлæ зындæр быхсæн дзæвгар. 
ГУЫРÆН БОНТÆ БÆРÆГГÆНÆГÆН 
Лæбурдта нозтджынæй фæрæтмæ — 
Йæ хорз зондыл фæтых и зин... 
Дæ гуырæн азтæ дæ мæлæтмæ 
Кæнынц хæстæгдæр, ма кæн цин. 
ÆРТÆХТÆ 
Ма ’ппæлут уæ бæхтæй: 
Номдзыд у мæ бæх дæр... 
Арæзт у æртæхтæй 
Райсомы æртæх дæр. 
ТУТТСÆР 
Дзуджы сæр куы сæвæрынц цæуы, 
Уæд йæ цуры ницуал у пыл дæр... 
Афтид сæрмæ алцыдæр цæуы 
Мидæмæ, æддæмæ та — фылдæр. 
10 

ÆХСЫЗГОНДÆР 
Кæныс хæрзхуыз фыдгойæ, 
Дæ даргь æвзаг — дæ сар... 
Кæйдæр «нæгь» мын дæ «о»-йæ — 
Æхсызгондæр дзæвгар. 
ХЪЫГАГÆН 
Дуджы низæй алкæд ды хъæбулау рисс, 
Ауæрдгæ дæ зонд, дæ тыхтыл ма кæн... 
Философийы профессортæ нæм ис, 
Фæлæ нæй профессортæ, хъыгагæн. 
ДÆХИМÆКÆС 
Æвзæртæ æмæ хæрзты æхсæн ис амад сис, 
Æвзæртæй дардмæ лидзын у хорз лæгæн йæ хæс... 
Кæд бамбарын дæ зæрды æндæр искæйты ис — 
Лæмбынæгдæр, бæстондæр дæхи хъуыддæгтæм кæс. 
ФÆСАУУОН 
Нæ мæ фæнды, демæ куы уаин æмвынг — 
Дæ мыггаджы хуызæн æгад у дæ ном... 
Ныртæккæйы адæм — зын бамбарæн тынг: 
Дæ фæсаууон дзурынц, цы дæ, уый æргом. 
ÆНÆУÆЗДАН 
Куы фæвæййы хырхæн йæ размæ арх, 
Уæд бахауы хырхæйфадæг зын ран... 
Кæйдæр Хуыцауæн чи нæ кæны аргъ, 
Нæй ахæм лæгæн рахонæн уæздан. 
СТАУЫНХЪУАГ 
Мæн фестыдтой сæдæ голладжы дзаг, 
Уæддæр мæм уый нæ касти никуы фаг. 
Æфсæрмæй-иу мæхинымæр дзырдтон: 
«Мæнæй раппæлын уыд фылдæр сæ бон». 
11 

САХАТЫ ЦЪЫКК-ЦЪЫЧЧЫ ЦÆФТÆ 
Акæлдзæн дæ рыг 
Тъæнджы мæй дæр, майы... 
Сахаты цъыкк-цъыкк 
Алкæуыл дæр уайы. 
БОН ЦЪÆХТÆ КÆНЫНЫ РАЗМÆ 
Хъусыс кæд лæджы ныхасмæ, 
Уæд æрæвæр дзаг фынг... 
Бон цъæхтæ кæныны размæ 
Тынгдæр вæййы талынг. 
ХАМЕЛЕОН 
Акалы æмбойны фист, 
Ахæм у нæ Толик: 
Боныгон у коммунист, 
Талынджы — католик. 
ЦЫФЫДДÆРАДÆМ 
Зæрдæ, æз дæуæн куыд зæгъон: «Ма рисс!» — 
Кæд ысты дæ судзгæ фыдтæ мин!.. 
Адæмæн фæфыддæргæнæн нал ис, 
Фæлæ уый æмбарынхъом нæу зин. 
ЗОНДЦЖЫНДÆР 
Нæу къада Урсдоны æрфæн, 
Уый зоны алчи, чи нæу сонт... 
Йæхицæй чи скæны сæрхъæн, 
Фылдæр ис уымæ бирæ зонд. 
ÆНУВЫД 
Сылгоймæгтæй иузæрдион чи у, 
Ууыл ма ’ууæнд, тагъддæр уый фæчиуы: 
Знон дæу уыд, дæуыл уыди æнувыд, 
Абон та — æндæрыл, уымæн кувы. 
12 

СУДЗГÆ ФЫД 
Гыццыл лæгæн цытджын 
Фыд 
Куы уа, уæд уый — тыхджын 
Фыд. 
АХУЫР 
Нæй ивгьуыдæн здахæн фæстæмæ, 
Цы нæ уыныс, уый та — цæвæн... 
Сæдæ мин хъуыддагæй фæстæмæ 
Ис алцæуыл сахуыр уæвæн. 
ÆУУÆНДАГДЗИНАД 
Хъæуы нæ бирæ цардæй, мæлы нæ алчи кадыл, 
Кæм ма фервæссæм хатгай хъæубæстæйау сыхыл... 
Æууæндагдзинад дзуры лæджы лæмæгъдзинадыл, 
Лæджы лæмæгъдзинадыл, стæй сабийы тыхыл. 
ХЬУСТÆ 
Денджызы был райгуырд æмæ рæзт, 
Уымæн у хæстæг йæ удмæ дон... 
Хъустæ хъусынц уыцы фарст æрмæст, 
Кæцыйæн у дзуапп раттын сæ бон. 
МÆСТДЖЫНÆЙ 
Кæцыфæнды сæумæрайсом æркæндзæни дæу тармæ, 
Нæма сфæлдысти ахæм цард, кæцыйæн нæй фæуæн... 
Кæд иугæр ды ысмæсты дæ, уæд банымай цыппармæ, 
Дæ маст у кæд æнæкæрон, уæд ралгъит — нæй гæнæн. 
ХÆЛÆРТГЫ УАРЗОНДЗИНАД 
У алы адæймаг дæр хицæн 
Паддзахад — зæрдыл дар... 
Дæхæдæг баххуыс кæн дæхицæн — 
Фылдæр дæ бауарза хæлар. 
13 

РАСТ? 
Батæры Артуры* хъуыды уды 
Къуырцдзæвæны арфдæр къуыммæ раст: 
Иу адæм, дам, иннæуыл кæй худы, 
Уымæй у сæ алкæцыдæр раст. 
ХОРЗЛÆГ 
Цæуы уæлдæргæнгæ æхцайы, 
Æхцайы кад, у уый мæ мæт... 
Мæ хæлар хорз лæг у, фæсайы, 
Гæнæн куынæуал вæййы, уæд. 
ЦАРДЫ ДÆРГЪÆН РОМАН 
Дæхимæ уарзондзинад хон 
Роман, кæцыйæн ис кæрон: 
Куы амæлæм, æрмæстдæр уæд 
Ыссары уый адзал, мæлæт. 
ХЪУЬВДЫ КÆНЫНЫ БАР 
Нæй алкæмæ хъæздыгдзинæдтæ, ис, 
Сызгъæринтæ, æддæгуæлæ хæдзар, 
Фæлæ зæххонтæй алкæмæн дæр ис 
Сæрибарæй хъуыды кæныны бар. 
ÆГÆРТÆ ДОМÆГ 
Йæ цардæй чи нæ вæййы разы, 
Æдзух дзы чи фæкæны хъаст, 
Нæу ахæм раст дæуау мæ разы: 
Кæд уыд æгæртæ домæг раст! 
* Артур ШОПЕНГАУЭР A788-1860) - немыцаг философ. 
14 

ÆМХУЫЗОН ХОЙРÆГТÆ 
Цæхх дæр хъæуы сæкæрау, 
Сæ иу дæр нæу кæройнаг... 
Рæстдзинад у къæбæрау 
Æнæмæнгхъæугæ хойраг. 
ÆВЗОНГДЗИНАД МЫСГÆЙÆ 
Цæстытæн сæ каст — мынæг, 
Нал тавы сæ зыиг дæр... 
Цас кæны зæронддæр лæг, 
Уыйбæрц ивгъуыд мысы тынгдæр. 
КÆСЫНЫ ТЫХХÆЙ ФЫССЫН 
Хъæддзау нæ дæн — нæ мæ хъæуы фæрæт, 
Фыййау нæ дæн — нæ мæ хъæуы хызын... 
Куы мæ бафæнды чиныг кæсын, уæд 
Ысбадын æмæ райдайын фыссын. 
УАЗДЖЫТÆ ÆМÆ РÆСТÆГ 
Федтон иу хатт сырддоны сыкъафындз, 
Ничи йæм уæндыд цæуын хæстæг... 
Уазджытæ сæхи рæстæг нæ сафынц, 
Уыдон сафынц фысымты рæстæг. 
КУРДИАТ 
Æргомæй дын зæгъын — 
Нæ хъуыды иу у махæн: 
Фæлтау нæ де сæфт уын, 
Æрмæст ныл худгæ ма кæн. 
ÆВЗÆР 
Мæ цард уыди фынау — 
Фæцыдæр и кæмдæр... 
Æгæр æууæнкджыиау 
Æнæууæнк дæр — æвзæр. 
15 

ЦЫТДЖЫН МÆГУЫР 
Куырыхон, зондджын зыд 
Нæ кæны, стæй хæлæг... 
Тæккæ цытджындæр уыд 
Тæккæ мæгуырдæр лæг. 
УЛÆФДЖЫТÆ 
Баййафæн нæй адоны 
Доны æмæ хусы... 
Улæфынц хуыцаубоны, 
Къаты бон нæ кусынц. 
УАЗÆДЖЫФАРН 
Ныууасыди хъæрæй нæ уасæг: 
Йæ хъæлæс барæвдыдта мæн... 
Цы хæдзармæ нæ цæуы уазæг, 
Уый хонынц зондджынтæ ингæн. 
ХЪУЫДЫТЫ УАЦАЙРАГ 
Йæ царды бонтæ батыдта, у фалæмæ цæуæг, 
Нæ йыл æрзади зачъетæ, нæ йыл æрзади хил... 
Йæ хъуыдытæ нæ аивта йæ цæстæнгасау лæг, 
Йæ цæстæнгас, йæ хъуыдытæ йын аивтой йæхи. 
ЛÆГГАДГÆНДЖЫТÆ 
«Дæхицæй ма ныббуц у, ма!» — 
Куыннæ зæгъон Муссæйæн?! 
Кæныс ды иу хицауæн кад, 
Дæ хицау та — дыууæйæн. 
АНГЛИС ÆМÆ БОНЫХЪÆД 
Уарзын æз æхцайæ мин, 
Ноджы ма — æмхæстæй... 
Англисы æз аивин 
Боныхъæд æрмæстдæр. 
16 

НЫМÆЦТЫ МАД 
Хохы сæрты фæндаг уад, 
Схизын æм хъуыд уырдыгæй... 
Ноль у айк — нымæцты мад: 
Рацыдысты уырдыгæй. 
ÆРГОМ НЫХАС 
Мæ аиппытыл дзурджытæй дæу хуызæн æз тæрсын, 
Фæфылдæр вæййы хаттæй-хатт сæ фауты нымæц къордæй... 
Æргом ныхæстæ хъусын у кæмæнфæнды дæр зын, 
Уæлдайдæр та дæ хæстæгæй, æцæгæлон, æрдхордæй. 
ФИДÆНЫ ХИЦАУ 
Мадæн ис йæ хъæбысы сабийы хуыссæн — 
Авдæн нæй хуыздæр... 
Аудут сывæллоныл, уый къухы уыдзæн 
Дун-дуне кæддæр. 
ХÆДБАР 
Бæрзонд ран æрæнцади Нар, 
Дæлдæр нæу йæ бынат Æрхонæн... 
Дæлбартæ кæмæн ис, хæдбар 
Æрмæстдæр ис ахæмы хонæн. 
АМÆТТАГ 
Хылдтæн хæрдмæ, цæуын ныр та дæлæмæ, 
Мæ зæрдæ мын ыскъахта судзгæ маст... 
Цытджын хъуыддæгтæ скодтаин, фæлæ мæ 
Гыццыл хъуыддæгтæ не суагътой ыскаст. 
АДÆМÆЙФЫЛДÆР 
Куы абадти бæхыл, 
Уæд æй æрхъуыд пыл дæр... 
Æдылытæ зæххыл 
Ис адæмæй фылдæр. 
2 Дзасохты Музафер 

ПАЙДАЙЫЛ КУСДЖЫТÆ 
Нæ фендзынæ ды сау дзидзайау фиу дæр — 
Нæ кодтай уыдон бакусыныл тох... 
Æрымысын пайда куы уа, уæд иу дæр 
Нæ уыдзæн никуы а дунейы рох. 
АРГЪГÆНÆГ ТÆРАЗ 
Лæджы хуызæн лæг адæмæй хæс дары, 
Хæссын фæразы фидæнмæ йæ уаргь... 
Тæссаг уавæры лæг йæхи куыд дары, 
Кæнут ын, курын, уымæ гæсгæ аргь. 
СТЫРЗÆРДÆ 
Кæн алцы æгъдауыл — 
Уыдзынæ хæстхъом... 
Ыстырзæрдæ ма у — 
Кæндзынæ фæсмон. 
ТАЛЫНДЖЫ КÆРОН 
Уыд кæддæр нæ хуыздæр хæлар сис, 
Уый фыста нæ хъуыдытæ æргомæй... 
Алцæмæн дæр аныгуылæн ис, 
Æхсæв та æдзух фæвæййы бонæй. 
МÆНÆУ ÆМÆ СГÆЛЛАД 
Гæдзæйы бын и сой, фæлæуу, 
Ысуадз уал иучысыл дæ фæллад... 
Кæд хор æлхæныс, уæд — мæнæу, 
Хъуымац æлхæныс, уæд — ысгæллад. 
ИУ МЫДЫБЫНДЗ 
Æндоны æвзарынц æфсæнæй, 
«Хуыздæр у»,— æндонæй зæгъынц... 
Хуымæтæг бындзыты æвзæнæй 
Пайдадæр у иу мыдыбындз. 
18 

УАРЗОНДЗИШД 
Куы дæ федтон, уæдæй 
Мæ зæрдæ зоны рыст... 
Куы ссудза дон, уæд æй 
Цæмæй хуыссын кæныс! 
ÆГÆРОНДУНЕ 
Дардта бур хæдон 
Мæй... 
Дунейæн кæрон 
Нæй. 
СÆЙРАГ 
Æдзухæй дæр кæныс быцæу, 
Зæххыл дын иицы кæны фаг... 
Цы дæ хоиынц, сæйраг уый нæу, 
Цы дæ æцæгæй, уый — сæйраг. 
ÆЦÆГ АМОНДДЖЫН 
Тох, фæдисы бон уыд разæй, никуы ницæмæй тарст балхон, 
Алкæддæр уыди æнæрцæф, адæмы сæрыл хæцæг... 
Амондджын кæй хонынц адæм, амондджын лæг-иу уый ма хои, 
Ахæм чи кæсы йæхимæ, амондджын у уый æцæг. 
МÆСТЫГÆР ÆВДИСÆН 
Нæ быдыртыл уалдзæджы рауадзы сæнк 
Зæй... 
Мæстыгæр æвдисæнты дзырдтыл æууæнк 
Нæй. 
АМОНДДЖЫНТЫ ЗНАГ 
Зондджын фыдæлтæм уыд уаг, 
Дардтой æгъдауæй бæрæг... 
Амондджын адæмы знаг 
Схуыдта Эпиктет* хæлæг. 
* ЭПИКТЕТ E0-140 азтæ) - рагон ромаг философ. 
19 

ХЪУСТÆ ÆМÆ ЦÆСТЫТÆ 
Алцæйы тыххæй-ма ма кæн гуызавæ, 
Бафæзм-ма искуы уæндоны... 
Хаттæй-хатт фенæгæй фехъусæг уавæр 
Бирæ бæлвырддæр фæзоны. 
ÆППЫННÆЙЫ БÆСТЫ 
Ысрæгъæд та ис рагъы фахсыл цым, 
Рæвдауы цæст йæ къалиуты сырх арт... 
Цы бæстæйы нæй зараг цъиутæ, уым 
Хæфсы уасын дæр — булæмæргъы зард. 
ФÆНДАГАМОНÆГ 
Никæцы æвзаг 
У ыстæгæй конд... 
Цæстытæн фæндаг- 
амонæг у зонд. 
ГÆДЫЙЫ ХУЫЗÆН 
Дæ низыхатт сæн у, 
Дæ сæр дæр уымæн рыст... 
Гæдыйы хуызæн у, 
Фæлæ нæ ахсы мыст. 
пыл 
Ыссардзæн мæм алчидæр хъæн, 
Уым ницы ис, ницы зынæй... 
Цыфæнды мæллæгæй дæр мæн 
Дзæкъулгонды ахæссæн нæй. 
АЛЫХУЫЗОН АХУЫРГÆНДЖЫТÆ 
Ыссары кæф йæ мæлæт сурыл, 
Нымайы йæ йæ соныл... 
Æвзонджы ахуыргæнæг дурыл 
Фыссы, зæронды — доныл. 
20 

ФÆНДАДЖЫ ДÆРГЪ 
Цы бакæнæм: кæнæд 
Цард бонæй-бон зынаргьдæр!.. 
Æмраст куы цæуай, уæд 
Уыдзæн дæ фæндаг даргьдæр. 
ÆНÆУЫНГÆ 
Сыхы нæй дæуау мæрддзæст, 
Ноджы — зыд æмæ кæрæф... 
Хæдмæлы нæ уыны цæст, 
Афтæмæй кæлы йæ тæф. 
МЕДЖНУНЫ* ЦÆСТЫТÆ 
Куы нæ уай галиу зондыл хæст, 
Уæд дзурдзынæ æдзух рæстытæ... 
Лейлийы фендзысты æрмæст 
Меджнуны уарзæгой цæстытæ. 
ÆДЗÆМ - СЫЗГЪÆРИН 
Лæджы йæ нысанмæ фæндæгтæ 
Æрхонынц, у сæ нымæц мин... 
Æвзаг — бæллæх, къæдзæх — дæндæгтæ, 
Ныхас — æвзист, æдзæм — зæрин. 
САУДЖЫНЫ БИНОНТÆ 
Хæрдгæхуыдтæ фидыдтой раджы зæринæй, 
Куыннæ-иу сыл кодтаид адæймаг дис!.. 
Иу сауджыны уарзы, йæ усы та — иннæ, 
Йæ чызджы йын чи уарзы, ахæм дæр ис. 
* Лейли æмæ Меджнун — уарзæттæ, скæсæйнаг кадджыты хъæбатыртæ. 
21 

ÆХЦАТÆУАДЗÆН КÆРТ 
Кæддæр зынарæн уыди цъата, 
Æххормаг сæфта бинонтæн йæ мæрт... 
Æнæ рекламæйæ æхцатæ 
Кæны æрмæст æхцатæуадзæн кæрт. 
РÆСТÆДЖЫ ХАЛДИХ 
Цы хуызæн рæстæг ралæууыд, замантæ! — 
Нæ кæны махмæ иунæг дæр хæлæг... 
Сты царды халдих абоны романтæ 
Æмæ сыл уымæн нал æууæнды лæг. 
МÆСТЫЙÆ 
«Зынг» зæгъынæй никуы ыссудздзæни ком — 
Хъус хистæрмæ, зондыл зонд бафта... 
Мæн тыххæй дæ хъуыды зæгъдзынæ æргом, 
Куыддæр мæм ысмæсты уай, афтæ. 
ХИУАРЗОН 
Ныр бамбæрстон: фæрæдыдтæн, дæуæн дæттын нæ хъуыди 
Мæ кусæнгæрзтæй никæцы, уæлдайдæр та мæ фæрæт... 
Рæстдзинадæй цы лæг уарзы йæхи фылдæр, йæ хъуыды 
Уый иу хатт дæр нæ аивдзæни, цасфæнды фæцæрæд. 
ФЫДÆНÆН 
Хатыр нæ уыдзæн никæмæн — куы фæразæй уай дугъы, 
Дæ хорздзинад æрхæсдзæни дæ хæлæрттæн дæр рыст... 
Кæйдæр фæрцы нæ бафтыди ысгуыхтдзинад дæ къухы, 
Кæйдæр фыдæнæн равдыстай ысгуыхтдзинад, æнтыст. 
СÆРИБАРУАРЗÆГ 
У мæнæн мæ ныфс мæ фæндыр, 
Зæрдæйæн — йæ мæсыг, фидар... 
Иунæгæй уæвын кæй фæнды, 
Уарзы уый мæнау сæрибар. 
22 

СЫЛГОЙМÆГТЫ ФÆРЦЫ 
Аслам фыды цæй бас вæййы, дзидзайæн хорз — йæ хъазар, 
Бæркадджындæрæй разыны мæллæгæй нарддæр аджы... 
Нæлгоймæгтау сылгоймæгтæ нæ кæнынц равзар-бавзар, 
Æндæр бындзагъд фæуыдаиккой адæм, дзыллæ раджы. 
ÆГÆР 
Æвзæрдзинад-иу дæм кæсæд 
Æвзæр, ыстæй ма ноджы дам... 
Æгæр куы вæййы исты, уæд 
Кæны æгад æмæ аслам. 
ХОРЗÆМÆÆВЗÆР 
Нæ бафсæддзынæ ис-бисæй, æфсæр æмæ æфсæр, 
Дæуæй фылдæр Иры дзыхъхъы лæг иунæг дæр нæ давта... 
Куыд æй фæхонынц, афтæ хорз нæ вæййы хорз, æвзæр 
Куыд æй фæхонынц, афтæ цауд куыд нæ разыны, афтæ. 
ПИРАМИДÆТÆÆМÆ ФÆНДÆГТÆ 
Кад кæй нæ уыди сæртæгтæн, 
Уый тыххæй нæ хæрын ард... 
Пирамидæтæй фæндæгтæн 
У фылдæр сæ цард. 
РÆДЫДÆМÆ РÆСТДЗИНАД 
Æхсæвыгон дæр æмæ бон дæр 
Дæ кадыл тох кæн, хорз æмгар... 
Рæдыд ыссарын у æнцондæр 
Рæстдзинадæй дзæвгар. 
РÆДЫДТÆÆМÆ ФÆЛТÆРДДЗИНАД 
Æрмæстдæр ды дæхуыддæг 
Бæрзонд хоныс дæ бадæн... 
Фæлтæрддзинад ысхуыдтой 
Сæ рæдыдтытæ адæм. 
23 

ХИЦАУДЗИНАД ÆМÆ ТÆППУД 
Ахæм къабазджын лæппутæн 
Уыгæрдæн фæуыдзæн карст... 
Хицаудзинад ратт тæппудæн, 
Науæд не ’рцæудзæн йæ тарст. 
НОГ ДУДЖЫ РАЙДАЙÆН 
Ахæм нæма уыди а зæххыл арт, 
Кæцы нæ ахуыссыд доны... 
Ног дуджы райдайæн алчи йæ цард 
Махæй фæхоны. 
БОНÆМÆЦАРД 
Рæстæгæн нæ кæнæм аргъ, 
Фæздæгæй у дзаг нæ арт... 
Бон кæмæ фæкæсы даргъ, 
Рахоны цыбыр уый цард. 
ЗНÆГТÆ ÆМÆ ХÆЛÆРТТÆ 
Цæмæй дын уа ызнæгтæ бирæ, 
Æппæтæй хуыздæр фест уæд Иры. 
Кæд фæсте аззадтæ, уæд дын 
Хæлæрттæ — хæрх, дзырд дын дæттын. 
ЧИНЫГКÆСÆГ НÆ - ФЫССÆГ 
Кроткий* загъта раст, 
Бузныг дзы куыннæ уа лæг! — 
«Чингуытæ нæ каст, 
Уымæн æмæ уыд фыссæг». 
* Эмиль КРОТКИЙ A892-1963) - уырыссаг сатирик. 
24 

НИЦЫ ЗОНÆГ 
Згьорынц бонтæ, уайынц, уадзынц царды фæд, 
Ралæудзæн къуырисæр, ралæудзæн дыццæг... 
Алчидæр цы зоны, уый йеддæмæ кæд 
Ницы зоныс, ницы зоныс уæд æцæг. 
ЗНАГ - АХУЫРГÆНÆГ 
Зонут, йæ бирæ мулк бонджын 
Никуы фæнымайы фагыл... 
Бирæ цæуылдæртыл зондджын 
Сахуыр уыдзæни ызнагыл. 
ЗОНЫНЦ, ФÆЛÆ НÆ ТÆРСЫНЦ 
Фыдбылызтæй иу йæ фæдыл иннæйы æрхоны, 
Хъæлдзæгдзинад æмæ мастæн иумæ нæй ысфыцæн... 
Иууылдæр кæй амæлдзыстæм — алкæцыдæр зоны, 
Фæлæ йыл нæ хъуыды кæны, тагъд, дам, уый нæ уыдзæн. 
УДЫ ÆНÆНИЗДЗИНАД 
Æнæиу ныхасæй 
Рæстылдзурæг ут... 
Дæ буары разæй 
Ысдзæбæх кæн уд. 
ÆНÆУЫНОНДЗИНАД 
Цъаммарыл æруайдзæн дзæхст, 
Баййафдзæн хъысмæтæй над... 
Хатгай баты дæр æмбæхст 
Ис æнæуынондзинад. 
ФИДÆНЫ ЦÆРÆГ 
Дæ тыллæг у дæ ис, 
Нæмыг ныппар дæ мæры... 
Фæндтæ цы лæгмæ ис, 
Уый фидæны фæцæры. 
25 

ÆНУСОН ФÆТК 
Асурæд-иу дын дæ рын 
Алкæддæр Ыстыр Хуыцау... 
Райгуырын æмæ мæлын 
У æнусон фæтк, æгъдау. 
ЗЫНÆЙ 
Ысты дæуæн дæ хидæн 
Йæ могортæ ныллæг... 
Æнæиу зæгæл фидæн 
Зынæй сараздзæн лæг. 
ХЪÆДЦÆГТÆ 
Хуыцау кæмæн нал и, зæд дæр, 
Нæ бады ахæмы хъул сах... 
Хъæддæгтæ хондзысты кæддæр 
Нæ дард фæдонтæ мах. 
РÆДЫД 
Ныхасы бар та дæм æрхаудта — 
Фыццаг хатт дæ нæ бахъуыд сæр... 
Йæхи дуг ивгъуыд дугæй цауддæр 
Фæхоны алкæцы фæлтæр. 
НАМЫСЫ ТЫНТÆ ÆМÆ УАРЗТЫ АРТ 
Усгур хъазтмæ цыд кæйдæр хæлафы, 
Ахæм уыди ивгъуыд дуджы цард... 
Намысы фыццаг тынтау нæ тавы 
Иуæй-иуты уарзты пиллон арт. 
РАЗÆЙ 
Фæсуры цуанон саджы 
Лæф-лæфгæнгæ йæ разæй... 
Вергилий загъта раджы: 
«Сты хъизæмæрттæ разæй». 
26 

ÆМБАРГÆ ЛДÆЙМЛДЖЫ РÆДЫД 
Куыд хæрзад уыди раджы хатгæ — 
Цывзыджын, нурыджын, цæххимæ!.. 
Æмбаргæ адæймаг дæр хатгай 
Фæкæсы зондджын лæг йæхимæ. 
ÆМБАЛ 
Мæ дзырд дæ зæрдыл дар, 
Уæлдай дыккаг зонд нæу: 
Æцæг æмбал лæвар 
Нæ ауæй кæндзæн дæу. 
ÆДЗÆТГÆ 
Байрæджы кæнынмæ 
Тъæпæнхъæумæ хъавæм... 
Ацы аз мæлынмæ 
Чи хъавы, нæй ахæм. 
ÆДЫЛЫДЗИНАДЫ УИДÆГТÆ 
Мæнгæвдисæн-иу макæмæн ныллæуу — 
Хæрын дæ сæрмæ макуы ’рхæсс къæрис... 
Кæд тулдзбæлас æдылыдзинад нæу, 
Уæддæр ын тулдзау арф уидæгтæ ис. 
ЗЫЛЫНÆЙРАСТ? 
Фæливæнтæ кæныс, фæлæ дæ цъаммар фæд 
Сыгъдæгзæрдæты ’хсæн ис бамбæхсæн зынæй... 
Зылын уæвгæйæ раст дæхи куы хонай, уæд 
Æнæрастдæр хъуыддаг дунейыл уымæй нæй. 
АМОНД 
Мæнæн дæумæ у хъусгæйæ, 
Æгъдау дæттын дæ карæн... 
Кæйдæр амондыл кусгæйæ 
Нæхи амонд ыссарæм. 
27 

ЗИВÆГГÆНАДЖЫ ÆВЗАГ 
Дард лæууынц ахæмтæ лæгтæй, 
Никæмæ вæййынц нымад... 
Зивæггæнаджы æвзæгтæй 
Иу дæр нæ зоны фæллад. 
ÆЦÆГЛÆДЖЫМИ 
Æнхъæлмæ кæсын у цыфыддæр зынтæй, 
Сымах дæр дзы мæн хуызæн хъаст кæнут... 
Кæд искæмæн ныффæдзæхстай дæ бынтæ, 
Уæд хъуамæ сисай уыцы уысм дæ уд. 
НОЙЫ НАУЫ ХУЫЗÆН 
Афтæ зæгьын хонын æз мæ хæс, 
Æмæ мæм ды дæр, мæ хæлар, хъус: 
А дуне у Нойы науы ’нгæс: 
Фос дзы — бирæ, адæймæгтæ — цъус. 
ДОМБАЙ ÆМÆ ЗАЛЫМ 
Куыннæ мын уой æнæуынон, 
Кæд бабын кодтой уалы!.. 
Æхсæвыгон хуыздæр уыны 
Домбайы хуызæн залым. 
КÆРÆДЗИЙЫ САФДЖЫТÆ 
Цы ныууадздзынæ а зæххыл дæ фæстæ, 
Цæмæй дæ мысдзæн сыхбæстæйау хъæу? 
Куы фæкæныс рæстæгсафæн, уæд рæстæг 
Йæхæдæг сафы уыцы заман дæу. 
ÆППÆТЫ ЗЫНДÆР 
Фыд уавæрты дæр хъуамæ æз ысбæззон, 
Кæлмытæ дарын бафæразон роны... 
Æппæты зындæр мæйæн у йæ кæрон, 
Уæлдайдæр та йæ фæстаг æртын боны. 
28 

ИДÆДЗЫ ХЪАРÆГ 
Мæ хæдзар фехæлд, раууатмæ, мæлдзоймæ 
Æрцыдтæн, мард мæ ме ’мкъайау ысхон. 
Æртæ дохтыры кастысты мæ моймæ, 
Æртæйы ныхмæ ницы сси йæ бон. 
МОЙ ÆМÆ ХИЦАУАД 
Иугæр кæд æрцауыгътай дæ хъама 
Фарсыл, уæд ныхсдзæни искуы риуы... 
Усы лæг дæр хицауадау хъуамæ 
Ма сæтта йæ рæдыдтытæй иуыл. 
НАМЫС 
Кадджын уыд нæ фыдæлтæм æргъæу, 
Кодтой дзы хæдзары къултæ, бын... 
Дзаумæттæн сæ хуыздæр намыс нæу: 
У зынаргъ, йæ хъахъхъæнын та — зын. 
АХУЫРГÆНДЖЫТЫ ХУЫЗДÆР 
Æз хæлæггæнаг нæ дæн, стæй дæуау мæрддзæст, 
Нæу мæ зæрдæ та хъæбæр, бамбары æфхæрды рыст... 
Ахуыргæнджыты хуыздæр у фæлтæрддзинад, æрмæст 
Ахуыргæнæггаг хъæуы уымæн бирæ фидын мызд. 
ÆВЗАГÆМÆЗОНД 
Арвыл куы фæзынид боныгон мæй — 
Сисиккам дис... 
Зæрдæйы ’взагæн, дам, ихсийæн нæй, 
Зондæн та — ис. 
ЦИН ÆМÆ ДИС 
Фидæныл лæджы хуызæн лæг сисы сагъæс, мæт, 
Уымæн æмæ ’нкъараг зæрдæ ахæм риуы ис... 
Раст куы кæнай алы хатт дæр, иуæй-иутæ уæд 
Цин кæндзысты, иннæтæ та иунæджы онг — дис. 
29 

РОХГÆНАГ 
Алы лæгæн дæр у хицæн йæ низ, 
Нал æй ысуадзы цыдæр бон æрчъицын... 
Алцы зæгъæн дæр сылгоймагæн ис: 
Зæрдыл нæ дары уый ахсджиагæй ницы. 
ХАТЫРЫТЫХ 
Уый кæны йæ хæлары дæр уæй, 
Кæцыйæн йæ рихитæ сты даст... 
Де знагæн ныххатыр кæн, цæмæй 
Ноджы тынгдæр спæлхъ кæна йæ маст. 
ЗЫНÆМÆÆНЦОН 
Милетаг Фалесы кæсын, 
Йæ ныхмæ дзурын нæу мæ бон: 
«Дæхицæн баххуыс кæнын — зын, 
Кæмæндæр амонын — æнцон». 
ХЪÆБАТЫР ÆМÆ УÆЙЫГ 
Нæ хъæуы, дæхи фæнд æппынæдзух ма тæр, 
Рæдыдтытæ алкæцы лæгмæ вæййы... 
Кæуылдæр фæуæлахизуæвæг — хъæбатыр, 
Йæхиуыл фæуæлахизуæвæг — уæйыг. 
КÆСÆН 
Сусæгдзинæдтæй дзаг — рон, 
Сты нæ хъуыдытæ æмбæхст... 
Кæсæнæн вæййы йæ бон 
Гамхуд равдисын æрмæст. 
НОГДЗАУМА 
Мæн бахуыйын хъуыдис 
Нæуæг дзаума фыццаг... 
Цыппар дзыппы йын ис, 
Фæндтæ, бæллицтæй — дзаг. 
30 

КУРДИАТ 
Нæ кæнынц нæ рæстæджы ахæмтыл дис, 
Фæлæ сыл куыннæ хъуамæ худат?! 
Нæ йæм уыдис курдйат, фæлæ йæм уыдис 
Курдйат уæй кæныны курдйат. 
ФÆСТАГНЫХАС 
Рæстдзинады сæрыл фæдзырдтон æгъгъæд, 
Йæ фарс та хæцдзынæн, нæ мæм хъæуы хатын... 
Мæхицæн ныхæстæ куы фæкæнын, уæд 
Мæхицæн фæстаг ныхас хатгай нæ раттын. 
ЗÆХХÆМÆ ЗÆХКУСÆГ 
Куыднæ кусай дзæбæх 
Ды райсомы æртæхы! 
Куы дын рардæуа зæхх, 
Уæд бауыдзынæ зæххы. 
ЦАРДЫ ТАС 
Чи батыдта бонтæ адæн 
Дунейы дзыллæтæй! 
Цардæй тынгдæр тæрсынц адæм, 
Къаддæр та — мæлæтæй. 
ÆРХЪУЫДЫГОНД НЫХАС 
Капекк капеччы дымæгыл ныхас, 
Кæннод фыдрæстæг аныхъуырдзæн дæу... 
Хъæздыджыты æрхъуыдыгонд ныхас: 
«Æхцайы тыххæй дзурын аив нæу». 
КУЫД БАНЫМАДТОЙ, АФТÆМÆЙ 
Йæ ахæсты æз нал дæн мæтæн, 
Мæ дызæрдыгтæ фесты: 
Рæсугъд сылгоймæгтæ æппæты 
Æдылыдæртæ не сты. 
31 

АДÆЙМАГÆМÆ СЫРД 
Кæнæм кæрæдзийы кад къахыр, 
Нæ иу кæны нæ хъуыды, дзырд... 
Лæгимæ сырд кæны æрмахуыр, 
Лæгимæ лæг ысвæййы сырд. 
МИН ÆВДИСÆНЫ 
«Тæрхонгæнæг дæ ды дæхицæн»,— 
Æз Пушкины фæстæ зæгъин... 
Лæгæн йæ цæсгом у æвдисæн, 
Æвдисæн иу нæ, фæлæ мин. 
чиныг 
Ницы зыдта хабарæн, 
Афтæмæй фæхыл... 
Чиныгимæ абарын 
Ницы ис зæххыл. 
АМОНДЫ ÆМБИС 
Кæд бахъардзæн тæнæгсæртæм 
Æцæгæлоны рис?! 
Уæздандзинад, сыгъдæгзæрдæ 
У амонды æмбис. 
ДЗУРЫН ÆМÆ ХЪУЫДЫ КÆНЫН 
Алы ран цæмæндæр ды 
Иннæтæй вæййыс æнкъарддæр... 
Бирæ чи кæны хъуыды, 
Дзургæ уый фæкæны къаддæр. 
ДЗЫРД ÆМÆ ХЪУЫДДАГ 
Куырдыл ахуыр у — хъусын рагæй — 
Куырд... 
Ныфсхастдæр у æдзух хъуыддагæй 
Дзырд. 
32 

ТÆППУД 
Дæу не скæндзæни лæг 
Дæ цухъхъа æмæ худ... 
Кæйдæр тæрсынгæнæг 
Йæхæдæг у тæппуд. 
БАРЫН 
Бадомдзæн лæджы уд катай, 
Бонæй-бон кæндзæн фыддæр... 
Уайдзæф аныхъуырын хатгай 
Хонынц зондджынтæ хуыздæр. 
РИСЫ АЗАР 
Æвæдза, бафхæрдæуыд цасты! 
Куыннæ ныхъхъæрчынди фæдис?! 
Гæды зæгъын кæндзысты расты 
Фыдхъизæмæрттæ æмæ рис. 
РУХСЫАККАГ 
Лæг кæм байтауа мæнæу, 
Уым нæ сæвзæрдзæн хъæдур... 
Алчи рухсы аккаг нæу, 
Фæлæ скæсы уæддæр хур. 
АДÆМ 
Бон, æхсæв нæ зыдта: давта, давта, 
Нал уыд уымæй хъæубæсты æгаддæр... 
Адæмы куыд хуыздæр зонын, афтæ... 
Афтæ домын уыдонæй æз къаддæр. 
ЛОНДОН ÆМÆ ЦАРД 
Куыд раппæлæм йæ хордонæй, 
Зындгонд кæд у уæнгмардæй?! 
Кæд бафæлладтæ Лондонæй, 
Уæд бафæлладтæ цардæй. 
Дзасохты Му;юфер 
33 

ФЫСТÆ ÆМÆ ДОМБÆЙТТÆ 
Ис, æвæццæгæн, дæ туджы: 
Никуы дæ хъуыди æрдхорд... 
Фыстæ бакъорд вæййынц дзуджы, 
Домбæйттæ нæ кæнынц къорд. 
ÆНЦОН 
Хæссын та ногæй бахъæудзæни хуын 
Дæу... 
Хъæбæрзæрдæйæн фидар уæвын зын 
Нæу. 
УÆЛÆНГАЙ ÆНКЪАРÆН 
Нæ тавы цъыхырытæй арт, 
Мæ хъуырмæ йæ фæздæгæй дæн... 
Уæлæнгай æнкъарæны цард 
Фылдæр вæййы хатгай цæмæн? 
САЛДÆТТÆ ÆМÆ САБИТÆ 
А зæххыл йæхицæй кæцы лæг нæу разы! — 
Алчидæр йæхицæй аразы цæргæс... 
Сабитæ салдæттæй алы дуджы хъазынц, 
Сабитæй нæу хъазын салдæттæн сæ хæс. 
ÆФСЫМÆРТÆ ГОНКУРТЫ ЗАГЬДАУ 
Тæхуды, искуы дæ куы фенин 
Цæугæ нæ хуыздæрты фæстæ... 
Йæхимæ чи нæ кæсы гени, 
Нæй уымæ курдйаты хъæстæ. 
ЙÆХИУЫЛ ФЕРВÆССÆГ 
Кæддæр дæм уыд æрмæстдæр далыс, 
Дæ фос ныр мингæйттæ ысты... 
Дæхи кæд никæуылуал барыс, 
Кæсыс дæхимæ уæд ыстыр. 
34 

ХÆЛОФЫФÆРЦЫ 
Цы ран нæй аргьгæнджытæ кадæн, 
Дзырды бар райсы уым æгад... 
Цæуыл фæхæлоф кæнынц адæм — 
Æрцæуы хуыздæрыл нымад. 
ЙÆХИ ХУДИНАГГÆНÆГ 
Дæ судзгæ фыд, дæ сагъæс фæдæлдон кæндзæн сæн, 
Фæлæ æрмæст рæстæгмæ — ысленк та кæндзæн мæт... 
Куы раппæлай дæхицæй дæ зонгæты æхсæн, 
Фæхуддзысты дыл адæм хъæлæсыдзагæй уæд. 
ÆНÆПАЙДА ХЪУЫДЦÆГТÆ 
Æмбæхсыс уæрмытæ ’мæ царты 
Дæ бирæ мулк æмæ дæ ис... 
Æнæпайда хъуыддæгтæ царды 
Дзæвгар фылдæр пайдатæй ис. 
ÆФСАРМ 
Дæ ныхæстæй иуы дæр не ’рцарди хъарм, 
Сæ алкæцыдæр дзы у хахуыр... 
Дæ мады гуыбынæй хæсгæ у æфсарм, 
Æфсармыл нæ фæкæнынц ахуыр. 
МÆХЪУЫДЫТÆ 
Кæсын та ног æхсызгонæй дæ къаммæ, 
Хæссы мын амонд, циндзинад дæ кой... 
Сылгоймаджы хъуыдыты бæсты хъуамæ 
Йæ цæстытæй мæ хъуыдытæ зыной. 
КÆДЦÆРИДЦÆР ÆРЫГОН 
Æнхъæлмæ кæсын у рæстдзинадæн йæ бон, 
Æнæмæнг ралæууы кæддæр заман йæ рад. 
Нæ кæны уый зæронд, æрыгон-иу æй хон 
Ды дæр æмæ уыдзæн йæ кадæмсæр дæ кад. 
35 

АДÆМЫ ЦАРД 
Хъæбатырдзинад фесты кадæг, 
Тæппуддзинад — цæстыты сындз... 
Сæ хъуыдытæй нæ цæрынц адæм, 
Фæлæ сæ хъуыддæгтæй цæрынц. 
ÆВЗÆРГУЫРД 
Сæрджынтæн амар сæ хуыздæр саджы, 
Уарзы дын цæст... 
Сылгоймæгтимæ вæййы æхсарджын 
Æвзæр æрмæст. 
поэт 
Дæ туджы ис, гæмхетт, 
Джитын... 
Æрымысы поэт 
Фидæн. 
ÆЛДАР ÆМÆ ÆХХУЫРСТ 
Нæ фехъусдзæн «зæххыстæн» 
Сымахæй иу мæнæй... 
Æлдар æмæ æххуырстæн 
Хæларæй цæрæн нæй. 
КАД НЫЛЛÆГГÆНÆГ 
Куырыхоны зонд дзуры — 
Йæ хъуыды мæм — нымад: 
«Куы вæййы лæг нæ цуры, 
Уæд къаддæр у йæ кад». 
СЫЛГОЙМАДЖЫ МАСТ 
Нæлгоймæгтæ дзурынц: «Сылгоймæгтæ сты 
Æмхуызон, кæрæдзийы ’нгæс», 
Фæлæ дзы иу иннæйæ ивынц, мæсты 
Куыннæ кæнон уыдонмæ æз?! 
36 

ФÆЛХАТ 
Марк Твены мотив 
Дæ цæстытыл-ма ауайæд, цыма дæ ды сæрхъæн, 
Ныр та дæ цæстыл ауайæд, цыма дæ депутат; 
Уæвгæ нæ загътон ногдзинад æз ацы хатт дæуæн: 
Мæ хъуыдытæ сты иухуызон, ыскодтон сæ фæлхат. 
САГЬÆС ÆМÆ МÆТ 
Ахæм у зæххон цæрæг: 
Ницы йæм кæсы æгъгъæд... 
Иу сагъæсæй фервæзт лæг — 
Райдайы æндæрыл мæт. 
ЗНÆГТÆ 
Хæрдмæ хылди кæддæр йæ хур, ныр та фæкъул 
Ныгуылæнмæ, йæ сæрд йæ уалдзæгау фæцис... 
Кæд гацца у уæздан сылгоймаджы фыдгул, 
Уæд чиныджы ызнаг газет ысхонæн ис. 
БÆРНÆМÆХÆС 
Бахордтам дзæвгар къæбæр 
Мах дæуимæ: ды ’мæ æз... 
У сæрибардзинад бæрн, 
Хицаудзинад та у хæс. 
ХЪÆР 
Зæхх дæр хъуамæ уа уæлæрвтау: 
Кала стъалытæй цæхæр... 
Сабырдзинады сæрвæлтау 
Цас кæнæм, æвæдза, хъæр! 
ФЫДДÆР 
Дæндаджы рыстæн 
Нæ быхсы сырд дæр... 
«Цы стæм, уый ыстæм». 
Нæ, стæм мах фыддæр. 
37 

ДАМ-ДУМТÆ ÆМÆ КАДÆГ 
Какулатæ тауыс, 
Бастъæла дæ раттæг!.. 
Иу дам-дум у тауыс, 
Къорд дам-думы — кадæг. 
ХÆС 
Гæнæн куынæуал уа, уæд дар 
Нæ уарзон паддзахадæй хæс, 
Фæхъæуы иннæ хæстæ, ’мгар, 
Æнæмæнг фидын, зонын æз. 
АЛЦÆМÆЙ РÆСУГЬД 
Алкæмæн йæ уд 
У йæ уарзон хъæу... 
Алцæмæй рæсугъд 
Иу зæххон дæр нæу. 
ФЫД ГУЛТÆ ÆМÆ ХÆЛÆРТГÆ 
Дæ царды цалх тул æмæ тул, 
Хъысмæтæн дæхæдæг у ’лдар... 
Дæ хæларæй ма скæн фыдгул, 
Дæ фыдгулæй сараз хæлар. 
ХОС ÆМÆ ХÆРИНАГ 
Нæ мæ хъæуы дæ бос, 
Хуыздæр мæнæн — мæ синаг... 
Дæ хæринаг уæд хос, 
Дæ хос та уæд хæринаг. 
ÆРДХÆРДТÆ 
Дæу чи æмбары, уый у дæ хион, 
Бацархай ууыл, цæмæй уой къорд... 
Дыууæ хæларæй æрмæстдæр иуæн 
Рахонæн уаид иннæйы ’рдхорд. 
38 

ÆППÆЛЫНЫ АККАГ 
Фурды дон дæр у æртахгай, 
Фæлæ йæ кæд фенд æдыхæй?! 
Ахæм хорз ныхæстæ загътай, 
Цыма ссыдысты мæ дзыхæй! 
БÆЛЛИЦТÆЙ ЦДРÆГ 
Тырныс ды дун-дуне хæрынмæ, 
Дæ бонтæ батыдтай зыдæй... 
Бæллицтæй чи хъавы цæрынмæ — 
Тæссаг, куы амæла сыдæй. 
ÆЛДАРЫХУД 
Нæ дæ хъæуы æвзæры мызд, 
Фæлтау — хуыздæр хъæрзын... 
Нæ банцайдзæн дæ сæры рыст 
Æлдары худы бын. 
ДИНЫЛÆУУÆНДÆГ 
Диныл æууæндыс, уæддæр 
Хонынц дæу адæм æвзæр. 
Диныл куы не ’ууæндис, уæд 
Цымæ цы уаис, Гæмæт?! 
ÆХХОРМАГÆМÆ ЗАКЪОН 
Ысхъæздыг дæ, дæумæ мæгуыр лæг нæу нымад, 
Дæхи хуызæттæй ис дæ алыварс æрдонг... 
Кæм ысты адæм стонг, уым нæй закъонæн кад, 
Кæм нæй закъонæн кад, сты адæм уым ыстонг. 
ЗГЬОРДЖЫТÆ 
Уастæн акæла йæ фæздæг, 
Чи ’фхæры лæджы рæстæй!.. 
Мулчы фæстæ згъоры хъæздыг, 
Мæгуыр — хъæздыджы фæстæ. 
39 

МÆНГУЫРНÆГ 
Алы зонгæйы дæр фауы, 
У йæхæдæг цыма зæд... 
Хур куы ракæсы, Хуыцауыл 
Иутæ нал феууæндынц уæд. 
МÆСТЫЙÆ 
Адæмы цæсты йæ 
Бафтыдтой нæ хъæуы... 
Архайын мæстыйæ 
Дзурынау нæ хъæуы. 
СТЫР ХЪУЫДДÆГТÆ 
Цыфæнды тыхст куы уа дæ уавæр, 
Уæддæр нæу де ’ххуысгæнæг сæн... 
Ыстыр хъуыддæгтæй зæрдæ ма ’вæр, 
Фæлæ ыстыр хъуыддæгтæ кæн. 
НИЦЫ ЗОНДЖЫТÆ 
Хъуыдыкæнынхъом фыццагау нал дæн: 
Мæ бæрзæй разынд лæмæгъ къæлæтæн... 
Куы ницы зоны нæ иу дæр цардæн, 
Цы хъуамæ зонæм гъеуæд мæлæтæн?! 
КЪУЫПСИН ÆМÆ БЫЗЫЧЪИ 
Нæ дæ ды мах хуызæн æнæсайд, 
Æндæр тæбæкк уаид дæ дзыпп... 
Кæйдæр бызычъимæ куы кæсай, 
Уæд разындзæн дæ сины къуыпп. 
РАВГ 
Тæрсыс æрхауынæй дæхицæн, 
Цыма хæзна дæ кæнæ авг... 
Дæ равгæн у дæхæдæг хицау, 
Кæннод ысхицау уыдзæн равг. 
40 

ФЫЦЦАГ УÆЛАХИЗ 
Уыдзысты къæдзæхтæ дæ фаг дæр — 
Ысбар, дæ хъарутæ уал фен... 
Фыццаг уæлахизæй тæссагдæр 
Нæ хуыдта ницы Жирарден*. 
ЦЫРАГЬЫ РУХС ÆМÆ ХУР 
Рæдийы, æвæдза, кæцыфæнды лæг, 
Йæ рæдыд нæ фæдары чидæртæ мурмæ... 
Цырагьрухсмæ махмæ цы фæкæсы ’цæг, 
Æцæг уый нæ разыны хаттæй-хатт хурмæ. 
КÆМИС? 
Ацæуæд дæ фæрсты сау фыд, 
Макуы мацæмæй фæрисс... 
Ногæй райдайынмæ хъавыд, 
Фæлæ уыцы ног кæм ис? 
БЫДЗÆУТЫ ХУЫЗДÆР 
Иунæгимæ къордæй 
Ма кæнут быцæу... 
Раздæры къаролæй 
Нæй хуыздæр быдзæу. 
ÆУУÆНДАГ 
Дæ уæрдоны сæмæн дæр, 
Цы ран и — нæу бæрæг... 
Æууæндагыл цæмæндæр 
Зынæй æууæнды лæг. 
* Дельфинæ де ЖИРАРДЕН A804-1885) - францаг фыссæг. 
41 

ÆНÆМБАРГÆ 
Сæ хæрзтæй нал вæййы йæ хабар, 
Кæй ныфс æрцыд ныгæд... 
Дæ уарзонæн кæд дзурыс: «Бамбар!», 
Ды ницы ’мбарыс уæд. 
ПЕНЕЛОПÆ 
Кæцыфæнды рæстæджы дæр йæхи лæг мардта кадыл, 
Лæджы намыс уæлдæр æвæрд кæй уыди цардæй, уымæн... 
Æнцон уыд Пенелопæйæн æнхъæлмæ кæсын, рады 
Нæ лæууыд уый, лæууыдысты йæхимæ рады уымæн. 
ЛÆГ БÆРÆГГÆНÆГ 
Дæхи хуызæн дæ фаззонæн 
Æз арфæгæнæг дæн... 
Йæ усмæ гæсгæ базонæн 
Ис алкæцы лæгæн. 
КЪÆЙНЫХ 
Вæййы æвзæрæй хорзы астæу хахх, 
Ис ахæмтæ: фых нал февзары хомæй... 
Нæхинымæр цы хъуыды кæнæм мах, 
Фæзæгъы циник-къæйных уый æргомæй. 
ХÆЛАРДЗИНАД 
Æнæсастæй дæр уæд рæстмæ дæ син, 
Дæ намысыл та ма абадæд рыг... 
Хæлардзинад фæдывæр кæны цин, 
Æмбискъаддæр та — хъыг. 
ХЪЫГ ÆМÆ МÆНГ ХЪЫГ 
Акалд уаргæ бон йæ рыг, 
Бафтыдта нæ уымæй дисы... 
Къаддæр чи фæкæны хъыг, 
Тынгдæр уый йæ хъыг æвдисы. 
42 

ХЪАРУ ÆМÆ ХОРЗДЗИНАД 
Раппæлой дзы бинонтæ цæмæй, 
Уымæ тырны алы хатт дæр чындз... 
Хорздзинад хъаруйы мидæг нæй, 
Хорздзинады ис хъару, зæгъынц. 
МÆТ 
Дæ къах-иу кодтай кæддæрты хъал ист, 
Нæуæгуард митыл нæ зынд дæ фæд... 
Цы уыдис, уымæн аивæн нал ис, 
Цы уыдзæн, ууыл фæлтау кæн мæт. 
МÆГУЫР ÆМÆ УÆГЬУЫР 
Хъæздыг адæмы фылдæр хай — уæгъуыр, 
Йæ мулчы мæт дзы ’фтауы алкæй тасы... 
Мæгуырæй дæр нæ уыдзынæ мæгуыр, 
Куы уай дæ цардæй райгонд æмæ разы. 
зын 
Тæппуд тæрхъус, 
Фæхудти дыл уызын... 
Ыссарын ус — 
Уæлдайдæр хорз — у зын. 
зонд 
Ахорæнтæй сонт- 
мæ æрхауди сау... 
Алкæмæн дæр зонд — 
Удлæууæн, Хуыцау. 
ÆМХУЫЗОН ТÆРХОН 
Мæ хорз зонгæты къордæн 
Цæттæйæ дарын сæн... 
Фыдгул æмæ æрдхордæн 
Æмхуызон тæрхон кæн. 
43 

ЦÆССЫГТÆ 
Макуы скаф сонтау цæхæркалгæ зынгтыл, 
Зондджындæр чи уыди, уыдонмæ хъус... 
Ауæрд дæ цæуæты судзаг цæссыгтыл, 
Бахъæудзысты дæ дæ марды уæлхъус. 
ÆНДÆРХУЫЗОН ХЪУЫДЫ 
Лихтенберг* рахуыдта зондджын ныхас 
Зондджындæр бирæ йæ зæгъæгæй. Цас 
Раст у, уый равзардзæн рæстæг, æрмæст 
Дæн æз æндæрхуызон хъуыдыйыл хæст. 
УДЫХЪÆД 
Иу къухы ис сарт, 
Иннæйы та — хъæд... 
Адæймаджы цард 
У йæ удыхъæд. 
ÆНДÆРХУЫЗОН ХЪУЫДЫГÆНÆГ 
Æгæр бирæ кæныс цыма фынæй, 
Кæсы мæм афтæ, баззадтæ бынæй... 
Æндæрхуызон хъуыдыгæнæгæн нæй 
Хатыр, кæд ис, уæд та — бынтон зынæй. 
ИУАДÆЙМАГ 
Ахæссын æргъом 
Бахъæудзæни дæу... 
Алцы зонынхъом 
Иу адæймаг нæу. 
* ЛИХТЕНБЕРГ Георг Кристоф A742-1799) - немыцаг фыссæг. 
44 

ÆНЦОН 
Нæ зоныс ды, цы у хъæрзын, 
Куыд зæгъай: «№Г амондæй хъуыд ис»... 
Мæгуырæн зонд амонын зын 
Хъæздыгæн никуыма уыдис. 
АДÆМ ÆМÆ ХУЫЦАУЫ РАЗ 
Ыссардзынæ æлдары хъæу фæрсгæйæ, 
Фæрсынæй кадыл н’ абаддзæни къæм... 
Кæнæм æфсæрмы адæмæй тæрсгæйæ, 
Нæ цæсгомæн Хуыцауы раз тæрсæм. 
ЗНÆГТÆ 
Сæхицæй, дам, æлдаратæн 
Зæххыл нæ уыд зыддæр... 
Уæлдай бартæ сты барадæн 
Сæ фыдгулты фыддæр. 
ФИДÆНЫЛ ХЪУЫДЫТÆ 
Ды хъуамæ уай æппынæдзух дæ хъæубæстæ, дæ сыхæн 
Фæзминаг, хъуамæ иууылдæр кæной дæ хорзы кой... 
Æххуыс кæнын æрыгонæй хъæуы зæронд, æдыхæн — 
Зæрондæй уа дæхицæн дæр лæггадгæнæг, æнцой. 
ЗÆРОНДЫ КАР 
Иугæр кæд сарæзтой фæсивæд хъазт, 
Каф уæд, нæ кафыс, уæд — зарæгмæ хъус... 
Зæры кар митау фæзыны æваст: 
Райсомæй ракастæ — бæстæ у урс. 
ХЪЫГАГ 
Куыннæ у уый хъыгаг, 
Куы нæ бада хъул сах!.. 
Зæронды зондæй фаг 
Нæ пайда кæнæм мах. 
45 

УАЙДЗÆФГÆНÆН 
У мæ сыгъдæг уд мæ ис 
Алы ран мæнæн... 
Ницы дзургæйæ дæр ис 
У айдзæфтæгæнæн. 
КОЗБАУМИТÆ 
Дæуæн уыдис фыд дæр, 
Зыдтай рæвдыд дæ мадæй... 
Козбау митæ — фыддæр 
Æнæу ынондзинадæй. 
БÆРÆГБОН 
Куы нæ уаис нæуæндон — 
Нæ дæ хъæуид цæвын... 
Æрвылбоны бæрæгбон — 
Сыгъдæгзæрдæ уæвын. 
ХЪÆДЫ 
Иунæгæй фæхызтон мæй 
Дзугтæ... 
Хъæды ничи кæны уæй 
Сугтæ. 
БÆЛАСÆМÆ СЫФТÆР 
Æрласын дæм нæ фæкаст зын 
Къæйдуры бæсты хохæй чыс... 
Бæлас мыл рафæлдæхт — хъæрзын, 
Æрхауди дыл сыфтæр — хъæрзыс. 
ЗАКЪОН ÆМÆ ÆГЪДАУ 
Ды дæ зæххон, æз дæр — зæххон, 
Нæ рафæлдисæг та — Хуыцау... 
Гораций загъта: «У закъон 
Æдых, кæцы ран нæй æгъдау». 
46 

ЦАРД ÆМÆ АРÆХСТДЗИНÆДТÆ 
Ма суадз дзаг фынгыл дæ рон, 
Ма бахæр фæлтау ды мæй... 
Ис лæджы цардæн кæрон, 
Арæхстдзинæдтæн та нæй. 
ЗÆХХОНДУНЕ 
Ысуадздзысты та рагуалдзæджы зайæгойтæ тау, 
Ныййарæгау дзы алкæцыйы барæвдаудзæн æрдз... 
Æхсæз бонмæ ысфæлдыста зæххон дуне Хуыцау, 
Йæ фесафынæн бахъæудзæни иунæг уысмы бæрц. 
АРФÆГОНД 
Уазджытæ нæм уыйбæрц дæр цæуæд, 
Сбуц кæндзыстæм алкæй дæр сæнæй... 
Арфæ мын куы фæчындæуы, уæд 
Арфæгонддæр нал вæййы мæнæй. 
ÆМДИНТÆ 
Хæрæгæй чи бакодта хуым, 
У уыдонæн уæлдæр сæ бадæн... 
Æхцайы кой кæм кæнынц, уым 
Фæцæры иу диныл хæст адæм. 
ÆЦÆГУÆЛАХИЗ 
Зыны дæ цæстытæн сæ кастыл, 
Кæй дæ нæ кæстæртæн дæнцæг... 
Дæ фыдгул кæд сæтты йæ састыл, 
Дæ уæлахиз уæд хон æцæг. 
ЦÆСГОМÆЙ 
Рабырстой дæ хиндзинæдтæ комæй, 
Не скалид Сырдон йæ цуры рыг... 
Худæгимæ худы лæг цæсгомæй, 
Фезгъалы кæуæгимæ цæссыг. 
47 

ФРАНЦÆГТÆ 
Уыд Вольтеры ацы загъд, 
Чи зоны, æцæг: 
«Дзурынц ме ’мбæстæгтæ тагъд, 
Архайынц сындæг». 
ДИНЫЛХÆЦÆГ 
Ацы ныхæстæ кæддæр бауырндзысты дæу, 
Бауырндзысты ма ыстæй ноджыдæр сæдæ сæдæйы: 
«Къамæйхъазæгæй уæлдай динылхæцæг нæу: 
Райдайы сæрхъæнæй хъазт, сайæгойæ йæ фæвæййы». 
ÆВДИСÆНЫ ТЫХ 
(Людовик XIV марды фæдыл) 
Аныхъуырдтбн æз мæ маст 
Абон æрмæстдæр дæ хатырæй... 
Бирæ æвдисæнты раз 
Амæлы алчи хъæбатырæй. 
ХУДÆДЖЫХАБАР 
Нæ хæцæнгарз раджы уыд фат æмæ ’рдын, 
Фыдызнаджы кодта æртхутæг... 
Дæ худæджы хабар æмбарын кæнын 
Куы райдайай, нал у уæд худæг. 
ФÆНДТÆ ÆМÆ ХЪУЫДДÆГТÆ 
Ды дæр мæ хуызæн рай сомæй, 
Дæ кæрдзын æмæ донæй... 
Фæндтæ фæкæны райсомæй, 
Æрра митæ та — бонæй. 
ЛÆГДÆРТЫ ЛÆГДÆР 
Æгасæй не стæм кадджын,— æз хъусын алы ран дæр, 
Нæ хуыздæртæ дæр не сты нæ цæсты кадджын тынг... 
Лæгдæр нæ уыд йæхицæй, æгъдауджындæр, уæздандæр, 
Кæй амард, уый кæд раст у, кæд ахуыссыд йæ зынг. 
48 

НЫМДГÆНГÆЙÆÆМÆ РАСТ 
Йæ зæрдæ куыннæ ивы адæмыл хур — 
Сæумæрайсом ногæй ыскаст... 
Æгас лæджы тыххæй нымдгæнгæйæ дзур, 
Æгас чи нæу уый тыххæй — раст. 
ÆРГОМ НЫХАС 
Æз никæуылма бахастон æвзаг, 
Сæ рыг ыскалы ахæмтæн мæ фæндыр... 
Дæ чиныг* дын куы фæкæсын, Жан Жак, — 
Мæ цыппæртыл мæ дугь кæнын æрфæнды. 
ÆЛДАРÆМÆ СЫЛГОЙМАДЖЫ ХОРЗДЗИНÆДТÆ 
Нæ зæххæн дæр ис, — загъта фыдæлтæй иу, — фæлдахæн, 
Фæлæ, дам, дун-дунейы быцæуæн ’нцайæн нæй... 
Æлдар æмæ сылгоймаг цы хорз ракæнынц махæн, 
Нæ хъæуы ууыл дзурын, уæлдайдæр та — хъæрæй. 
ТÆССАГ 
Мæ хъуыды мæ зæгъын фæнды, 
Фæлæ нæу иуы хъуыды ’гъгъæд... 
Тæссаг у раст уæвын, рæдыд 
Куы вæййы стыр хицауад, уæд. 
ÆМБАРДЗИНАД 
Мæгуыры бафхæрын — æнцондæр, 
Æппынфæстаг ын ис цæвæн... 
Æмбардзинадæй нæй æрдзондæр, 
Фæлæ йын нæй зæххыл уæвæн. 
* Руссойы трактат «Адæмты ’хсæн æнæрастдзинæдтæ куыд равзæрды- 
сты, уый тыххæй хъуыдытæ». 
4 Дзасохты Музафер 49 

ЧЫСЫЛ СУАДОН 
Лæгдзинæдтæ куы æвдисай зыны, 
Дæ фарс уыдзæни уæд æдзухдæр арв... 
Чысыл суадоны алцыдæр зыны, 
Цæмæн, зæгъгæ, куы бафæрсай — нæу арф. 
АФТИД 
Дæ намыс ис бынæй, 
Ныллæг æрхауд дæ сæр... 
Цы дзурай, уый дын нæй, 
Куыннæ дзурай æвзæр?! 
ТÆРХОНДОНЫЛ ХÆРДЗТÆ 
Нæ бамбардзынæ ды мæ сагъæстæ, мæ рис, 
Кæм хъæуы дзурын, уым вæййы дæ дзыхы дон... 
Ныкъкъуыввитт кодтон æз дыууæ хатты мæ ис: 
Куы фæхæрд дæн, ыстæй куы рамбылдтон тæрхон. 
МÆСЫГ 
Бæрзондмæ фæцыди дæ алыфарс сис 
Æнæбон, мæгуыр лæджы руаджы... 
«Цыфæнды мæсыгæн дæр басæттæн ис 
Æхцаимæ», — загъдæуыд раджы. 
ЦАГЪАРТÆ 
Нæма ис аргъ нырма мæгуыр лæджы куыстæн, 
Кæмдæрты та кæны фæллой бынтон лæвар... 
Ныхæсты хицау нæу нæ иу дæр махæй, стæм 
Нæ ныхæсты дæлбар, æххуырст æмæ цагъар. 
БЫЦÆУТÆ 
Хъуыдыйы фæд ыссарæн нæй ахæмы фысты, 
Кæронмæ дын йæ чиныг нæ фæуыдзæни каст... 
Рæсугъд рифмæтæ арæх къуылых хъуыдыйæн сты 
Æнцойгæнæн лæдзджытæ, быцæуты хуызæн раст. 
50 

ХÆСТЫ ФЫН 
Хæмпус митæн йæ тъыфыл 
Æрхауди ацы ран... 
Сабырдзинад хæсты фын 
Ысхуыдта Адриан*. 
ДЫУУÆФЫЛДÆР 
Ызнаг ызнаг у, фæлæ уымæй 
Хæлар ызнаг — дзæвгар фыддæр... 
Дыууæ фылдæр, цы хъæуы, уымæй 
Ысхуыдтой фаззæтты кæддæр. 
АМОНД 
Уыд мæгуыр нæ хохбæсты уæрдон 
Æмæ цауд тæнхауд бæхæй дæр райгонд... 
Амондæй пайда кæнын нæ бон 
Нæу, нæ хæссæм кæд нæхæдæг амонд. 
ХЪАСТГÆНДЖЫТÆ 
Хæмпæлгæрдæджытæ йæ хуымæй 
Чи ыстоны, уый у раст... 
Нæ разæй чи фæвæййы, уымæй 
Фæкæнæм алы хатт дæр хъаст. 
ДИНЫ КУСÆНДÆТТÆ 
Дины кусæндæттæ уæй 
Хъæздгуытæн сæхи кæнынц. 
«Уæдæ куыд, цæрæм цæмæй? 
Нæй æндæргæнæн»,— зæгъынц. 
ДЕКУРСЕЛЬ A821-1892) - францаг фыссæг. 
51 

ЦЪУТТАЙЫ УАЦАРЫ 
Дæ кадимæ хыл дæ, дæ худ та 
У зул конд, хъал нын дæ цæмæй?! 
Мæгуыр у куыдз: йæ дзыхыл цъутта — 
Йæ ком ын аивазæн нæй. 
АДÆМ СЕ ’ППÆТ КÆЙ УАРЗЫНЦ... 
Чи ма зоны абон адæмæй æлутон! 
Нал хæссæм кæддæрау чындзæхсæвмæ хуын... 
Алкæйы зæрдæмæ чи фæцæуы, уыдон 
Бахъахъхъæнын хонынц зондджын лæгтæ зын. 
АЛЦЫДÆР - АФОНЫЛ 
Куыстæн лæуу æдзух йæ уæлхъус — 
Уой дæ гонтæ седзаг хорæй... 
Цал боны фæбадти тæрхъус, 
Уал æй бахъуыди ызгъорын. 
ХЪУСÆМÆЦÆСТ 
Вæййыс тæрккъæвдайы дæр хус, 
Нæ зоныс, циу хъысмæты дзæхст... 
Æфхæрдæн бафæраздзæн хъус, 
Фæлæ нæ бафæраздзæн цæст. 
ÆФХÆРИНАГ 
Вæййы дын нозтау хæрд 
Дæ къабазмæ-хæстæгмæ... 
Æфхæринаг æфхæрд 
Нæ баййафы рæстæгмæ. 
ЗОНД ÆМÆ УДЫХЪÆД 
Загъдæуыд: «Райгуырæн зæххы фæздæг дæр 
Адджын у, адджын лæгæн...» 
Адæмы удыхъæд зондæй хæстæгдæр 
Кодта, кæны, стæй кæндзæн. 
52 

МАСТ 
Æнæдзургæ кæд нæй, уæд дзур 
Раст... 
Æгьатырдзинады бындур — 
Маст. 
ЗОНДЦЖЫНДÆР 
Дæ зæрдæ батыхтæуыд фиуы, 
Æнкъарын ницуал у йæ бон... 
Мæстыйæ хиуылхæстдæр чи у, 
Уый зондджындæр æнæмæнг хон. 
АЗТÆÆМÆБОН 
Фæразон чи у мастæн, 
Æцæг тыхджын уый хон... 
Куыд атахтысты азтæ, 
Куы тæхид афтæ бон!.. 
ÆНУСОН БАЛЦ 
«Алчидæр хъысмæтæн хицау уæд йæхуыддæг» — 
Зондджын лæджы къухæй афтæ ’рцыди фыст... 
Цалынмæ фæкæнæм цардæн мах æмгъуыдтæ, 
Уалынмæ фæкæны цард йæ цыды куыст. 
ЛÆГДЗИНАД 
Фæкæнынц зинтæ зинад: 
Кæрæф, фыдмитæ, зыд... 
Дыууæ хатты лæгдзинад 
Фæкъаддæр кæны фыд. 
ФÆСМÆЛÆТ 
Æппынфæстаг кæндзыстæм мах иугуырæй дæр бын, 
Æрхуысдзæни æнусмæ нæ алкæцыйы арт... 
Зæгъæн куыд нæ ис, афтæ фæсмæлæт цæрын — зын, 
Лæг бахардз кæны ууыл æнæхъæнæй йæ цард. 
53 

ЦЫРТДЗÆВÆН 
Де ’рыгон бонтæй дæ урссæр зæрондмæ 
Кадмæ бæлгæйæ нæ кодтай фынæй... 
Сисдзæн дæ иу хатт цыртдзæвæн бæрзондмæ, 
О, фæлæ бæрзонды фездыхсæн нæй. 
ÆРБАЛИДЗÆГ 
Нæй кæрон хъуыдытæ ’мæ бæллицтæн, 
Нæу цæрын æнæ бæллиц нæ бон... 
Адæймаджы скондæуыд дзæнæтæн, 
Ам та у æрбалидзæг, лыгъдон. 
СЫЛГОЙМАДЖЫ ДУГ 
Хъысмæт æмхуызон алкæйы нæ тавы, стæй нæ тавта, 
Кæмæдæрты хæстæг уыди, кæмæ — дæрддзæф йæ зынг.. 
Сылгоймаджы къух техникæ фæрогдæр кодта афтæ, 
Æмæ фæзынд нæлгоймагæн уæгъд рæстæг бирæ тынг. 
МАЙДАНТÆ 
Дымгæ та ныддымдта, 
Базмæлыд мæ къæс... 
Майданты чъылдымтæ 
Арæхдæр — æнгæс. 
ДЗУРЫН ÆМÆ ХЪУСЫН 
Нæй уæздандзинадæн аргъ, 
Уый хъул бады алкæд фыр... 
Фылдæр адæм дзурынц даргъ, 
Хъусгæ та кæнынц цыбыр. 
МЫХУЫР 
Дынджыр дæ сыфтæ, залм, 
Куыннæ сыл кæнæм дис?! 
Гæххæттæй конд æфсарм 
Мыхуыр ысхонæн ис. 
54 

^НАХУЫРЧЫЗГ 
Алчидæр йæ адзал 
Асурæд йæхицæй дард... 
Сæлдæгау уыд уазал, 
Сæлдæгау æнцонæй тад. 
ДЗУРАГ 
Схъомыл кодта замманай фырттæ, 
Уæд куыннæма уа йæ бонæй! 
Иучысыл францусагау дзырдта, 
Тынг бирæ та — телефонæй. 
ДЫЗÆРДЫГГÆНДЖЫТÆ 
Нæу алы лæг зынтæн фæразон, æртасын кæны иуты уавæр, 
Фæразæй вæййы хатгай дугьы æнæ саулохагæй дзыхджын... 
Уынаффæ рахæссыны размæ фæкæнынц æдыхтæ гуызавæ, 
Уынаффæ рахæссыны фæстæ кæны гуырысхотæ тыхджын. 
ХÆС 
Дæ уд цы хæрыс мæтæй?! 
Лæгау дæ уæргьтæ хæсс. 
Цы дæм æрхауд хъысмæтæй, 
У уый уарзын дæ хæс. 
ХÆЛАРÆЙЗНАГ? 
Нæ зæгъдзæни къæйных ныхас хæд-зонд, 
Нæ бадзурдзæн йæ зонгæмæ дæр: «Хъус-ма»... 
Куы ныффыссай дæ хæларыл, уæд зон, 
Дæ фыдызнаг кæй фестдзæни æнусмæ. 
АФТÆ ФЫСС 
Дæ фæндагыл нæй чыс, 
Даехæдæг акæн фæд... 
Куыд дзурыс, афтæ фысс, 
Дæсны кæд дзурыс, уæд. 
55 

БЫХСУТ 
Ысцæттæ та сыхсы, 
Æрцæттæ йын кæн дурын... 
Кæй ницæмæн быхсын, 
Быхсут мын уымæн, курын. 
ÆРДЗ ÆМÆ АДÆЙМАГ 
Зæххоны æз куыннæ хонон æдзæллаг, 
Йæ тæфты дæр нæ ауади кæд сагæн!.. 
Бæргæ сфæлдыста диссаджы æрдз Уæллаг, 
Фæлæ йын лæг нæ фæрæстмæ, хъыгагæн. 
ЗИВÆГ 
Ма йын кæс йæ чысыл асмæ — 
Хосдзау у, ыссивæг... 
Улæфын фæллады размæ 
Рахуындæуыд зивæг. 
МÆГУЫРГÆНДЖЫТÆ 
Цæрæнбонты кæныс гæвз-гæвз æмæ зыр-зыр, 
Уырдыг лæууынæй дæм хуыздæр кæсы дыдагь... 
Куы райсæм хæстæ, уæд нæма вæййæм мæгуыр, 
Куы бафидæм нæ хæс, ысмæгуыр вæййæм уæд. 
АЛЦЫМБАРÆГ СЬЫГОЙМÆГТÆ 
Куы бацæуынц адæм дæу хуызæн сæ кары, 
Уæд акæсынц арæх фæстæмæ... 
Нырыккон сылгоймæгтæ алцы æмбарынц 
Сæ мойтæ, сæ лæгтæй фæстæмæ. 
ДЫУУÆХУЫЗОН ЦÆСТÆНГАСЫ 
Сты фæлдæхт дæ ныхæстæ дæлгоммæ, 
Ничи дын сæ бамбардзæни раст... 
Лæг фæкæсы ног чындзы цæсгоммæ, 
Сылгоймагæн — къабамæ йæ каст. 
56 

ХИЦАУ ÆМÆ ЙÆ УЫНАФФÆГÆНДЖЫТÆ 
Цыфæнды хъазар худ дæр нæ бамбæхсдзæн сæр-тутты, 
Йæ хицау та йæ фæстæ нæ ныууадздзæни фæд... 
Дæхæдæг у хъæбатыр, дæ алыварс тæппудты 
Æрæмбырд кæн, уыдзæни хуыздæр дæхицæн уæд. 
ТÆССАГ 
Куырыхоны хъæлæс мæм ивгъуыд æрдавта, 
Æрттивы мæм хъуыдыйы цинхæссæг зынг: 
«Æвзæр кæнын хорзæн куыд тæссаг у, афтæ 
Æвзæрæн тæссаг вæййы хорз кæнын тынг». 
ÆНÆФИДÆН 
Никуы фæтарсти фæуынæй йæ хойрагæн, 
Никуы йын загъта: «Мæхи дæ...» 
«Ивгъуыд кæмæн уыди, уыцы сылгоймагæн 
Нал вæййы,— загъдæуыд,— фидæн». 
ОСКАР УАЙЛЬДЫ ДЗУАПП 
«Хорз чингуытæ ранымай сæдæ»,— 
Уайльдæн загътой. «Уый хъом æз нæ дæн»,— 
«Уæд цæуыннæ, уый дæр зæгъ æххæст»,— 
«Æз ныффыстон фондз чиныджы ’рмæст». 
ЗЫНДÆР 
Нывнал дæ хъуыдыты бындæр 
Æмæ дзы сис æндзарæн... 
Ныххатыр кæнын у зындæр 
Фыдызнагæй хæларæн. 
КÆРÆДЗИЙЫ ÆМБАРГÆЙÆ 
Цы фæкæнæм, уый алы хатт нæ хатæм, 
Кæмдæрты та нæ зонæм афон, бæрц... 
Кæрæдзийы куы бамбариккой адæм — 
Фæкъаддæр уаид сæрхъæнты нымæц. 
57 

ЗОНДЦЖЫНЫ НЫХÆСТÆ 
Куыннæ ис апп та зондджыны ныхæсты — 
Æрцыдысты æнусты размæ загъд: 
«Цы ныддаргъ вæййы, кадджын нæу уый цæсты, 
Суанг цард дæр, фæлæ уарзæм уæддæр цард». 
ÆНЦОНÆМÆЗЫН 
Хъуамæ уавæртæ хынцон, 
Хахуыр уа мæ рын... 
У цæстмæ дарын æнцон, 
Бамбарын та — зын. 
ФЫССÆГÆМÆДУГ 
Æрфысым кодта хицауы дæлбазыр, 
Кæсы йæхимæ амондджын, æвыд... 
Нæма райгуырди ахæм фыссæг, разы 
Йæ дугæй чи уыд, федта дзы рæвдыд. 
РÆСТÆГМÆЙЫ НИЗ 
Дæ кад лæгау куы хъахъхъæнис, 
Уæд дæм нæ кæнин загъд... 
Æвзонгдзинад у ахæм низ, 
Кæцы фæвæййы тагъд. 
ÆМБАРЫН ÆМÆ ХЪУСЫН 
Æфсинæн алцыдæр бæрæг 
Вæййы къæбйцы... 
Цы ’мбары, уый йеддæмæ лæг 
Нæ хъусы ницы. 
ЗЫДÆМÆКÆРÆФ 
Йæ улæнты хъазтæй 
Кæд банцад Æрæф!.. 
Куырмдæр ысты уарзтæй 
Зыд æмæ кæрæф. 
58 

ЗАКЪОНТÆ ÆМÆ РÆСТÆГ 
Кзеддэер заман дæ бахъæудзæни уавæртæн сæттын, 
фыдбылыз у хъуынджын уæрццау, лæгмæ лæууы хæстæг... 
Æппæт закъонтæ базонын куы сфæнд кæнай, уæд дын 
Сæ фехалынæн нал уыдзæни, баууæнд мыл, рæстæг. 
АРСÆНГÆС ПОЭТТÆ 
Кæныс дæхи алыварс дугъ, 
Дæ хуызæн махæй иу нæ федта... 
Йæ дзæмбы чи дæйы æдзух, 
Ис ахæм арсæнгæс поэттæ. 
ЗОНДЫЛДЗУРÆГ 
Ысхъал ысты сæ мусæй 
Дæйыхъæуау Æрхон... 
Сæрхъæн куы лæууа хъусæй, 
Уæд-иу æй зондджын хон. 
КÆСЫНЫ ПАЙДА 
Дæ кад нæ кæны къаддæр, 
Хæссыс бæрзонд дæ сæр... 
Фылдæр чи кæсы, къаддæр 
Фæфæзмы уый кæйдæр. 
ÆНАМОНДДЗИНАДЫ ХУЫЗТÆ 
Сæ фæстæ фæхонынц цæутæ ’дзух фысты, 
Æвæдза, сæ хъысмæты афтæ ’рцыд фыст... 
Æнамонддзинæдтæ дыууæ хуызы сты: 
Дæхи фыд, ыстæй уæд дæ зонгæйы ’нтыст. 
ТУТИÆМÆУС 
Цыргъзонд ныхæстæ Гейне нæ æрымысыд цъус, 
Æрлæууынц зæрдыл арæх, лæджы нæ уадзынц цух: 
«Куы нæ мæм уаид тути, куы нæ мын уаид ус, 
Уаед систаин мæхимæ æз тынг раджы мæ къух». 
59 

ФАУ 
Æрхаста Оскар Уайльд фау 
Уæлæрвты бадæгмæ кæддæр: 
«Лæджы фæлдисгæйæ Хуыцау 
Йæ тыхтыл баууæндыд æгæр». 
ЗЫН ХЪАХЪХЪÆНÆН 
Раджы, тынг раджы фæцыди хохы сæр гæрах 
Æмæ, дам, мæрдты ныххауди иу тæппуд бындæр... 
Зæрдæ хонынц ахæм фидар, ахæм стыр гæнах, 
Кæцыйæн йæ байсынæй йæ хъахъхъæнын — зындæр. 
ФÆСНОМЫГ 
Сæрыстыр лæг йæхицæн 
Нывæры алкæд «фондз»... 
Фæсномыгæй нæй лидзæн, 
Фæсномыг у æфсондз. 
ХÆД-ЗОНД 
Хъаст нæ кæны иу йæ сæрæй, 
Ничи хоны йæхи сонт... 
Хорзы чи ’взары æвзæрæй, 
Уый куырыхон у, хæд-зонд. 
УÆЛДАЙ НЫХАС 
Æмгæрттæй уый фæхъæуы, 
Ныррыг йæ кад кæмæн... 
Уæлдай ныхас кæй хъæуы, 
Нæ хъæуынц уыдон мæн. 
ХЪУЫДЫ КÆНЫН ÆМÆ АРХАЙЫН 
Кæй дæн æз расты фарс хæцæг, 
Нæй уый тыххæй ныхас дæр, дзырд... 
Фылдæр куы хъуыды кæнид лæг, 
Уæд къаддæр архаид, бæлвырд. 
60 

ИУХУЫЗÆТТÆ 
Лæмæгъдæр вæййы цонджы хъару зондæй, 
Гуымиры тых нæу амондæн æгъгьæд... 
Куырыхонтæ куы фæкæсынц бæрзондæй, 
Зынынц сæм адæм иухуызæттæ уæд. 
КÆДДÆРЫУАРЗТ 
Коммæ ныккаст 
Бæрзондæй хох... 
Кæддæры уарзт 
Нæ кæны рох. 
ЗОНДЦЖЫНЫ НЫХÆСТÆ 
Ды мæнмæ фыдцæстæй 
Ракастæ, æнхъæлдæн... 
Зондджыны ныхæстæй 
Нæй пайда сæрхъæнæн. 
ÆНÆЧИНЫГ ХÆДЗАР 
Дæ бон æхсæвау — тар, 
Кæлынæввонг — дæ къæс... 
Æнæчиныг хæдзар — 
Æнæуд буары ’нгæс. 
ÆНУСОН ДУГЪ 
Раппæлыдтæн къордæн 
Ацы бон дæуæй... 
Рæстæджы ызгъордæн 
Бауромæн нæй. 
АИВ ÆМÆ РÆСУГЬД 
Бахуыдта йæ тиуæн 
Цухъхъа æмæ худ... 
Алкæмæн йæхион 
Аив у, рæсугьд. 
61 

КЪУЫХЦЫТÆ 
Лæмæгь ысты, лæмæгъ бынтон 
Цола фыстæ тæнæй... 
Кæйдæр къуыхцытæн ис æфсон, 
Нæхи къуыхцытæн нæй. 
НЫФСФИДАР 
Куы нæ вæййы тæссаг, 
Мæхи уæд хонын саг; 
Ныфсфидардæр мæнæй 
Ыссардзæн лæг зынæй. 
ÆБУЗНАДÆМ 
Амæй хъыхъхъагдæр куыдз ма уæд — нæ хæцы 
Ууыл, хæринаг ын чи дæтты ’рвылбон. 
Критиктæ кусынц сæ къæбæр кæй фæрцы? 
Фыссæджы, фæлæ цытæ кæнынц уыдон?.. 
НЫХÆСТÆ ÆМÆ ÆНАМОНДЦЗИНÆДТÆ 
Рæствæндагыл цæуæг куы фæуой дæ хъæстæ, 
Уæд сисдзысты уыдон дæ намыс бæрзонд... 
Æдылыйы ахуыр нæ кæнынц ныхæстæ, 
Æнамонддзинæдтæ дзы бауадзынц зонд. 
ФÆДЗÆХСТ 
Байдзаг и дæ мыдыкъус къæмæй, 
Рахæссынмæ нал бæззы къæбйцæй... 
Раппæлой дæ иннæтæ цæмæй, 
Макуы раппæл уый тыххæй дæхицæй. 
ХÆЛÆГГÆНДЖЫТÆ 
Нæ дардтай ницæмæ дæ рис — 
Дæ ныфсæй абырстай дæ низты... 
Хæлæггæнджытæ дæм кæд ис, 
Уæд бафтыди дæ къухы исты. 
62 

БОНТÆ ÆМÆ АФÆДЗТÆ 
Радзырдтай мæ ныхмæ ды ызнон, цæмæй та 
Смæсты уон, фæдæ нын галиу зондыл хæст... 
Райгас вæййынц бонтæ, райгас вæййынц мæйтæ, 
Амæлынц æнусмæ афæдзтæ æрмæст. 
ÆНЦОН 
Куы зæгьай «рухсаг у» зынгхуыстæн, 
Уæд ын вæййы мæрдты æхцон... 
Æлдары балхæнын æххуырстæн 
Зын у, йæ уæй кæнын — æнцон. 
ХÆДЗАРМÆ ФÆНДАГ 
Куы нæ цæуай æппынæдзухдæр размæ, 
Уæд разындзынæ адæммæ зынæй... 
Дынджыр хæдзары стыр кулдуары фарсмæ 
Æнæразынгæ къаддæр дуарæн нæй. 
ÆХЦАÆМÆ КУРДИАТ 
’Хсыры хуыздæр хай æнæмæнг у сой, 
О, фæлæ мисын дæр ма хон æвзæр... 
Курдйат æхцайы хуызæн у, йæ кой 
Иутæ фæкæнынц, куы нæ уа, уæддæр. 
чъынды 
Æгъдау цы ран нæ вæййы, уым æй 
Ыссардзæн адæймаг зынæй... 
Æппæлынаккаг чи нæу, уымæй 
Æппæлынмæ чъындыдæр нæй. 
НИЦÆМÆЙ 
Лæгау лæг у йæ хæдзары æгъдауыл хæстæй домаг, 
Кæм фæцæйцæуынц фистæгæй, фæбады уым бæхыл... 
Æртæ хъуыддаджы сараздзæни ницæмæй сылгоймаг: 
Цывзыдзæхдон, дæллаггуыр æмæ бинонты ’хсæн хыл. 
63 

ХЪÆЗДЫГÆМÆ ТÆРИГЬÆДГÆНАГ 
Дæ фыдæлтæн уыди мæсыг, 
Сæ хъулты фылдæр бадти тæу... 
Тæригьæдгæнаг нæу хъæздыг, 
Мæн хуызæн бауырнæд уый дæу. 
УАРЗТЫТЫХ 
Нæ хъæуы алкæм карз, 
Хуымæтæг уæвын — фаг... 
Дæ фыдызнæгты уарз, 
Æмæ дын ма уа знаг. 
ХОРЗ МИТÆ 
Уыди мæйдар, 
Нæ уыдта ницы цæст... 
Æмбæхстæй дар 
Дæ хорз митæ æрмæст. 
БАРЫН 
Нæй хуыздæр æвдисæн 
Ацы дунейы дæуæй... 
Мацы бар дæхицæн, 
Барай алкæмæн цæмæй. 
БÆРЦЫАРÆН 
Сылгоймагæн уыд раджы йæ кусæндзаума пирæн, 
Нæ рæстæджы та уымæн йæ кой дæр арæх нæй... 
Цыфæнды хорз куы дзурай, фæлæ куы дзурай бирæ — 
Æппынфæстаг ысхаудзæн уæлдай ныхас дæуæй. 
АИВ КÆНÆ ЦЫБЫР 
Авæрин дæуæн, мæ хур, 
Зæрдæйау мæ уд дæр... 
Кæн цыбырдæр кæнæ дзур 
Аивдæр, рæсугъддæр. 
64 

ЧИНЫГ ÆМÆ ДАВÆГ 
Дæуимæ дзурын у бæллæх: 
Æдзухдæр галиумæ — дæ хъавд... 
Цы чиныг кæсыс, уый мын зæгъ, 
Æмæ зæгъон: кæмæй у давд. 
ЗОНДДЖЫН ÆМÆ РÆСУГЪД 
Ничи йæ рахондзæн стъалы, цыкура, 
Фæлæ æгъдауæй уæларвон у, зæд... 
Алчидæр зондджыны усæн куы кура, 
Рæсугьд, зæгъут-ма, цы фæуыдзæн уæд?! 
АДÆЙМАГ ÆМÆ ДУНЕ 
Йæ кад уæлдæр вæййы лæгдæрæн 
Хæдзары, балцы уа, куысты... 
Чысыл у адæймаг, йæ цæрæн, 
Йæ цæрæн — дуне та — ыстыр. 
РАЙСОМÆЙ ÆМÆ ИЗÆРÆЙ 
Дуне бабынмæ бæллæг 
Дары кард йæ роны... 
Йзæрæй цы уыдзæн лæг — 
Райсомæй нæ зоны. 
ОБАУÆМÆХОХ 
Хæсдзыстæм æвзæйрæгтæм фау, 
Сæ ныхмæ нæ банцайдзæн тох... 
Цыфæнды чысыл уæд обау, 
Йæхицæй уый бамбæрздзæн хох. 
АФТИД СЫЛГОЙМАГ 
Йæ бæркад у дзæвгар дывæрæн, 
Кæнæм æргом ныхæстæ кæд... 
Æхца дзы бирæ ис нывæрæн, 
Куы уа сылгоймаг афтид, уæд. 
5ДзасохтыМузафер 

РÆСУГЬД СЫЛГОЙМÆГТÆ 
Дзæгьæлдзыхтæй тæссаг у, фæуæд мæ фыдгул койаг: 
Æрцæудзæн удæгасæй æдхъуын, æдхъис ныгæд... 
«Бынтон рæсугъд куы вæййы æрыгонæй сылгоймаг, 
Бынтон æдылы свæййы зæрондæй»,— загътой кæд!.. 
ЦАРДЫ БОНТÆ 
Æрцæудзæн алцæмæн кæрон, 
Æрхуысдзæн, чи ссыгъд, уыцы арт... 
Дæ райгуырдыл куы сæххæст бон, 
Фæци уæд бон къаддæр дæ цард. 
НÆ РАЗÆЙ ÆМÆ НÆ ФÆСТÆ 
Фæллад ыстæм, гыццыл æрбадæм, 
Ыстæй та уæд цæудзыстæм дарддæр... 
Нæ разæй бирæ цæуы адæм, 
Фæлæ нæ фæстæ не сты къаддæр. 
ЧИНГУЫТÆ 
Никуы бафтдзынæ цæсты — 
Фидыс кадимæ дæ хæс... 
Бирæ чингуыты бæсты 
Хорз чингуытæ кæс. 
БИРÆ ЗАКЪОНТÆ 
Бабын бæстæ горæт æмæ хъæуы, 
Ничи зæгъы хицæуттæн: «Æгъгъæд!» 
Сæфты къахыл паддзахад ныллæууы, 
Закъонтæ куы сбирæ вæййынц, уæд. 
КЪАМ 
— Æппæты рæсугъддæр мæ равзæрст чызг нæу? 
Зæгъ исты, фæрсын æз, мæ хæрзгæнæг, дæу. 
— Йæхæдæг рæсугъд у, фæлæ нæу уый фаг: 
Йæ къам-ма йын равдис, йæ къам у сæйраг. 
66 

ДÆЛДОНГÆНÆГ УЫЛÆН 
Кадмæ бæллæджы-иу сонт 
Алы рæстæджы дæр хон... 
Уылæн нæ сисы бæрзонд, 
Стæй нæ фæкæны дæлдон. 
ХУЫМÆТÆДЖЫ ÆЦÆГДЗИНÆДТÆЙ 
Цæрæнбонты уыди дæуæн дæ хæс 
Кæуылдæрты æвæрын фаутæ... 
Хæстæгдæр бонты базондзынæн æз 
Хæстæгдæр бонты цаутæ. 
МАГУСА 
Дун-дуне кæй у уæййаг, æлхæд, 
Уый нæм тынгдæр бахъары нæ зыны... 
Магуса бæрзонд куы вæййы, уæд 
Магусадæр иннæтæй фæзыны. 
УАРЗОНДЗИНАДЫ КÆРОН 
Базондзынæн æз хæстæгмæ 
Фондзыссæдз-сæдæйы... 
Уарзондзинад у рæстæгмæ — 
Ускуырдыл фæвæййы. 
УÆЗДАНДЗИНАДЫ ФАГ 
Алцыдæр нын æрдзæй рард, 
Дуне амондæй у дзаг... 
Афтæ цыбыр ма хон цард — 
У уæздандзинады фаг. 
ÆНÆНИЗДЗИНАД ÆМÆ ХÆЦГÆНИЗ 
«Æрцыди» кæмдæриддæр ис, 
Уым хъуамæ уа ’нæмæнг «фæцыд»... 
Æнæниздзинадæй ныл низ 
Æнцондæрæй бирæ хæцы. 
67 

НЫРТÆККÆЙЫ АДÆМ 
Сымахæй нæ фехъусдзæн иу дæр мæ дзырд: 
Æгъдауыл уæ бирæтæ нал ысты хæст... 
Ныртæккæйы адæм сты уайдзæфæн гуырд — 
Уынынц Ахиллесæн йæ зæвæт æрмæст. 
МАЙМУЛИТÆ 
Æппæты хуыздæр кæцы у фæндæгтæй, 
Уый равзарын у хъуыддæгтæн сæ зындæр... 
Дон Жуан йæхимæ чи фæкæсы лæгтæй, 
Сты маймулитæ уыдонæн сæ фылдæр. 
ÆХЦАТÆ ÆМÆ ЛÆГ 
Æфсин хъæуы къæбицæн, 
Фысты дзугæн та — цæу... 
Лæг у æхцатæн хицау, 
Лæггадгæнæг сын нæу. 
КЪÆДЗÆХÆМÆ МЫСТ 
Нæ дæ ды мах æмбал, дæумæ нæ бахъардзæн нæ рыст, 
Кæнæм æмхуызонæй дæр дис: куыд дæ уромы зæхх!.. 
Къæдзæхæн хаттæй-хатт йæ бон вæййы ныззайын мыст, 
Фæлæ куыд ныззайдзæни мыст, зæгъут-ма мын, къæдзæх?! 
цины хос 
Кæй ис дæ фыстытæм дæр хъавæг, 
Ды ма кæн ууыл сагъæс, мæт: 
Хъæдмæ куынæуал цæуа давæг, 
Уæд ничиуал хондзæн уый хъæд. 
АБЫРÆГ ÆМÆ УÆЗДАН 
Нæй зæххыл мæнæй гæвзыкдæр, сусæны дæр мын у ихæн, 
Разы никуы дæн хъысмæтæй, уайы мыл æдзух йæ дзæхст... 
— Æз абырæг кæй дæн, уымæн хъæздыг, бонджыны ыстигъын, 
— Æз дæн уæздæттæй: ыстигъын мæгуыр адæмы æрмæст. 
68 

ИРВÆЗЫНГÆНÆГ 
Нзе дыл фæтых уыдзæни низ, 
Куы бацæуай йæ ныхмæ тохы... 
Лэеджы фæриссынгæнæн ис 
Йае фервæзыны охыл. 
ЦИЦБРОНЫ ХЪУЫДЫ 
Цæйбæрц хъуыды ис зондджыны ныхæсты, 
Нæ сæм æрхæсдзæн иу лæджы фырт фау: 
«Дæ хуызæттимæ раст уæвыны бæсты 
Платонимæ рæдидзынæн фæлтау». 
УАРЗТÆМÆМАСТ 
Махæн Быдыры Дæргъæвсы 
Сарæзтой хъазт... 
Чи уарзы, уымæн нæ хæссы 
Бирæ йæ маст. 
ХЪÆЗДЫДЖЫ УДЫХЪÆД 
Йе уæнг нæ фæллайы: ’мпъухы ’мæ ’мпъухы, 
Фæлæ нæ кæнынц йæ рæбынтæ дзаг... 
Бирæ цыдæртæ кæй бафтыд йæ къухы, 
Бирæ цæмæйдæрты уымæн у хъуаг. 
УÆЛАХИЗ 
Ыстырзæрдæ дæ хонынц дæ хæлæрттæн сæ фылдæр, 
Къæрцхъус уæвын кæм хъæуы, фæкæныс уым фынæй... 
Дæхиуыл кæд уæлахиз нæ кæныс, уæд кæуылдæр 
Фæуыдзынæ уæлахиз, дæ зæрдыл дар, зынæй. 
ДЫУУÆЙЫ ТЫХХÆЙ 
Дæ зæрдæхудты чи цæуы, 
Ис ахæм адæм цас!.. 
Дæхи æмæ дæ хицауы 
Тыххæй-иу быхс, фæраз. 
69 

ФÆЛТАУ 
Ницы цæуы ахæмтæн бæсты, 
Нæу уæлдай: бæрæгбон уа йе къат... 
Иу æххуырст, фæсдзæуины бæсты 
Кæн фæлтау дыууæ ’лдарæн лæггад. 
ФÆСТАГ БОН 
Дæ дугæн йæ афæдзтæ райгондæй батон, 
Дæ сызгъæрин макуы æрхауæд æрхуымæ... 
Йæ райсомы куыстытæ чи кæны абон, 
Сæрибар уыдзæни йæ фæстаг бон уымæн. 
РИФМÆ 
Дардмæ хъуысынц фыййауы «дзæгъæстæ» — 
Фосы здахы тасæй... 
Рифмæ згъоры хъуыдытæн сæ фæстæ, 
Хатгай та — сæ разæй. 
УÆЙЫГÆМÆ КЪУЫЗЫППА 
Хъысмæт, зæгъ-ма мын искуы: «Æгъгъæд» — 
Тымыгъ дæр федтон, федтон æз уад дæр... 
Уæйыджы уæхскыл куы слæууы, уæд 
Уыны къуызыппа уæйыгæй дарддæр. 
ЦÆСТЫСЫНДЗ ÆМÆ УÆНГÆЛ 
Хъæздыг дæ, мæгуыр у дæ цæстыты сындз, 
Мæгуыр дæн, ды та дæ мæ уæнгæл мæнæн... 
Бæллæхты бындур, дам, æхца у, зæгъынц, 
Æнæхцайæ дæр ма ис афтæ зæгъæн. 
ЗОНДДЖЫН НЫХÆСТÆ 
Уазæгуарзонæй дæ зонæм, Куындыхон: 
Фынгыл та авæрдтай чъиритæ, сæн... 
Зондджын ныхæстæ фæзæгъы куырыхон, 
Адæммæ та сæ фæхæссы сæрхъæн. 
70 

ДÆХАРДЗÆЙ 
Уый хъуамæ алчидæр хынца, 
Тæрсын кæй хъæуы ’рраты бардзæй... 
Куы нæ мын рарвитай æхца, 
Сыдæй мæлдзынæн уæд дæ хардзæй. 
ÆНТЫСТДЖЫН 
Æнувыд цы лæг у йæ куыстыл, 
Нæ кæны уый сомбоныл мæт... 
Æнтыстджын уыдзынæ æнтыстыл 
Æцæгæй куы æууæндай, уæд. 
КОЗБАУНЫХÆСТÆ 
Мæры нæ ныссадздзæн магуса гутон, 
Не ’вналы барджынæй дзыпмæ мæрддзæст... 
Цурон ныхæстæй тæрсын хъæуы, уыдон — 
Хинæйдзаг рувасы цармæй æмбæрзт. 
ЦЫБЫРÆЙ 
Куыннæма уон гуыбыр — 
Æруæз мыл кодта мæт... 
Куы фæдзурын цыбыр, 
Нæ мæ фембарынц уæд. 
ÆФСÆРМЫ 
Æгаддзинад фыдæл нæ хаста йæ сæрмæ, 
Æгадыл-иу бахъоды кодтой сых, хъæу... 
Дæхæдæг дæхицæй куы кæнай æфсæрмы, 
Уæд ничи ныфсæрмы кæндзæн никуы дæу. 
ÆХСЫЗГОН ÆМÆ ПАЙДА 
Йæ чысыл хос у маргæн, 
У марг та бирæ сæн... 
Æхсызгон циу, уый ма кæн, 
Пайда цы у, уый кæн. 
71 

УЫНАФФÆ 
Æз суадонау куы ’взæрин — 
Фырцинæй фестин маргь... 
Уынаффæ у сызгьæрин, 
Уынаффæйæн нæй аргь. 
ФÆНДОНÆЙ АРАЗГÆ 
Йæ аууон дæ дæ хицауæн, 
Дæ митæ сты æлгъæд... 
Нæ баууæнддзынæ ницæуыл, 
Куы нæ дæ фæнда, уæд. 
РУХС БЫНАТ 
Кусын хонæд алчидæр йæ хæс, 
Науæд æм æрхастæуыдзæн фау... 
Алцыдæр кæм ферох кæнын æз, 
Уыцы бынат у мæнæн Хуыцау. 
ДÆНЦÆГ 
Нæ хонынц зондамынд ныхæстæ 
Сывæллон, сабийы йæ фæстæ. 
Сывæллон, сабийы æцæг 
Йæ фæдыл ахондзæн дæнцæг. 
ДЗУРЫН ÆМÆ КÆНЫН 
Дæуæй æз разы дæн — 
Æгайтыма дæ мах цур... 
Цы дзурын, уый-иу кæн, 
Цы кæнын, уый-иу ма дзур. 
ИУХАТТ 
Нæ фæткъуытæй хуыдтам мах иуы донджын, 
Йæ дон уыди æвдадзы хос, дзæм-дзæм... 
Дыууæ хатты зæгьыны размæ зондджын 
Æнæмæнг иу хатт ахъуыды кæндзæн. 
72 

НÆЙ ЦÆРÆН 
Нæ кодта уый зын уавæрты дыдагъ: 
Уыд саг-сырды хуызæн сæрæн... 
Æнæ зынгæй куыннæ судзы цырагъ, 
Нæй афтæ *нæ Хуыцау цæрæн. 
КЪУЫРЦЦЗÆВÆН 
Нæ фесгуыхтæ ды иу ран дæр хæсты, 
Дæ хуызæттыл хъайтары ном нæ бады... 
Мæ кæнинæгтæ афтæ бирæ сты, 
Æмæ цæуын, ныффынæй уон мæ уаты. 
НЫФС 
Æдзухдæр тухитæ кæныс, 
Æнцой дын нæй æхсæв дæр, бон дæр... 
Лæгæн йæ хъусы дзуры ныфс: 
«Уыдзæн дын райсомбон æнцондæр». 
ÆГЪДАУ ÆМÆ ЗАКЪОН 
Дур дыл кæд ысуад - 
Суайдзæн дыл хъæл дæр... 
Хорз æгъдауы кад — 
Закъонæй уæлдæр. 
АЛЫ РАН ЦÆРÆГ 
Базонынц æвзæры — 
Дары уый бæрæг... 
Иу ран дæр нæ цæры 
Алы ран цæрæг. 
КÆЙДÆР ЗЫНДЗИНАД 
Фæнды мæ: хур, сызгъæрин хур сыгъдæг арвæй кæсæд, 
Æдзухдæр хъуысæд зарджытæ мæ райгуырæн бæстæй... 
Куы нæ нын хæсса циндзинад кæйдæр зындзинад, уæд 
Фæкæсæм уымæ алкæддæр æцæгæлон цæстæй. 
73 

ДЕМОКРАТИ 
Дæумæ у хæстæгдæр, кæстæр дæ, зæгь-ма йын, 
Чысыл, зæгь, фæлæуу... 
Цы у демократи? — хъæлæстæ нымайын, 
Хъæлæс кæнын нæу. 
ДИССАГ 
Цы рæстæджытæ скодта, æууæнк нал и тæразыл, 
Куыннæ кæна мæгуыр лæг уæле бадджытæй хъаст?! 
Куыннæ у диссаг: иу дæр нæу иннæимæ разы, 
Уæддæр нæ хоны алчи æнæмæнг йæхи раст. 
ХÆДЗАРГÆНÆГ 
Æрбахæссон, фæлæуу 
Нæ сыхæгтæй хъуылæг... 
Хæдзар лæггæнæг нæу, 
Хæдзаргæнæг у лæг. 
ЗНАГ 
Нæ дæм кæнынц хæлæг: 
Дæ цæсгом баци тарцъæх... 
Цыфыддæр ызнаг лæг 
Вæййы йæхицæн арæх. 
ДАВÆГ ÆМÆ АДÆЙМАГ 
Ныхъхъæр кæн: «Давæг!» — æмæ адæм 
Æнæмæнг ракæсдзысты ардæм. 
Ныхъхъæр кæн: «Адæймаг!» — æрмæст 
Нæ раздæхдзæн дæуырдæм цæст. 
ХЪЫСМÆТ 
Нырризы зæхх æмæ уæлдæф, 
Æваст куы ныццарауы дæнг... 
Куырм у хъысмæт, фæлæ йæ цæф 
Нæ кæны иунæг хатт дæр мæнг. 
74 

дрГЬГÆНДЖЫТÆ 
Хаергæйæ райсы стырдæр уидыг, 
фæлæ нæ разыны куысты... 
Нæ кæсы бирæ адæм чиныг, 
Æрмæст ын аргъгæнæг ысты. 
ЗÆРОНД ÆМÆ ÆВЗОНГ 
Зынæй цæры нæ дуджы фæллойгæнæг мыздæй, 
Мæгуыр адæймаг — фистæг, хъæздыг та ис бæхыл... 
Зæронд чиныг, зæронд сæн, зæронд æрдхорд, ыстæй 
Æвзонг чызгай, сымахæй хуыздæр цы ис зæххыл?! 
МАХÆМÆСЫМАХ 
Иу зæххыл цæрæм, фæлæ алы рæтты бадæм, 
Чи нæ баззади бынæй, чи ысхызти рагъмæ... 
Сауджынтæ ыстут сымах, мах — хуымæтæг адæм, 
Не ’хсæн къупыритæ — хæрх, ’вронгтæ — цъус сымахмæ. 
ХÆЛÆРТТÆÆМÆ ЗОНГÆТÆ 
Куы фæцæуынц нæ хъуыддæгтæ нывыл æмæ дзæбæх, 
Вæййынц уæд зонгæ махимæ нæ хæлæрттæ; бæллæх 
Куы баййафæм, нæ иу хъул дæр куынал фæбады сах, 
Вæййæм уæд зонгæ иууылдæр нæ хæлæрттимæ мах. 
ФЫДГОЙ 
«Уыди лæппуйæ дæр ызмæнтæг»,— 
Æргомæй де ’мгæрттæ дзырдтой... 
Тæригъæдджын куы уай дæхæдæг, 
Уæд ма кæн искæйы фыдгой. 
ХУЫЦАУЫ БАЗОНÆГ 
Лаегау лæг иннæйы нæ фауы, 
Нæ кæны никæмæ хæлæг... 
Йæхи куы базона, Хуыцауы 
Уаед базондзæни лæг. 
75 

ДЫУУÆХУЫЗОН АХУЫРЫ 
Тас у мыдæн алкæд иу æрду, къæмæй, 
Сæныл дон куы кæнай, нал уыдзæн уæд сæн... 
Ахуыр кæны зондджын, базона цæмæй, 
Базона йæ исчи — уый тыххæй сæрхъæн. 
ÆВЗÆРКУСÆГ 
Кауы хуынкъæй цицыр 
Радардта йæ сæр... 
Кæд нæ кусыс ницы, 
Кусыс уæд æвзæр. 
ХÆЙРÆДЖЫ БЫНАТ 
Йе ’рцыдмæ уымæн цæрут — 
Нал ис кæддæры дзылат... 
Зивæггæнаджы сæр у 
Хæйрæджы уарзон бынат. 
ЗÆРДÆ ÆМÆ АХУЫР 
Сфидыдта фынгыл сымах хуын: 
Сойджын уæлибæхтæ, сæн... 
Ма кæн дæ зæрдæйыл ахуыр, 
Ахуыр дæ зæрдæйы кæн. 
СÆРКЪУЫР ÆМÆ ЗАЛЫМ 
Кæцыйыл дзы кондæуа хъарæг? 
Фæдæлдон дзы чындæуа малы? 
Сæркъуыр у фыдгæнджыты марæг, 
Æнаххосты марæг та — залым. 
СÆРИБАРДЗИНАД ÆМÆ БÆРН 
Йæхицæн чи кæны сæрниз — 
Нæ дын зæгъдзынæн никуы «цу-ма»... 
Сæрибардзинады бæрн ис, 
Тæрсынц дзы бирæ адæм уымæн. 
76 

ХЪОМЫЛГÆНДЖЫТÆ 
Бацæудзæии хиды бæсты, балæгæрддзæн доны, 
Никæмæуал ракæсдзæни иу хатт дæр фæстæмæ... 
Хъомыл кæнын сывæллæтты алкæцыдæр зоны, 
Сабитæ цы адæмæн ис, уыдонæй фæстæмæ. 
ХЪУЫДЫГÆНÆГ - ÆНДÆРХУЫЗОН ХЪУЫДЫГÆНÆГ 
Йæ фырхъалæй фæцæгъды хъайла бонджын, 
Бæрæгбонæй йын хъауджыдæр нæу къат... 
Æндæрхуызон хъуыдыгæнæгыл зондджын 
Æвзæр заман цæмæн вæййы нымад? 
ЗЫЛЫНГÆНÆГ 
Хистæр — буц, йæ разы лæуу, 
Скадджын уа йæ фынг дæр... 
Базылынджын кæндзæн дæу 
Хъусæй лæууæг тынгдæр. 
ÆРДХОРД ÆМÆ МУЛК 
Нæ фæуæлахиз нæуу 
Сæ иуыл дæр дæ хортæй... 
Цыфæнды мулк дæр нæу 
Хуыздæр æцæг æрдхордæй. 
ЕХСÆМÆЛÆДЗÆГ 
Фæрынчын вæййы хатгай саг, 
Уырнæд дæ уый æцæгæй... 
Нымæтын ехс цы ран у фаг, 
Уым макуы цæв лæдзæгæй. 
АЛЫХУЫЗОН ТÆРÆЗТÆЙ 
Æрыгон у дæ кар — 
Ыскафай хъуамæ хъазты... 
Фæйнæ барæнæй бар 
Зылыны æмæ расты. 
77 

ХАТЫР 
Чызг дын хъысмæтæй рарди, ныр та дын раттæд тыр, 
Цæмæй дæ фарсмæ ’рлæууа кæддæр заман куысты... 
Кæмæндæрты ныббарæм, кæмæндæр нæй хатыр, 
Кæмæн нæ барæм, уыдон нæ хæлæрттæ ысты. 
СÆРИБАРДЗИНАДЫ АРГЬ 
Зынæй ма райсыс ды дæ фыссæн сис, 
Уæззау дæм кæсын райдыдта йæ уаргъ... 
Сæрибардзинад алы ран дæр ис, 
Æрмæст ын фидын бахъæудзæн йæ аргъ. 
ÆНÆМÆЛÆТ 
Кусгæйæ дæ хид кæлæд, 
Кæд нæ дæ æрдæгхæдмæл... 
Ацы лæгæн нæй мæлæт, 
Цалынмæ цæра, уæдмæ. 
СЬЫГОЙМÆГТÆ 
Æфхæрын карзæй бахъæудзæни карзы, 
Уый тагъд уыдзæни, чи зоны, кæддæр... 
Сылгоймæгтæй иу иннæйы нæ уарзы, 
Фæлæ хæцынц кæрæдзи фарс уæддæр. 
ÆЦÆГДЗИНАД 
Фæкасти мæм уæйыджы хуызæн арс, 
Фæлæ фæдæн фыдæнхъæл... 
Æцæгдзинад куы нæ вæййы нæ фарс, 
Уæд дзы уынæм нæ уæнгæл. 
ÆРДХОРД 
Бæлццонæн ма равзар мæнджы: 
Нæ хъары ахæмтæм зынад... 
Æрдхорд кæм нæ хъæуы лæджы, 
Нæй ахæм иу ыстыр бынат. 
78 

ЗЫНАРГЪ 
Бон куыд цæуы, афтæ даргьдæр 
Цард нæ кæны: лидзы, лидзы... 
Рæстæг сафынæй зынаргъдæр 
Ницы слæудзæн махæн, ницы. 
БÆРÆГБОН 
Æфснайын хъæуы гæн 
Æцæгдзинадæй дæу... 
Бæрæгбон у лæгæн, 
Бæрæгбонæн лæг нæу. 
ÆРДЗ 
Домут цасфæнды мæнæй, 
Ратдзынæн дзуапп мæ мийæн... 
Æрдзы разамындæй нæй 
Никæмæн рæдийæн. 
РÆСТÆГ 
Йæ цъуппæй ракаст рагъæн, 
Куыннæ йыл кæнæм дис!.. 
Æрмæстдæр рæстæг махæн 
Нæхи ысхонæн ис. 
АБАБАУ! 
Мысынц хорз лæгыл дæр даутæ, 
Хорзмæ дæр æрхæссынц фау... 
Тынг дæсны ысцæгъды къамтæ, 
Фæлæ хъазын — абабау! 
ФИДÆН 
Тæмисчъы фале уæлдæф у сондон, 
Йæ сæрмæ фахсыл æрзади цъой... 
Кæмæн нæй фидæн, кæмæн нæй сомбон, 
Арæхдæр уыдон кæнынц сæ кой. 
79 

РÆДЫД 
Фæразы алцæмæн гæххæтт, 
Фæразын алкæйы кæд фæндыд!.. 
Æваст куы фæрæдийынц, уæд 
Æваст ысраст кæнынц сæ рæдыд. 
ЛÆСГÆРХУЫЗ АСИН 
Йæ митæй алчи у бæрæг, 
Рæдауæн хион нæу мæрддзæст... 
Бæрзонд мæсыгмæ схиздзæн лæг 
Лæсгæрхуыз асиныл æрмæст. 
ÆНАИВ 
Фæрæдыдтæ: сæн ын 
Дæттын нæ хъуыди уыцы бон... 
Дæ уд бæгьнæг кæнын 
Дæхи бæгьнæг кæнынау хон. 
ХÆЛАРЫСГУЫХТ 
Кæдæй-уæдæй хъæуы 
«Мæгуыры дуа фæхъабыл»... 
Хæлар ма дæ хъæуы — 
Йæ тынг ысгуыхтмæ ма бæлл. 
ХОРЗДЗИНАД 
Нæй дæуæй æнæсæрфатдæр, 
Тонагæнæг, зыд... 
Хорз чи кæны, уыдон къаддæр 
Бавзардзысты фыд. 
ÆХСÆР 
Нæ ныууагъта къæрис — 
Нæ баззад фынгыл фæд... 
Æхсæр бахæрæн ис, 
Куы йæ асæттай, уæд. 
80 

СЫЛГОЙМÆГТÆ 
фЬщцагау уæ уарзын — мæ сæр уын нывонд — 
Кæнын уын фыццагау зæды хуызæн аргъ... 
Уæ дзыкку куыд ныццыбыр, афтæ уæ зонд 
#уы ныууаид раздæры дзыккуйау даргъ. 
дДЗÆСТУАРЗОНДЗИНДЦ 
Дæнцæг уæвын зындæр у, æнцондæр у фæнæмын, 
Тых кæнын та нæ хонынц куырыхон адæм раст... 
Ды зондджын дæ, зæгьин æй æргомæй дæр, фæлæ мын 
Дæ хæлæртты æрдыгæй уый не ’рцæудзæни барст. 
ÆРДЗОНУАВÆР 
Куы дæм дзурон, уæд-иу æнæмæнгæй фæзын — 
Нæ дæ рахуыдтон æз хуымæтæджы хæлар... 
Æцæг цы дæ, дæхи æвдисын афтæ — зын: 
Нæ бафæраздзæн лæг æрдзон уæвын дзæвгар. 
РÆСТЫТÆДЗУРÆГ 
Фæкастæн чингуытæ æз бирæ, ныр дæр сæ раздæрау кæсын, 
Сæ хуыздæрты кæнынц хъуыдытæ дыргьæй зад къалиутау зæу-зæу... 
Æдзухдæр чи дзуры рæстытæ, цæрын у ахæмимæ зын, 
Табу дæхицæн, Уæллаг, махæй рæстытæ дзурæг иу дæр нæу. 
НОМÆМÆКУЫСТ 
«Зынг зæгьынæй нæ судзы ком»,— 
Нæ ивгъуыд дугæй ардæм хъуыст... 
Сæйрагдæр нæу дæуæн дæ ном, 
Сæйрагдæр у дæуæн дæ куыст. 
ÆНÆХÆДЗАР ÆМÆ ХÆДЗАРДЖЫН 
Зындзинæдтæн басасти, амард йæ уæнг, 
рьщцаджы хуызæн дзы конд нал и, уынд дæр... 
Ды лæгæн нæй адрис, нæй ууыл æууæнк, 
Дыууаеадрисджын та у ноджы фыддæр. 
6ДзасохтыМузафер 

ЦЫ ХЪÆУЫ? 
Нæ фæндагыл та аразæй 
Хæдзарджын æмæ сараджын... 
Цæмæй ды мацы аразай, 
Цы хъæуы уымæн саразын? 
«НÆ ЗОНЫН» 
Мæ хъугимæ æрбаскъæрдтон дæ фысы 
Чысыл раздæр æз кæройнаг сыхæй... 
Фæйнæхуызон «нæ зонын», зæгъгæ, хъуысы 
Æдылы æмæ зондджыны дзыхæй. 
ÆНЦОНÆМÆЗЫН 
Цы у хæхбæсты хъызт 
Тыхдымгæйау цæргæсæн!.. 
Цы ’рцæуы ’нцонæй фыст, 
Уый арæх у зын кæсæн. 
НÆЛГОЙМАГ ФЫСДЖЫТЫ РÆДЫД 
Æфсæйнагæй куы ныццæвай, уæд акалдзæн æхсон 
Цæхæртæ, æмæ никæцы фæкæндзæн ууыл дис... 
Фылдæр фыстой нæлгоймæгтæ, сылгоймæгты æфсон 
Фæкодтой уымæн бæллæхтæ — цыдæриддæр уыдис. 
ÆГÆРУÆЗДАН 
Рæхыс нæй иу цæгæй,— 
Æрцыди раджы загъд... 
Æгæр уæздан лæгæй 
Кæнынц зæрдæцъæх тагъд. 
ФЫДÆЛТЫ НАМЫС 
Йæ ныхæстæн аргъ кодтой комы, 
Йæ дзырдтæй алкæцы уыд фат... 
Хъæбатыр уæвын махæй домы 
Фыдæлты намыс æмæ кад. 
82 

ХЪÆЗДЫДЖЫТÆ 
Кæмæн вæййы ныллæг йæ кад — 
Æгьдауæй цуды, у къуылых. 
Уæ хойраг мын нæ кæны ад, 
Уæ тæккæ карздæр нозт та — тых. 
ФАДАТ 
Иу фæкæны иннæмæ хæлæг — 
Нæу уæлдай — дæ хъæуккаг уа, дæ коймаг... 
Хорз фадатæй спайда кæны лæг, 
Хорз фадат та саразы сылгоймаг. 
ЛÆВÆРТГÆ 
Æрттиваг дарæс у йæ дзæцц хъæлдымæн, 
Мæлхъытæй йæ фæхъæуы ’рмæстдæр сис... 
Мæ зонгæ мæ куыд æвзæр зоны, уымæн 
Йæ лæвæрттæй дæр хорз базонæн ис. 
СÆЙРАГДÆР 
Дæуæй Ирыстон никуы рыст, цæйаг дæ уæд, цæйаг! 
Æгасæй-иу дæ хуызæттыл фыдæл кодта кæуын... 
Мæ марды фæстæ цас ацæудзæн адæм — нæу сæйраг, 
Сæйрагдæр у, кæй фæстæ ма мæ бахъæудзæн цæуын. 
ХЪÆБАТЫРÆМÆ РАСТ 
Кæддæрты-иу чызг аскъæфын 
Лæгæй æрдомдта зиу... 
Хъæбатыр уæвын, раст уæвын 
Нæ хоны ничи иу. 
ФОНДЗ МИН ВЕРСТЫ 
Сты Вяземскийы* хъуыдытæ æцæг, 
Æнæиу дзырдæй семæ разы дæн: 
«Нæ иу хъуыдыйæ иннæйы æхсæн 
Æнæхъæн фондз мин версты ис дæрддзæг». 
* Петр ВЯЗЕМСКИЙ A797-1878) - уырыссаг поэт æмæ критик. 

АМОНДДЖЫН ÆМÆ ÆНАМОНД 
Цытæ бакуыстам æрдзæн! — кæсаг нал и нæ дæтты, 
Кæнæм мах бонæй-бонмæ æвидауцдæр, хуырымдæр... 
Ам амондджын лæг чи у, уыдзæни уый дзæнæты, 
Æнамонд чи у, уыдон — æнамонд ам дæр, уым дæр. 
ЗНАГ 
Дæуæн ис алцы бар — 
Хæларæй цæрæм рагæй... 
Хылы заман хæлар 
Нæу хъауджыдæр ызнагæй. 
НЫСАН 
Кæд дæ кадыл у дæ сагъæс, 
Ничи дæм хæсдзæн уæд фау... 
Фæстæгтæм æнхъæлмæ ма кæс, 
Баййаф раззæгты фæлтау. 
ФЫДГУЛТÆ 
Алкæуыл дæр æрдз 
Дары й’ арм, йæ къух... 
Амонд æмæ бæрц 
Хыл кæнынц æдзух. 
АДÆЙМАГ 
Гæдыйы сæр мыстау нæхицæн къахæм, 
Æппынфæстагмæ бабын уæм цæмæй... 
Пайда йын циу, уый чи нæ зоны, ахæм 
Лæг йеддæмæ цæрæгойты ’хсæн нæй. 
УАРЗТÆМÆЦИН 
Ныххауд кæддæр 
Сæ мыды къæм... 
Нæ цин у хъæр, 
Нæ уарзт — æдзæм. 
84 

УÆЙЙАГ ХОРЗДЗИНЛД 
Нæ ахады дæ хъомыс — 
Пайда дзы махæн нæй... 
Дæ хорзæн хорз кæд домыс, 
Уæд æй фæкæныс уæй. 
ХЪÆЗДЫГÆЙ МÆГУЫР 
Фидæнæн нæ тых, нæ хъару раттæм, 
Науæд нæ цæуын хъæудзæн лæггур... 
Иууылдæр хъæзныг кæм ысты адæм, 
Уыцы ран у алчидæр мæгуыр. 
ХУЫЦАУÆМÆМАХ 
Ис ацы зæххыл фарн æмæ æгъдау, 
Мæ хицæуттæ сты, æз сæ дæлбар дæн... 
Æнæ мах нæ ысфæлдыста Хуыцау, 
Æнæ мах мах нæ фервæзын кæндзæн. 
БАРАДÆМÆТЫХ 
Байдыдта цæуын къуылых — 
Ауæрдын нæ зоны кар... 
Барадæн нæ радтам тых, 
Фæлæ радтам тыхæн бар. 
ФЫДДÆР 
Цы нæ дæм ис дæ фаг! 
Уæддæр кæныс зыддæр... 
Æппындæр ницы хъуаг 
Уæвынæй нæй фыддæр. 
ХЪÆЗНЫГАДÆМ 
Зæгъ-ма æргомæй: цал куыстæй 
Æрцыдтæ уынгмæ тард?.. 
Æхцаты бæсты ратдзысты 
Хъæзныг адæм сæ цард. 
85 

ФÆСТАУÆРЦГÆНДЖЫТÆ 
Багалæгау галуæрдон 
Цæлхытыл æнцайы... 
Иу йæ зондыл ауæрды, 
Иннæ та — æхцайыл. 
РÆДЫД 
Лæджы хуызæн лæгæн йæ разæй цæуынц 
Йæ хуынтæ — фæндаггаг... 
Зæххонтæн сæ фылдæр сæхимæ кæсынц 
Фылдæр уарзты аккаг. 
ДЕНДЖЫЗЫ 
Дæуæй хъæздыгдæр нæй нæ хъæубæсты цæрæг, 
Ды ницæуыл кæныс кæйдæрты хуызæн сагъæс... 
Кæдæм цæуы дæ нау, куы нæ уа уый бæрæг, 
Уæд иу дымгæмæ дæр æххуыс æнхъæлмæ ма кæс. 
ДИСЫ АККАГ 
Мæ зæрдæ ысхъæлдзæг, фæцыдæр мæ рис, 
Мæ цин у дæ тиуыл... 
Нæ уазæг нæ дзаумæттыл ма кæнæд дис, 
Кæнæд дис нæхиуыл. 
ÆФСАРМ 
Нæй дуарæй дæуæн 
Ныхасау дзырд къæсæрмæ... 
Æппæты тынгдæр кæн 
Дæхи удæй æфсæрмы. 
РЫНЧЫН ÆМÆ МАХ 
Æрдзæй уыди афтæ нæ конд, 
Ныййардта нæ афтæмæй зæхх: 
Рынчынæн кæд амонæм зонд 
Æнцонæй? Куы вæййæм дзæбæх. 
86 

ХОРЗДЗИНДД 
Нæй йæ галты æфсондзæн тæбынг дæр, 
Баззади æнæ дзыргьа йæ гутон... 
Хорздзинадыл чи æууæнды тынгдæр? — 
Хорздзинæдтæ чи аразы, уыдон. 
НЫЛЛÆГÆМÆ БÆРЗОНД 
Нæ йæ фендæуыд иу хатт дæр зиуы, 
Нæ уыд хъысмæтæй бирæтау домд... 
Æгæр ныллæгмæ æруадзынц иуы, 
Иннæйы сисынц æгæр бæрзонд. 
МÆЛÆТ 
Афтыдтæн æз балцы номыл арвы дард кæрæттæм, 
Бафæлладтæн ацы зæххыл дугъы уайынæй... 
Ис æрмæстдæр иууон нымæц саузæрдæ мæлæтæн, 
Афтæмæй кæуыл не ’ххæссы, ахæм та йын нæй. 
АМОНД 
Кæд банызтам «бæркад», уæд баназæм «къæсæр» дæр, 
Фæндагсарæн табу, бæрзонд дæ сыкъа сис... 
Нæхи нæ зонæм хорз, нæхицæй нæ æвзæрдæр 
Кæй зонынц адæм, уый нæ амонд хонæн ис. 
МÆРГЪТÆ 
Цыбыр у тынг мæ къух, 
Мæ фæндæгтæ та — даргъ... 
Фæкæсы мæм æдзух: 
Мæнæн фæзары маргъ. 
ХУДÆДЖЫЛÆГ 
Æрæгвæззæджы рауарыд кæд хас, 
Уæддæр нæ тæрсæм — арты фарсмæ бадæм... 
Æцæг худæг цы лæг у, уый ныхас 
Нæма скæны, ныххудынц афтæ адæм. 
87 

ХÆЛÆГ 
Ничиуал æм бадзурдзæни: «Цу-ма», 
Уымæн æмæ базæронд и лæг... 
Амондджынæй чи амарди, уымæ 
Алы бон дæр æз кæнын хæлæг. 
ХЪÆНТÆ ÆРГОМГÆНДЖЫТÆ 
Нал нæм у кадджын йæ заманау фиу дæр, 
Сафтид и, раздæр цы хæндыг уыд дзаг... 
Ма уæд дæ цæстысындз де знæгтæй иу дæр: 
Уыдон дын фенынц дæ хъæнтæ фыццаг. 
ÆВÆСМОН 
Мæ быркуыйæ дын сæн 
Цæуон æмæ æрхæссон... 
Сыгъдæгзæрдæ уыдзæн 
Кæддæриддæр æвæсмон. 
ÆРРАМИТÆ 
Вæййæм мах хатгай сабитæ, 
Кæнæм хæрæгæй хуым... 
Кæм фидауынц æрра митæ, 
Кæнын сæ хъæуы уым. 
ХЪÆЗНЫГÆМÆ УÆЗДАН 
Æрфысым кодтой бабызтæ хъæз ран, 
Сæ зæрдæмæ фæцыд Бехъаны тынг... 
Хъæзныг нæ вæййы алы хатт уæздан, 
Уæздан нæ вæййы алы хатт хъæзныг. 
МÆСТЫЙÆ 
Хуыдтой Морозов Саввæйы 
Лæгдзинадæй æххæст... 
Мæстджынæй лæг æрра вæййы, 
Цыбыр рæстæгмæ ’рмæст. 
88 

ФЬЩЦÆГТÆ 
Нæ мын разынди иу хæстæг, 
Куы февзæрдтæн бынæй... 
Æппæт адæмæн иу рæстæг 
Фыццæгтæ уæвæн нæй. 
КÆНИНАГ - ÆНÆКОНД 
Æвæццæгæн, мæ хуызæн дæ ды дæр: 
Кæмдæрты дыл мæнау æрцæуы сайд... 
Кæнинаг ма дын баззад кæд цыдæр, 
Уæд æй бынтон æнæкондыл нымай. 
МÆСТДЖЫНÆЙ 
Кæныс Хъазийы хъазт — 
Дæ митæм нæй бæллæг... 
Тымбылкъухтимæ раст 
Нæ хъуыды кæны лæг. 
ИППÆРД 
Фæцыдæр вæййы ивгъуыд дугмæ фæд, 
Йæ дуарыл ын æрæппæрстæуы ричъи... 
Цы кусыс, уый куы ничи зона, уæд, 
Кæй рæдийыс, нæ зондзæн уый дæр ничи. 
ФЫДДÆР 
Фæндаггæгтæй у дзаг дæ хордзен: 
Къæбæр дзы ис, цæхх дæр, фыд дæр... 
Æвзæрæн хорз кæнын у хорзæн 
Æвзæр кæнынæй дæр фыддæр. 
ÆРДЗЫ ЛÆВÆРТТÆ 
Кæд зондзыстæм четарау бæрц, 
Кæд ралæудзæн æгъдауы рад та?.. 
Цы хъæуы адæймаджы, æрдз 
Уый махæй алкæмæн дæр радта. 
89 

РÆСТДЗИНАДЫ ÆВЗАГ 
Йæ фæд дæр нал аззади тарæн, 
Куы скасти хуры тын — фыццаг... 
Хуымæтæг у, æнцонæмбарæн 
Рæстдзинады æвзаг. 
ИУÆМÆБИРÆ 
Кæсы сæрбæрзондæй Хъæриу, 
Уæлдæрмæ ноджы стахт цæргæс... 
Куы вæййыс иунæгæй, уæд-иу 
Дæхимæ бирæ адæм кæс. 
ФÆСАРÆНТЫ 
Ис алцæмæн дæр дунейы уæвæн: 
Æнаххос лæджы слæгъз кæнынц зæххимæ... 
Фæсарæнты мæхи æнкъарын мæн 
Нæ фæнды афтæ, дæн цыма нæхимæ. 
МÆХÆДÆГ МÆХИМÆ 
Æбæркад тыллæг та нæ райстон мæ хуымæй, 
Цæрæнбонты баст уыдтæн ацы зæххимæ... 
Мæ хуыздæр æрдхордмæ цы кæсын æз, уымæй 
Хуыздæр кæсын бирæ мæхæдæг мæхимæ. 
УЫЦЫ АДÆЙМАГ 
Æууæрст æрцыдтæн царды гуылфæнты, 
Уыди мæ фæндаг миты хъæпæн... 
Йæхи базонын хуыздæр кæй фæнды, 
Æз уыцы иунæг адæймаг дæн. 
ТÆККÆХУЫЗДÆР 
Куыройыдоны фарсмæ ис уæлкъуыппыл уæлмæрд, 
Уым уалдзæджы рæсугъд у, рæсугъд вæййы уым сæрд, 
Йæ уæлдæф та — æвдадзау, фæнды мæ уым ныгæд 
Куы ’рцæуин — уаин райгонд, мæ уарзон адæм, уæд. 
90 

ЦАРДÆМÆКАФТ 
Бахъуыд мæ цæуын мæйдарты 
Аивады рухс бæстæмæ... 
Цард кæсгон кафт ма хон, царды 
Къахдзæфгæнæн нæй фæстæмæ. 
ЗÆХХ 
Мах куы цæриккам дзæбæх, 
Абадин уæд æз дæ бæхыл... 
Алцыдæр ныййары зæхх, 
Алцыдæр æрзайы зæххыл. 
КОЗБАУ 
Ныхæстæй алкæцыдæр уæд 
Йæ бынаты, æмбæлон... 
Козбау мæ ничи схондзæн уæд, 
Куы никæмæй æппæлон. 
ЦЪÆХДÆНДАГ 
Нæ фесгуыхтысты мах хортæ — 
Ныххоста нын сæ уад... 
Æхсынцъытæ чызг бахордта, 
Цъæхдæндаг та сси мад. 
УАЗÆГУАТЫ 
Фыры хъултæй авдæй 
Иу н’ абадти сах... 
Йæ куыдзы ныццавдæй 
Уый бафхæрдта мах. 
ЙÆХИ НЫМУДЗÆГ 
Ахгæдта йæ рудзынг, 
Нал уынын мæ хуры... 
Чи бахордта нуры, 
Уый йæхи нымудзы. 
91 

КЪÆВДАЙЫ РАЙГУЫРД 
Мигъты фæстæ бамбæхст Джермецыччы рагъ, 
Хуры цæст фæцыдæр, тарбын дары зæхх... 
Арв нырттывта раздæр, уый фæстæ — гæрах, 
Гæрахы фæстæ та — къæвдайы сæх-сæх. 
ФÆЗМÆГОЙ 
Сæтæй конд у сæтæлæг, 
Йæ фæд — æвдылд сæты... 
Гæдыйыуастныккæнæг 
Нæ фестдзæни гæды. 
СЫЗГЪÆРИН 
Нæ фыдæлтæ-иу фаджыс ластой куыфы, 
Хуыдтой чысыл мæкъуылгонды та хуы... 
Куы ныххауа сыгъдæг сызгъæрин цъыфы, 
Уæддæр нæ фестдзæн цъыфдзасты æрхуы. 
ÆГАСÆМÆМАРД 
Уыдзæн тæрхонгонд цъаммарæн — 
Фыдызнаг у уый цардæн... 
Ис удæгасæн амарæн, 
Æгасгæнæн нæй мардæн. 
ДЕНДЖЫЗЫ РАЙДАЙÆН 
Згъоры боны фæстæ бон, 
Абон диссагдæр ызнонæй... 
Къада донæй рауад дон, 
Денджыз рауад донæй. 
ХЪÆЗДЫГДЗИНАДМÆ ФÆНДАГ 
Кæмæндæр дзаг ысты йæ гонтæ, 
Кæмæн та — афтид тынг... 
Мæгуырæй райдайы йæ бонтæ 
Кæцыфæнды хъæзныг. 
92 

МÆСЫГ 
Хæмпæл йæ хайы байтыдта — 
Йæ хуыммæ каст уæлбæхæй... 
Бæрзонд мæсыг дæр райдыдта 
Йæ фæндаг арвмæ зæххæй. 
ДОНÆМÆАРТ 
Алы ’гъдау цæуæд 
Алкæддæр дæуæй... 
Донæн ис цæуæт, 
Артæн... артæн — нæй. 
СИДЗÆРДЗЫРДТÆ 
Кæны фæдис 
Æххуыс Хуыцауæй курæг: 
«Ныхæстæ ис, 
Фæлæ сæ нал ис дзурæг!» 
ФЫЙЙАУÆЙ ÆЛДАРМÆ 
Цы бæстаг дæ, кæцон — 
Æдзух дæ зæрдыл дар: 
Фыййау чи уыди знон, 
Уый абон у æлдар. 
БИРÆГЪТÆ ÆМÆ АДÆМ 
Иу дзы иннæмæн — æрцындз, 
Иу дзы — хъæдмæ, иннæ — ардæм... 
Сырдтæ адæмæй тæрсынц, 
Хъæды сырдтæй — адæм. 
ЦÆСТЫТÆ 
Райхъал кодтой кæддæр арсы — 
Абон дæр ма дзы тæрсынц... 
Иу цæст иннæйы нæ уарзы, 
Се ’хсæн уымæн æрзад фындз. 
93 

БÆХТÆ ÆМÆ ЦÆФХÆДТÆ 
«Иугæр æнæрцæугæ нал уыд бæллæхæн, 
Бафæраз, бабыхс»,— фæзæгъы куырыхон... 
Цалынмæ згьæллаггом агуырдтой бæхæн, 
Уалынмæ бирæгътæ бахордтой бæхы. 
КЪÆВДАÆМÆАРТ 
«Гæппæй, — дзырдта фыдæл,— нæ вæййы никуы дугь». 
Куы кæнай гæпп, уæддæр нæ ацæудзынæ дард... 
Кæм вæййы мигътæ, уым нæ рауары æдзух, 
Фæздæг кæм вæййы, уым æнæмæнг судзы арт. 
РÆСТÆГÆМÆМАХ 
Дæ хæлæрттæй уыдтæ дзæвгар ныллæгдæр асæй, 
Фæлæ дæм дзы хæлæг кæцы нæ кодта балцы!.. 
Кæд у дæ бон, уæд цу дæ рæстæгæн йæ разæй, 
Кæд нæу — йæ фарсмæ цу, æрмæст йæ фæстæ ма цу. 
ÆВЗÆР ÆМÆ ÆВЗÆРДÆР 
Куыройы фыд куы фесты сæр, 
Уæд нал фæхъæуы мæн мыд дæр... 
Куы ничи дыл тыхса — æвзæр, 
Куы никæуыл тыхсай — фыддæр. 
ФЫДГУЛТÆ 
Куы акæны мæгуыр замантæ арсыл — 
Йæ бон куыдзимæ нал вæййы хæцын... 
Ыстыр Хуыцау, дæ хæрзтæ мын мæ фарсыл 
Мæ фыдгултæй нæ уадзы иу хæцын. 
САУ ЗÆХХ ÆМÆ УРС ДЗУЛ 
Назы ныййарæг — къæдзæх — 
Рындзыл дæр нæ кæны хус... 
Диссаг у, æвæдза, зæхх: 
Сау у, дзул та ратты урс. 
94 

ДОМБАЙ ÆМÆ РУВАС 
Сахæй хуыздæр хонынц адæм тæуы — 
Бирæ фылдæр уый æрхæссы цин... 
Рувасы домбайы тых нæ хъæуы, 
Домбайы та — рубæгайы хин. 
ХЪУЫДЫ 
Нæу кадджын хъæубæсты 
Дæу хуызæн чъынды... 
Æмбæрстгонд ныхæсты — 
Æмбæрстгонд хъуыды. 
ФÆСМОН 
Дæ фат æмæ æрдыны 
Дæ хорз хæлæрттæ хон... 
Æрæджиау фæзыны 
Фырты фыртау фæсмон. 
БИРÆГЪ ÆМÆ РУВАС 
Ауагъта дын дон дæ артыл, 
Слæууыди йæхæдæг иуварс... 
Бирæгъы кой айхъуыст дардыл, 
Дунесафæг та у рувас. 
КУЫДЗ 
Кæрон дæ фыдмитæн уыдзæн, 
Нырраууат уыдзынæ, нырраууат... 
Йæ къæдзил акъуырдтай куыдзæн, 
Фæлæ дзы фыс нæ рауад. 
ЦАРД - ФÆЛ ГÆТТЫ 
Æвзарæм тухи, рыст, 
Нæ игæр судзы арт... 
Уынгæг фæлгæтты тъыст — 
Фылдæр адæмы цард. 
95 

МÆХИÆФСАРМ 
Нæ рацæудзæни никуы хæстæй 
Уæлахизæй гæлдæр... 
Мæхи æфсарм кæйдæр ныхæстæй 
Æвæрын æз уæлдæр. 
НИЗТЫ УÆЗЗАУДÆР 
Дæ мулк, дæ ис, дæ бисæй 
Кæд барæвдыдтай кæй?.. 
Сæрæй райдайгæ низæй 
Зæххыл уæззаудæр нæй. 
РÆДЫДÆЙ ТÆРСГÆЙÆ 
Фæхæццæ уыдзынæ фæрсгæйæ 
Дæ нысанмæ, Гæбис... 
Рæдыд æруадзынæй тæрсгæйæ 
Рæдыд æруадзæн ис. 
ДЗЫРДÆМÆАРД 
Дзырд радтай, уæд æй сæххæст кæн — 
Æнæкъæм уа дæ цард... 
Æцæг-иу уæнт дæ ныхæстæ, 
Цæмæн мын хæрыс ард? 
РОМЫ ÆМÆ ХЪÆУЫ 
Дæ хуызæттæ нæ комы 
Нæ уыд æмæ нæ хъæуы... 
Дыккаг — æвзæрдæр Ромы, 
Фыццаг хуыздæр у хъæуы. 
ДУР ÆМÆ КЪУХДАРÆН 
Фæлтæрддзинад махæн дзуры, 
Зæрдыл æй куыннæ дарæм!.. 
Ахуынкъ кæндзæн æртах дуры, 
Баихсидзæн къухдарæн. 
96 

ДАРГЬЦАРД 
Дæхи бæргæ хъахъхъæдтай уартæй, 
Фæлæ та февзæрдтæ бынæй... 
Пайда кæнын куы зонай цардæй, 
Уæд ын цыбыр ысхонæн нæй. 
МÆЛÆТЫРАЗМÆ 
Кæнынц мæм алы низтæ ’ртхъирæн, 
Фæлæ мæ нал судзынц сæ артæй... 
Цæрын мын нал баззади бирæ, 
Кæддæрау ма куыд тæрсон цардæй?! 
ÆФСАРМЫТЫХ 
Лæгау лæгтæ æгаддзинад сæ сæрмæ 
Нæ фæхæссынц, сты раззæгтæ хъуыддаджы... 
Йæ сыхæгтæй куы нæ кæнид æфсæрмы, 
Йæ къух йæхимæ систаид уæд раджы. 
ÆНАМОНД 
Зноны хуызæн абон дæр 
У бæлвырд, бæрæг: 
Курæгæй æнамонддæр 
Нæй зæххыл цæрæг. 
ДЫУУÆ БЫНТОНЫ 
Фæлæвæрдтой йын мæй 
Æппæты хуыздæр хойраг... 
Бынтон тынг хорзау нæй 
Бынтон æвзæр нæлгоймаг. 
ХЪУСЫН ÆМÆ ÆУУÆНДЫН 
Бабастон гæны куырис 
Бæттæнæй нæ — бæндæнæй... 
Алкæмæ дæр хъусæн ис, 
Алкæуыл æууæндæн нæй. 
Дакохты Музафер 

АДÆЙМАГ - АДÆЙМАГÆН 
Кæддæр дæ фæдыл ацыдтæн хуындзау, 
Фæлæ дæм уый нæ фæкасти æгьгьæд... 
У иу адæймаг иннæмæн Хуыцау, 
Йæ хæс лæгау куы æххæст кæна, уæд. 
БОН ÆМÆ ХЪЫСМÆТ 
Хохæй нал æвзæрстам рагь, 
Ахæм рауади нæ зиу... 
Иу бон райгуырдыстæм мах, 
Фæлæ нæу нæ хъысмæт иу. 
ДУНБЙЫ ХЪÆБЫСЫ 
Алчи нæ фæбырсы 
Размæ мæйдары... 
Дуне йæ хъæбысы 
Алцыдæр дары. 
ДИС 
Кæд ницы дзуры, уæддæр кæсы ’мæ 
Йæ цуры алцы нывгондау ис... 
Æнæхудгæйæ дæсны дæснымæ 
Куыдæй бакæсы — фæкæнын дис. 
ГАФФУТТ 
Мæгуырдæр дæ мæнæй — 
Æфсарм дæ дардмæ лидзы... 
Æхца йеддæмæ нæй 
Дæумæ æппындæр ницы! 
ЙÆ ЛÆППУ МÆРДТÆМ КÆЙ БАРВЫСТА, 
УЫЦЫ СЫЛГОЙМАДЖЫ ИНГÆНЫ КЪÆЙЫЛ ФЫСТ 
Æфтыд дæн адæмы цæсты, 
Мæрдтæй уæм фехъуысæд мæ хъарæг: 
«Мæхицæн дарæджы бæсты 
Ысхъомыл кодтон марæг...» 
98 

ЙÆХИ МАРЫНЫ БÆСТЫ 
Ныттыппыр и фырмæстæй — 
Фæкодтой йын хæрам... 
Йæхи марыны бæсты 
Ныппырх кодта йæ къам. 
ПОЭТЫУАВÆР 
Æмбарæм дын дæ сагъæс, 
Нæу се ’нцонтæй дæ куыст... 
Поэт дæ, уымæ ма кæс: 
Фатерæн бафид мызд. 
МÆНГНЫХÆСТÆ 
Зæрдæбынæй никуы фæкæнын ныхас; 
Ныртæккæ цы загътон уæ цæстыты раз, 
Нæй уыцы ныхæстæй дæр иуыл æууæнк, 
Кæсæд уæм сæ алкæцы дамгъæ дæр мæнг. 
ÆНУСОН УСГУР 
Нæ йын ныхсдзæн ничи йæ къус, 
Йæхæдæг йæхицæн — æфсин... 
Фæнды йæ, куы йын уаид ус, 
Фæлæ йын кæй нæй, уый — йæ цин. 
ИНÆЛАР 
Бæрзонд рындзмæ схиздзынæ искуы ды дæр, 
Цæудзæни кæйдæртау кæуылдæр дæ бар... 
Ефрейторы истой уæлдæрæй-уæлдæр 
Æмæ йын ысхуыдтой йæ ном инæлар. 
ÆРМКЪУХТÆ 
Фæцæуынц бирæгæйттæй зиумæ 
Æмæ фæкæнынц уымæй раст... 
Кæд сæфой де ’рмкъухтæ, уæд — иумæ, 
Кæндзынæ сыл уæд къаддæр маст. 
99 

млд 
Куыд адджын уыд мæ фын, — 
Кæлы ма мæм йæ хъарм... 
Фæлмæн хоны уызын 
Йæ сывæллоны царм. 
ДЗУРЫН ÆМÆ ХЪУЫДЫ КÆНЫН 
Ныссагътой бал сæ фæскъул, хур æм 
Нæ касти, бахус и уæлхъæд... 
Цы хъуыды кæнæм, уый-иу дзурæм, 
Цы дзурæм, уый нæ зæрды уæд. 
ХОНГÆЙÆ ÆМÆ ÆНÆХОНГÆЙÆ 
Уæладзыгон хæдзар... Дæ хо нæм 
Бæрзондæй ракасти бынмæ... 
Куывдмæ хъæуы хæлары хонæг, 
Æнæ хонæг цæуы зынмæ. 
ДУРЫН 
Нæ базондзæн уый дзурын 
Дæ хуызæттæй æвзæрдæр... 
Зылын куы вæййы дурын, 
Уæд у зылын йæ сæр дæр. 
МЕЛÆМÆÆВЗАЛЫ 
Барæвдыдта Хъел 
Ацы тæвды цалы!.. 
Урс фæд уадзы мел, 
Сау фæд та — æвзалы. 
ФÆДЫЛ ЦÆУГÆЙÆ 
Сызгъæринæй нæ иртасыс æрхуы — 
Лæгау лæгыл дæ банымайа чи! 
Цъымарамæ дæ бахондзæни хуы, 
Цъæх фæзмæ дæ ысхондзæни сычъи. 

БИРÆ КЪУХТÆ 
Арт ыссудзын кæны зынг, 
Афтæмæй нæ исы мызд. 
Бирæ къухтæ халынц фынг, 
Фæлæ срæсугъд кæнынц куыст. 
ЙÆ НОМ - ЙÆ УÆЛÆ 
Кæсаджы марæг — сур: 
Тæнæгæй лидзы арфмæ... 
Хуыйы нæ хъæуы хур, 
Нæ кæсы уымæн арвмæ. 
ДУР 
Кæнынц та сыфтæ бурдæр, 
Фæтæнæгдæр и Терк... 
Цыфæнды чысыл дур дæр 
Нæ кæны фурды ленк. 
ÆХСÆВ 
Æз кæй дæн фæсус, 
Ма кæн ууыл дис... 
Æхсæвæн, дам, хъус 
Удгоймагау ис. 
доны 
Бавзæрста бæллæхы зын, 
Хъизæмæрттæ зоны... 
Нау æмæ бæлæгъы бын 
Ис æдзухдæр доны. 
РÆУЗОНД 
Касти уæлæуæзæй цардмæ, 
Æмæ йæ бафхæрдта цард... 
Рувасы ауыдта дардмæ, 
Фехста йæ хъусджынхуд дард. 

ФÆЗДÆГÆМÆ ДОН 
Зымæгон, уалдзыгон, фæззæг, 
Ыстæй сæрды тæвд бон 
Хæрдмæ фæцæйцæуы фæздæг, 
Уырдыгмæ уайы дон. 
РЫГ 
Сыхæгтæ — мидбылхудт, цæссыг; 
Хæлардзинад кæны фыдæхмæ... 
Цыфæнды бæрзонд сæппар рыг, 
Уæддæр фæстæмæ ’рхаудзæн зæхмæ. 
УАСÆДЖЫ УАСТ 
Ахæмы каст — 
Иууылдæр марг... 
Уасæджы уаст 
Ныккодта карк. 
СЫФÆМÆДУР 
Не скæндзæни иунæг стыф 
Адæймаджы цур... 
Хатгай аныгъуылы сыф, 
Ленк фæкæны дур. 
ХÆЛЫНБЫТТЫР 
Барæг фæлладæй, рыстæй 
Хъавгæ æрцæйхызти саргьæй... 
Мыстыты сайы мыстæй, 
Мæргьты та — маргъæй. 
ХЪÆДЫНДЗ 
Никуы æрцахсдзæни сивыр — 
Фурды уа, денджызы — кæф... 
Иунæг хъæдындз дæр нæ ивы 
Ацы дунейы йæ тæф. 

ЦÆУГÆДОН 
Ныххауди кæд уæ мыды къæм, 
Нэе баззадыстут уæд æвыдæй... 
Цæйбæрцфæнды цæугæдон нæм — 
Нæ банцайдзæн йæ тахт, йæ цыдæй. 
сычъи 
фæдары йæ цæвæн къух хъил, 
Куыдзы комæй ратоны стæг... 
Сычъимæ цыфæнды хорз зил — 
Йæ къæхтæ уыдзысты лыстæг. 
СÆРХЪÆН 
Цасфæндыдæр мæм хъæр кæн — 
Ницы рамбылдтай дæ хъæрæй... 
Хорз дарæсы дæр сæрхъæн 
Баззайдзæн сæрхъæнæй. 
АБОНÆМÆЗНОН 
Хъуамæ дын райсон 
Дæ къух, уæндон... 
«Абон»-æй райсом 
Зæгъдзысты «знон». 
МÆЛÆТ 
Нæ ирвæзынгæнæг кæддæр уыди хох, 
Фыдæй нæ, нæ уарзон хох, абон дæр бахиз... 
Мæлæтимæ кодтой нæ размæ дæр тох, 
Фæлæ йыл нæма фæци иу дæр уæлахиз. 
ЗÆГЬЫН 
Дæ хуыздæр куыст уыди дæ нысанмæ тæхын, 
Дæ митæм гæсгæ дæу ысхуыдта чидæр сонт... 
Ць1 нæ хъæуы зæгъын, цы хъæуы, уый зæгъын, 
Мæнмæ гæсгæ, лæгæй нæ домы къаддæр зонд. 

ФЫДГÆНÆГ 
Сты иу лæгæн дыууæ лæджы 
Кæмдæриддæр æфсад... 
Кæм не ’фхæрынц фыдгæнæджы, 
Фæкæнынц ын уым кад. 
УДЫХЬÆД 
Разылди зиугæнæг 
Махыл ызнон... 
Адæмы иугæнæг 
Удыхъæд хон. 
ИУХАТТ 
Дæ иу хъуыддаг уагыл 
Нæ цæудзæн дæуæн... 
Мæлæты фæндагыл 
Ис иу хатт цæуæн. 
РÆСТÆГ 
Лæууы йæ фарсмæ дурынæн 
Тъæпæнæг дæр хæстæг... 
Фæллад уадзынæн, дзурынæн — 
Ис алцæмæн рæстæг. 
ÆГÆРЫ ЗИАН 
Цы рамбылдтон кæуынæй! — 
Фæцыбырдæр мæ бон... 
Рæбынозмæ цæуынæй 
Дæхи хъахъхъæнын зон. 
ЦÆСТ 
Цы лæппу вæййы галиу зондыл хæст, 
Нæ басæтдзæни ахæмы хъæл дæр... 
Бæрзонддæр нæй, ысхизæд уырдæм цæст — 
Нæ фæуыдзæни æрфыгæй уæлдæр. 

ХЪÆЗДЫГДЗИНАДЫ КÆРОН 
Фыдæлты фарн мæрдтæм фæцæудзæн уæд, 
Куынал æлваса нарæг астæу рон... 
Хъæздыгдзинад цыфæнды бирæ уæд — 
Æрцæудзæн ын æппынфæстаг кæрон. 
КУЫДЗ 
У сусæны дæр ихы къæртт йæ фындз, 
Зымæгæй, сæрдæй уымæн нæу уæлдай... 
Куы схъомыл уа домбæйтты астæу куыдз, 
Уæддæр дзы никуы рауайдзæн домбай. 
УÆЛАХИЗДЗАУЫЛ УÆЛАХИЗГÆНÆГ 
Кæд у ыздæнон уæвын мах низ, 
Нæ йыл исæм нæ къух уæддæр... 
Уæлахиздзауыл дæр уæлахиз 
Фæуыдзæн искæцы кæддæр. 
МÆГУЫРГУРЫ ХЫЗЫН 
Хъыцъыдон — фаг, 
У царды уавæр зын... 
Нæ кæны дзаг 
Мæгуыргуры хызын. 
ЗЫДÆМÆКÆРÆФ 
Йæ дæргъ, йæ уæрх æрæфæн 
Фæбарынц барæнæй... 
Зæрдæйы зыд, кæрæфæн 
Кæронау арæн нæй. 
ÆНÆБЫН ХЪУС 
Æрзад йæ дзыхыл сынкъ 
Усæн... 
Нæ дзаг кæны йæ хуынкъ 
Хъусæн. 

КУЫДЗ ÆМÆ ЛÆДЗÆГ 
Куы фæзæгъынц «гæррæтт» — 
Фæфыддæр вæййы хабар... 
Куыдзмæ куы сидай, уæд 
Лæдзæг дæ къухы ма дар. 
РАЗÆЙ ÆМÆ ФÆСТЕ 
Уый сæр фæуыдзæни сар, 
Кæцы у фосæй бæрнаг... 
Разæй йæм бакæс — хæлар, 
Фæсте — цыффыддæр ызнаг. 
УАЗАЛÆМÆХЪАРМ 
Иухуызон нæ вæййы 
Алкæцыйы арм... 
Алкæцы зæрдæйы — 
Уазал æмæ хъарм. 
ХÆЙРÆГÆМÆЗÆД 
Уыдзынæ ды æгадæймард — 
Уæййаг чи у, æлхæд... 
Нæ базондзæни адæймаг, 
Кæм у хæйрæг, кæм — зæд. 
КÆСÆН 
Ныккæнут дон уæ сæныл дæр, 
Гуыборы йас уæ гуыдын... 
Цыфæнды хорз кæсæны дæр 
Нæ разындзæн дæ чъылдым. 
ГАЛÆМÆЕУУ 
Ахордта худаджы хал: 
Басыгъд — йæ къона у еу... 
Сусæны басыди гал, 
Тъæнджы ысцæттæ и еуу. 

ЛЛЦЫ ХЪУАГ 
Дисыл нал кæнæм мах дис — 
Ахæм у нæ царды уаг... 
Ис æм ис дæр, ис æм бис, 
Афтæмæй у алцы хъуаг. 
ЦЪУТХАЛ ÆМÆ СЫНКЪ 
Сæ митæм тынг ысмæсты 
Æмæ фæлыгъд сæ фынгæй... 
Кæйдæр цъутхал дæ цæсты 
Ыстырдæр у дæ сынкъæй. 
ФЫДÆГЬДАУ 
Куыннæ хæссон ахæммæ фау, 
Кæд баци йæ уацайраг нозтæн?! 
Кæм ысиу и цъыфимæ ’гъдау, 
Уым ницыуалхъом ысты хостæ. 
МÆЛÆТЫТАС 
Æрлæудзæн алцæмæн дæр рад, 
Цы дзурын уый тыххæй æниу!.. 
Мæлæты тасæй мæлын кад 
Лæгау лæгтæй нæ хоны иу. 
ÆВЗОНГАД 
Рæсугъд вæййы адæймаг алкæцы кары, 
Уæлдайдæр йæ фæстæ куы ныууадзы фæд... 
Куыд цæуы æвзонгад, уый ничи æнкъары, 
Куы ацæуы, алчи йæ бамбары уæд. 
БÆЛЛÆХ 
Хъæбатыртæ райгуырынц тохы, хæсты, 
Ныууадзынц сæ намыс нæ зæххыл... 
Бæллæхмæ æнхъæлмæ кæсыны бæсты, 
Лæгæй-лæгмæ фембæл бæллæхыл. 

ДÆНЦÆГ 
Кæд ис дæуæн цæуæт, 
Уæд ма бавзар сæ маст... 
Дæнцæг куы нæ уа, уæд 
Нæй ахуыргæнæн раст. 
ÆРДЗ 
Зæххыл ис хорзау фыд, 
Мæнмæ гæсгæ, æмбæрц... 
Æппынæдзух дæр уыд 
Йæхи хъахъхъæнæг æрдз. 
ДЫВÆРÆЙ 
Æргомæй зæгъ: 
Цы дын фæдæн æвзæрæй?.. 
Цы райсы зæхх 
Уый бафиды дывæрæй. 
РÆСТÆГ 
Нысанмæ цæугæйæ дзы иу дæр фæстæмæ 
Нæ раздæхт, фæрæзта... 
Фæлæмæгъ кæндзæни мæ мастæй фæстæмæ 
Цыфæнды дæр рæстæг. 
КУСЫНЫ КАД 
Æнцад бадыны бæсты 
Цыфæнды куыст дæр кæн, 
Кæннод æгад дæ цæсты, 
Дæ цыт, дæ намыс — хъæн. 
МÆСТДЖЫН 
Нæ байрæджы кæндзæни иу дæр йæ хаймæ — 
Йæ фæндагыл рацæуæд уæлхохæй зæй... 
Фырмæстæй ныгæпп ласдзæн адæймаг цъаймæ, 
Фæлæ дзы мæстджынæй ысгæпгæнæн нæй. 

СÆНÆФСИРÆМÆ ЧИСМИС 
Мах рæстæджы амондджындæр чи ссис, 
Амондджын уыдзæни уый æд æфсин... 
Рауайдзæн сæны æфсирæй чисмис, 
Чисмисæй нæ рауайдзæн сæнæфсир. 
КЪÆВДАЙЫ ФÆСТÆ - ХУР 
Фæдзæгьæл уыдзæн хатгай тары 
Мæнау кæнæ дæу хуызæн сих... 
Æппынæдзух къæвда нæ уары, 
Æппынæдзух нæ бады мигъ. 
ХОХЫ ФÆСТÆ - ХОХ 
Чысылæй-иу уыдтæн сымахмæ, 
Мæнæй нæма кæны уый рох... 
Тыххæйты схызтæн хохы рагъмæ, 
Æмæ та разынд ногæй хох. 
НÆЛХÆ ÆМÆ МИСЫН 
Нырма нæма фæкодта риссын 
Дæу иу хатт дæр хъысмæты фат... 
Нæлхæ кæмæ ис, уымæ мисын 
Нæ вæййы кадджыныл нымад. 
МАРДÆМÆÆГАС 
Афтæ тынг фæтарст — 
Нал дзы ис хуыз дæр... 
Мард домбай æгас 
Рувасæй — хуыздæр. 
ÆНАХУЫРГÆНДТÆ 
Фæхауд дæуæн дæ хал æмæ дæ бæндæн, 
Лæгау лæг дæ æз уый тыххæй нæ хуыдтон... 
Æнахуыргондæй баззайын кæй фæнды, 
Æнахуыргонд æцæгæй ысты уыдон. 

МÆНГАРД 
Зæронд æрдхорды чи баивта ногыл, 
Ды ахæмимæ макуы скæн лымæн. 
Гадзрахатæй нæ рацæудзæн æвзонгыл, 
Уый никæцы бон бауырндзæни мæн. 
НАМЫСÆМÆЦЫТ 
Нæ хæдзармæ далыс- 
Нывондаг æрцыд... 
Ныййарджытæн — намыс, 
Хуыцау, зæдтæн — цыт. 
РÆСТДЗИНАДЫ СÆРАППОНД 
Рæстдзинад хъахъхъæныны охыл 
Дæхи дæр хъаджджынæй ныууадз, 
Дæ кад уæд баргæ уыдзæн хохыл, 
Уыдзæни амондджын дæ балц. 
СЫДÆЙ ÆМÆ ХУДÆГÆЙ 
Афтæ уыд раджы дæр, афтæ у абон дæр: 
Булæмæргъ басгуыхы хаттæй-хатт халон дæр... 
Иртасæг нал и зынг-цæхæр æртхутæгæй: 
Иутæ сыдæй мæлынц, иннæтæ — худæгæй. 
МÆЛДЗЫГÆМÆ КÆСАГ 
Афæлдахы судзгæ нæмыг хизгæ-хизын саджы, 
Афтæмæй ызнаггадгæнæг никуы уыди саг... 
Искуы-иу хатт мæлдзыджытæ бахæрынц кæсаджы, 
Хаттæй-хатт та мæлдзыджыты бахæры кæсаг. 
ТÆРХЪУСТЫ ДЫНДЖЫРДÆР 
Цы нымæт фæцæгъдынц, кæны уый хъуынджындæр, - 
Фехъуыстон раздæр дæуæй... 
Цы тæрхъус дын аирвæзт, уымæй дынджырдæр 
Тæрхъусты мыггаджы нæй. 

ТЫХÆМÆУÆЗ 
Давыныл сахуыр дæ, мырх æмæ мырх, 
Искæйы хъыгдарын хоныс дæ хæс... 
Адæн цы бахордтай, хонынц уый тых, 
Де ’ккой цы сæвæрдтай, уый та у уæз. 
ÆРÆДЖИАУЫ ХОРЗÆХ 
Чысыл лæппуйæ рахаста тæрсаг, 
Кæны цæугæ дæр афтæ, цыма хъуызы... 
Кæд райдайы хъуыды кæнын кæсаг? — 
Æвиппайды куы смидæг вæййы хызы. 
КЪÆДЗИЛДЖЫН 
Æхсар æмæ Æхсæртæг 
Æмзонд уыдысты, ’мкар... 
Йæ къæдзилæй йæхæдæг 
Фæдынджырдæр дзæвгар. 
БÆЛАС 
Кæд акалди йæ рыг, 
Уæддæр ма у æгас... 
Æнæ уидаг уырдыг 
Нæ фæлæууы бæлас. 
ДЫМГÆ 
Æнæ мадæй рæуæд 
Дæйдзæн, мæгуыр, сывæдæг... 
Дымгæ куы нæ уа, уæд 
Нæ базмæлдзæни кæрдæг. 
АМОНДДЖЫН ЦУАНОН 
Арф хъуыды — зондджын ныхæсты, 
Адджын дзы — алкæцы дзырд... 
Амондджын цуаноны рæзты 
Арæх æрцæйтæхы сырд. 

КЪАДДÆРЗОНÆГ 
Фезмæлын кæм хъæуы, уым æй 
Фендзынæ зынæй... 
Чи ницæмæй фæрсы, уымæй 
Къаддæр зонæг нæй. 
НЫХАС 
Кад кæддæр уыди бæхæн, 
Абон та йын нæй... 
Уыцы иу ныхас зæгъæн 
Ис хъæрæй кæнæ лæгъзæй. 
ТЫХÆЙ 
Нæ бæззыс намысы фысымæн, 
Æрмæстдæр арæхсыс дзыхæй... 
Дзæбæхæй чи не ’мбары, уымæн 
Æртасынгæнæн ис тыхæй. 
БÆРЦÆМÆАФОН 
Циндзинад ралæууыд, амондджын бон — 
Хъуамæ ыскафон... 
Хъусæй лæугæйæ уа, дзургæйæ — зон 
Бæрц æмæ афон. 
АХÆМ АДÆЙМАДЖЫ МЫГГАГ 
Кæны хылкъахæн, алкæйы фыдгой, 
Йæ хорз хæларæй ацаразы сон. 
Йæ сæрыл ын куы рауагъдæуы сой, 
Уæддæр фæзæгъы: «У æхсæнтæ дон!» 
БАНДОНÆЙ ФЫНГМÆ 
Алкæй дæр лæгау фæхынцы, 
Рахæссы йæ хойраг уынгмæ... 
Бандонмæ куы суадзай куыдзы, 
Уæд ысгæпп кæндзæни фынгмæ. 

ХОСÆМÆМАРГ 
Калæд дидинджытæ уадз 
Райгуырæн бæстæ... 
Иуæн хос цы у, æвдадз, 
Марг — уый иннæмæн, хъæстæ. 
ЗОНДЫ ПАЙДА 
Æппæлыдысты тынг йæ кондæй, 
Фæлæ кæм бахъуыди йæ конд!.. 
Куы нæ пайда кæнай дæ зондæй, 
Кæй хъæуы уæд, зæгъ-ма, дæ зонд?! 
ЛÆМÆГЬ АДÆЙМАГ 
Нæ бафтыдтон никуы æмгары цæсты, — 
Æрцыди мæ хъуыды фыст дæр... 
Лæмæгъ адæймаг дын хæлары бæсты 
Ызнаг уæд — уыдзæни хуыздæр. 
КУРДИАТ 
Дæ лæгдзинад æмæ дæ ныфсæй 
Нæй раппæлæн, уый ма кæн рох... 
Мæнимæ макуы хæц хъæбысæй, 
Кæн-иу дæ зивæгимæ тох. 
ÆДЫЛЫ ÆМÆ МАРД 
Нымайы алчи аивы — 
Рæсугъддæр кæны цард... 
Сæ хъуыды никуы аивынц 
Æдылы æмæ мард. 
МÆЛÆТÆЙ ХУЫЗДÆР 
Тæрсын дæ кодтой цавæр — 
Зæгъ-ма мын æй — къæлæтæй?.. 
Тæккæ тæссагдæр уавæр — 
Хуыздæр дзæвгар мæлæтæй. 
Музафер 

ЦАРДÆМÆТОХ 
Нæй рæстæг хъæрзын, сымсымæн, 
Ницы архайын — цæттæ рын... 
Цард нын рардæуыди уымæн — 
Хъуамæ тох кæнæм йæ сæрыл. 
ЛÆГ 
Кæнынц дæуæн дæ зондмæ дæр, 
Дæ тыхмæ дæр хæлæг... 
Цыфæнды хох, бæрзондмæ дæр 
Кæддæр ысхиздзæн лæг. 
РÆСТÆГ - ТÆРХОНГÆНÆГ 
Ды махæн — кадджын, хонгæ лæг, 
Ыскæндзыстæм дын хъазт дæр... 
Нæй рæстæгæй тæрхонгæнæг 
Тыхджындæр æмæ растдæр. 
УЫЦЫ ИУ РÆСТÆГ 
Фæлæууы цинмæ тынг æввахс бæллæх, 
Цæуы фæстæ ызгъоры былмæ дзуг... 
Ныртæккæ æз куы улæфын дзæбæх, 
Уæд уыцы уысм кæмдæр кæнынц хуыдуг. 
ЗОНД ÆМÆ УДЫХЪÆД 
Ис, дам, растдзинад сæны 
Алкæцы рæстæг дæр... 
Зондæй удыхъæд кæны 
Адæмы хæстæгдæр. 
цытджын 
Зылыны фарс макæцы дуджы фæлæуу, 
Кæннод мын уыдзæни æнæкæрон зын... 
Кæд уарзыс рæстдзинад, уæд рахонин дæу 
Æнæдызæрдыгæй куырыхон, цытджын. 

ÆНЦОНДÆРÆЙ 
Дæ былтæ дын дæхи сойæ нæ сæрдын, 
Мæ дур кæйдæртау бæмбæджы нæ тухын... 
Цы хъуыддагыл нæ фæкæныс дызæрдыг, 
Æнцондæрæй уый бафтдзæни дæ къухы. 
СЫЛГОЙМАГ 
Йæ зарджытæй мæ фæндыр 
Дæуыл æрцагъта цалдæр... 
Сылгоймаджы цы фæнды, 
Нæ зоны уый Хуыцау дæр. 
ЦАРДЫУÆЛДÆФ 
Цалх хъысмæт рæстмæ æрзилæд, 
Ракæсæд ныл хур... 
Царды уæлдæф у рæстдзинад, 
Кады, намысы бындур. 
ХЪАЛДЗИНАДЫ ХУЫЗ 
Нымады мæм нæ дæ, цыфæнды дæр мыл фысс, 
Дæ дам-думтæ æрмæст дæхи ’фтауынц цæсты... 
Уæздан уæвын дæр, дам, у хъалдзинады хуыз, 
Фæлæ йын ис быхсæн, нæ йæм кæнынц мæсты. 
ЗÆРДÆÆМÆЗОНД 
Алидздзæни галуанæй æмбондмæ 
Уарзондзинад, ахæм у йæ конд... 
Зæрдæ ног зонд бафтаудзæни зондмæ, 
Зæрдæмæ нæ бафтаудзæни зонд. 
АРДАУÆГ 
Мах хойрæгтæ рафауæг 
Бахордта нæ сæндæг... 
Галиу зондыл ардауæг 
Бастъæлдзæн йæхæдæг. 
115 

ХУЫМÆТÆГÆМÆ РАСТ 
Н’ ауади уæздандзинад дæ рæзты, 
Уымæн дæ кæнынц æдзухдæр хъаст... 
Зондджынæй фæлывд уæвыны бæсты 
У фæлтау хуымæтæг æмæ раст. 
ДЗÆГЪÆЛ НЫХАС 
Дæ амонд ис дæ къухы, 
Кæд нæй — хъæуы йæ байсын... 
Кæдæмдæр дур нынтъухын — 
Хуыздæр дзæгъæл ныхасæй. 
ГÆДЫДЗИНАД ÆМÆ РÆСТДЗИНАД 
Зын ран дæр макуы ферох кæн дæ хæс, 
Йæ сæххæст кæнын уæд æдзух дæ сагъæс... 
Гæдыдзинæдтæй алкæцыйæ тæрс, 
Рæстдзинæдтæй та иунæгæй дæр ма тæрс. 
ЦЫ ХЪÆУЫ ÆМÆ ЦЫ ДÆТТЫНЦ 
Хæрдмæ кæсыс бынæй, 
Бæрзæндтæй нæу дæ ас... 
Цы дæ хъæуы, уый нæй, 
Цы дын дæттынц, уый райс. 
ÆУУÆНК 
Нæ хъæуы ууыл дис кæнын 
Æмбисæхсæвæй бонмæ... 
Кæд баууæндыдтæ искæуыл, 
Уæд ыл æууæнд кæронмæ. 
ПЕХУЫМПАР 
Мæнæй уый нæ зоны 
Æвзæрдæр дæуæй: 
Пехуымпар ысхонæн, 
Кæй зоныс, уый нæй. 

ХУЫЦАУБОН 
Чысыл фæгæдзæ кæн, 
Хæрзчысыл мæм фæлæуу... 
Хуыцаубон у лæгæн, 
Хуыцаубонæн нæу лæг. 
МÆХИЦАРД 
Алкæйы размæ дæр хъуамæ уа хæс — 
Бирæ йæ уарздзысты уæд... 
Цезары цардæй мæхи цардыл æз 
Бирæ фылдæр кæнын мæт. 
ГÆВЗЫКК 
Ногæй та дæ фæнд фæсыкк, 
Радзур-ма, ныр цалæм хатт?.. 
Хъуамæ бамбара гæвзыкк — 
У гæвзыкк уæвын æгад. 
ТÆРИГЪÆД 
Мæн иу былæй быран 
Иннæ былмæ фæласы... 
Тæригъæд у — нысан 
Цы лæгæн нæй йæ разы. 
ХУЫЦАУМÆ КУВÆГ ХЪÆЗДЫДЖЫТÆ 
Ис сымахæн хицæн кад æмæ æгъдау, 
Цыг цы хонынц адæм, рахонут уый сах... 
Уæллагыл æууæндут, Уæллаг у Хуыцау, 
Дæллæгты фæливут, дæллæгтæ стæм мах. 
ХЪУАГ 
Нæ уыдтæ ахæм ды фыццаг. 
Кæй бафсæста хъысмæт зынæй... 
Лæг истæмæй куы ’ййафа хъуаг, 
Уæд ын сæрибар уæвæн нæй. 

ТÆРСАГКУЫДЗ 
Зындгонд у уый рагæй, 
Дæ зæрдыл æй дар: 
Тæрсаг куыдз хæцагæй — 
Рæйагдæр дзæвгар. 
РÆСТДЗИНАДЫ РУХС 
Тæппуддæр тæрхъусæй 
Хæфс разынд — фæлидзы... 
Рæстдзинады рухсæй 
Нæй адджындæр ницы. 
БÆЛВЫРД - ЦЫБЫР 
Фыццагдæр базмæлыд хæрис — 
Æфтауынмæ фæци къуыбыр... 
Цыдæриддæр бæлвырдæй ис, 
Вæййы уый алкæддæр цыбыр. 
СЫЛГОЙМАГ-ФЫССÆГ 
Нæ кæныс ды дыууæ хъуыддагæй раст, 
Сты дыууæ дæр дæ фыссынимæ баст: 
Фæкъаддæр кодтай сылгоймæгты бæрц, 
Фылдæр кæныс нæ чингуыты нымæц. 
ЗÆРОНД 
Бæндæны бæсты дын рæтæн 
Æз авæрдтон дæ разы... 
Мæлæтыл разы дæн, нæ дæн 
Зæронд кæныныл разы. 
УÆЛДÆРÆЙ - ДÆЛДÆРМÆ 
Фыртæссæй ризæг 
Лæгдæры фауы... 
Уæлдæрмæ схизæг 
Дæлдæрмæ хауы. 

КЪУЫЛЫХ 
Рæвдыдта-иу æдзух 
Нæ рагфыдæл йæ хъаны... 
Къуылых дæр ратты дугъ — 
Куы бахауы зын раны. 
ХОРЗÆМÆÆВЗÆР 
Алкæуыл йæхи тыххæй ныхасы, 
Иу ран дæр æгъдау нæ зоны, уаг... 
Ницæйагæн — фондзыссæдз ныхасы, 
Хорзæн та у иу ныхас дæр фаг. 
БÆРЦЫÆМБАЛ 
Æрвитын та дæм кадджын хонæг, 
Фæнды мæ: ’рбалæууай мæ разы... 
Вæййы йæ уавæрæй бæрцзонæг 
Æппынæдзухдæр разы. 
ЗОНДЫ КЬУЫМ 
Мæгуыр цы хъæд вæййы тæгæрæй, 
Тæгæр уæлдай кадджын у уым... 
Куы хъахъхъæнай дæхи «æгæр»-æй, 
Уæд хондзысты дæу зонды къуым. 
ЗÆРОНД ЧЪЫНДЫ 
Æрхастай мын хуын ды, 
Мæ бонæй уон, мæ бонæй!.. 
Зæрондæй лæг чъынды 
Куыд хъуамæ уа — нæ зонын. 
КÆНГÆ МИТÆ 
Æргомæй дын зæгъын: 
Фæсайдзæни дæ фын... 
Кæнгæ митæ кæнын 
У бирæ рæстæг зын. 

ТÆРАЗ 
Нæ цард нæм фæкæсы æрыгонæй даргъ, 
Йæ кæрон æмбæрзт вæййы тарæй... 
Дæхицæн куыд аргь кæнай, афтæ дын аргь 
Кæндзысты æрдхордæй, хæларæй. 
ÆМБАРТÆ 
Тæппуд та тохы бон хæрзаг 
Нымбæхсид искуы цары... 
Æмбар æмбаримæ æвзаг 
Æнцондæрæй ыссары. 
ÆФСОН 
Хъæбатыр лæджы рындз 
Нæ тæрсын кæны балцы... 
Зæронды ’фсон кæнынц 
Æгуыдзæг адæм алцы. 
ХУДИНАГ 
Алырдыгæй дæм кæсын, 
Алырдыгæй дæр дæ раууат... 
Худинаг цы у кæнын, 
Уый дæ хъуыдыйы дæр ма уæд. 
ÆЦÆГХÆЛАР 
Цы хохы райгуырдтæ, цы хъæуы, 
Уый у дæ удæн уарзон... 
Дæ хæлары дæуæй цы хъæуы — 
Æнæдзургæйæ базон. 
УÆЛАХИЗДЗАУ 
Кæны æдзух рæствæндаг — 
Цы лæппу у сæрæн... 
Уæлахизыл æууæндæг 
Фæуæлахиз уыдзæн. 

ЧИФÆУАРЗЫ... 
Бакæсдзæн дæ къуыммæ 
Искуы хуры тын... 
Чи фæуарзы, уымæ 
Ницы кæсы зын. 
ЧЪЫНДЫ ÆМÆ МУЛК 
Æгьдау нæ зоны, джелбетт дæр — афтæ, цуды ’мæ чиуы, 
Лæг у, зæгъгæ, дзы иу адæймаг дæр нырма нæ загъта... 
Чъынды йæ мулкыл фæтыхсы афтæ, цыма йæхи у, 
Цыма кæйдæр у, пайда та мулкæй фæкæны афтæ. 
АХИЛЛ ЕСЫ ЗÆВÆТ 
Кæд мæнмæ дæр искуы ’рхатай, 
Уæд — зын сахаты æрмæст... 
Ахиллесы зæвæт хатгай 
Сæргæхцæй вæййы æмбæрзт. 
ÆНУСОН ТОХ 
Дæ хæларыл æндзарыс, бын æй кæныс дæ артæй, 
Фыдми кæнынæй рæзыс, уысм дæ нæ кæны рох... 
Кæй фæзынæм дунемæ мах иууылдæр æмбартæй, 
Кæнæм йæ ныхмæ уымæн адзалы бонмæ тох. 
ХЪУСТÆ ÆМÆ ÆВЗАГ 
Куыннæ дыл кæнæм бустæ, 
Кæд разындтæ тæрсаг?.. 
Хуыцауы лæвар — хъустæ, 
Хуыцауы ’лгъыст — æвзаг. 
ХЪУСЫН ÆМÆ ДЗУРЫН 
Ахæм уыд удæвдз — 
Асырдта-иу зын... 
Хъусынмæ у рæвдз, 
Дзурынмæ — уæзбын! 
121 

БИРÆ КЪУХТÆ 
Кæстæртæй дзаг дæ хæдзар уæд, 
Æрмæст сын макуы фен сæ рыст... 
Куы вæййы бирæ къухтæ, уæд 
Æнтысагдæр у куыст. 
АРАЗЫН ÆМÆ ХАЛЫН 
Мæ хуымы гæппæл мын тыхджын дымгæ ныффаста, 
Мæ фæллæйттæ — бынсæфт, куыннæма кæнон мæт?! 
Галуан саразынæн фæхъæуы бонтæ, азтæ, 
Йæ фехалынæн та сахат дæр у æгъгъæд. 
ÆГАД СЫЗГЬÆРИН 
Зын цæрæн у зындзæринæн, 
Фыдгул зындзæрин уæд... 
Нæ кæнынц аргъ сызгъæринæн, 
Куы вæййы къухы, уæд. 
СÆХИБАР 
Зонæм, фæлмæн кæй у, тынг фæлмæн дон, 
Фæлæ йæ ныхмæ нæ фæлæудзæн фидар... 
Цаутыл куынæуал фæцæуы мæ бон, 
Ауадзын сæ уæд сæхи бар. 
цин 
Мæ сагъæстæ кæддæр 
Дæуыл уыдысты мин... 
Кæй дæ ракуырдта ’ндæр, 
Кæнын ныр ууыл цин. 
ÆВЗÆРХЪУЫДЦАГ 
Дæу хуызæн та цы зоны уагæн, 
Æгъдауæй чи у рагæй хицæн!.. 
Йæ фæстиуæг æвзæр хъуыддагæн 
Цæры дзæвгар фылдæр йæхицæй. 

ЗЫНДОН ÆРХЪУЫДЫГÆНÆГ 
Кæддæры хорз цаутæ нæ дуджы 
Кæстæртæн дзурут алы бон... 
Кæмæн уыд маст исын йæ туджы, 
Æрхъуыды кодта уый зындон. 
ÆХЦАÆМÆ ХÆЛÆРТГÆ 
Æхца дæм ис: 
Хæлæрттæ — хæрх... 
Æхца фæцис: 
Хæлар — дæлдзæхх. 
ХЪОМПАЛ 
Мины тыххæй абон дзуапп куыд раттæм, 
Кæд æмæ сты алырдæм хæцæг?! 
Хъомпалæй цы бакæндзысты адæм, 
Уый сæхиау иу нæ зоны лæг. 
КЪАДАДОН 
Хъазыдысты улæнтæ къæйдуртæй, 
Фæлæ уыд уый тынг раджы кæддæр... 
Чи бахус и, уыцы денджыз-фурдæй 
У цæугæдон, къададон хуыздæр. 
ХЪАЗÆН НЫХАС 
Мауал рæди адæмы раз, 
Бонæй-бон фыддæр... 
Нал æмбарыс хъазæн ныхас, 
Уæд кæныс цыдæр. 
КУСÆГ ÆМÆ ÆГУЫСТ 
Дæхи æнамонд ма хон, дæ цардæй ма кæн хъаст, 
Кæд дын кæстæртæ рацыд, нæ бавзæрстай сæ рыст... 
Мæ игæртæ ыссудзынц, фæцæйтоны мæ маст — 
Куы фæкусын, мæ цуры куы фæлæууы æгуыст. 

ÆППÆТЫ РÆСУГЪДДÆР 
Дæхимæ нæ дарыс дæ къухтæ, 
Фæкæнынц дæм уый тыххæй хыл... 
Æнæниздзинадæй рæсугъддæр 
Æз ницыма федтон зæххыл. 
ТБУАÆМÆБЫНДЗ 
Хиуон æмæ хиуон 
Адджынæй цæрынц... 
Теуа цы у иуæн, 
Иннæмæн уый — бындз. 
ЦАРД-ФÆЛЛАД 
Дуг æндæрхуызонæй уад 
Цæстытыл æвзонгæй... 
Цард æз рахонин фæллад, 
Кæцы рæзы бонгай. 
ИУÆМÆМИН 
Алы бæстæйы дæр дин 
Адэемы йæ фæдыл хоны... 
Иу сауджыны зонынц мин, 
Мины иу сауджын нæ зоны. 
ИУНÆГÆЙ 
Д’ амонд абадти бæхыл, 
Алыгъди кæдæмдæр мæт... 
Никæимæ кæны хыл, 
Иунæгæй куы вæййы, уæд. 
РАСТ НЫХАС 
Разындзæн цыфæнды ран 
Хорз адæймагæн лымæн... 
Раст ныхас æрхæсса зйан 
Искæмæн — нæ уырны мæн. 

ХУЫЗДÆР 
Чи зынд хъæубæсты фысдæр, 
Тохы бон уыди уый разæй... 
Иу раст ныхас у хуыздæр 
Мин гæды ныхасæй. 
ÆЦÆГ НЫХАС 
Ма кæн талф-тулф æмæ тагъд — 
Науæд дæм хæсдзысты лаз... 
Афоныл цы ’рцæуы загъд — 
Хонынц уый æцæг ныхас. 
ПЫЛЫ ССЫР 
Нæ баивин нæхи Цъæй 
Æз ницæуыл, æмбар... 
Пылы ыссыр йæхицæй 
Зынаргъдæр у дзæвгар. 
ЗНÆГТÆ 
Мин хатты нæ бæстæйы цæрджытæ 
Фесты уæлебадджытæй фыдæнхъæл... 
Бирæ къухтæ — иу агæй хæрджытæ — 
Сты ызнаг, сæ кæрæдзийæн уæнгæл. 
ХÆЛЫНБЫТТЫР 
Куыннæма уыди зиу 
Нæ адæмæн зынаргъ!.. 
Цы бæстæйы нæй цъиу, 
Хæлынбыттыр уым — маргъ. 
ÆФСЫМÆРТÆ 
Годжиты Пойда 
Уыд уæйыг куысты... 
Зйан æмæ пайда 
’Фсымæртæ ысты. 

ХЪÆБАТЫРТЫ АСТÆУ 
Æнхъæлмæ дæм кастæн — 
Ыснарæг мæ уд... 
Хъæбатырты астæу 
Нæ рæзы тæппуд. 
РАСТÆМÆСАЙÆГ 
Дзурынц адæм — чи зоны, сты раст — 
Алцыдæр ис балхæнæн æхцайæ... 
Алкæйы дæр раст лæг хоны раст, 
Сайæгой та алкæйы дæр — сайæг. 
ÆВЗАГ ÆМÆ ÆФСÆРТÆ 
Хъæздыгмæ нымады нал вæййы хæстæг дæр, 
Хионыл æм хион нал вæййы нымад... 
Ницы ис æвзагмæ æфсæртæй хæстæгдæр, 
Афтæмæй йыл уыдон дæр фæхæцынц хатт. 
ÆНАМОВДХÆДЗАР 
Ызнæт бинонтæй амонд лидзы, 
Сæ дуг нæ батондзысты адæн... 
Нырма хæдзары зонынц ницы, 
Фæлæ йæ уынджы зонынц адæм. 
ÆРЫГОН ÆМÆ ЗÆРОНД 
Лæгæрды, абухы Æрыдон, 
Хæххонæн ахæм у йæ конд... 
Æрыгон хъуамæ уа æрыгон, 
Зæронд та хъуамæ уа зæронд. 
ХИСТÆР 
Ивгъуыд дуджы фæсивæдæн уыд фæзминаг асдæр, 
Асдæрæн-иу алы ран дæр кодта кæстæр кад... 
Кæцы фены дунейы рухс фаззон гуырдтæй раздæр 
Уый вæййы цæргæ-цæрæнбон хистæрыл нымад. 

^ЦÆИВГÆ ФÆТК 
цаемаей цæрай, кæныс фынæй 
дрх уый тыххæй, Хæмæт... 
Æнæзæрондгæнгæ дын нæй, 
Куы цæрай, уæд. 
дрЫГОНÆЙ ЗÆРОВДМÆ 
Цæ фынджы фидауц у бæгæны, 
Й# кад ын сисы уый бæрзонд... 
Ззеронд æрыгондæр нæ кæны, 
Æрыгон та кæны зæронд. 
МÆГУЫРХÆДЗАР 
Маегуыр у, тынг мæгуыр дæ къуым 
Кæлынæввонг ысты йæ систæ... 
Кæстæр цы хæдзары нæй, уым 
Нæ уыдзæн иуахæмы хистæр. 
АМОВДМÆ ФÆНДАГ 
Дæ фидæныл кæ мæт — 
Æгъдау кæстæрæн амон. 
Куы нæ бакусай, уæд 
Нæ базондзынæ амонд. 
ХЪЫГÆМÆЦИН 
Ницæмæй бафсæддзæн никуы æлгьин, 
Удæй мæгуыр у, къæбицæй — хъæздыг. 
Афæдзмæ иу хатт нæ фæзыны цин, 
Къахы уæлфадæй ысгæпп ласы хъыг. 
ЙÆЛГОЙМÆГТÆÆМÆ СЫЛГОЙМÆГТÆ 
^зегуыр куыннæ рахонæм дæу, хæрæгæй кæд фæкæныс хуым, 
^ндыл кæд не ссардзынæ дур, вæййы æрдæгафтид дæ гон?! 
Чаелгоймæгтæ кæм вæййы хæрх, нæ фæфаг кæны сугтæ уым, 
^ьхлгоймæгтæ кæм вæййы хæрх, нæ фæфаг кæны уым та дон. 
127 

ФÆРÆТÆМÆ БÆЛЛС 
Ысфидаудзæни фынг кæфæй, 
Фыдæлтæм уыд кæсаг нымады раздæр... 
Фæрæты фондзыссæдз цæфæй 
Ысфæлдæхдзæн кæцыфæнды бæлас дæр. 
ЗЫНДЖЫ СТЪÆЛФÆН 
Нал дзы уыд ыстæлфæн, 
Сæр дзы кодта сар... 
Иу зынджы ыстъæлфæн 
Басудздзæн хæдзар. 
ДЫУУÆАРСЫ 
Цыргьæй хæссыс дæ сытæ, 
Джелбетт нæ зоныс, уаг... 
Дыууæ куы уой æрсытæ, 
Уæд сын нæу иу царм фаг. 
ЧЫСЫЛ ÆМÆ БИРÆ, ХОРЗ ÆМÆ ХУЫЗДÆР 
Æвзæр куыдз у уый, чи рæйы 
Сæ хæдзары къæсæрæй... 
Чысыл хуыздæр у бирæйæ — 
У хорз хуыздæр æвзæрæй. 
ДАВОН 
Лæджы туджы æвдылут, кæй хъæуы ахæм дин! 
Уæхи хуызæн уæ фæндтæ, уæ хъуыдытæ сты сæфт... 
Ды иунæг давон бахæр, кæнæ та бахæр мин — 
Уæлдай дзы нæй — кæлдзæни уæддæр дæуæн дæ тæф- 
НÆМЫГ 
Дæттын хъæудзæни галæн хос 
Дæу... 
Уæлдай нæмыг мæгуыры хос 
Нæу. 

ÆНГУЫЛДЗТÆ 
Агуырдтай цæугæдоны тæнæг, 
Никуы уыдтæ раззæгтæй куысты... 
Фондз æнгуылдзы — иу мады зæнæг, 
Афтæмæй фæйнæхуызон ысты. 
НЫХАСЫ ТЫХ 
Лæгъз ныхæстæй дын бахæрдзæн дæ рын, 
Уыдзæни афтæмæй дæ сон... 
Ныхасы бон у фервæзын кæнын, 
Ыстæй у амарын йæ бон. 
КУЫСТÆМÆ ЙÆ ФÆСТИУÆГ 
Алцæмæй дæр-иу цæттæ 
Царды мах куы уаиккам, бæргæ... 
Куыст куы фæвæййы, уæддæр 
Баззайы йæ фæстиуæг цæргæ. 
ХИУЫЛÆРВÆССОНДЗИНАД 
Кæй нæ æрцыди иуыл 
Дæу хуызæн сайд, уый зон... 
Куы фервæссай дæхиуыл — 
Кæндзынæ уæд фæсмон. 
ИВЫН ÆМÆ СÆФЫН 
Сайы, фæливы, 
Хъуызгæйæ лидзы... 
Алцыдæр ивы, 
Нæ сæфы ницы. 
БАДЫН ÆМÆ ЗМÆЛЫН 
Кæд у дæ бон, 
Уæд кæн фæллой... 
У бадын дон, 
Ызмæлын — сой. 
сохты Музафер 
129 

МÆХИ КОНД 
Куыд кадджын уыд раджы æлутон, 
Куыд ахадгæ уыди йæ уæз!.. 
Мæхæдæг цы нæ скæнон, уыдон 
Мæхион нæ рахонын æз. 
ФÆРАЗЫН 
Уæззау рæстæг хъæддых фæлæуу, 
Йæ быны ма фæуы æрхуымæн... 
Дæ бон ысраст кæнын цы нæу, 
Хуыздæр вæййы фæразын уымæн. 
МÆСТЫЙÆ 
Стыр уæргьтимæ никуы тахт 
Дугъонау хæссæн... 
Чи смæсты и, уымæн тагъд 
Нæй уынаффæтæ хæссæн. 
НЫХÆСТÆ ÆМÆ ХЪУЫДДÆГТÆ 
Куы фæвæййы сæны хъæстæ, 
Хæйрæг у уæд, æвдиу... 
Нæ фæкæнынц дæ ныхæстæ 
Дæ хъуыддæгтимæ иу. 
ÆНÆПАЙДА ЗОНД 
Нæ рахондзæни ничи дæу æрвонтæй, 
Цæсты ахадгæ нæу дæ уынд, дæ конд... 
Пайда кæнын куы нæ зонай дæ зондæй, 
Кæй хъæуы уæд, зæгъ-ма мын æй, дæ зонд? 
ФИДАР 
Цудын нæ зоны, уый алцæмæй дæр 
У бузныг, разы... 
Цы йæм нæ вæййы, æнæ уымæй дæр 
Цæрын фæразы. 

КОЗБАУ МИ 
Лæггад кæнут, æз та уын 
Кæндзынæн иумæ кад... 
Лæджы йæхи цур стауын — 
Козбау мийыл нымад. 
ÆРТЫСКÆН 
Хæлардзинадæн а зæххыл æмбал кæд уыди, кæд! 
Тæрхъусау дзы фæцæйлидзы цыфæнды тыхджын сон... 
Æртыскæны дыууæ хайы куы баиу вæййынц, уæд 
Сырхзынг æфсæйнаг фелвасын дæр бавæййы йæ бон. 
МУЛКДЖЫН ДИНГÆНДЖЫТÆ 
Нымадта-иу гæды дзырд фауыл, 
Фыдæлтæй чи уыди æцæг уд... 
Зæгьут: «Æууæндæм мах Хуыцауыл», 
«Фæливæм адæмы»,— нæ зæгъут. 
ÆДЫХÆЙ ТЫХДЖЫНТÆ 
Чи цы у, уый разыны фыдохы: 
Чи — къæбицмæ, чи фæтæхы зиумæ... 
Тыхджынтæ нæ басæтдзысты тохы 
Æдыхты, куы уой æдыхтæ иумæ. 
ФЫЙЙАУ 
Æрхæссæн нæй дæу хуызæн лæгмæ фау, 
Дæ ном у намысæн æгъгъæд... 
Къæдзæхы тигъ дæр радуцдзæн фыййау, 
Куы йæ бафæнда, уæд. 
ДЫУУÆРДÆМ СИМÆГ 
Нæ зоны читт, 
Цæуы æдзух мæтъæлæй... 
Кæны æхситт 
Дыууæ уадындз-хæтæлæй. 

КÆЙДÆРЗÆХХЫЛ 
Фæхуыдта дæ фæндаг 
Фыдыбæстæй æгæр дæр... 
Кæйдæр зæххыл зæлдаг 
Четæнæй у хъæбæрдæр. 
ÆРТÆ ХЪУЫДДАДЖЫ 
Æвзонгæй кæд фæхицæн дæ дæ мадæй, 
Уæд банызтай хъыцъыдæтты фыдмаст... 
Зын бамбæхсæн у, теуайыл куы бадай, 
Ыстæй ма уæд сывæрджын æмæ уарзт. 
ÆДДÆДЗАСТ УСЫ ЛÆГ 
Дæ зæрдæ дын ныррæхуыстæуыд кардæй, 
Фæкойаг и, фæсагъæссаг дæ сæр... 
Дæ ус нæ рацыд канд дæуыл мæнгардæй, 
Фæлæ нæ систам мах дæ хуызæн хъæр. 
ПАРАХАТ НИЗ 
Мæлæгæн нæ ратдзæни дон, 
Нæ йæм хъары искæйы рис... 
Ды низыхатт рахатын хон 
Æппæты парахатдæр низ. 
ХОРЗМАРАКÆН... 
Нæ фыдæлтæн зæкъæн 
Сæ хуыздæр артаг уыд... 
Нæ фæци хорз лæгæн, 
Куыдæй ыссара фыд? 
СОКРАТЫÆНГÆС 
Нæ йæ фендзæни ничи хъусæй: 
Йæ хъæрæй байдзаг вæййы уынг... 
Йæ гæмæх сæр æмæ йæ усæй 
Уыди Сократы æнгæс тынг. 

ЧЫНДЗÆХСÆВ ÆМÆ ЗИАН 
Уæ намыс хъахъхъæнут къæмæй 
Кæцыдæриддæр ран... 
Æнæцæссыг чындзæхсæв нæй, 
Æнæхудгæйæ — зйан. 
МАГУСАЙЫ АРМ 
Уæйгонд æмæ æлхæд 
Нæ фæзоны æфсарм... 
Æнцад куы бадай, уæд 
Тæппал нæ кæны арм. 
БАСТДЗИНАД 
Куы дæттай алы ран æгъдау, 
Уæд уый ыстыр кад у хъæуæн... 
Хуыцауæн кус, æмæ Хуыцау, 
Хуыцау дæр кусдзæни дæуæн. 
НЫЙЙАРДЖЫТÆ ÆМÆ ЦОТ 
Мæ фарсмæ æрбалæуу, хæцон дыл — 
Нæ хъару фылдæр уыдзæн тохы... 
Ныййарæджы хъуыдытæ — цотыл, 
Цæуæты хъуыдытæ та — хохы. 
ЦЫБЫР 
Чи базæронд, уый — гуыбыр, 
Сисы цухтæ-мухтæ... 
Æртыскæн куы уа цыбыр, 
Басудзынц уæд къухтæ. 
БÆРЗОНД БÆЛАС 
Кæсаг уарзы доны арф, 
Уым цъыллингæй хъазы... 
Арæхдæр æрцæвы арв 
Бæрзонддæр бæласы. 

ЧЫСЫЛ РÆДЫД 
Хус быдырæн цал цъайы 
Бахъæудзæни, зæгъ?.. 
Цъус рæдыд дæр расайы 
Тынг ыстыр бæллæх. 
РÆСУГЪД КЪАЛИУ 
Бæрæгбоны уа, къаты — 
Бæттинаг у фыд-зонд... 
Рæсугъд къалиу дæр ратты 
Фыдынд дыргътæ, уый зон. 
УÆХСТÆМÆ ФИЗОНÆГ 
Чи-иу кодта зыд, 
Ауад ууыл дзæхст... 
Ма басудзæд фыд, 
Ма басудзæд уæхст. 
УÆЛБИКЪОН 
Цы у, у уымæй сиукъ, 
Нæй къуызыртæн фæуæн... 
Дæ гуыбынæй дæ бикъ 
Дынджырдæр у дæуæн. 
ФЫДБЫЛЫЗ 
Баззад хохы цъасы 
Райгуырæн хъæубæстæ... 
Иу фыдбылыз ласы 
Иннæйы йæ фæстæ. 
ИСЧИ ÆМÆ МÆХÆДÆГ 
Фыддуг æрцыд, фыд-заман, сты сагъæссаг нæ сæртæ, 
Къостайы хуызæн абон нæ фæстаг у нæ мæт... 
Куы мын бакусы исчи, фæриссы уæд мæ зæрдæ, 
Куы бакусын мæхæдæг, мæ астæу риссы уæд. 

НЫХАС 
Цæмæн фæкæныс тагъд? — 
Пайда нæ вæййы тагьдæй... 
Цы ныхас не ’рцыд загъд — 
Хуыздæрыл нымад загъдæй. 
РАЙДАЙÆН ÆМÆ КÆРОН 
Цотыл кæнæм сагъæс 
Мах æхсæвæй-бонæй... 
Райдайæнæй ма тæрс, 
Тæрс фæлтау кæронæй. 
УАСÆГ 
Авæрдтон ын касаг — 
Бафсæста йæ хъазы... 
Алы ран дæр уасæг 
Иу хъæлæсæй уасы. 
АУУОН ÆМÆ ÆГЬДАУ 
Адæмы æхсæн хæларад куы тауон, 
Никуы фæдæлдон уыдзæн уæд мæ нау... 
Алы бæласæн у хицæн йæ аууон, 
Алы бæстæйы ис хицæн æгъдау. 
БУЦАХУЫР 
Уыди кæддæриддæр дæ каст 
Дæ фидæнмæ ныфсджын, уæндонæй... 
У буцахуыр зайæгой уарзт — 
Ныххус уыдзæн цæссыгты донæй. 
ХÆЛÆГГÆНАГ 
Дæ мулк у алцæй фаг дæр, 
Рæхджы йын нæй фæуæн... 
Дæхицæй нæй ызнагдæр, 
Хæлæггæнаг, дæуæн. 

ÆФСЫМÆРТÆ 
Рæхсадтой-иу, хуыдтой 
Æрчъитæ уа, хæдбынтæ... 
Нæ фыдæлтæ хуыдтой 
Æфсымæртæ гуыбынты. 
ХЫССÆ ÆМÆ ГАРАЧЪИ 
Йæ фæдыл æз фæзылдтæн мæй 
Кæфæн... 
Хыссæйы гарачъийæн нæй 
Сæфæн. 
ФУРД 
Исыл бафтдзæн ногæй ис — 
Ахады бæркад бынæй... 
Фурдæй цасфæнды дæр ис, 
Къаддæр ын фæуæвæн нæй. 
ÆВДИСÆНТÆ 
Галиу лæгыл ралæудзæн фыдбон, 
Басудздзæн йæ фыдбылыз, йæ хинæй... 
Æвдисæнтæй иу фенæджы хон 
Фехъусджытæй бирæ хуыздæр минæй. 
ÆФСТАУ 
Кæцыфæнды хаты 
Æррайæ фæстæмæ: 
Хъысмæт нын цы ратты, 
Уый байсы фæстæмæ. 
ФЫЛДÆРÆУУÆНК 
Сызгъæрины кæритыл 
Йæхи хæры хæлæг... 
Дæ ныхæстæй дæ митыл 
Æууæнды тынгдæр лæг. 

ЙуЫрыхоны ныхæстæй ды нæ аппардзынæ иунæг дзырд, 
фаевæййынц зонды хос лæгæн, ныууадзынц зæрдæйы сæ фæд... 
фэебæззыди дæ сиахс кæд, дæхицæн æй уæд рахон фырт, 
фзелæ нæ фæбæззыд, зæгъгæ, дæ чызгæй дæр — æнæхай уæд. 
ВАРЫН 
{(зецæйдæр мæм хъуысы нæ фыдæлты дзурын, 
Сае хъæлæс нæ байсысти ивгъуыды тары: 
«Дае хæлæрттæй нал уыдзæн иу дæр дæ цуры, 
Куы нæ зонай уыдонæй алкæмæн барын». 
ЗЫЛЫН ТОХЫНА 
Нæ кæны махæй иу дæр хъаст: 
Бæркадджын рауади нæ фæззæг... 
Зылын тохынайæ дæр раст 
Хæрдмæ ысфардæг вæййы фæздæг. 
АЗТÆ 
Ис дæ сæгъ æмæ фысæн 
Нæуу... 
Иу аз иннæйы хуызæн 
Нæу. 
АДÆЙМАГÆМÆ ЗÆХХ 
Рауарыд алцæуыл 
Ацы бон зæгъ... 
Адæймаг ацæуы, 
Баззайы зæхх. 
^ГÆРОН 
Нæ уыд ыссарæн 
^ьайван, æрæфæн... 
^эерон нæй, арæн 
^Ыдæн, кæрæфæн. 
137 

ТÆВДДОН 
Æз банкъардтон ызнон 
Дæ ныхæсты æндæвд... 
Æруазал уыдзæн дон, 
Цыфæнды ма уæд тæвд. 
ДИССАГ 
Ацы ран æнцад цы бадæм! — 
Бамбарæм нæ дуджы рис... 
Иу къуырийæ фылдæр адæм 
Диссагыл нæ кæнынц дис. 
МЫДÆМÆИХ 
Никуы кæны фыд 
Мадау цоты дих... 
Йе ’взагыл ис мыд, 
Йе ’взаджы бын — их. 
БÆСТÆ ÆМÆ ПАДДЗАХ 
Хæмпæлы бынæй нал зыны дæ хуым, 
Йæ кой дæр нæй дæ дыргъдоны дыргъæн... 
Цы бæстæйы нæй зондджын адæм, уым 
Йæ паддзах дæр æдылы у, сæрхъæн. 
ХЪÆД 
Дæ уаргъ хæссын фæраз, 
Нымад уыдзынæ уæд... 
Æнæ зылын бæлас 
Нæма фендæуыд хъæд. 
ДОН 
Алкæд цауд нæй хонæн — 
Чи вæййы бынæй... 
Хохæй кæлæг донæн 
Бауромæн нæй. 

КÆРДÆГ 
Хъуыддæгтæ дæхæдæг 
Базыдтай дзæбæх... 
Алы ран дæр кæрдæг 
Иухуызон у — цъæх. 
АФОН 
Курæм: «Ма ’рбауадзут низ 
Махмæ, дохтыртæ, хæстæг... 
Алцæмæн дæр афон ис, 
Алцæмæн дæр ис рæстæг. 
РАСТÆЙРАСТДÆР 
Дзаг дæ мастæй, 
Бафтыдта дыл низ... 
Растдæр растæй 
Адæймæгтæ ис. 
ЗЫЛЫНГÆНÆГÆМÆ ТÆРХОНГÆНÆГ 
Ралæудзæни ахæрæт, 
Дзуæппытæ дæттыны рæстæг, бон... 
Иу адæймаг ма кæнæд 
Макæддæр зылын æмæ тæрхон. 
ÆЦÆГМÆГУЫР 
Куы вæййын хуынды, 
Уæд райсын фæндыр... 
Хъæздыгæй чъынды — 
Æцæгæй мæгуыр. 
ХОРЗÆВДИСÆН 
Куы дын федтон дæ басыл — 
Кæрон нал уыд мæ дисæн... 
Зындзинæдтæн фæразын — 
Лæджыхъæды æвдисæн. 

УÆЗЗАУЗОНД 
Æнæсæрфат ми дæ æвзæрмæ 
Æркæндзæн, мæ уарзон хæлар... 
Цы хъуыды æрцæуа дæ сæрмæ, 
Уый иуцалдæр хатты ысбар. 
КÆСАГÆМÆДОН 
Æвзыгъд хæххон 
Сæгуытау — саг... 
Цы ран ис дон, 
Ис уым кæсаг. 
КЪÆВДАÆМÆ МИГЪ 
Дæуæн хъуамæ тæвд уа — 
Куы вæййы дуне их... 
Æнæ мигъ нæй къæвда, 
Æнæ къæвда ис мигъ. 
АЙКÆМÆЦЪИУ 
Бафхæры алкæй 
Ацы æвдиу... 
Алкæцы айкæй 
Не ’взæры цъиу. 
БОНТÆ ÆМÆ АДÆМ 
Абоны мысан хуынд раздæр цъоз, 
Ерысты-иу хъилыл уыди сагъд... 
Схорз уыдзысты æвзæр бонтæ тагъд, 
Не суыдзысты æвзæр адæм хорз. 
ÆВЗАГÆМÆ ЗÆРДÆ 
Дынджыр горæты ауагъта цъæхсæртæ, 
Кæсы йæхимæ фарны лæг хæрзаг!.. 
Æдылыйæн ис йе ’взагыл йæ зæрдæ, 
Йæ зæрдæйы ис зондджыны æвзаг. 

ХЪУЫДЫТÆ 
Нæ зоны карк хæрдты тæхын, 
Уæддæр æй базырджынтæй хон... 
Хъуыдытæ ис, фæлæ зæгъын 
Нæу уыдон алкæцыйы бон. 
ЗОНДДЖЫНТÆÆМÆ СÆРХЪÆНТÆ 
Хæцынц дыл дæлджинæгмæ хъæнтæ, 
Дæуæй уыди дзæвгар хуыздæр æвæд... 
Зæххыл куы нæ уаид сæрхъæнтæ, 
Нæ разыниккой зондджын адæм уæд. 
СЫРДДОНЦЪИУ 
Дæ зондæй дæр, дæ кондæй дæр 
Нæ зæгъдзæн иу лæгъуыз... 
Сырддонцъиуæн зæрондæй дæр 
Æрыгон у йæ хуыз. 
ЦЫРГЬÆМÆ КЪУЫМЫХ 
Ныссырх вæййæм, ныссырх, 
Куы ныххуыйыс дæ дзых... 
Дæуæн у де ’взаг цыргъ, 
Дæ ныхæстæ — къуымых. 
УРСÆМÆСАУ 
Хорз лæджы усмæ 
Чи ’рхæсдзæн фау?! 
Мидæгæй урс у, 
Æдде та сау. 
ЦÆСТЫТÆ ÆМÆ ЗÆРДÆ 
Ацы дзырдтæ фехъуыстон кæддæр, 
Чи сæ загъта, уый мæ цæсты — хох: 
«Цæстытæй куы ферох уа, уæддæр 
Зæрдæйæ нæ фæуыдзæни рох». 

ÆНТÆФ ÆМÆ ХЪЫЗТ 
Фæкæны хурбон гæккуыри лæф-лæф, 
Ыздахы фыййау ривæддонмæ фысты... 
Вæййы æнтæфы алкæмæн æнтæф, 
Фæлæ нæу уазал алы лæгæн хъызты. 
ФÆСМОН ÆМÆ ÆФСÆРМЫ 
Арахъхъы бæсты банызтон бæгæны — 
Лæмæгъдæр у, уый къаддæр цæуы сæрмæ... 
Мæ рæуæг митыл канд фæсмон нæ кæнын, 
Мæ рæуæг митæй æз кæнын æфсæрмы. 
ХИЦÆНДЗИНАД 
Æрцыдтæ-иу æрвылбон дæр дæ хуымæй 
Цæмæдæр гæсгæ сыхæгтæн сæ разæй... 
Кæнæм уæлахиз фосыл тынгдæр уымæй, 
Кæй æмбарæм кæрæдзийы ныхасæй. 
СТЫРДÆР ЦИН 
Нæ кæныс ды мæсты дæр, 
Кæлæн нæ зоныс, хин... 
Уæлахизæй ыстырдæр 
Нæй ацы зæххыл цин. 
ЦОТ ÆМÆ СÆ ХÆЛÆРТТÆ 
Куы уай ныййарæг, уæд кæндзынæ сагъæс, 
Сæ митæй-иу дæ батæрдзысты къуыммæ... 
Нæ зоныс кæд дæ цæуæты, уæд бакæс, 
Сæ хæлæрттæ цы хуызæн ысты, уымæ. 
АХХОСДЖЫНТÆ 
Ды бæрзонд кæм æрбадтæ, цы ран, 
Уым æнцонæй разилдзæни сæр... 
Аххосджын йæхй хоны уæздан, 
Искæйы та — ницæйаг, æвзæр. 

зондцжын 
Иутæ хъуыды кæнынц дардыл, 
Ахæмтæй чи нæ у разы!.. 
Зондджын нæ фæкæуы мардыл, 
Зондджын нæ кæуы æгасыл. 
МУЛКДЖЫН АДÆМ 
Нæу кадджын мæ цæсты сызгъæрин фæрдыг, 
Нæ кæнын цъæхсæртæ ’мæ галуантыл дис... 
Æрдхæрдтæ кæмæн ис, сты уыдон хъæздыг, 
Æнæкæрон бирæ сæ мулк æмæ ис. 
НЫХÆСТÆ ÆМÆ МИТÆ 
Кæнын æз ахæм бинонтæм тæхуды, 
Йæ хæдзарæй кæмæн нæ райхъуыст загъд... 
Æвзæр ныхæстыл чи фæцахуыр, уыдон 
Æвзæр митæм дæр рахиздзысты тагъд. 
ЗЫНÆФСИС 
Куынал фæзоны уаг, 
Фæкæны уæд æртхъирæн... 
Гыццыл дæр мын у фаг, 
Нæ дын фаг кæны бирæ. 
ДАРГЪÆХСÆВ 
Авд æвзаджы цъиу 
Рагзаман зыдта... 
Æхсæв уыди иу, 
Фæлæ уыд фыддаргъ. 
БÆРЗОНДДÆР 
Кæндзынæн æз дæуыстæн 
Æхсæв дæр æмæ бон дæр... 
Цы хохы цъупмæ схызтæн, 
Кæсы мæм уый бæрзонддæр. 

ÆВЗАГÆМÆУД 
Лæггæнæг никуы уыди худ, 
Хъæддзаугæнæг — фæрæт... 
Куы нæ дзурай, уæд риссы уд, 
Æвзаг — куы дзурай, уæд. 
ÆМЗОНДДЗУГ 
Зæрæмæгмæ Зыругæй 
Нæ батавдзæн дæу арт... 
Æмзонд фысвосы дзугæй 
Фæлидздзæн бирæгъ дард. 
ÆФСÆСТ БИРÆГЪ 
Тугдзыхæн тох æмæ хæст 
Царды фæкæнынц æххуыс... 
Бирæгъ куы вæййы æфсæст, 
Дзугæй фæхъæуы уæд фыс. 
ЗДЫЙÆ УÆЗЗАУДÆР 
Дæ зонгæтæ дæ хонынц зыдгæнджытæн сæ зыддæр, 
Дæ цæсгомыл æфсармæн лæг не ссардзæн фæд дæр... 
Фæистон æз уæзæгтæ: æфсæйнæгтæ, ыздытæ, 
Нæ дзы уыди уæззаудæр цъыф калынæй уæддæр. 
ХÆЛАРÆВИ ЗУЛДЗЫХ? 
Фæцардысты нæ фыдæлтæ хæхбæсты, 
Зын уавæрты, куыд сæм кæнæм хæлæг?! 
Сæрхъæнимæ хæлар уæвыны бæсты, 
Фæлтау уæд зулдзых зондджынимæ лæг. 
ÆНÆЛÆГУС 
Æнæ хъисæй нæ фæцæгъды фæндыр, 
Æнæ цалхæй нæ фæтулы уæрдон, 
Æнæ къæвдайæ быдыртæ сты хус, 
Æнæ лæгæй æнамонд вæййы ус. 

ÆДЫЛЫЙÆН ЗОНД АМОНЫН 
Лæджы иыфсмарæг у дывæнд, 
Дæхи йын макуы скæн нывонд... 
Æдылы смæсты вæййы уæд, 
Куы йын амонай зонд. 
ДЗУРЫН ÆМÆ ХЪУСЫН 
Иу хатт дæр дæ цуры нæй 
Фенæн хорз æмгар... 
Хъусæй лæууын дзурынæй 
У хуыздæр дзæвгар. 
ИРГЪÆВÆГ 
Æргом ныхас дын зонды хос уыдзæн — 
Куырыхон лæг кæддæр цы загъта — хъус-ма: 
Хылгæнджыты ’хсæн чи бацыд, куыдзæн — 
Фæлæбурдта æвиппайды йæ хъусмæ. 
ДЗЫХЫЛХÆЦЫН 
Нæу а дунейы иунæг дæр æвдудон, 
Нæ сомы кæнын уый тыххæй æз зæххæй... 
Йæ дзыхыл хæцын чи фæразы, уыдон 
Хызт уыдзысты кæддæриддæр бæллæхæй. 
АХУЫР 
Куыд кадджын уыди ронг, 
Æнæ уый фынг уыд къахыр... 
Фæстаг улæфты онг 
Ды ма ныууадз дæ ахуыр. 
УЫНЫН ÆМÆ ХЪУСЫН 
Фæцардтæ бирæ, фæлæ ды нæ базыдтай сæрфат 
Зыбыты иу хъуыддагæн дæр, куыннæ дæ кæнæм хъаст?! 
Цæстæй цы фенай, уый дæр раст нæ вæййы хаттæй-хатт, 
Цы фехъусай дæ хъусæй, уый куыд хъуамæ уа уæд раст?! 
1засохты Му;т(|>ер 
145 

ТОХЫ БОН 
Рынчын уыди — фæсад, 
Куыннæ ма уа мæллæг?.. 
Хæргæйæ сты æфсад, 
Нæй тохы бон та лæг. 
ÆВЗÆРДЗИНАД 
Йæ мæлæты фæстæ дæр кадджын 
Йæ хъуыддæгты фæрцы цæры... 
Æвзæрдзинад у маст, нæу адджын, 
Уæддæр æй алчидæр хæры. 
ИУÆМÆДЫУУÆ 
Дæ уаргъы бын хъæрзын 
Лæгæнадгæнæн хон... 
Цы вæййы иуæн зын, 
Дыууæйæн уый — æнцон. 
ДЫГÆРДЫГÆМÆ ЧЫЗГ 
Æрттивагдæр дæ фæрдыг, 
Къуыбарзæлдаг — дæ хыз... 
Кæйдæр рæуæд — дыгæрдыг, 
Кæйдæр бинойнаг — чызг. 
КАЛМЫ МАРГ 
Аныгъуылд тары 
Иууылдæр тар... 
Калмы нæ мары 
Калмæн йæ марг. 
НЫХÆСТÆ 
Куыристæй рауайы уыгæстæ, 
Фæцамадтон сæ раджы цас!.. 
Ныхæстæй рауайы ныхæстæ, 
Æнæ ныхасæй нæй ныхас. 

ЛÆДЖЫХÆС 
Куыд хъæбæр у дæ дзых, 
Дæ хъуыддаг ахæм нæу... 
Лæг дæ æмæ хъæддых 
Кæцыранфæнды лæуу. 
БУЗНЫГГАД 
Йæ зæрдæйау — йæ уадындз: 
Ысчынди уый æрмæст æрхуымæн... 
Кæй хъæбысы фæбадынц, 
Нæ фæцæвынц йæ цæсгом уымæн. 
пыл 
Гæррæтт дæр — фаг хылæн: 
Уыдтæн æвдисæн æз... 
Йæ къабæзтæй пылæн 
Нæ кæны иу дæр уæз. 
НИЦЫ ЗОНÆГ 
Хуыцауы хорзæх уæд — 
Кæй къулыл ис цæфхад... 
Куы ницы зонай, уæд 
Хуыздæр у хаттæй-хатт. 
ДЫУУÆ БÆЛÆГЪЫ 
Фæкæнынц дæм хæлæг — 
Ды сæххæссыдтæ фиумæ... 
Нæ аленк кæндзæн лæг 
Дыууæ бæлæгъы иумæ. 
АРÆНÆМÆНЫХАС 
Ис дæттын дæуæн дæ зæрды 
Мидæгæй æддæмæ уаз... 
Ма хиз арæнæн йæ сæрты, 
Макуы кæн уæлдай ныхас. 

НЫХАС 
Ирыстон фидауы хъæуæй, 
Æнæ хъæуæй уыдзæн æдзухъом... 
Ныхас кæд сирвæзти дæуæй, 
Нæ йæ баййафдзæни уæд дугъон. 
ДЗАУМА 
Нæ ракасти йæ къуымæй — 
Æрбадти йыл рыг, сæг... 
Цы дзаума йæм нæй, уымæй 
Æртхуыз нæ уыдзæн лæг. 
СИДЗÆРТÆ 
Ныртæккæ куыд уыд, афтæ уыд кæддæр: 
Нæ-иу сæфти лæгау лæгæн йæ фæд... 
Куынал вæййынц ныййарджытæ, уæддæр 
Ысхъомыл вæййынц, байрæзынц цæуæт. 
ДÆЛДОНГÆНÆГ 
Къæвда рæстæг фæмысæм хуры, 
Фæуайы цæстытыл йæ хуыз... 
Дæлдонгæнæг фынкмæ лæбуры, 
Фынкæй фæагуры æххуыс. 
СТЫР СГУЫХТ 
У кадджын Дзыццыло 
Хæдзары, куысты... 
Йæхæдæг гыццыл у, 
У йе сгуыхт ыстыр. 
МÆСТЫГÆР 
Цæхæртæ калы, афтæмæй æхсон 
Нæу, никуы бацыд ’хсонимæ хæсты... 
Куы нæ вæййы мæстыгæрæн æфсон, 
Уæддæр вæййы хъуынтъыз æмæ мæсты. 

мыд 
Кæй кæныс алы хатт æфсон, 
Дæхицæн уый — фыддæр... 
Кæм ис мыдыбындзыты ’взон, 
Ис уыцы ран мыд дæр. 
КАРД 
Куы уай æнкъард, 
Уыдзынæ уæд æдзæм... 
Куы дæм уа кард — 
Ыссардзынæ кæрддзæм. 
УÆЗÆМÆГАЛ 
Фæзынди уым — кæм уыди фæз — 
Мал... 
Йæ хицау нæ — æнкъары уæз 
Гал. 
ХÆРÆГ 
Чи уыд адæмы æфхæрæг, 
Бамбыди уый мæры... 
Бæх цы бакуыста, уый хæрæг 
Алы бон фæхæры. 
ТАЛА 
Нæй аг хъахъхъæнæн алайæ, 
Зымæгон та зæхх — хасæй... 
Кæд не ’ртасыди талайæ, 
Уæд не ’ртасдзæн бæласæй. 
ХЪУЦЦЫТÆ ÆМÆ ТИГР 
Нæй дын аргъуан æмæ дин, 
Цæсгом та нæ кæны сырх... 
Хъуццытæ куы вæййынц пырх, 
Уæд фæкæны тигр цин. 

БИРÆГЪ 
Фыдуаг сæныкк дзугæй 
Пыхсыты фæцух... 
Бирæгъы ком тугæй 
Ахуырст у æдзух. 
ÆУУÆНК 
Уæле ис хæрæгсындз — 
Рацæут дæлæты... 
Райгуырдыл æууæндынц, 
Не ’ууæндынц мæлæтыл. 
КАЛМ 
А зæххыл — æнæнымæц мæнг лæгтæ, 
Иуæй дзы нæ ракæлдзæни хъарм... 
Акалы йæ хæрв æрвылаз калм, 
Баззайынц йæ маргæйдзаг дæндæгтæ. 
БÆХДЖЫН ÆМÆ ФИСТÆГ 
Сырдоны хуызæн дæу 
Н* асайдзæни лæг... 
Æмбал бæхджынæн нæу 
Фистæгæй цæуæг. 
ХЪАЗТÆ ÆМÆ УАРИТÆ 
Чи уыд махæй азимаг, 
Уый æваст фæтар и... 
Хъаз фæцæуы хъазимæ, 
Уариимæ — уари. 
БАРÆГ 
Райсомы æртæхыл 
Уадтæн æз дзæбæхæй... 
Чи абадти бæхыл, 
Уый æрхиздзæн бæхæй. 

УÆЛАХИЗДЗАУ 
Къæдзæхы сæрты ахиз, 
Ныууадз дæлæуæз хæрд... 
Тыхджын кæны уæлахиз, 
Æдых фæкæны хæрд. 
АДЦЖЫН ÆМÆ МАСТ 
Мауал кæн — фæуæд æгъгъæд — 
Хъаст... 
Адджын несийæн йæ хъæд — 
Маст. 
МÆГУЫРЛÆГ 
Фыдæлты таурæгътæ зæгъынц: 
Хъæбынтæ ласта дон кæддæр... 
Мæгуыр лæгыл фæхæцдзæн куыдз, 
Куы бада теуайыл, уæд дæр. 
БАРÆГ ÆМÆ Л ЕНКГÆНÆГ 
Алкæцы нæ фæцæры дзæбæхæй, 
Алкæцы нæ райгуыры хæдоны... 
Хорз барæг дæр рахауы йæ бæхæй, 
Хорз ленкгæнæг аныгъуылы доны. 
АЛЧИ 
Нарты лæгдæртимæ кæстæр цыдис 
Арвы кæрæттæм ыстæр æмæ балцы... 
Алчи нæ фæкæны алцæуыл дис, 
Алчи нæ фæуарзы алцы. 
РÆСТÆГИМÆ 
Ахондзынæн балцы 
Иуафон дæу дæр... 
Рæстæгимæ алцы 
Баззайы кæмдæр. 

УАРЗТ 
Никуы кæнынц никæйы хынцфарст 
Адæмы уæздандæртæ ’мæ хæрзтæ... 
Алцæуыл кæны уæлахиз уарзт, 
Махæн дæр æвæргæ сты нæ гæрзтæ. 
ФЫЛДÆРТÆÆМÆ РАСТДÆРТÆ 
Райсдзынæн дæм, багьæц, 
Лæдзджытæн сæ къæдз... 
Фылдæры фарс ма хæц, 
Растыты фарс хæц. 
ДЗУРАГ 
Нырма нæма ралæууыд сусæн, 
Нырма цъæх-цъæхид дары нæуу... 
Дæхæдæг дзурыс, фæлæ хъусын 
Нæ фæнды иунæгмæ дæр дæу. 
ÆДЗÆСГОМ 
Ды дæхи дæхæдæг хоныс хох, 
Афтæмæй дæ быны бандон — саст... 
Чи кæны йæ рæдыдтытæ рох, 
Уый æдзæсгом хонын уыдзæн раст. 
ЦЫБЫР ДЗУРЫНЫ МАДЗАЛ 
Ис ахæм адæймæгтæ, пирæн 
Ныууадзынц фæндагыл сæ фæстæ... 
Рæстдзинад дзур, æмæ дæ бирæ 
Нæ бахъæудзæн кæнын ныхæстæ. 
ÆНÆМÆЛГÆ ДЗЫРД 
У бæрзонд къæлæтджынтыл уæ бадæн, 
Стут мæгуыр, фæллойгæнæгæй дард... 
Арæхдæр цы ныхас дзурынц адæм, 
Уымæн у æнæмæлгæ йæ цард. 

дзых 
Нытту кæн артыл — ахуысдзæни арт, 
Ныффу кæн артыл — бауагътай дзы цард... 
Цæуы æвзæр дæр хорзы хуызæн дзыхæй, 
Йæ цуры мачи раппæлæд йæ тыхæй. 
СЫРДДОНЦЪИУ 
Былар æфтыдта бæстыл 
Æмæ ныххауди цъайы... 
Сырддонцъиуæн йæ цæстыл 
Æдзух еууы хуым уайы. 
ÆДЫЛЫДЗИНАД 
Уыдзæн Фыдыбæстæ мæ ис, 
Зæххыл кæмдæриддæр цæрон... 
Æдылыдзинадæн дæр ис 
Гæрæнтæ, арæнтæ, кæрон. 
СЫКЪАÆМÆ ЗÆВÆТÆЙ 
Фæтæрсы æвзæр топпау алчи æррайæ, 
Йæхи дзы фæхизы цыранфæнды уæд... 
Йæ разæй куы цæуай, цæвы уæд сыкъайæ, 
Куы цæуай йæ фæстæ, чъыллипп кæны уæд. 
АИПП 
Мæ сыхаг та фæхыл — 
Йæ хæдзарæй фæлидзæг... 
Æнæаипп зæххыл 
Ды не ссардзынæ иу лæг. 
ДОН 
Фыдыбæстæмæ 
Хæлæртты хон... 
Фæндаг фæстæмæ 
Нæ зоны дон. 

ЦУАНОН 
Хæдзæрттæ кæны уырд: 
Æмпъухы ’мæ æмпъухы... 
Нæ мыл фембæлди сырд, 
Куы уыди топп мæ къухы. 
БÆХДЖЫН ÆМÆ ФИСТÆГ 
Хъæудзæн нæ мæцъистæ — 
Куы ракæнæм зиу... 
Бæхджын æмæ фистæг 
Нæ хонын æз иу. 
СÆР ÆМÆ ХЪУЫДДÆГТÆ 
Адæмы хъæр 
Не ’мбары зин... 
Иунæг у сæр, 
Хъуыддæгтæ — мин. 
МАРГЬЫ БАЗЫР 
Афтæ уыд раджы дæр — 
Ивæн ын нæй... 
Маргъы тæнбазыр дæр 
Расайдзæн зæй. 
ЗÆРОНДÆМÆ СЫВÆЛЛОН 
Цæрæнбонты æвдæлонæн 
Нæй аивæн йæ конд... 
Зæронд æмæ сывæллонæн 
Æмхуызон у сæ зонд. 
ЦÆХХÆМÆСÆКÆР 
Нæ хъæуы ницæмæй æгæр — 
Цард сахуыр кодта афтæ мæн... 
Цæхх дæр у урс, у урс сæкæр, 
Æмæ сæ ма фемхæццæ кæн. 

СÆРЫХЪУЫНТÆ ÆМÆ ЗОНД 
Дæ фæндыл æдæрсгæ 
Дæ кæстæрты хон... 
Сæрыхъуынтæм гæсгæ 
Нæй рахатæн зонд. 
ХÆЛЫНБЫТТЫР 
Цы у кæсагæн сур, 
У уый бындзæн хæлуарæг... 
Хæлынбыттырæн хур — 
Йæ цæстысындз, йæ марæг. 
ЦАЛХ 
Дзурын æз дæуæн 
Мæй: 
«Иу цалхыл цæуæн 
Нæй». 
ФЫДЫ УС ÆМÆ ФЫДУС 
Нæ бавзары тухитæ цъус 
Лæгау лæг, фæлæ сæ нæ хаты... 
Фыды ус куы нæ уа фыдус, 
Уæд сабитæн баивдзæн мады. 
ÆДЦЕ ÆМÆ МИДÆГÆЙ 
Райдыдта дæ бæх 
Ауæдзы тыхцыд... 
Æдде у дзæбæх, 
Мидæгæй — æмбыд. 
ЦÆСТÆМÆХЪУС 
Чысыл фæгæдзæ кæн, æххæст 
Æрцæуа сæрд, æрлæууа сусæн... 
Æвзæр цæстæй фæкæсы цæст, 
Æнæуынон нæу ницы хъусæн. 

ТÆККÆ СТЫРДÆР ХОРЗДЗИНАД 
Æвзарын хъæуы нæмгуыты зыгуымæй, 
Кæннод кæндзынæ алкæддæр фæсмон... 
Мæ хæларæн йæ хæлар кæй дæн, уымæй 
Ыстырдæр хорз нæу ракæнын мæ бон. 
ЧИНГУЫТÆ 
Хъæуы йæ разы алкæмæн æвæрын царды хæс, 
Бæрзæндты уæд кæмфæнды дæр хæсдзæн æдзух йæ сæр... 
Æппæты хуыздæр чингуытæ æппæты разæй кæс, 
Кæннод дын рæстæг нал уыдзæн сæ кæсынæн кæддæр. 
ДЗÆНÆТ 
«У йæ хъæд нæхицæй, — загъта тулдз, — фæрæтæн, 
Афтæмæй фæхонæм не знаджы фæрæт»... 
Амондджын нæу алчи иумæйаг дзæнæты, 
Алкæмæн дæр хъуамæ уа йæхи дзæнæт. 
АВГ ÆМÆ АДÆЙМАГ 
Уыд йæ бацыдау йæ рацыд 
Алкæд дзаг фæрнæй... 
Авджы ис ныккæнæн алцы, 
Адæймаджы — нæй. 
ÆХЦАДЖЫН МÆГУЫР 
Фæхыл и раджы кадимæ, 
Нæ зоны, циу сæрфат... 
Мæгуыр лæг у æхцатимæ 
Хъæздыг лæгыл нымад. 
ТАРСТАДÆМ 
Цард дзæвгар фæзындæр: 
Тагъддæр мæм фæзын... 
Тарст адæмæй тынгдæр 
Ницæмæй тæрсын. 

УÆЗДАН 
Нæ уыдтæ дзаг фæрнæй, 
Куыд дæм кæнæм хæлæг?! 
Хæддзу уазæгæй нæй 
Зæххыл уæздандæр лæг. 
НИУЫН ÆМÆ БÆГЪ-БÆГЬ 
Никæмæуал бахъардзæн ацы дуджы дзырд, 
Иу бæллæхыл фидар баст — иннæ стыр бæллæх... 
Нæу хуыздæр, бæллиццагдæр, зонын æз бæлвырд, 
Бирæгьтимæ ниуынæй фыстимæ бæгь-бæгъ. 
ФÆСТАГ КЪАХДЗÆФ 
Æнцон нæ уыд хæхбæсты 
Æнахуырæй мæнæн... 
Фæстаг ныхасы бæсты 
Фæстаг къахдзæфтæ кæн. 
ФÆЛИВÆДЖЫНОМ 
Кæд хъахъхъæны исчи йæ намыс къæмæй, 
Уæд райсдзынæн уымæн йæ къух... 
Кæй фæнды, фæливæг æй хоной цæмæй, 
Уый дзурæд рæстдзинад æдзух. 
БЫДЗÆУЫ КУЫСТ 
Алцыдæр хъæуы æгасы — 
Ногдзинад уый махæн нæу... 
Адæймаджы ролы хъазы 
Цирчы упыли, быдзæу. 
ХЪÆЗДЫГ 
Дæ ис-бисы бындур мæгуыры фæллой хон, 
Дæ намыс — чъизи тынг, æхсæн ын нæй, æхсæн... 
Хъæздыг уæвын æвзæр цæмæй уаид, зæгъон? — 
Мæн бахъæуид цæрын хъæздыджыты æхсæн. 

ГЫЦЦЫЛ РÆДЫД 
Сты йæ фидæн алкæмæн цæуæт, 
Ныййарджыты намыс æмæ кад... 
Мах тыххæй куы фæрæдийай, уæд 
Стыр фыдыл уый не ’рцæудзæн нымад. 
ЙÆХИЦÆЙ ФÆСТÆМÆ 
Цæуын та фæстæмæ 
Æз фаронау балцы... 
Йæхицæй фæстæмæ 
Лæг базондзæн алцы. 
ТУТИ ÆМÆ АДÆЙМАГ 
Алцæмæй ничи у царды æххæст, 
Цыг дæр хъул абады сахау... 
Тути ныхæстæ фæлхат кæны ’рмæст, 
Уæдæ-ма асайæд махау! 
ЗЫЛЫНГÆНÆГ 
Теманы фæстæ ныххæцыд æндахыл фæдзæл, 
Бавнал дзабыртæ хуыйынмæ, хъæццултæ рæтау... 
Адæймаг йæхи йеддæмæ базылын кæндзæн 
Алкæйы дæр, ахæмæй йæ сфæлдыста Хуыцау. 
АДÆЙМАГ 
Дæ хуыздæр уавæр у быцæу, 
Хъаугъа, хъæлæба æмæ хæст... 
Ыстыр лæг дæр уæларвон нæу, 
У уый дæр адæймаг æрмæст. 
ХЪÆБАТЫРЫ НЫЙЙАРÆГ 
Нымайыс кæд æмгары — 
Фыдбылызæй йæ бахиз... 
Хъæбатыры ныййары 
Кæддæриддæр уæлахиз. 

ÆХЦА 
«Хаттæй-хатт æрцæуы цыргъ фæрæтмæ саг», — 
Афтæ загьта раджы дард фыдæл кæддæр... 
Ис уæвæн, æмæ дæм алцыдæр уа фаг, 
Фæлæ дæм нæ уыдзæн фаг æхца уæддæр. 
АРТ 
Бахойы хæдзары чъылдыммæ ставд бал 
Рудзынг. 
Артмæ кæцырдыгæйфæндыдæр бавнал — 
Судзы. 
КÆРОН 
Зарын булæмæргъы бон 
У, куыннæ йæм хъусон!.. 
Алцæмæн дæр ис кæрон — 
Ницы у æнусон. 
УЫНГÆГДЗАУМА 
Дæхи æмбайы 
Бæрзæндæн — д* ас... 
Уынгæг дзаумайы 
Нæ вæййы тавс. 
АГТÆÆМÆДУРЫН 
Куы амбæлынц цуаноныл сагтæ, 
Уæд райдайы уыдоны сурын... 
Куы сцæвынц кæрæдзийы агтæ — 
Хъыгагæн, ныппырх вæййы дурын. 
ЛÆМÆГЪДЗИНÆДТÆ 
Цы нæ какула дзурыс мæнæй, 
Мæхинымæр дыл фæкæнын дис... 
Лæмæгъдзинæдтæ лæмæгъмæ нæй, 
Лæмæгъдзинæдтæ тыхджынмæ ис. 

НЫГÆНÆН БОН 
Мæнг ард фæлывд адæм фæхæрынц, 
Æвзæртæн ахæм у сæ хъæд... 
Кæд иууылдæр дæуæй æппæлынц, 
Æрцыд дæ ныгæнæн бон уæд. 
ЦЫРТДЗÆВÆН 
Цы зынæн фæразы, цы цæфæн, 
Цы уынгæг зæрдæйы æрхуымæн!.. 
Цы лæджы нæ хъæуы цыртдзæвæн, 
Хъæуы йæ æвæрын гъеуымæн. 
ФÆЛЫВД 
Куыд раппæлдæуа, зæгъ, дæуæй, 
Кæд афтид дæ мæгуыр къæбицау!.. 
Зæрдæ мын бавæрдтай, цæмæй 
Дæ дзырдæн ма разынай хицау. 
ХÆРИНÆГТÆ ÆМÆ АХСÆНТÆ 
Никуы бафæллад куысты, — 
Уымæн у æгад дæр... 
Хорз хæринæгтæй ысты 
Хорз ахсæнтæ къаддæр. 
НАМЫС УÆЙГÆНДЖЫТÆ 
Лæууыс уырдыг кæйдæр фæрцы, нæма зоныс, циу рыс 
Лæгау лæгтæй нæ раппæлдзæнис иунæг дæр дæуæй... 
Æууæнкджын кæй у, уый тыххæй цы лæгтæ домынц М1 
Фылдæр хæттыты ахæмтæ кæнынц сæ намыс уæй. 
ДЫВÆРТЫХТÆ 
Цæмæндæр сæ дзыхтыл — 
Гуыдыртæ æвæрд... 
Куы ’ууæндай дæ тыхтыл, 
Кæнынц уæд дывæр. 

^уЫЗДÆРХИЦАУ 
размае тырнæг, размæ цæуæг 
разондзæни исты... 
Министрадæй дарддæр лæууæг 
УыД хуыздæр министр. 
уЫНАФФÆ 
Зындгонд нын у дæ фаддзу, 
Дае къахдзæф у бæрæг... 
Каеронмæ алцы ма дзур — 
Ысфæлмæцдзæн дæ лæг. 
БÆМБÆГЫЛ АУЫНДЗДЖЫТÆ 
Фæкæнæм цуан рæмпæгыл — 
У йе знаггад æгæр... 
Æрцауыгътой бæмбæгыл 
Дæ фыдæлтæ кæйдæр. 
РÆДЫД 
Нæ кæнын æз дæлджинæг, нæ кæнын æз фыдгой, 
Вольтеры дзырд нæ мысын — кæйдæр марон мæстæй: 
«"Сыгъдæг ромаг импери" кæддæр заман дзырдтой, 
Фæлæ нæ уыд сыгъдæг дæр, импери, ромаг стæй». 
ИУХАБАР 
Бафтауынц æнаххос лæджы хаттæй-хатт цæсты, 
Урс-урсидæй ацаразынц уадидæгæн сау... 
Цалдæр хатты иу хабармæ хъусыны бæсты 
Цалдæр хатты радзурдзынæн иу хабар фæлтау. 
УАРЗЫН 
Зæронд æрчъйæгтæ удайыс, нæ бафхæрдтай ды цъусы, 
Нæ^дæ джелбетт æмбарынхъом, дæрдты дæ намыс лидзы... 
Кæйдæр фыдгой куы фæкæнынц, уæд уарзын уымæ хъусын, 
Мæхи фауджытæ — зонын æй — зæгъдзысты ногæй ницы. 

ДИССÆГТÆ 
Цæстытæ куы кæной тартæ, 
Уæд цыдæр кæныс, мæ лымæн... 
Диссæгтæ нæ вæййы царды, 
Диссæгтæ сæ хонæм уымæн. 
БÆРЦЗОНДЖЫТÆ 
Дæу нал и хуызæртау, 
Дæ бакаст — быдыргь... 
Нæ кæнынц кæйдæртау 
Бæрцзонджытæ сырх. 
ЧИДÆР ÆМÆ ХÆЛАР 
Нæ уарзыс дæхи дæр, 
Дæ сæр кæндзæн сар... 
Кæмæндæр æз — чидæр, 
Хæларæн — хæлар. 
ТОХÆМÆФЫНГ 
Нæ дарынц фыдохмæ 
Сæ къухтæ, зынгмæ... 
Мæнмæ дзурынц тохмæ, 
Дæумæ та — фынгмæ. 
ЗЫНГСИРВÆЗТЫ РÆСТÆГ 
Кæниккой-иу дæумæ хæлæг 
Кæйдæрты хуызæн тынг, æвæдза... 
Сыгъдæг дон агурынмæ лæг 
Нæ фæвæййы, куы ссудзы хæдзар. 
КАЛМ 
У бынтон уæззау 
Ацы бон мæ сæр... 
Бур уа æви сау, 
Калм у уый уæддæр. 

ФÆДЗÆХСТ 
Йæ бастæй та фæцух 
Ахсæв... 
Куыдзы дзыхы дæ къух 
Ма цæв. 
ГОРÆТАГ 
Дысон зыдыкайы хъуыры ныссагъд 
Фыды къуылдыхимæ стæг... 
Горæтаг дзаумæттæ акодта тагъд, 
Горæтаг суæвынæн бахъуыд рæстæг. 
ХИППÆЛОЙ 
Айк фæлдахæм уал азы мæцъисæй, 
Не уæнгты нæма бацыди тых... 
Райсомæй æппæлыди йæхицæй, 
Бахуыдта изæрыгон йæ дзых. 
УАЗÆГ 
Ацы ныхæстæ æз хъусын кæдæй! 
Дзурынц сæ махау кæмдæрты: 
«Уазæг куы асæтты дурын, уæд æй 
Фысым фæдары йæ зæрдыл». 
ФÆЛЫВД 
Куыннæ дзы кæной адæм хъаст, 
Æрбадт йæ намысыл кæд сæг?! 
Йæ ныхæстæ куы вæййынц раст, 
Уæддæр сыл нал феууæнды лæг. 
СУДЗИН 
Цæуыннæ кæныс ахуыйæн? — 
Къæбæр, фыдызгъæл сис... 
Чысыл судзинæй бахуыйæн 
Ыстыр кæлмæрзæн ис. 

ХИЦАУ 
Куыннæ хъуыса йæ хъæр 
Фæсахсæвæр куыдзæн!.. 
Ысхицау у, æндæр 
Дæ фарсхæцæг уыдзæн. 
АРФÆ 
«Рæстдзинад» чи кæсы, ирон дзырд 
Кæмæн у тынг адджын мæнау, 
Мæ цæсты уый мæнæн у номдзыд, 
Æххуысгæнæг ын уæд Хуыцау! 
молло 
Киргизаг æмбисонды мотив 
Æз дæуæн салам куыд раттон, 
Кæд æмæ дæ ницы?.. 
Разынди хуыйы сæр абон 
Моллойы къæбицы. 
КÆСАГÆМÆХÆФС 
Бæрзонд ыстахти зым, 
Уæрцц хуымы арф нымбæхст... 
Кæсаг кæм вæййы, уым 
Хæфсыл æрхæцы цæст. 
ФАРСТ 
Кæмдæриддæр цæрæд, 
Кæй намыс у ныллæг... 
Куы нæ ныссадзай, уæд 
Куыд æрзайдзæн тыллæг? 
ФЫДАХУЫР 
Ахæмы æфхæр æмæ æфхæр, 
Ницы дын дзы рауайдзæн æцæг... 
Давæгæй куы адавай, уæддæр 
Давыныл фæцахуыр уыдзæн лæг. 

ÆЦ/ЕГ ХÆЛАРДЗИНАД 
Уыдзæн бæрзонд дæ кад, 
Куы уай æгьдауыл баст... 
Æцæг хæлардзинад — 
Хъæбатыр æмæ раст. 
ЗИВÆГГÆНАГ 
Æмбисбонмæ уæлгоммæ хуысс, 
Ыстæй уæд аууоны æрдау... 
Куы вæййы зивæггæнаг фыс, 
Уæд ын йæхи хъуын дæр — уæззау. 
ДИС 
Рахуыдтой дæ кондджын — 
Сæр бæрзонддæр сис... 
Зондджын загъта: «Зондджын 
Никуы кæны дис». 
КУЫРМ 
Аргæвддзæни сахъгуырдæн дæр 
Галы бæсты куыр... 
Исцæстæй æнахуыргондæн 
Рахонæн ис куырм. 
АГУЫВЗÆ 
Ис царды алцæмæн фæрæз, 
Фæндæгтæ та — æнæнымæц дæ разы... 
Мæ агуывзæ чысыл у, фæлæ æз 
Кæмфæндыдæр мæхи нуазæнæй нуазын. 
«ÆРГХЪИРÆН» 
Иры нæй мæхицæй карздæр, 
Нæй дын ирвæзæн, фæлæуу! — 
Æз мæхи мардзынæн раздæр, 
Уый фæстæ та — дæу. 

ХЪУ ЫДДАГ АРАЗÆГ 
Хæххон дзигылотæ нæ уæндынц нæртонмæ, 
Йæ чысыл дымгæ дæр ын рахонынц уад... 
Кæд ахæццæ кодтай ды хъуыддаг кæронмæ, 
Йæ саразæгыл дæр ды дæ уæд нымад. 
ХОРЗАРГЬАУ 
Дудгæ бонтæ, рис 
Бавзæрста мæ сæр... 
Хорз аргъауæн ис 
Радзурæн æвзæр. 
ÆНУСОН БАЙРАГ 
Бæллæх дæ ды, бæллæх - 
Кæдæй нал дæ хæдзайраг... 
Чысыл куы вæййы бæх, 
Уæд у адзалмæ байраг. 
КАРД ÆМÆ КÆРДЦЗÆМ 
Нæ ацыдаид гæс 
Дард... 
Кæрддзæмы хæдæнгæс — 
Кард. 
СÆРÆМÆКЪÆХТÆ 
Хъæддых лæууын йæ бон нæ уыд, кæны дыдæгътæ, 
Кæддæриддæр æм каст бæрзонд хохау къæсæр... 
Куы бамбæрзы йæ сæр, уæд байгом вæййынц къæхтæ, 
Куы бамбæрзы йæ къæхтæ, уæд байгом вæййы сæр. 
ДОХТЫР 
Амондджын вæййы хæрис 
Доны былгæрон... 
Чи дын базыдта дæ низ, 
Уый дæ дохтыр хон. 

ÆВЗЛЛЫ 
Нæ дыл æркæндзæн хъæу 
Дау... 
Æрмæст æвзалы нæу 
Сау. 
ЦÆУГÆДОН ÆМÆ ЦАД 
Æвæрдта халы уæлæ хал — 
Нæ бадт дæуау æнцад... 
Цæугæдонæн хæлар, æмбал 
Нæ рахондзынæ цад. 
МАРГЪ 
Фæндæгтæ цас и, цас зæххыл 
Даргъ... 
Йæхи хуызæттимæ тæхы 
Маргъ. 
УÆЙГÆНДЖЫТÆ 
Нæ бафæллад куысты — 
Æгусгæйæ ныддæнгæл... 
Уæйгæнджытæ ысты 
Сæ кæрæдзийæн уæнгæл. 
НЫХÆСТÆ ÆМÆ ТЫЛЛÆГ 
Фæуадзынц ахæмы сæ фæстæ, 
Нæ йæ фæхоны иу дæр лæг... 
Куы нæ дзурай, уæд нæй ныхæстæ, 
Куы нæ садзай, уæд нæй тыллæг. 
питон 
Ыссардзæн хъæды астæу талм, 
Йæ фæстæ амбæхсдзæн йæ зыны... 
Хуыйы дæр аныхъуырдзæн калм, 
Нæ аныхъуырдзæни уызыны. 

ÆНÆФСИС 
Æрзад нæм диссаджы мæнæу, 
Нæ цæуы дынджыр гоны-гарзы... 
Йæ бон æй аныхъуырын нæу, 
Йæ раппарын та цæст нæ уарзы. 
ЗИВÆГГÆНАГ 
Дæ хъуыдытæ мын рагæй 
Хæстæг, хион ысты... 
Чысыл зивæггæнагæй, 
Дам, рауайдзæн ыстыр. 
УАСДЖЫТÆÆМÆ ЦÆРГÆС 
Фидæнмæ цæугæйæ уадз дæ фæд, 
Фæлæ-иу фæстæмæ дæр фæкæс... 
Уасджытæ куы фæхыл вæййынц, уæд 
Рамбулы кæддæриддæр цæргæс. 
РÆСУГЪДДЗИНАД 
Дæ ногзад род æгæр дæйы — 
Ды та кæныс фынæй... 
Рæсугъддзинад ис зæрдæйы, 
Æддаг бакасты нæй. 
БОНТÆ 
Нал и цары фиу дæр — 
Цасфæнды йæм кæс... 
Мин бонæй нæу иу дæр 
Абоны æнгæс. 
ЦÆРГÆСÆМÆУЫГ 
Тыхдымгæ йемæ ’рхæссы 
Рыг... 
Нæ баивдзæн цæргæсы 
Уыг. 

КЪУЫЛДЫМ 
Арвастæумæ схæццæ хурзæрин, йæ зынг 
Зæрдæйау рæвдауы адæймаджы цæст... 
Тынг рæсугъд мæм касти къуылдым дардæй, тынг, 
Бацыдтæн йæ цурмæ — хъамылæй æмбæрзт. 
ХЪУЫДЦАГ 
Алцæй хуызæн ис бæрц арæн, уагæн, 
Арæны сæрты та хизæн нæй... 
Хъуыддагæй санчъехы æрдæг акæн — 
Мин санчъехы акæндзæн дæуæй. 
ЦАУДХИСТÆР 
Кæд нæ дæн æз дур, 
Дзурдзынæн уæддæр: 
Цауд хистæры цур 
Ис æвзæр кæстæр. 
НЫЙЙАРДЖЫТÆ 
Дунёйы рæсугъдтæ 
Куыннæ федтон æз!.. 
Ныййарджыты удтæ — 
Æмхуызон, æнгæс. 
ÆНГУЫЛДЗТÆ 
Кæрдзын кæнын у арынгæн 
Кæддæриддæр йæ куыст... 
Кæцыфæнды ’нгуылдз алыг кæн — 
Æмхуызон у сæ рыст. 
РАГАЦАУ ЦИН 
Лæджы тыхсæттæг ис фыдуацы, 
Йæ хъарутæ йын байсы загъд... 
Кæд райсомæй дæ хъуыддаг ацыд, 
Уæд цин кæныныл ма кæн тагъд. 

ЗÆРОНД 
Зæронды аиппытæ — мин, 
Фæлæ сыл æз нæ кæнын цин: 
Нæ сыл худын, мæхи зæронд 
Кæнын хъæудзæн — уый ахсы зонд. 
ÆРЫГОН ÆМÆ ЗÆРОНД 
Дæ худ у кæдыккон, 
Кæны дæ фыдконд... 
Тыхджын у æрыгон, 
У зондджын зæронд. 
РÆСУГЬДЫ МИНИУДЖЫТÆ 
Нæ фынгмæ, фæсивæд, хæссут 
Бæркæдтæ фæрныджы къæбицæй... 
Зæронд у дарæсæй рæсугъд, 
Æрыгон та — йæхицæй. 
СЫЗГЬÆРИН 
Дæ намыс раджы ауæй, 
Æцæг у уый, нæу дау... 
Сызгъæрин ахор сауæй, 
Уæддæр нæ уыдзæн сау. 
ЗИВÆГГÆНАДЖЫ ЧЫССÆ 
Ахæм мастимæ ныссæйы, 
Зæрдæйы фæуары мит... 
Зивæггæнаджы чыссæйы 
Уаддымгæ кæны къуыззитт. 
ХУЫМГÆНÆГ 
Рахæссут сигæцы 
Аууонæй хурмæ... 
Гутоныл чи хæцы, 
Нæу уый æххормаг. 

ЗИВÆГ 
Мит ныууарыд — залты 
Ацы хъуынтъыз бон... 
Зивæг дын дæ галты 
Не ссардзæн, уый зон. 
МИНАСЫ ФÆСТÆ 
Фелвæстай уайтагъд мæ цуры дæ хъама, 
Ницы дæм кæсы, æвæдза, мæнон... 
Иу боны минасы тыххæй дын хъуамæ 
Арфæтæ фондзыссæдз боны кæнон? 
ДЗИДЗАÆМÆБАС 
Де знаг куы лидза — 
Бацыд дзы тас... 
Цавæр у дзидза, 
Ахæм у бас. 
ÆВЗÆРДЗИНАД 
Æрхастай мын хæбизджын, 
Куыд ма дæ кæнон хъаст?! 
Æвзæрдзинад — къæдзилджын, 
Къæдзилтæ йыл и баст. 
ДУРÆМÆАГ 
Надтой æвзæры 
Адæмфыццаг... 
Ничи æвæры 
Иу дурыл аг. 
АУÆЗТ 
Лæппу кæм байрæзт, 
Уый уыд зындон... 
Атоны ауæзт 
Цауддæр ран дон. 

тыхджын 
Дзæгъæл бадт циу, æз уый нæ зыдтон, 
Уыди мæ цæстырухс фæллой... 
Йæхиуыл чи фæтых и, уыдон 
Æндæртæн нал кæнынц сæ кой. 
ХЪÆЛДЗÆГДÆР 
Цæттæйæ чи дары æнгуыр, 
Фæкæнын ахæмтæм тæхуды... 
Зæрдæхъæлдзæгдæр у мæгуыр, 
Хъæздыгæй арæхдæр фæхуды. 
АДÆЙМАДЖЫ БУАР 
Цы дæм хауы рæстæгæй, уыдон дзы ратон, 
Цы дæ хъæуы заманæй, уый дзы æрдом: 
Дæ буар у дурын, пайда дзы кæн абон, 
Тæгæлтæ фæхаудзæни, чи зоны, сом. 
ÆВЗÆРДЗИНАД 
Сындзæрх дыуæрттæ цасфæндыдæр хой, 
Нæ дзы ссардзынæ бавæрæн дæ къахæн... 
Æвзæрдзинадæн нæй зæххыл йæ кой, 
Нæ мидæг ысты ’взæрдзинæдтæ махæн. 
ÆРГОМ НЫХАС 
Куыннæ уæм райгонд Фридрихæй*, дзырдта рæстытæ кæд! 
Йæ ныхæстæ йын абон дæр нæ кæнынц адæм рох: 
«Мæ салдæттæ хъуыды кæнын куы райдаиккой, уæд 
Фæлидзиккой сæ хæдзæрттæм, цæй æфсад æмæ тох!» 
* Цытджын Фридрих II A712—1786) — Пруссийы къарол, хæсто" 
разамонæг. 
172 

УД 
Ралæгæрста зæй 
Хохы цъуппæй бынмæ балцы... 
Удæн фенæн нæй, 
Уд уыны йæхæдæг алцы. 
ДОНЛАСТ 
Федтон тар хъæды кæддæр 
Тулдзы хæдфарсмæ тæрсы... 
Доны бацыди, уæддæр 
Къæхтæн схуылыдзæй тæрсы. 
БÆЛАС 
Рахæсс-ма мын басæн 
Тагъд йæ сойджындæр мæхицæн... 
Алкæцы бæласæн 
У йæ цъар, йæ къалиу хицæн. 
ФÆНДАГ 
Ныууадз мæ цæй мæ уагыл — 
Кæдæй дзурын дæуæн!.. 
Хæрдмæ цæуæн фæндагыл 
Бынмæ дæр ис цæуæн. 
ЕУУЫ НÆМЫГ 
Хæстæг нæ цæуы зиуы ’рдæм, 
О, акæла йæ рыг... 
Фæкъул кæндзæни иуæрдæм 
Тæраз еууы нæмыг. 
СУСХЪÆД 
Мæ быны бадынц сых, 
Сæ иуы дæр нæй фауæн... 
Кæд мыл нæ зайы дыргъ, 
Уæддæр сын дарын аууон. 

ЗÆРОНДБÆХ 
Сыкъатæ ис сагæн, 
Гуыдырæн — дæгъæл... 
Зæронд бæх фæндагыл 
Нæ кæны дзæгъæл. 
МАРГ ÆМÆ ХЪЫЦЪЫДОН 
Ис дæуæн æфсон хъынцъымæн — 
Уары дыл сæрдыгон хас... 
Марг цы лæг банызта, уымæн 
Нал у хъыцъыдонæй тас. 
ÆРДХОРДÆМÆ ЗНАГ 
Кæмæй бавзæрстон æз мæстытæ фаг, 
Уыд ахæмтæ мæ царды къорд... 
Зæронд æрдхордæй рауайы ызнаг, 
Зæронд ызнагæй рауайы æрдхорд. 
ЦАРДÆМÆАРÆН 
Хъæуы дæ карæн 
Ссарин зынæй... 
Цардæн ис арæн, 
Ахуырæн — нæй. 
КАЛМÆЙ ТАС 
Ныр дæр ма дыл уæле æвæрынц сæ арм, 
Дæ хъултæ кæйдæр фæрцы абадынц фыр... 
Дæ сыхаджы къахыл куы фæхæца калм, 
Ды дæр уæд кæндзынæ фыртæссæй зыр-зыр. 
ЧЪЫНДЫ ÆМÆ БЫНХОР 
Кæд бавзæрстай зынтæ, 
Нæ дæ уæд ды зындарæн... 
Чъынды кæны бынтæ 
Йæ бынхор фырт-бындарæн. 

ХЪАЗÆН ÆМÆ МÆЛÆТ 
Бумбули — базæн, 
Сугæн — фæрæт... 
Гæдыйæн — хъазæн, 
Мыстæн — мæлæт. 
БУАРÆМÆДАРÆС 
Куы мæм æрхауа бар, 
Уæд равзардзынæн далыс... 
Ыстæджы фидауц — буар, 
Буары фидауц — дарæс. 
ЗÆРДÆЙЫ КОНД 
Кæддæры хуызæн сагъæс, 
Мæт нал фæкæнын æз... 
Уынд æмæ кондмæ ма кæс, 
Зæрдæйы кондмæ кæс. 
ФЫДГÆНÆГÆМÆ ГÆЛÆБУТÆ 
У базырджын мæ хъуыды, нæ йæ баййафдзæн маргъ, 
Дæ хъуыды та — уæзбындæр, цæргæсы цур у уæрцц... 
Фыдгæнæг дæр у адджын ныййарæгæн, зынаргъ, 
Гæлæбутæ ис ахæм, сырды фаджыс — сæ дзæцц. 
ФÆРСÆГ 
Йæ сæрмæ февзæрди рындзæн — 
Сæгуытæн ахæм у йæ уаг... 
Фæрсæг нæ фæдзæгъæл уыдзæн, 
Ыссардзæн алкæддæр фæндаг. 
ДЫЗÆРДЫГ 
Зондджындæр уæвын кæй фæнды — 
Хистæрæн сæрфы йæ фындз... 
Бирæ чи зоны, дызæрдыг 
Уыдон арæхдæр кæнынц. 

ЧЪАПÆÆМÆФЫС 
Асæрфтон дæуау æз дæр 
Комыдæттæ дысæй... 
Абоны чъапæ — хуыздæр 
Райсомы нæл фысæй. 
ДАРГЪ НЫХАС ÆМÆ ДАРГЬ ПÆЛÆЗ 
Бæрц у æгъдæутты хистæр, нæй хистæрæн та аргъ, 
Йæ фындз дæр ын-иу амæрз, куы нæ дæ, мыййаг, соит... 
Цæуынмæ тынг хъыгдары пæлæз, куы вæййы даргъ, 
Кæны ныхасы даргъ та æмхæццæ хъуыды, зонд. 
ФЫДГУЛ 
Мæ ныхмæ дзурын сси дæуæн æгъдау, 
Мæ хорздзинад дыл бафтауы æрхуым. 
Куыдзы коммæ кæм нæ кæсы Хуыцау, 
Куыд бакæсдзæн хæрæджы коммæ уым! 
ХИУАРЗОН 
Мæ кæстæрæн дæр цума 
Фæкæнын æз зынæй... 
Йæхи чи уарзы, уымæн 
Ныхмæлæуджытæ нæй. 
КУЫРЫХОН ÆМÆ ÆДЫЛЫ 
Дæ хъæубæстæм мæ хæлар кæд искæцы бон бафта, 
Уæд-иу уырдыг йæ уæлхъус ды дæр мæ хуызæн лæуу... 
Куыд нæ æмбары уидыг хæринаджы ад, афтæ 
Куырыхоны æмбарын æдылыйы бон нæу. 
ДЫУУÆРДÆМ БАСТДЗИНАД 
Нæ быдыр фестдзæн нæуу, 
Цъæх хуыз ын ратдзæн уалдзæг... 
Куы уарзай, уæд дæу дæр 
Уыдзæн æнæмæнг уарзæг. 

ХОРЗДЗИНАД 
Дæ парахат зæрдæ 
Дæ кад бæрзондмæ сисдзæн... 
Кæмæндæр хорз фæдæ — 
Фæдæ уæд хорз дæхицæн. 
КАФÆГ 
Цыдæртæ дæ фæфæнды — 
Дæ митæй у бæрæг... 
Куынал фæцæгъды фæндыр, 
Уæд нал фæкафы лæг. 
ÆППÆТЫ ХÆРЗАДЦÆР ХÆРИНАГ 
Бæрзонддæр кæндзæни дæ намыс, дæ кад дæр, 
Нымайдзысты алы ран дæу... 
Дæхæдæг кæй бакуыстай, уымæй хæрзаддæр 
Хæринæгтæй иунæг дæр нæу. 
МÆЛÆТЫТАС 
Хонын дæу хæрзхуызы бæсты нард — 
Дауджытæй æлгьыст дæ æмæ зæдтæй... 
Чи нæ зоны, чи не ’мбары цард, 
Уымæн нæй æнæтæрсгæ мæлæтæй. 
МÆРДТÆ 
Иутæн æцæгтæ фæдзуры хъуыран, 
Иннæтæн библи у се скаст, сæ хур... 
Чи амард, уыдон кæм ысты, цы ран? — 
Чи нæма райгуырди, уыдоны цур. 
УАРЗТ 
Нæ дæ куырыхон, никуы цæуыс фарст, 
Куынæуал уай — æрбайсæфдзæн дæ фæд... 
Куы фæфылдæр уа адæмы ’хсæн уарзт, 
Æхсæнады цард аивдзæни уæд. 
сохты Муаафер 
177 

ÆДДАГБАКАСТ 
Уыди нæ хайы фæстæ нæуу, 
Хызти-иу дзы нæ байраг... 
Цæсгом лæг бæрæггæнæг нæу — 
Æддаг бакаст у сайаг. 
ИХÆНÆЙМÆЛÆГ 
Ахæм дзы мæнгард 
Никуы федтон лæг... 
Стьалы хоны арт 
Ихæнæй мæлæг. 
ДЗАУМА 
Хъысмæт ыл дары й’ арм: 
Йæ хъултæ бадынц тæу... 
Цы дзаума дæм нæй, хъарм 
Уый не скæндзæни дæу. 
ХУР 
Æрцыд фæззæг — сты фæзтæ бур, 
Ызгъæлд фæци йæ сыфтæ талм... 
Куы фæкæсы бæрзондæй хур, 
Уæд алкæй фаг дæр у йæ хъарм. 
ДУРЫНТÆ 
Ныккæнæн нал и мах дуджы «æвдадзæй» арæзт хостæп* 
Фæлæ дзы иу нæ дзæбæх кæны, оххай, низыхатт... 
Нæуæг дурыны иуæй-иу хатт разыны зæронд сæн, 
Нæуæг сæн дæр нæ разыны зæронд дурыны хатт. 
ÆДЦАГ БАКАСТ - ФÆЛИВÆГ 
Дæхимæ къаддæр хъус, 
Фылдæр дæ мидбыл худ... 
Ды равзæрстай æнгуз, 
Фæлæ дын рауад тутт. 

ХОРЗХЪУЫДДАГ 
Ныккарстай фарон хос 
Ды сидзæргæсæн Дзауы... 
Æнæдзургæйæ хорз 
Хъуыддаг йæхи ыстауы. 
ФДЦЖЫС 
Лæджы дзырд ницæмæ фæдарыс, 
Æмæ дыл уайы уымæн цæф... 
Цæйбæрцфæнды фæхус кæн фаджыс, 
Уæддæр кæлдзæн йæ тæф. 
ХÆРЗГÆНÆГ 
Бамбарын фæразын кæд дæ рис, 
Уæд мæн дæр дæ хуыздæр хæлар хон... 
Адæймаг цырандæриддæр ис, 
Уым ын у хæрзты цæуын дæ бон. 
ХУЫЦАУЫ УАРЗОН 
Кæныс дæ хæстæ кæд æххæст, 
Ыстæй ма дæм кæд ис æгъдау, 
Уæд дæ Хуыцауы диныл хæст, 
Нæ дæм æрхæсдзæн иу дæр фау. 
КАДЦЖЫН КУЫСТ 
Лæджы цард у мыздæй, 
Кæнынц æдзух йæ кой... 
Зæхкусæджы куыстæй 
Нæй кадджындæр фæллой. 
ХÆС 
Дæ фыдæн хъæбулæн, æцæг фыртæн бæзз, 
Къæдзæх дæ куыд хона, куыд дæ хона хох... 
Дæ дзыллæйы хуызæн дæхицæй дæр хæс 
Кæй дарыс, уый макуы кæн рох. 

КЪÆМДЗÆСТЫГ 
Кæндзынæн æз мæрдфынæй, 
Ныууадздзынæн мæ къæс... 
Фæкъæмдзæстыг уæвынæй 
Фыццаг дæхицæй тæрс. 
ДЗЫХЫЛХÆСТ 
Мах баиу кодта раджы уарзт, 
Нæ иу у уд, у иннæ дзæцц... 
Цæмæй фæкъаддæр уа дæ маст, 
Дæ дзыхыл уый тыххæй фæхæц. 
ХИСТÆРЫЗОНД 
Дæхи фæрæдийынæй бахиз, 
Дæ сæры кад уæлдæргæнгæ цæуæд... 
Дæ къухы бафтдзæни уæлахиз, 
Куы бафæрсай æртæ хистæры, уæд. 
РÆДЫД 
Сусæны ныккасти хур, 
Судзы нæ æгæр... 
Хорз æмæ æвзæры цур 
Равзæрстай æвзæр. 
БИРÆ 
Кæрæфæй дæ зонæм, зыдæй, 
Дæ митæ куыд рахонæм раст!.. 
Куы бахæрай бирæ мыдæй, — 
Фæкæсдзæн дæм иу афон маст. 
ЦИНÆМÆМАСТ 
Лæджы зæрдæйы зин 
Зæд, дауæгимæ баст... 
Цы вæййы иуæн цин, 
У иннæмæн уый маст. 

ХÆРÆДЖЫДУГ 
Мад у зæхх, 
Куыннæ йын кæнæм цыт!.. 
Нал и бæх, 
Хæрæджы дуг æрцыд. 
БÆЛАС ÆМÆ КЪАЛИУ 
Æнæджелбеттæй, галиуæй 
Дæхи дæрддзæфты лас... 
Цы ма кæнын æз къалиуæй, 
Кæд афæлдæхт бæлас! 
РÆСУГЪДДЗИНАД ÆМÆ ХÆЛАР ЗÆРДÆ 
Æз ардыгæй фæстæмæ 
Сымахæй хъуамæ буц уон... 
Рæсугъддзииад — рæстæгмæ, 
Хæлар зæрдæ — æнусон. 
РЫСТ 
Цыппæрæм хатт 
Æрхастай туман... 
Кæуыл ысуад, 
Фæрысти уымæн. 
МАЙМУЛИ 
Æврæгътæ бирæ ис уæлæ, 
Æфтауынц мæ сæ бæрцæй дисы... 
Гыццыл у маймули, фæлæ 
Бæрзонддæр бæласмæ ысхизы. 
КÆСАГАХСÆГ 
Чи нæ зоны намыс æмæ цыт, 
Ууыл ацу зарджытæ ныффысс!.. 
Иунæг бон кæсаг ахсынмæ уыд, 
Фондз боны та хус кæны йæ хыз. 

ХÆДЗАР 
Уыди Æхсæртæг нæртон Æхсарау 
Ыстæры-балцы... 
Гыццыл хæдзарæн ыстыр хæдзарау 
Фæхъæуы алцы. 
УСГУР 
Зонды цур нæ сахаддзæни ис — 
Зонынджынмæ мулк дæлæуæз бады... 
Кæд дæ зæрды ус ракурын ис — 
Фен уал ын фыццаджыдæр йæ мады. 
ДОМБАЙ 
Æмхуызон дих уын ачынди уæ хæйттæ, 
Фæлæ дæумæ фæкаст чысыл дæ хай... 
Уыдысты кæд дæ фыдæлтæ домбæйттæ, 
Дæхæдæг дæр домбай дæ уæд, домбай. 
ДУРÆМÆДОН 
Бæрцæй хуыздæр дзы ницы ис, цыфæнды дæр мын дзур, 
«Æгæр»-æй æз кæддæриддæр уыдтон мæ цæстысындз... 
Хъæбæр уæвын нæ амоны, æмæ уай дойнаг дур, 
Фæлмæн уæвын нæ амоны, æмæ уай растдæр дон. 
БÆЛЛÆХТÆ 
Фидар ысты фæрстæ, 
У фæразон сæр... 
Иу бæллæхы фæстæ 
Ралæууы æндæр. 
ЮХ 
Рæдийæджы æфхæр, 
Кæн цауды ныхмæ тох... 
Фæуыдзæни æвзæр 
Дæр хорзы хуызæн рох. 

ЗÆРОНД ФÆВДЫРДЗÆГЬДÆГ 
Нæ дуг у ахæм, диссагыл дæр нал кæнæм мах дис, 
Цæстæй цы уынæм, уыдæтты цур ницыуал у фын... 
Зæрондæй дæр фæндырдзæгъдæгыл сахуыргæнæн ис, 
Æрмæст зæронды бахъæудзæн мæрдты бæсты цæгъдын. 
ХОРЗ ХЪУЫДДÆГТÆ 
Дæ намыс куы счъизи уа — нæй йын æхсæн, 
Ныххæцдзæн ыл сасмау, бурæмæдзау сæг... 
Дæ иу хорз хъуыддагæй дæ иннæйы ’хсæн 
Къух бакæнæн ма уæд — уыдзынæ уæд лæг. 
ÆЦÆГ ДИН 
Цæхх кæныны пайда цæххыл, 
Зæгъут-ма, циу?! 
Æцæг дин ис нæ сау зæххыл 
Æрмæстдæр иу. 
УДЫ НИЗТÆ 
Баззади æнæхай хистæй 
Хистытæм цæуагдæр... 
Уды низтæ буары низтæй — 
Арæхдæр, тæссагдæр. 
ÆНЦОН ХЪУЫДДАГ 
Мæ цæстытыл фæуайы 
Æдзухæйдæр сымах уырд... 
Цæмæй ныххауай цъайы, 
Нæ хъæуы ууыл ахуыр. 
КУЫСТЫ АРГЬ 
Фæразыс хъысмæты рæхуыстæн, 
Хæссыс ын йæ уаргъ... 
Кæндзысты дæ сæумæйы куыстæн 
Изæрыгон аргъ. 

ФÆНДЫРÆМÆ КАФТ 
Æрсадз-ма — фæлидза æрхуым — 
Къахфындз... 
Фæндырæй кæм фæцæгъдынц, уым 
Кафынц. 
КЪÆМДЗЫГ 
Бынат ис алцæмæн дæр æрдзы, 
Пылау дзы хицау у мæлдзыг... 
Къæмдзыгмæ чи ’вналы, ныххæцы 
Æрмæстдæр ахæмыл къæмдзыг. 
ФЫЛДÆРЗОНÆГ 
Нæ кæны иуимæ хыл дæр, 
Нæ кæны никæимæ загъд дæр... 
Фæзæгъынц: «Чи зоны фылдæр — 
Ныззæронд вæййы бирæ тагъддæр». 
КУЫРМ УАСÆГ 
Мæгуыр лæг уæрдоны 
Бынтон мæгуыр нæу... 
Куырм уасæг фæхоны 
Мæгъæлдаг мæнæу. 
РÆДЫД 
Мæн алкæддæр фæндыд 
Æххæст кæнын мæ хæс... 
Æмбæхс кæйдæр рæдыд, 
Дæхион хурмæ хæсс. 
АРТÆМÆЦÆХÆР 
Дæ æгъдауыл хæст — 
Дар бæрзонд дæ сæр... 
Акъах арты цæст — 
Акалдзæн цæхæр. 

ЦЪЫФ 
Цæлхытæ ’мæ сæмæн, 
Хуыдалынг æмæ хур... 
Ныппырх дыл цъыф. Цæмæн? — 
Ныппæрстай цъыфы дур. 
ДЦÆЙМАДЖЫ КОНД 
Хингæнæгæн уæд 
Йе сæфт кæлæн, хинæй... 
Иу куы райсай, уæд 
Бахъæудзæн дæу иннæ. 
ЛАЛЫМ 
Мæ къæбæрыл барвæсс, мæ хойрагæй саход, 
Нæма йæм æрхастæуыд абонмæ фау... 
Зæронд кæй у, уый тыххæй лалымыл ма худ, 
Йæ хуылфы цы конд ис, уый базон фæлтау. 
ЗОНДÆМÆÆХЦА 
Хуры, тары 
Хъуамæ лæг хынца: 
Ницы мары 
Зонды цур æхца. 
МАРГЬ ÆМÆ АХСТОН 
Нæ уыди къох 
Нæ комы даргъдæр... 
Нæ кæны рох 
Йæ ахстон маргъ дæр. 
ÆФСЫМÆРТÆ 
Куы нæ уай искæйы цур цам, 
Нæ цуддзæн уæд дæ кады хъæл... 
Хæлардзинад æмæ хæрам 
Хуыдта æфсымæртæ фыдæл. 

ÆФСЫМÆРÆМÆ ХÆЛАР 
Мæ алкæцы фарстæн аккаг дзуапп ыссар, 
Кæниæуæд уыдзысты дæ хъуыддæгтæ цъар... 
— Кæцы сæ хуыздæр у: æфсымæр, хæлар? 
— Æфсымæр, уæлдайдæр, куы уа уый хæлар! 
ГАЗЕТТÆ ÆМÆ ЧИНГУЫТÆ 
Горæтау у афтæ хъæуы: 
Кады аккаг дзы у лæг... 
Газеттæ кæсын нæ хъæуы, 
Чингуытæ та нæй кæсæг. 
ЗÆХХ 
Уæйгæнæн нæй, ыстæй æлхæнæн нæй зæххæн, 
Цæуыннæ, зæгъгæ, уæд зæхх нæу сымах, у мæн. 
Йæ уазджытæ ыстут сымах æмæ уын нæй, 
Уæ фысымы кæнат æлхæнгæ æмæ уæй. 
АХУЫРГОНДДЗИНАД 
Нæу зондджын уæвын диссаг, сæрджын уæвын æгъгъæд: 
Куы ницы кусай, никуы ыскалдзынæ уæд рыг... 
Дæ ахуыргонддзинадæй пайда нæ кæныс кæд, 
Уæд хуым фæкодтай, хуымы нæ ныппæрстай нæмыг. 
БИРÆГЪ 
Баззайдзæн дæ фæстæ арф фæд, 
Уыд фæзминаг кæд дæ цард... 
Бирæгъ цасфæнды фæдавæд — 
Иуафон æрцæудзæн мард. 
НÆ ЦЫФЫДЦÆР ЗНÆГТÆ 
Куыннæма сты фыдлæгтæ — 
Кæнынц æдзух хылкъахæн... 
Нæ цыфыддæр ызнæгтæ 
Нæ мидæг ысты махæн. 

МÆНГАРД 
Кæйдæр фæндагыл чидæр ныххауынæн уæрм къахы, 
Кæны йæм додой фæсте, йæхинымæр æртхъирæн... 
Æрдхорд æнхъæл кæмæн дæ, фæлæ цы лæг нæу ахæм, 
Дæ цыфыддæр ызнагæй у уый тæссагдæр бирæ. 
УАРЗОН ЦÆСТЫТÆ 
Хохбæстæй рацыдтæ, базыдтай фæз — 
Баззайдзæни дзы дæ уд... 
Уарзон цæстытæй цæмæфæнды кæс — 
Рахондзынæ йæ рæсугъд. 
ÆНÆУУÆНК 
Уый зондджын лæг дæр загъта, 
Æмæ дзырдта æцæг: 
«Цас къаддæр зона, афтæ 
Æнæууæнкдæр у лæг». 
ЗОНЫНЫЛДЗУРÆГ 
Куы байтауай мæнæу, 
Нæ цæудзынæ уæд курæг... 
Къæр-къæрæй дзурын нæу, 
Кæй зоныс, ууыл дзурæг. 
КЪÆХТÆÆМÆ СЫКЪАТÆ 
Иу сыхы — чызгæрвыст, зарынц, 
Иннæйы æвзарынц зын... 
Бирæгъы йæ къæхтæ дарынц, 
Саджы та йæ сытæ — бын. 
ЦÆСГОМÆМÆЦИН 
Куы йæм æрхатой мин, 
Уæддæр нæ ратдзæн ком... 
Лæг, адæймаджы цин 
Æвдисæг у цæсгом. 

ФÆЗДÆДЖЫ НЫХМÆ ТОХГÆНÆГ 
Фыдынд дзырд макуы суадз дæ дзыхæй, 
Нæ фидауы æнæгьдау царды... 
Фæздæгæй фервæзыны тыххæй 
Йæхи æппæрста иу лæг арты. 
ДЗÆПС ÆМÆ ХÆФС 
Гæдзæ нæ зоны Дзæпс, 
Кæйдæр фыдгой — йæ мæт... 
Куы нæ ныууаса хæфс, 
Нытътьæпп ласдзæни уæд. 
УГОРЬ 
Дæуæн уыдзæни хъарм 
Нæуæг кæрцы хæрзаг... 
Йæ иу æрдæг у калм, 
Йæ иннæ та — кæсаг. 
ДЗИДЗАÆМÆФИУ 
Кодта-иу æдзухдæр зыд 
Мах сыхæгтæй иу... 
Алкæцы сырх ма хон фыд, 
Алкæцы урс — фиу. 
ÆДЫЛЫТÆ 
Кæй ницы у дæуæн дæ бон, 
Æз ныронг уый нæ зыдтон... 
Æдылытыл нæ кæнынц дон, 
Сæхæдæг рæзынц уыдон. 
ТÆССАГДÆР 
Куы нæ уаис тæрсаг, 
Уæд не стъæлфис мæнг артæй... 
Æррабиты æвзаг — 
Тæссагдæр бирæ кардæй. 

КУРДИАТЫ ФÆСТИУДЖЫТÆ 
Галуæрдоны 
Саджы суры... 
Чи куыд зоны, 
Афтæ дзуры. 
НЫХÆСТÆ 
Æнæдон ранæй уадзы дон 
Нæ быдыртæ, нæ фæзтæм... 
Æнусмæ цæрын у сæ бон 
Зæххыл æрмæст ныхæстæн. 
КЪУБАЛ ÆМÆ ФАДХЪУЛ 
Кæсы мæм амонд дардæй 
Æлхынцъæрфыг, цъынддзастæй... 
Мæ фадхъулмæ дæн цардæй, 
Мæ къубалмæ та — мастæй. 
БÆРЗОНД БЫНАТЫ БАДÆГ 
Мæ дзыппы — сом, дæ дзыппы — туман, 
Дæ абон — рухс, дæ фидæн — тар... 
Хæрæджы аккаг чи нæу, уымæн 
Кæнынц саулохаг бæх лæвар. 
ФЫДРАКОНДЦЗИНАД 
Алкæмæн дæр у зынаргъ йæ уд, 
Фæлæ уый дæр бабын кæнынц бонтæ... 
Марк Твен загъта: «Иу чырыстон уыд, 
Æмæ уый дæр байтыгътой зæххонтæ». 
ХИЦАУАДЫ ХÆРЗТÆ 
Кæйдæр низæн бирæ нæ агуры хос, 
Кæйдæр низæй никæмæн риссы йæ сæр... 
Куы фæвæййы хицауад иу лæгæн хорз, 
Уæд уымæй кæмæндæр фæвæййы æвзæр. 

СТЬАЛЫТÆ 
Дæ алы ныхас дæр — хъæстæ, 
Цæлхдурау мæ фæндагыл фесты... 
Куыд нæм кæсы, афтæ хæстæг 
Кæрæдзимæ стъалытæ не сты. 
БÆРЗОНДЦÆР ЦЪУППЫТÆ 
Кæцы вæййы сонтдæр, 
Уый — уæлдай зындарæн... 
Адæмты бæрзонддæр 
Цъуппытæ — æмарæн. 
ÆВЗАГ 
Кæсы чызгайæ мæйтæ, хуртæ, 
Йæ алы уæнджы хъазы туг... 
Æвзаг у ахæм мæсыг, дуртæ 
Кæмæ фæхаста алы дуг. 
ТЫХДЖЫНДÆР АХУЫРГÆНÆГ 
Ды вæййыс дзыхджындæр 
Алкæддæр мæнæй... 
Рæстæгæй тыхджындæр 
Ахуыргæнæг нæй. 
ЦАРДЫ ФÆЛТÆРДЦЗИНАД 
Дæ дзæбуг æмæ сартæн 
Сæ уынæрмæ куыд хъусон!.. 
Йæ ахуыргæнæг цардæн — 
Фæлтæрддзинад æнусон. 
САЙЫН 
Фæливын ахуыр хонынц низ, 
Ыстæй дзæбæх кæны зынæй... 
Ныххатыргæнæн сайдæн ис, 
Фæлæ йын ферохгæнæн нæй. 

ЧЪЫНДЫДЗИНЛД ÆМÆ МУЛК 
Куыннæ дæ рахуындæуа дур, 
Кæд дæм нæ хъары иуы рис!.. 
Чъындыйы аххосаг, бындур — 
Æгæр бирæ мулк, ис. 
ÆРДХОРД ÆМÆ БЫНАТ 
Уырдыгыстæг у лæууæг, 
Фынгæн алы æгьдау ратты... 
Арæх нал базоны лæг 
Йе ’ рдхорды бæрзонд бынаты. 
ÆГАДГÆНÆГ 
Цытджындæр ма уæд лæг — 
Ныййардта уый дæр мад... 
Кæйдæр æгадгæнæг 
Йæхи кæны æгад. 
ÆЛГЬЫСТ 
Бæрæг у куырыхоны фæд — 
Йæ намыс æй систа бæрзонд... 
Хъысмæт дæ куы ралгъита, уæд 
Фæцæудзæн фыццагдæр дæ зонд. 
ФЫДДÆР ЦАГЬАРАД 
Чи уыди тæккæ зыддæр, 
Уый дæр зæххы бын — фынæй... 
Тасы цагъарæй фыддæр 
Цагъарадты астæу нæй. 
ХОРЗДЗИНÆДТЫ ХУЫЗДÆР 
Ма гæрæхтæ кæн фыдызнаджы къуымæй 
Ма уадз фæныкæй та зæй... 
Искæмæн хорзы куы бацæуай, уымæй 
Царды хуыздæрдзинад нæй. 

ÆНАФОНЫ МÆЛÆТ 
Дæ намысау дæ кад 
Ахæрæтмæ цæрæд... 
Æнæпайдайæ цард — 
Æнафоны мæлæт. 
МЫСИНÆГТÆ 
Бахъарæд дæм мах ныхас дæр — 
Фервæзай рынæй... 
Мысинæгтæй цардæгасдæр 
Ссардзыстут зынæй. 
БÆЛЛИЦ 
Ды дæ сагъæсау дæ мæтæй 
Дардæй-дарддæр лидз... 
Санта-Клаусау, дзæнæтау 
Демократи у бæллиц. 
ÆРЫГОНЫ ДУГ 
Дæ карæнтæ, мæ карæнтæ 
Нæ фæллайынц куысты... 
Æрыгонæй æнкъарæнтæ 
Зын бамбарæн ысты. 
ÆФСАРМ 
Дæ цауд митыл ныффæлдах къæй, 
Кæннод фæцæудзынæ ды цамæй... 
Æфсармыл сахуыргæнæн нæй, 
Лæгимæ райгуыра уый хъуамæ. 
НЫХБЫНТÆ ÆМÆ ЗÆРДÆТÆ 
Æмбулдзысты дæ тохситæ, æмбулдзысты дæ хъултæ, 
Дæ размæцыд куы нæ кæнай æвæд рæтты сындæгдæр... 
Уыдзыстæм мах нæ бæстæйæн хуыздæр фырттæ, хъæбулта1- 
Куы уой нæ къухтæ чъизидæр, нæ зæрдæтæ — сыгъдæгдаФ 

ÆНКЪАРАГ 
Нæ сахаддзæн дæ цыллæ 
Бон сихорафон, тары... 
Цы зонынц адæм, дзыллæ, 
Уый зондджын лæг æнкъары. 
НАМЫС ÆМÆ ХÆЛÆГ 
Тæнтæ ’мæ фæрстæ — 
Ихсыд, мæллæг... 
Намысы фæстæ 
Згъоры хæлæг. 
НЫХÆСТЫ ФЫДЦÆР 
Адæмæн сæ зыддæр 
Раппæлинаг нæу... 
Ныхæстæн сæ фыддæр 
Рахуыдтой быцæу. 
ФИДЫД ÆМÆ УÆЛАХИЗ 
Зæгъæн вæййы алы хъуыдыйæн ныхæстæй, 
Ныхæстæй лæг кадджынау суыдзæн æгад дæр... 
Нæй къаддæр уæлахизтæ фидыдмæ хæстæй, 
Фæлæ йæм цыртдзæвæнтæ хæстæй ис къаддæр. 
ÆНÆМБАРГÆ 
Ацы хъуыды мын зын бамбарæн нæу, 
Стæй нæу йæ мидис дæуæн дæр ныгæд: 
Хъусæй лæугæйæ кæд не ’мбары дæу, 
Дзургæйæ дæр дæ нæ бамбардзæн уæд. 
ÆГЪДАУ 
Æфтыд дæ адæмы цæсты, 
Хæссынц дæм алырдыгæй фау... 
Æгъдауы цагъары бæсты 
Дæхæдæг у æгъдау. 

ГАЛИУÆРДÆМ ЗОНДАМОНÆГ 
Раппæлы бæндæнæн алчи йæ даргъæй, 
Картæфтæн та у сæ хуыздæр лæхурæг... 
Мачи у, мацы дзур, мацыдæр архай, 
Æмæ дæ ныхмæ нæ уыдзæн уæд дзурæг. 
СТЫРДÆРРÆДЫД 
Цæттæйæ дын уыд алцыдæр, фæрсылæй, 
Дæ фæндагыл нæ ракалд никуы зæй... 
Æдзухæйдæр рæдийынæй тæрсынæй 
Ыстырдæр рæдыд царды ’руадзæн нæй. 
ЛÆВАР 
Ацы дзырдтæ фехъуыстон абон æз дæуæй 
Æмæ тасы бацыдтæн: сæр кæндзæни сар: 
«Адæймаджы адæймаг нал кæны ныр уæй, 
Адæймаджы адæймаг ратты ныр лæвар». 
ÆГАС 
Æз арахъхъ — мæ уарзон — 
Цас фæнызтон, цас!.. 
Цалынмæ нуазон, 
Дæн уæдмæ æгас. 
ЧИНЫГКÆСÆГ 
Фынгыл та æрæвæрдтай дæхи сæн, 
Уымæн дæ хъуыди æрмæст æфсон... 
Равзары хуыздæр фыссæг йæхицæн 
Чиныгкæсæг, уымæн у æнцон. 
УЫНГÆГ КЪАХЫДАРÆС 
Кæмæндæр цы лæг къахта дзыхъхъ, 
Уый разынд фæсмонгонд, æфхæрд лæг... 
Цы ран æй æлхъивы цырыхъхъ, 
Уый алчидæр зоны йæхæдæг. 

чъынды 
Куы йæ ыстухай фиуы дæр, — 
Нæ йæм фæкæсдзæн фаг... 
Чъынды нæ уарзы иуы дæр, 
Йæхи уды — фыццаг. 
ÆЦÆГРÆДАУ 
Нæ дæ фендзæн адæймаг никуы æрхуымæй, 
Дæ фыдæн æцæгæй дæ амондджын фырт... 
Кæд искæмæн раттыс, дæхи цы у, уымæй, 
Рæдау дæ æцæгæй, нæй уый тыххæй дзырд. 
ДУНБЙЫ УД 
Ныффæлладтæ дæхæдæг. 
Ныуулæфыдтæ: «офф»... 
Дунейы уд ысхуыдта 
Поэты Эйхендорф*. 
КАДУÆЙГÆНÆГ 
Дæуæй æнамонддæр, кæндыс, 
Нæй... 
Дæ кад хæрзиуджытыл кæныс 
Уæй. 
АМОНДДЖЫН 
Знаг у мæ риссагыл 
Къахæй лæууæг... 
Не ’ууæнды диссагыл 
Амондджын лæг. 
* ЭЙХЕНДОРФ Йозеф фон A788-1857) - немыцаг фыссæг. 

ХУР 
У дæ цæвæн хъама цыргъ, 
Алкæддæр — цæттæ: лæбур... 
Хур ыскæсгæйæ дæр — сырх, 
Сырх — ныгуылгæйæ дæр хур. 
ДЗÆНХЪА АГУЫВЗÆ 
Нæ басидзæни иунæг дæр кæрцы 
Æхсæв дæр æмæ бон дæр... 
Дзæнхъа куы вæййы агуывзæ, уæд дзы — 
Хæрзаддæр бирæ дон дæр. 
ÆНÆРАСТДЗИНАД 
Цы ’рцыд йæ ныхы раджы фыст — 
Æвзардзæн алчи алы хатт... 
Ды калм амардтай, уый та — мыст, 
Фæлæ фылдæр ис уымæн кад. 
ЕГЪАУДÆРÆМÆ ХИСТÆР 
Ды дæ нæ сыхæгты рæдаудæр, 
Бæркадджындæр нæма уыд ус... 
Пыл у хъæддаг сырдты егъаудæр, 
Сæ тæккæ хистæр та — тæрхъус. 
НОГÆМÆЗÆРОНД 
Самай сис 
Дзæвгар бæрзонддæр... 
Ног кæм ис, 
Уым ис зæронд дæр. 
ХЪУЫДДÆГТÆ 
Сты кадджын тынг мæ цæсты — 
Æгъдауыл чи у хæст... 
Ис баууæндæн ныхæстыл 
Хъуыддæгты руаджы ’рмæст. 

АДÆЙМАГ - ЧИНЫГ 
Ма йæ кæн дæлджинæг, 
Адæймаг æй хон... 
Алчидæр у чиныг, 
Бакæсын æй зон. 
КУЫРЫХОНАДÆМ 
Нæ вæййы разы иу лæгæй 
Цæмæндæр гæсгæ иу лæг... 
Сæхи нæ хонынц иунæгæй 
Куырыхон адæм иунæг. 
МАСТÆМÆÆФСОН 
Ахæмимæ макуы дзур — 
Схондзæн дæ йæ сон... 
Мастмæ нæу нымад бындур, 
Уый хъæуы æфсон. 
ФÆЛВАРÆН 
Зын банымайæн — цалæймаг 
Нæ цæстыты раз чиуы... 
Куы суа дæ хицау адæймаг, 
Уæд базондзынæ, чи у. 
ТÆРИГЪÆДТÆ ÆМÆ ФАРН 
Хъысмæт, æнкъарын рагæй дæр мæ уæхсчытыл дæ уæз, 
Рæвдауыс иуты, иннæтæн цæмæн кæныс хæрам?.. 
Зæххон адæмæй алкæмæн лæууы йæ разы хæс: 
Йæ тæригъæдтæ ахæссын, йæ фарн ныууадзын ам. 
ЗÆРОНДРÆДЫД 
Мæ царды бонтæ адæн 
Мæн батонын фæндыд... 
Нæуæг æцæгдзинадæн 
Тæссаг — зæронд рæдыд. 

ХÆС 
Мæ æрдыны та бавæрдтон æз фат, 
Зæгъын: «Мæ фыдтæ искуыдæм фæхæсс». 
Æцæгдзинад æрфынæй вæййы хатт, 
Йæ райхъал кæнын махæн у нæ хæс. 
ÆВЗÆРБОН 
Хæссын-иу зон 
Цыфæнды уаргъ... 
Нæ вæййы бон 
Æвзæрæй даргъ. 
АЛ ЫХУЫЗОН АДÆМ 
Нæ сыхбæсты йæ басæй 
Нæ фæхъæстæ ис чи нæ!.. 
Æмбары иу ныхасæй, 
Сæры фæтылдæй — иннæ. 
МЫДМÆ ФÆНДАГ 
Уæйгонд фæдæ, æрцыдтæ ды æлхæд, 
Бынтон ныллæг æрхауд дæ сæры кад... 
Мыдыбындз дыл куы нæ фæхæца, уæд 
Нæ базондзынæ мыдæн дæр йæ ад. 
ÆВЗÆРÆМÆ ФЫДДÆР 
Хæсс сæрмæ — кæмфæнды уай — дæ сæр, 
Царды хорзмæ кæн хæлоф, зыд дæр... 
Зондджын дæ куы рафауа — æвзæр, 
Зондхъуаг дæ куы раппæла — фыддæр. 
МÆГУЫРÆЙ МÆГУЫРДÆР 
Бæргæ дæ ысхонин, æнаккаг, уæгъуыр, 
Фæлæ дæ уæгъуырæй ды ноджы уæгъуырдæр... 
Цы хæдзарæй рацыдтæ, уый у мæгуыр, 
Цы хæдзармæ бацæуай, уый та — мæгуырдæр. 

БÆРЗÆЙ ÆМÆ КЪÆЛÆТ 
Дæуæн бæрзæй 
Дæ хъæд, фæрæт... 
Куы уа бæрзæй — 
Уыдзæн къæлæт. 
ЦЪЫФКАЛÆГ 
Нæртон адæм цыдысты стæры, 
Зындгонд у алкæмæн уый рагæй... 
Зæгъынц, цъыфкалæг, дам, ысдæры 
Сырхзынг тебæ зындоны ’взагæй. 
ХЪУЫДДАГ 
Йæ сыкъатæм бæллы нæ фылдæр сагæн, 
Сты сагæн та йæ сыкъатæ йæ цыт... 
Йæ райдайæн куы нæ зонай хъуыддагæн, 
Уæд ын йæ кæрон базондзынæ куыд?! 
ХÆЛÆГГÆНАГÆН 
Ды кæныс цæргæ-цæрæнбон мах фæстæ, æвзæр, 
Сæпп... 
Ауыдаид фырхæлæгæй афонмæ æндæр 
Тъæпп. 
НОДЖЫДÆР МА ХÆЛÆГГÆНАГÆН 
Ды бафтыдтай дæхи цæсты — 
Нæ рандæвта дæ арт... 
Куынал кæнай хæлæг, мæсты, 
Мæныл æрцыд уæд мард. 
тых 
Мæн бафæндид афтæ: цæрæд 
Æнæмастæй алкæйы сых... 
Дæ тыхтыл куы æууæндай, уæд 
Йæхæдæг хъару у уый, тых. 

зын 
Фæкæнынц сагъæс, мæт 
Мæгуыр лæджы хъæрзын... 
Куы ницы дзурай, уæд 
Дæ ныхмæ дзурын — зын. 
ДИССАГ 
Алкæйы дæр бахæссæн ис къуыммæ, 
Стæй йын ис фæцагайæн йæ риссаг... 
Алцыдæр кæй фæуыдзæни, уымæн 
Алцыдæр у ацы зæххыл диссаг. 
ÆНÆНИЗАДÆМ 
Ацы дзырд уыдзæнис 
Раст, хæрын уын ард: 
Иууылдæр æнæниз 
Адæм уарзынц цард. 
ФИДАРЦÆДИС 
Рæстдзинад æмæ тых 
Куы саразынц цæдис, 
Ызнагæн уæд йæ ных 
Фыдбоны хай фæцис. 
ÆНÆЗОНГÆ ХÆЛАР 
Нæ мæ хъæуынц лæвар дæр 
Дæ «намыс» æмæ «кад»... 
Æнæзонгæ хæлар дæр 
Хæларыл у нымад. 
БÆЛЛИЦТЫ БÆРЗОНДДÆР 
Æппæты зæронддæр 
Хъуыды кодта раст — 
Бæллицты бæрзонддæр 
Куы рахуыдта уарзт. 

| Л/ЕГАУЛÆГ 
йæ цуры-иу фыдис 
фыцгæ агæн лæууæд... 
Лæгæй хуыздæр цы ис, 
Куы уа лæгау лæг, уæд?! 
фЫДРАКОНДДЗИНАДÆЙ ФЫДДÆР 
Хъуыды кæныс абон мæ хуызæн ды дæр: 
Ыстыр фыд æрцыд... 
«Уыди уый фыдраконддзинадæй фыддæр — 
Уыди уый рæдыд»*. 
ХУЫЦАУЫ ЛÆВÆРТТÆ 
Кæд нал хъæудзæни адæймаджы ацы зæххыл гутон, 
Æвæццæгæн, нæ ралæудзæни ахæм дуг, рæстæг... 
Цæй фæрцы ис фæамондджын, фæхуыздæр уæвæн, уыдон 
Æрæвæрдта Ыстыр Хуыцау нæ алкæмæ хæстæг. 
ÆЦÆГУАРЗТ 
Нæ фæтæрсдзæни мин кардæй, 
Куы уа лæджы фырт, уæд... 
Цæрыс, кæй уарзыс, уый цардæй — 
Уæд уарзыс ды æцæг. 
ХЪУСЫН 
Кæцыфæнды рæстæджы ис хорздзинæдтæ тауæн 
Æмæ дæ курын: алкæм ды хорздзинæдтæ тау... 
Нæ фæхъусынц Хуыцаумæ, кæнынц табу Хуыцауæн, 
Табу кæныны бæсты Хуыцаумæ хъус фæлтау. 
Ацы ныхæстæ, дам, загьта Талейран, Наполеон I герцог Энгиенскийы 
^* фехста, уæд. 
201 

КÆМÆН БАРÆМ? 
Тæппуды зæнгтæ фестынц дон, 
Куы йæ фæхонынц тохмæ балцы... 
Кæй нæ у бафхæрын нæ бон, 
Æнцонæй барæм уымæн алцы. 
АЛЫХАТТ 
Геродотæй ардæм хъуыст, 
Уад йæ хъуыды дугъы: 
«Не ’фты алы хатт æнтыст 
Адæймаджы къухы». 
КАД ФЫЛДÆРГÆНÆГ 
Æрцыд дæ хъан 
Лæгыл нымад... 
Тæссагдæр ран 
Фылдæр у кад. 
ЦАРДМÆ ФÆНДÆГТÆ 
Дæ зæрдиаг зардмæ 
Æдзухдæр хъырнин... 
Лæджы аккаг цардмæ 
Фæндæгтæ ис мин. 
КОЗБАУ 
Нæ дæн чъынды, зыд дæр — 
Ыскæндзынæн хæснаг... 
Козбауæй нæй фыддæр 
Лæджы фыртæн ызнаг. 
ДИССАГДÆР 
Мæ зæрдæйæн йæ риссагдæр 
Уыди дæуимæ хыл... 
Æцæгдзинадæй диссагдæр 
Нæма фенди зæххыл. 

ÆВДАДЗ 
Чи уыдзæни махæй растдæр, 
Уый Ыскæнæджы бар уадз... 
Чи зоны, ’мæ хосты мастдæр 
Разына дæуæн æвдадз. 
ÆМБАРТÆ 
Хæдон хæстæгдæр у, æмбар, 
Кæрцæй... 
Сты адæм иууылдæр æмбар 
Æрдзæй. 
НЫВГÆНДЖЫТÆÆМÆ ФЫДЫБÆСТÆ 
Нæ баивдзæни зондджын гæрз мæцъæй, 
Цыфæнды кауæй кадджындæр у сис... 
Фыдыбæстæ кæд аивадæн нæй, 
Уæддæр уый нывгæнджытæн ис. 
РАЗÆЙЦÆУÆГ 
Бæрзонддæр никæмæй дæ асæй, 
Фæлæ бæрзонддæр у дæ бадæн... 
Кæй цæуыс алкæддæр сæ разæй, 
Дæ фæстæ уымæн цæуынц адæм. 
тыхджын 
Фæдзæхсын дæ зæдтыл: 
Фæсурæнт дæ зын... 
Йæ лæмæгъдзинæдтыл 
Фæсæтты тыхджын. 
ТÆРГАЙГÆНАГ 
Æфхæрд æййæфта рагæй нырмæ низæй, 
Нæ ракасти йæ цæстыдзаг цæуæтæй... 
Цы адæймаг нæу фаг разы йæхицæй — 
Тæргайгæнагдæр къамбецы рæуæдæй. 

ЦАРДÆМÆНЫФС 
Пецы судзы арт, 
Сугтæ дзы æфсæр... 
Цалынмæ ис цард, 
Ис уæдмæ ныфс дæр. 
КУСЫН 
Зонын а хъуыды æз дæр, 
Хъусын æй: 
«Ницы кусын у зындæр 
Кусынæй». 
ÆВЗАГ ÆМÆ ХЪАМА 
Хæларæй цы лæг кæны знаг, 
Куыд уыдзæн уый адæмæн уарзон!.. 
Цъыфкалæджы маргхъæстæ ’взаг 
Лæгмарæджы хъамайы фаззон. 
ХЪÆУККÆГТÆ ÆМÆ ГОРÆТÆГТÆ 
Зæхкусæг кæд вæййы æнæвдæлон, тыхст? — 
Тыллæджы æрзадыл куы стынг вæййы куыст. 
У горæтаг лæг та æдзухæйдæр тыхст, 
Æнæвдæлон алкæд, уырыд æмæ рыст. 
КÆСТÆР КÆСÆМ НÆХИМÆ 
Дæ хойраг уыд хæнкъæл, 
Дæ хъазæн фæз та — нæуу... 
Йæхи карæн æнхъæл 
Нæ иу дæр махæй нæу. 
КÆЙДÆРСÆРÆЙ 
Дæ фæндæгтæй никуы уыд иу дæр æхгæд, 
Æвдылдтæ мыды... 
Куы фæкæсæм чиныг, кæйдæр сæрæй уæд 
Фæкæнæм хъуыды. 

РÆДЫД 
Ныууадзы арт йæ фæрстыл фæд, 
Нæй саудæр, ахæм алкæд агæн... 
Рæдыд куыд растгæнгæ у, кæд 
Нæ зоныс, уæд йæ кой дæр ма кæн. 
ÆВЗАГ 
Куы акъуырдтаис иунæг хатт дæр цъоз — 
Æрвылбон дæр йæ кой кæнис хæрзаг... 
Йæхи æвзаг цы лæг нæ зоны хорз, 
Нæ базондзæн уый искæйы æвзаг. 
дины тых 
Ныффæразын — йæ хос хъысмæты сау цæфæн, 
Кæн дохтырæн æххуыс — фæлидздзæни дæ низ... 
Цыфæнды лæгыл дæр фæуæлахиз уæвæн, 
Дæ дины фæрцы нæ, йæ дины фæрцы ис. 
ФÆСАРÆНТЫ 
Æз иунæг хуыпп дæр дард балцы цæугæйæ 
Нæ фæкæнын, лымæн нæ дæн цъæхимæ... 
Нæ мæ фæнды, фæсарæнты уæвгæйæ, 
Мæхи æнкъарын, дæн цыма нæхимæ. 
ÆНÆКÆРОН УАРЗОНДЗИНАД 
Нæ уарзынц адæм карзы, 
У цæстытæн сæ сындз... 
Дæхицæй фылдæр уарзы 
Æрмæстдæр дæу дæ куыдз. 
ÆХХУЫСГÆНДЖЫТÆ 
Уымæй нæй хъæздыгдæр комы, 
Бакæсут-ма йын йæ хуызмæ!.. 
Махæй чи ницы фæдомы, 
Уымæн мах цæттæ — æххуысмæ. 
205 

ХÆРЗÆГЬДАУ 
Нæ хæццæ кæны алы лæгмæ хур, 
Рæвдауы иуты, иннæтæ сты тары... 
Хæрзæгъдау уæвын мах дуджы — цæлхдур, 
Йæ фæндагыл æй алы ран хъыгдары. 
ÆНÆКÆРОН ФИДÆН ÆМÆ ЦЫБЫР ИВГЪУЫД 
Нæма счынди ахæм нæ размæ дæр арт, 
Кæцыйы хъарм фаг уыди бонтæн... 
Æнæкæрон фидæн æрыгонæн — цард, 
Бынтон цыбыр ивгъуыд — зæрондæн. 
ФАГ 
Куы бакусай — дæ мус 
Уыдзæни хорæй дзаг... 
Цы хъæуы, уымæй цъус 
Фылдæр ысхуыдтой фаг. 
ЗЫНДЗУРÆН 
Дæ ахсæн у ыскъæт, 
Кæндзæн дæ искуы бын... 
Куы лæууай хъусæй, уæд 
Дæ ныхмæ дзурын — зын. 
АРВЫ НÆРЫН 
Уаддымгæ нынниуы, 
Сфæзмы цыма зины... 
Арв æрцæвы иуы, 
Тас та уадзы мины. 
РÆСУГЪДДÆР ДЗАУМА 
Фæцæрдзынæн дзы мæй — 
Куы ацæуон æз Дзаумæ... 
Сыгъдæг цæсгомæй нæй 
Зæххыл рæсугъддæр дзаума. 

СЫЛГОЙМАДЖЫ ЗОНД 
Куы вæййы йæ сагъæстæй адæймаг домд, 
Кæны уæд лæгуатдæр... 
Нæлгоймаджы зондæй сылгоймаджы зонд 
Нæу ницæмæй къаддæр. 
ÆЦÆГ ХÆЛÆРТТÆ 
«Æцæг хæлæрттæ бирæ нæй,— 
Фыста Мария Эшенбах*, 
Сæ бирæмæ нæ бæллæм стæй 
Мах». 
ХÆЛОФЫДУГ 
А дунейы дардмæ хъуысы загъд, 
Сты хъысмæты фыстытæ хæххытæ... 
Хъæздыджытæ райдайдзысты тагъд 
Дих кæнын мæрдты бæсты зæххытæ. 
ХЪÆЗДЫГЦАРД 
Цæлуарзаг цъырцъыраг йæ сон 
Кæддæриддæр уыди мæлдзыгæн... 
Хъæздыджы хуызæн у йæ бон 
Цæрын æрмæст бынтон хъæздыгæн. 
КЪАДДÆР НЫМÆЦ 
Бафæстйат дæн ардæм 
Цæугæйæ æз цасдæр... 
Къаддæр нымæц адæм 
Раст нæ вæййынц — раздæр. 
* ЭБНЕР-ЭШЕНБАХ Мария A830-1916) - австриаг фыссæг. 

ÆНЦОНДÆР 
Цынæ хъуыды загъдæуыд раджы! 
Сæ иуæй иннæ у æрдзондæр: 
Хæлары уарзынæй ызнаджы 
Нæуарзын рахуыдтой æнцондæр. 
ÆЗÆМÆСЫМАХ 
Нæ зонут хъизæмар сымах — 
Хъысмæтæй уæм æрхауд фылдæр... 
Куы фæбадынц уæ хъултæ сах, 
Нæ бадынц уæд мæнæн фыр дæр. 
ХЪИЗÆМÆРТТЫ ТАС 
Нæма йæ ферох кодтай, уæд 
Дæ ком куыд басыгътай ды басæй... 
Куы тæрсай хъизæмæрттæй, уæд 
Сæйдзынæ хъизæмæртты тасæй. 
ТÆССАГ 
Зæххон дунейы алцы кæрæдзиимæ баст 
Кæй у, уый зондджын лæгтæй йæ заман чидæр загъта... 
У фадынæджы хуызæн Джеролдмæ* гæсгæ уарзт: 
Куыд фæстæдæр æрцæуы, тæссагдæр вæййы афтæ. 
АМОНДДЖЫН 
Дæ намыс бæрзæндты тырысайау хастай, 
Хъуыддæгтæгæнæг уыд дæ алы ныхас... 
Сыгъдæгзæрдæ чи у, цы лæг цæры растæй, 
Æнамондæй уымæн нæу никуыдæр тас. 
СЫЛГОЙМАДЖЫ РУАДЖЫ 
Нæ цины хуызæн нын æмбары нæ рис, 
Фæразон, уый хонæм æвдудон... 
Нæлгоймагмæ хорзæй цыдæриддæр ис, 
Сылгоймаджы руаджы сты уыдон. 
* ДЖЕРОЛД Дуглас A803-1857) - англисаг фыссæг. 
208 

ЦЫТДЖЫН ХЪУЫДДÆГТÆ 
Фæцис йæ цард, зæхх нал нæмы, 
Уæвгæ кæд цард æниу?! 
Цытджын хъуыддæгтæ адæмы 
Кæнынц æдзухдæр иу. 
НÆДУГ 
Хаттæй-хатт тæнæгдæр денджызæй нæу цад дæр, 
Хатгай та рæгъауæй къаддæр вæййы дзуг... 
Арфæйы ныхæстæ хъусæм мах ныр къаддæр, 
Арфæйаг хъуыддæгтæй хъаджджын у нæ дуг. 
СÆРИБАРДЗИНАД 
Æрцæудзæни та ахæм рæстæджытæ, фæрæт 
Кæд райсдзæни йæ къухмæ фæллойгæнæджы фырт... 
Сæрибары сæраппонд цы лæг райсдзæн мæлæт, 
Сæрибар циу, уый зоны æрмæстдæр ахæм гуырд. 
КУЫ ФÆЗМА ИСКÆЙЫ ФЫССÆГ... 
Æрбайсæфти кæйдæр фысæн 
Кæйдæр кæрты йæ фæд... 
Нæ уыдзынæ кæйдæр хуызæн, 
Куы фæзмай искæй, уæд. 
ХЫЛГÆНДЖЫТÆ ÆМÆ ИРГЪÆВДЖЫТÆ 
Ыстæвд ысты, кæм ма хæцынц зæххыл! 
Ысхуыстытæ, æртхъирæнтæ, хъæртæ... 
Дыууæ лæджы цы ран фæкæнынц хыл, 
Уым февзæры хъæбатыртæ æртæ. 
ÆРДЗОНХУЫЗ 
Паддзахиуæг кæнынц, æлдарад 
Зæххыл хæлоф æмæ хæлæг... 
Йæхи æрдзон хуызы куы дара, 
Уæд афæллайдзæн уайтагъд лæг. 
*>хты Муяафер 
209 

ЗЫМÆГ 
Райдыдта та ласын Терчыдон цæмтæ, 
Нал агуры иу дæр уазалы къæмтæ, 
Уымæн æмæ бацыд ног йæ тыхы хъызт, 
Уымæн æмæ зымæг райдыдта йæ куыст. 
ХУЫЗДÆРХЪУАГ АДÆЙМАГ 
Дæ кадыл раджы ’рбадти сæг: 
Фæцыдтæ хицæуттæн æххуырстæй... 
Лæджы куы сфæлдыстаид лæг, 
Кæнид æфсæрмы уæд йæ куыстæй. 
ÆВЗАРÆДЖЫ ГÆХХÆТТ 
Ыскæсæнæй ныгуылæнмæ ды бæстæтыл фæхæт, 
Æрхæцдзæни дзы диссæгтыл æнæмæнгæй дæ цæст: 
Уым иунæг товар фендзынæ — æвзарæджы гæххæтт — 
Æнæ патентæй ауæйгæнæн уымæн ис æрмæст. 
БАНЧЫ ХИЦАУ 
Атыдта йæ масты дзæкъул, ехс фæкодта сонт цъыкк, 
Айдзаг и цыргъ хæцæнгæрзтæй уайтæккæ йæ фатдон... 
Ахæм лæг у банчы хицау, ратдзæни дын зонтыкк, 
Хур куы кæса арвы цъæхæй, байсдзæн æй къæвдабон. 
ÆДЫХСÆР 
Дæ къухы ницы бафтдзæни хъæрæй, 
Уæд афтæ исчи бакодтаид раздæр... 
Нæ батондзынæ хаттæй-хатт сæрæй 
Хуымæтæжы гæххæтты сыф, гæбаз дæр. 
СГУЫХТ ИНÆЛАР ÆМÆ АРВ 
Нæ гæды куыд ниуа, 
Кæд бахордта царв?! 
Инæлары риуау — 
Ыстъалыджын арв. 

МЫДУÆЙГÆНÆГ 
Уæнт амондджын мæ кæстæртæ, 
Дзæвгар хуыздæр — мæнæй... 
Йæ æнгуылдзтæн æнæсдæргæ 
Мыдуæйгæнæгæн нæй. 
стонг 
Мауал кæс мæрддзæстæй, 
Рахæсс минас, сæн... 
Не ссæудзæн ныхæстæй 
Йе’ ххормаг лæгæн. 
АРГЬ 
Зæрватыккæй зæддæр 
Нæй базырджынтæм маргъ... 
Кæмфæнды уат, уæддæр 
Кæнут уæхицæн аргъ. 
ДАРДМÆ ÆМÆ ДАРДÆЙ 
Нæ ралыгъд тохы бон хæстæй — 
Уæлдæр æвæрдта намыс цардæй... 
Лæджы кой дардмæ хъуысы, стæй 
Лæджы кой хъуысы дардæй. 
ÆМПЪЫЗТДАРÆС 
Ды нард дæ, æз мæллæг, 
Æз — цыг, ды та дæ тæу... 
Æмпъызт дарæсы лæг 
Æгад мæ цæсты нæу. 
ДЗЫЛАРÆМÆ САРГЬ 
Нæ ахады лæджы цæсты æдзухон, 
Æдзух цы уынæм, уымæн цъус — йæ аргъ... 
Аласайы нæ фестын кæндзæн дугъон 
Æвзист дзылар, сызгъæринæй конд саргъ. 

МÆГУЫРТÆ 
Райгуырдтæн, фæхъомыл кодтон хъæуы, 
Уырдæм æз æрцæудзынæн рæхджы... 
Ма рох кæнут мæгуырты, нæ хъæуы 
Уый тыххæй æхца фидын лæджы. 
ÆНАМОНД АДÆЙМÆГТÆ 
Нæ дæн æз иу хъуыддаг æмбарæг, 
Хъуыдытыл уый æфтауы мæн: 
Æнамонд адæймæгтæ арæх 
Ысвæййынц дингæнæг цæмæн? 
ХÆРÆГÆМÆ САРГЬ 
Хайуаны бæсты уаргъ 
Æмпъухын кадджын нæу... 
Хæрæджы тыххæй саргъ 
Нæмын нæ хъуыди дæу. 
ЦÆСТÆНГАС 
Йæ уаргъ хæссын нæ фæразы 
Æнæнымад, тæппуд... 
Ис зонд, зæрдæ цæстæнгасы, 
Цæстæнгасы а — уд. 
ЗÆРОНД 
Тæхуды, æмæ искуыдæй 
Зæххыл ныууадз дæ фæд... 
Цæмæн ма тæрсон ивгъуыдæй, 
Кæд базæронд дæн, уæд! 
РАЙДАЙÆН ÆМÆ КÆРОН 
Чъынды хæлофнизæй сæйы, 
Тыппыр, дæнгæл — йæ сæр... 
Æвзæр райдайæнæн вæййы 
Йæ кæрон дæр æвзæр. 

КУСЫН ÆМÆ ДЗУРЫН 
Фæрæстмæ кæд дæ ус, 
Ыскасти дыл уæд хур... 
Æппæты фылдæр кус, 
Æппæты къаддæр дзур. 
СÆРЫСТЫРДЗИНАД 
Тæрхъусау намысæй ныййарц, 
Фæлыгъд дзы дард... 
Сæрыстырдзинад ма уæд арц, 
Фæлæ уæд уарт. 
КÆСАГ 
Базондзынæ ды, фæлæуу, 
Иуахæм Гуыдылы... 
Хъусæй лæууæг зондджын нæу, 
Уымæн у кæсаг æдылы. 
ХЪЫСМÆТ 
Кæддæриддæр фæзæгъы 
Куырыхон раст ныхас: 
Хъысмæт цæвы лæмæгъы, 
Хъæддыхæн у йæ фарс. 
ÆРЫГОН 
Рæстдзинад — кæдыккон! 
Цыт, кадимæ баст... 
Æдзухдæр — æрыгон, 
Кæддæриддæр — раст. 
ХЪÆЗДЫГДЗИНАДЫ АККАГ 
Лæг дæ, æмæ нæ бахъæудзæни дæу 
Дæ дзæкъулы хæссын фæндаггаг... 
Мæгуырдзинадæй чи тæрсы, уый нæу 
Хъæздыгдзинады, мулчы аккаг. 

ЗОНДЫРÆДЫД 
Æнахъæлæй дæ зонынц хъæу, 
Къæймæ дæ рахуындæуыд кафæг... 
Лæгæн йæ зонд йæ сафæг нæу, 
Йæ зонды рæдыд у йæ сафæг. 
БАСТДЗИНАД 
Æнкъард æмæ æрхуымæн 
Зæрдырай нæу лæвар дæр... 
Ызнаг кæмæн нæй, уымæн 
Тагъд нал уыдзæн хæлар дæр. 
ДÆХИ РАЗÆЙ 
Дыууæрдæм дæр цæуынц дæ рæзты, 
У царды гакк ызмæлд, цæуын... 
Кæйдæр разæй фæуыны бæсты, 
Хуыздæр — дæхи разæй фæуын. 
ТОХГÆНÆГ 
Дæ хуызæттæ фæкæнынц тох, 
Æртхъирæн къуымæй... 
Дзæвгар фылдæр фæкæнæм рох, 
Цы зонæм, уымæй. 
ФИДÆНЫ КАРТÆ 
Дугæн фæразæм йæ къуырма, йæ куырмæн, 
Галиу дзы уæле ис, рахиз — бынæй... 
Фидæнæй ничима раздæхти, уымæн 
Фидæнæн картæтæ нæй. 
ФÆНДОН 
Дæ нысанмæ сараз дæ ных, 
Акæн уал фæд... 
Æрмæстдæр дæ бафæндæд, тых 
Февзæрдзæн уæд. 

ЗОНДÆМÆТАС 
Фосæй бабын кодта фадниз 
Цас!.. 
Зондыл ма кæнæд уæлахиз 
Тас. 
ДБНДЖЫЗОНТÆ 
Цы лæг ысфæлтæрдта куысты, 
Уый цардæн базыдта йæ ад дæр... 
Мæлæтмæ денджызонтæ сты 
Хæстæгдæр, Уæллагмæ та — дарддæр. 
ЗАКЪОН ÆМÆ ÆГЬДАУ 
Зырн æмæ тæрх, 
Цолпы ’мæ къус... 
Закъонтæ — хæрх, 
Æгъдæуттæ — цъус. 
РÆСТÆГМÆКАД 
Уæрццæн æрхæссы уад, 
Йæ къах куы вæййы саст... 
Æваст æрцæуæг кад 
Æрбайсæфы æваст. 
ДЗЫХЫЛХÆСТ 
Куыннæма кæнон дис 
Йæ митыл абон уымæн!.. 
Цы зæгъа, уый йын ис, 
Хæцы йæ дзыхыл уымæн. 
ДАВДЖЫТÆ 
Дæ бонтæн сæ фылдæр ды арвыстай нафы, 
Нæ дæм зынди никуы æргъæвст... 
Фæстауæрцнæзонæг йæ бындарæй давы, 
Йæхицæй — чъындыгопп, мæрддзæст. 

БÆРЗОНД ХÆДЗÆРТТÆ 
Цæргæсы хæтæн — арв, 
Мæ сæрты та фæтæхы... 
Бæрзонд хæдзæрттæн арф 
Сæ бындур ацыд зæххы. 
САБИТÆ 
Мæ раны та æз ног фæдæн — 
Æрæвæрдтой мыл уаргъ... 
Сæ хъустæ сабитæн — фæтæн, 
Сты се ’взæгтæ та даргъ. 
ХЪОМПАЛ 
Ног азы тæккæ къæсæрыл 
Скасти къахыр мæй... 
Хъомпалæн йæ сæдæ сæры 
Иунæг магъз дæр нæй. 
ФÆСМОНЫ БÆСТЫ 
Ныххойы нæ алы хатт ихуард, 
Зæхкусæг куыннæ уа мæсты!.. 
Дыууæ хатты фембылд у, иу хатт 
Фæфæсмон кæныны бæсты. 
МÆГУЫРДЗИНАД 
Дынджыр къодах дæр афæлдахдзæн тынг цыбыр мæцьис, 
Чысыл хуыры мур расайдзæн егъау къæйдурты зæй... 
Дæ къух сисæн кæддæриддæр хъæздыгдзинадыл ис, 
Мæгуырдзинад — æндæр хъуыддаг, мæгуырдзинадыл — пп%\1 
ХЪУЫДЦАДЖЫ ЛÆГ 
Мыггагæй дæм дыууæ хаты, 
Дзуапп сын ратт бæлвырд... 
Хъуыддаджы лæг дыууæ хатты 
Нæ фæсайдзæн йæ дзырд. 

ÆДАСДÆР 
Цы дæ, уымæй Тибиты рын, 
Æмгар дæ нæ хоны æмгар... 
Хæларæй цæрынæй ызнагæй цæрын — 
Æдасдæр дæуимæ дзæвгар. 
ÆУУÆНК 
Цы пайда и хъæр, бустæй, 
Уæлдайдæр та фæсхæст!.. 
Æууæнк кæсы йæ хъустæй, 
Нæ йæ фæхъæуы цæст. 
УАРЗÆТТÆ 
Йæ цъæрттæ сты фидар, куы нæ ’рцæуой саст, 
Нæ бахæрдзынæ уæд æхсæртæ... 
Фæкæнынц сæ зæрдæтæй уарзæттæ хъаст, 
Сты аххосджын афтæмæй сæртæ. 
ДОХТЫРТЫ АМÆТТАГ 
Фæрынчын и, æрхуыссыди, ысрысти, дам, мæ сæр, 
Фæндараст загъта бонрухсæн æнæнхъæлæджы лæг. 
Йæ дохтыртыл æууæндыди, æвæццæгæн, æгæр: 
Цы низыхатт æм равзæрстой, уый рахуыдта æцæг. 
ФÆЛТÆРДДЗИНАД 
Ис хъæлдзæгдзинадау хъыджы фæд дæ зарды, 
Æхсæв дæр æм хъусын, фæхъусын æм бон... 
Цы хъуыддæгтæй фестæм фæсмойнаг нæ царды, 
Мæ хуызæн фæлтæрддзинад уыдæттæ хон. 
ТАС ÆМÆ СÆРИБАРДЗИНАД 
Æрхауд лæджы намыс ныллæг, 
Ныххафти кадгæнæг дзырд рæсæй... 
Сæрибар никуы вæййы лæг — 
Зыр-зыр куы фæкæны фыртæссæй. 

НЫФС ÆМÆ ÆФСАРМ 
Мæстджынæй бавналдзæни армæй, 
Нæрæмонау уыдзæн... 
Ныфсхастдзинад æнæ æфсармæй — 
Хъæддаг сырды хуызæн. 
ÆРТХЪИРÆН 
Ысфидауы цъæх арв бæлæттæй, 
Фæфылдæр ын кæнынц йæ кад... 
Куы нæ фæтæрсы лæг мæлæтæй, 
Уæд æм æртхъирæн нæу нымад. 
ТÆРСЫН 
Кæдæмфæнды мæ разæй 
Ды бавæрыс дæ къах... 
Æппæты тынгдæр тасæй 
Тæрсиккам хъуамæ мах. 
БИРÆТÆ 
Суайдзæни дæ къахы сындз — 
Къæхтыбынмæ кæс... 
Бирæтæ дæ кæд тæрсынц, 
Бирæтæй ды дæр уæд тæрс. 
ТÆППУД 
Цы рахуындæуа ахæмы, 
Гъе уый-ма мын зæгъут!.. 
Куы тæрсын кæнай адæмы — 
Дæхæдæг дæ тæппуд. 
ТÆССАГ 
Байсæфта дæуæн дæ саг 
Йе ’взартæ мæ хуымæн... 
Ацы дунейы тæссаг, 
Чи тæрсы, у уымæн. 

ФÆСАУУОН 
Дæ кад дæ намысау фæуæй, 
Зæгъ-ма, куынæма дæ уæд фауон?! 
Дæ цуры чи тæрсы дæуæй, 
Кæндзæн дæ фыдгой уый фæсаууон. 
ФÆЛВАРÆН 
Бынатмæ бабыры йæ фазыл, 
Нæма ссыгъд иу хатт дæр йæ арт... 
Æрвылбон чи нæ кæны тасыл 
Уæлахиз, уый нæ зоны цард. 
ИХÆМÆМИТ 
Нæу кæрцытæн сæ хуыздæртæй къæрид, 
Нæ уыдзæни нырæй хуыздæр йæ фидæн... 
Их доныл хъызты сараздзæни хид, 
Фæлæ йæ бон нæ бауыдзæн уый митæн. 
УАРЗЫН ÆМÆ ЦÆРЫН 
«Æндыснæджы бон» рахуыдтой Бæлдæрæн 
Нæ фыдæлтæ, сырдтой-иу дзы хъæрзын... 
Кæй уарзы лæг, у уыимæ зын цæрæн, 
Кæимæ цæры, уый уарзын дæр — зын. 
ФÆСНОМЫГ 
Ды иннæтау нæ асайдзынæ мæн, 
Нæ дын ратдзынæн ком... 
Пайда кæныс фæсномыгæй. Цæмæн? — 
Ыскадджын уа дæ ном. 
ÆНÆХУЫЦАУ 
Никуы фенди ахæмы: 
Къахæй сæрмæ — фау... 
Чи нæ уарзы адæмы, 
Уымæн нæй Хуыцау. 

КЪУХ 
Цæмæй дæм ма мæлæм мæстæй — 
Бæркад-ма уæрмæй сæмпъух... 
Ис къухыл фондз æнгуылдзы, стæй, 
Ыстæй ма уæд — тымбылкъух. 
ÆППÆЛÆН НЫХАС 
Сæттын ыл æз: хуыдта мæ 
Йæ цæстыты рухс раздæр... 
Æппæлæн ныхас хъуамæ 
Рæстдзинадæй уа растдæр. 
ЗЫН БАЗОНÆН 
Рагуалдзæджы та фæзынд 
Хъолоимæ давон... 
Фидæн рахатын нæу зын, 
Рахатут-ма абон! 
ХЪÆЛÆС 
Галиу æмæ рахизы 
Хон фыр æмæ цыг... 
Иу къæсæрыл бахизынц 
Амонд æмæ хъыг. 
ЛÆДЗÆГ 
Хъæубæстыл айхъуыст цауды кой, 
Кæнынц ыл кæстæртæ æхситт... 
Цы лæдзæг дын вæййы æнцой, 
Ды уымæй макæмæ æвзид. 
УСЫ НЫХÆСТÆ 
Куы ракæсай бæрзонд æфцæгæй, 
Уæд дын уый ног хъарутæ ратдзæн... 
Цы дзуры ус йæ мой, йæ лæгæй, 
Нæ кæны зондджын уымæй хатдзæг. 

УГОЛОВОН ПЪÆЛИЦÆ 
Хъуамæ алкæддæр æргом уон, 
Хомы-иу ысхонон хом... 
Пъæлицæ, дам, уголовон — 
Нæй хуыздæр ыссарæн ном! 
МИДХЪУЫДЫТÆ 
Нæ хæссын Арвылбадæгмæ æз иу мисхал дæр фау — 
Мæ бæндæн дæр нæ фæхауди, нæ фæхауди мæ хал... 
Куы сфæлдыстаид Евæйы фæрскæй лæджы Хуыцау, 
Йæ тыхæн уæд нæ уыдаид, æвæццæгæн, æмбал. 
КЛАССИК 
Нæ зæгъдзынæ алкæцы лæгæй «æрдхæрæн», 
Нæ зæгъдзынæ алы нæлгоймагæй «лæг»... 
Æнæкæсгæйæ дæр кæмæй ис æппæлæн, 
Фæхонæм мах ахæмы классик-фыссæг. 
ХЪУЫДДАДЖЫ НЫХАС 
Æрæвæрдта нæ разы сæн 
Бæгæныимæ дзагдар... 
Фæзæгъы хаттæй-хатт лæгæн 
Хъуыддаджы ныхас знаг дæр. 
ХЪАРÆДЖЫ АККАГ 
Æфтауыны бæсты ды базыдтай кайын, 
Дæ ном дын хуыздæр уаид рахонын Каин. 
Бæллиццаг хъуыдытæ, рæсугъд фæндтæ марæг, 
Фæкæнынц æгасæй дæ хуызæттыл хъарæг. 
АМОНД 
Стыр бæллæх, фыдраконд, 
Æрдз, дæуæн — дæ зæй... 
Хъахъхъæнинаг амонд 
Амонд хонæн нæй. 

СЫЛГОЙМÆГТЫ ХУЫЗДÆР 
Лæгау лæгтæм фыст дæр 
Нæ дæ — бынтон æгад дæ... 
Сылгоймæгты хуыздæр — 
Кæцы дзы дзуры къаддæр. 
ХОРЗЦАРД 
Йæ фæндырдзагъд æмæ йæ зардæн 
Уыди æвдисæн Цъæй... 
Цæрын кæд базыдтай, уæд цардæн 
Цыбыр рахонæн нæй. 
УÆЛДÆФ ÆМÆ СÆРИБАР 
Фæндырдзагъдмæ нæ лæууы: 
Къæрцæмдзæгъд хъазты алкæд — кафгæ... 
Лæджы уæлдæф куыд хъæуы, 
Наукæйы — сæрибар афтæ. 
ÆНЦОНДÆР САЙÆН 
Уыди Бехъан нæ найæн, 
Сæрд дзы нæ кодтам хицæн... 
Тæккæ æнцондæр сайæн 
Мæхæдæг дæн мæхицæн. 
РÆСТДЗИНАД 
Зын хæссæн у мæ уаргъ мæнæн, 
Æнцондæр хæссæн нæу дæ уаргъ дæр... 
Куыннæ у рæстæг дæр зынаргъ, 
Фæлæ рæстдзинад у зынаргъдæр. 
ХÆЛАРÆМÆ ЗОНДДЖЫН 
Цы лæг æмбары бонтæ, азты рис, 
Ысбæздзæн уый йæ рæстæгæн хъæбулæн... 
Дæ хæлар æмæ зондджын лæгæн ис, 
Цыдæриддæр дæ бафæнда, уый дзурæн. 

ЦАРДÆМÆАИВАД 
Рагъы сæрмæ чи схызт раздæр, 
Уый фылдæр æртыдта цым... 
Уарзын сценæ, цардæй растдæр 
Алцыдæр æвдисынц уым. 
«КÆСЫНЫ ЧИНЫГ» 
Ныр нал кæндзæни ам хылкъахæн — 
Æрцыд ын хаст тæрхон... 
Кæсынмæ чи нæ бæззы, ахæм 
«Кæсыны чиныг» хон. 
ХÆЛАРДЗИНАДЫ КÆРОН 
Ныппырх кæндзæни бирæгь хæрзиунæгæй дæр дзуг 
Æмæ кæсдзæн йæхимæ æнæиу аипп, раст... 
Хæлардзинады, уарзты æрцæудзæн ахæм дуг, 
Кæд райдайдзысты исын кæрæдзийæ сæ маст. 
ÆНТЫСТЫТЫ СУСÆГДЗИНÆДТÆ 
Дæ хуызæттæ алкæцы лæгыл дæр худынц, 
Нæ сæм кæсы теуайау ницы пыл дæр... 
Æнтыстыты сусæгдзинæдтыл фæдзурынц, 
Кæмæн ницы бантысти, уыдон фылдæр. 
РÆСУГЪД НЫХÆСТÆ 
Кæнгæ митæн дæр фидынц мызд, 
Æцæг куыстау сыи кад ис... 
Нæ хъæуы хорз кусын — дæ куыст 
Рæсугъд ныхæстæй равдис. 
КУЫДЗ 
Нæ мæм хъуыста ныры хуызæи уæд дæр — 
Рæуæгдæр у бындзæй... 
Домбæйттимæ куы схъомыл уа, уæддæр 
Куыдз баззайдзæн куыдзæй. 

ХОРЗÆМÆÆВЗÆР 
Хæцы йæ удыл хистæрæн кæстæр, 
Йæ бынгæнæг — æнæчетар, гæмхетт... 
Кæм нæй джелбетт, уым хорз дæр у æвзæр, 
Æвзæр дæр — хорз, кæцыран ис джелбетт. 
ÆРХУЫ ÆМÆ ÆВЗИСТ 
Куыд æмбæлд, афтæ базылдтæ дæ хуыммæ, 
Æмæ дæ фæллой арфæйаг фæцис... 
Цыфæнды хорз куы базилай æрхуымæ, 
Уæддæр дын дзы нæ рауайдзæн æвзист. 
АДДЖИНАГ 
Ацарæзтой фæзы 
Буц уазджытæн хъазт... 
Адджинаг æрхæссы 
Йемæ хатгай маст. 
ХОРЗЛÆГ 
Ма бадар арсмæ 
Макуы дæ арм... 
Хорз лæджы фарсмæ 
Уазалы — хъарм. 
ИУ ДЗАБЫР ÆМÆ ДЫУУÆ КЪАХЫ 
Ис бынат сымах æхсæн 
Мæгуыртæн зынæй... 
Иу дзабыры атъыссæн 
Дыууæ къахæн нæй. 
ЦАРД 
Гуыргуырæй судзы арт — 
Ис чъиритæ фыцæн... 
Куыд саразай дæ цард, 
Раст ахæм уый уыдзæн. 
224 

ÆДАС 
Нæ раппæлдзæни иу хъæлдымæй, 
Кæй дзыхæй не ссæудзæни уаз... 
Цы уыдтæ, баззадтæ кæд уымæй, 
Уæд дын нæу хорзæх, кадæй тас. 
СЫЗГЬÆРИН ХИДТÆ 
Нæй аргъ хъæмпау зыгуымæн: 
Дæ фысвосæн — лыстæн... 
Цы знаг дæ лидзы, уымæн 
Сызгъæрин хидтæ скæн. 
ЗНАДЖЫ ЛÆВÆРТТÆ 
Цæттæйæ дарут кæрдтæ — 
Тæссаг у хъæды арсæй... 
Фыдызнаджы лæвæрттæ 
Фæуыдзысты дæ фарсæй. 
ÆВВОНГХОРТÆ 
Ыссарæм амонд, цард 
Æвæллайгæ куысты... 
Æппынæдзухдæр мард 
Æввонгхортæ ысты. 
АМОНДЦЖЫН ДУГ 
Хъæсдарæгæн хъæуы дзæбуг, 
Дæгъæлæн та — гуыдыр... 
Æппæты амондджындæр дуг 
Вæййы бынтон цыбыр. 
ÆХЦАТЫ ФЫДГОЙ 
Ысфидаудзæн сычъиты дзугæй рындз, 
Дыууæ цалхы та — чъилтæ ’мæ сæмæнæй... 
Æхцаты фыдгой арæхдæр кæнынц — 
Æхца йæ дзыппы суари дæр кæмæн нæй. 
.1 Му:кк|х’р 

ЛÆГГАДГÆНÆГ 
Кæмæ нæу кадджын тиу, 
Нæу уымæ лæг нымад... 
Дыууæ хицауæн иу 
Нæ фæкæны лæггад. 
КÆРДЗЫН ÆМÆ ФЫДДЖЫН 
Зын уавæры нæ хъæрзын, 
Мæ цардæй разы дæн... 
Дæ фыдджынæй мæ кæрдзын 
Хæрзаддæр у мæнæн. 
АДÆЙМАДЖЫ ТЫХ 
Дæ хæринаг — сæндæг, 
Чысыл куы исай мызд... 
Цы нæ бакæна лæг, 
Зæххыл нæй ахæм куыст. 
ЗИВÆГГÆНАГ ÆМÆ КУСАГ 
Иу æфсир йæ гоны 
Никуы федта сых... 
Зивæггæнаг хоны 
Кусаджы къæрных. 
ÆГУЫСТЫ ХÆРИНАГ 
Йæхимæ ыссивæг 
Нæу никæмæ фыст... 
Хæрдзæни йæ зивæг 
Фæныкгуыз, æгуыст. 
ДУРЫН 
Алы рæтты 
Дзурын: 
Дондзау сæтты 
Дурын. 

КУЫДЗ 
Кæстæр цырагъау йæ хистæры цур 
Слæууы, æдзух дзы сæрыстыр вæййын... 
Цал хатты февзидай, фехсай йыл дур, 
Уал хатты райхъуысдзæн куыдзы рæйын. 
БИРÆДЗУРГÆЙÆ 
Макуы кæн ныхæстыл зыд — 
Афтæ загъди уадзæн... 
Бирæ дзургæйæ рæдыд 
Ис æнцон æруадзæн. 
ФÆДЗÆХСТ 
Кæрдзын кæнгæйæ ’ртыскæн 
Æмбал дæхицæн хон... 
Æнæ иу рæнхъ ныффысгæ 
Дыл ма ивгъуыйæд бон. 
РÆСТÆГ 
Горацийы фыст кастæн — 
Кæцæй кæдæм æртахт! — 
«Нæй бауромæн азтæн, 
Ызгъоры рæстæг тагъд». 
ÆУУÆНКÆМÆ ХÆС 
Уырдыгыстæг, лæууæг 
Уыдтæн лæппуйæ æз... 
Куы дыл баууæнда лæг, 
Уæд дыл æвæры хæс. 
ЦАРДÆМÆМАРД 
Лæгау лæгтæ нæ фæкæнынц адзалы раз зыр-зыр, 
Сæ мыды боцкъа хъахъхъæнынц кæддæриддæр къæмæй... 
Æз хорз цæрыныл архайдтон зæронды бонмæ, ныр 
Тырндзынæн уымæ, амæлон æз хорз мардæй цæмæй. 

НИЗЫХАТТ 
Ныхасы бар 
Мæнæн дæр ис: 
Зæронды кар — 
Йæхæдæг низ. 
ЛÆГÆМÆНОМ 
Нæу, цы у, бæрæг: 
Фых æви у хом... 
Иуæй-иутæн «лæг» 
У æрмæст сæ ном. 
ÆРДЗОН ФÆТК 
Йæхицæй та ныхъхъал: 
Ныххоста риуы къæй... 
Æрдзон фæткæн æмбал 
Нæ уыдис æмæ нæй. 
ПАЙДАДÆР 
Уыдысты раздæр 
Адæмтæ мадард... 
Цы вæййы растдæр, 
Уый у пайдадæр. 
ÆНÆРАСТ ХЪУЫДДАГ 
Куы йæм байхъусай — амбулдзæн дзыхæй, 
Фæлæ Хуыцау дæу бахизæд йæ динæй... 
Æнæраст хъуыддаг бакæнынц тыхæй, 
Кæнæ фæлывдæй, сайдæй æмæ хинæй. 
ЗОНДЫÆВДЖИД 
Атайдзæн уайтæккæ мит — 
Скæн-ма йæ хæдфарсмæ арт... 
Бакæны зонды æвджид 
Зондджын, куырыхон йæ цард. 

ФÆЛЫВД 
Ды бафтыдтай мæн дисы 
Дæ хии цæстыты кастæй... 
фæлывд йæхи æвдисы 
Сыгьдæгзæрдæйæ, растæй. 
БÆРКАДЦЖЫН ÆРДЗ 
Ацы дынджыр цады 
Ис кæсаг цæйбæрц!.. 
Дун-дунейы ’фсады 
Алцæмæй дæр æрдз. 
УАРЗОНЫ АИПП 
Ис мын æфсымæр цæгаты — 
Фаззон... 
Уарзоны аипп нæ хаты 
Уарзон. 
ÆНÆУЫНОНТÆ 
Кæйдæр артмæ-иу раджы дæр йæхи фæливæг тавта, 
Кæй зæрдæмæ цыд адæмæй зæрдæтæ, удтæ къахæг?! 
Рæуæг ус мын — æнæуынон, æддæдзаст лæг дæр — афтæ, 
Кæйдæр сау зæхх йæ гутонæй зæрдæрухсæй фæлдахæг. 
ЗÆРДÆ ÆМÆ ÆВЗАГ 
Хуыздæр лæгтæ скодтой Ирæн 
Намысау цыт æмæ кад дæр... 
Зæрдæйы куы вæййы бирæ — 
Æвзаджы нæ вæййы къаддæр. 
ÆДЦАГБАКАСТ 
Йæ хорздзинады барæн 
Картофæн у лæхурæг... 
Æддаг бакаст хæдзарæн 
йае намысыл нæу дзурæг. 
229 

МÆГУЫРЛÆГ 
Мæ хъуыддаг хорз ацыди ам, 
Уыди æрмæстдæр уый дæ фæрцы... 
Хъысмæт цы лæгмæ у хæрам, 
Йæхи куыдз ахæмыл фæхæцы. 
ЦЪЫФ 
Алы бон нæ кæсы хур, 
Уаргæ дæр нæ кæны иууыл... 
Цъыфы чи ныппара дур, 
Цъыф ыскалдзæн уый йæхиуыл. 
БÆЛЛÆХЫ РАЙДАЙÆН 
Ныддихтæ кодтой цал хайыл 
Нæ Цæдисæн йæ зæхх!.. 
Гыццыл ницæмæй райдайы 
Тæккæ стырдæр бæллæх. 
ЗНАГÆМÆХÆСТ 
Ыскодтай кæд хæснаг, 
Уæд кæн дæ дзырд æххæст... 
Куы нæ вæййы ызнаг, 
Нæ райдайы уæд хæст. 
ДÆХÆДÆГ 
Æнæфсис уæвын амонд нæу, 
Цард не ссардзæн ызмæнтæг... 
Æгас дуне дæр бауæд дæу — 
Куы бабын уай дæхæдæг. 
ÆРРАУАВÆР 
Кæндзæни маст — 
Кæдмæ цæра... 
Куы сфыцы маст — 
Вæййæм æрра. 

ФÆЗМИНАГ ЦАРД 
Дæуæн у алцыдæр æлхæд, 
Фæцыдтæ адæмыл мæнгардæй... 
Фæзминаг цард — цыбыр дæр уæд — 
Хуыздæр у даргъ æгады цардæй. 
ДÆЛДÆР-УÆЛДÆР НЫХÆСТÆ 
Йæ хæлæрттæй у алкæимæ хыл, 
Сабырдзинад дæлдæр æвæры хæстæй... 
Фылдæр æууæнк — æнæдзылар бæхыл 
Дæлдæр-уæлдæр, æнæхъола ныхæстæй. 
РÆДЫД РАСТГÆНÆГ 
Растгæнæг тасы 
Рахуыдтой адæм. 
Сраст кодта цасы — 
Иууылдæр хатæм. 
КЪАДЦÆР 
Арвыстæуыд балцы 
Тынг дардмæ зырнæджы... 
Къаддæр хъæуы алцы 
Къаддæрмæ тырнæджы. 
ИУДЗИНАД 
Æрбатардта йæ ных, 
Куыннæ йыл кæнæм дис!.. 
Æдых адæмы тых 
Сæ иудзинады ис. 
ТУГÆЙÆЛХÆД 
Ничи зоны мах низ 
Ацы заман, дугæй... 
Балхæдтат уæлахиз 
Адæймаджы тугæй. 

ÆЛГЬЫСТ 
Ысхылди та хуымæллæг 
Нæ сусхъæдыл бæрзонд... 
Кæй бабын кæны Уæллаг? — 
Кæмæн байсы йæ зонд. 
ÆВЗÆРДЗИНАД 
Куыд архайдтай — изæрæй 
Уый равдисдзæи дæ куыст... 
Æвзæрдзинад æвзæрæй 
Дæуæн æрцæудзæн фыст. 
НЫСАН 
Никæцы дуджы хъуыдысты къæпдзыхтæ, 
Никуыма рамбылдтой ахæмтæ дугъы... 
Саразут иунæг ыстъæлфмæ уæ тыхтæ 
Æмæ уæд бафтдзæни исты уæ къухы. 
ЗÆРОНДÆМÆ ЦАРД 
Хъæсдарæгау дзæбуг ыссар, 
Ыстæй лæгъзгæнæн æмæ сарт... 
Æрбахæстæг зæронды кар — 
Фæадджындæр лæгæн йæ цард. 
КАР 
Хъуыддæгтæ бакæн зонды бар, 
Æмæ дæ ма уа мæт... 
Æрбацæудзæн зæронды кар, 
Куы йæм фæдзурай, уæд. 
ЦАРДЫ НЫСАН 
Дæ размæ — хох, 
Лæгау йæ сæрты ахиз... 
Æдзухдæр — тох, 
Æдзухæйдæр — уæлахиз! 

ЛÆГÆМÆХЪÆД 
Æнæфыдыуæзæг — 
Лæг: 
Æнæбулæмæргъ хъæд, 
Уæд. 
ИСАХÆМТÆ 
Зынг зæгъынæй, — дзырдтой, — нæ судзы ком, 
Ыстæй дзырдтой: куыст бахынцынц изæрæй... 
Ис ахæмтæ, нæ райхъуысти йæ ном 
Йæ мæлæтау, фæлæ нæ фæцарди æвзæрæй. 
УДЫХЪÆД ÆМÆ НАМЫС 
Цæттæйæ дарыс ды дæ уидыг, 
Хæрынмæ алкæддæр — цæттæ... 
Йæ удыхъæд лæгæн — йæ мидæг, 
Йæ кад, йæ намыс та — æддæ. 
РÆСТÆГ - АРГЪГÆНÆГ 
Цæрæн нæй уардиау æнæкъæвда сындзæн, 
Сæ дыууæйæн дæр у сæ удылхæцæг дон... 
Дæ кадæн аргъ кæнын нæу де ’мдугоны бон, 
Дæ кадæн аргъгæнæг дæ байзæддаг уыдзæн. 
БÆРЗОНДУАРЗТ 
Сократы хъуыды хонын раст, 
Нæ йыл тых кæнынц азтæ: 
«Тыхджындæр у зæрдæмæ уарзт 
Буармæ уарзтæй». 
ХЪÆЗДЫГ АДÆМ ÆМÆ АУЫНДЗÆНЫ БÆНДÆН 
Кæй ма хъæуы ныртæккæ та æрцындз, 
Нæ къухæй арæх нал ныдзæвæм сартыл... 
Хъæздыг адæм мæ бæстæйыл хæцынц — 
Бæндæн куыд хæцы ауындзæны мардыл. 

ХАТГАЙ 
Зæгъын дын рагæй уыд мæ зæрды: 
Дæ хъуыдыты бындæр æвнал... 
Æфхæрд нæ фиппайын, йæ сæрты 
У хатгай ахизын хуыздæр. 
КУСЫН ÆМÆ БАДЫН 
У дæ цонджы рариуыгъд бæрæг, 
Иунæгæй дæр ды дæхæдæг авд дæ... 
Кусынæй нæ бафæлмæцы лæг, 
Бадынæй куыд бафæлмæцы, афтæ. 
ХЪЫСМÆТ 
Фæдардта уазал доны цас 
Фæллойгæнæг йæ къух!.. 
Æмбаргæ адæймаджы фарс 
Хъысмæт вæййы æдзух. 
АМÆМÆУЫМ 
Базæронд уыдзæни ног сындз, 
Ма кæнæд дæуæй уый рох... 
Ам æцæгдзинад цы хонынц, 
Ис уæвæн, мæнг уа фæсхох. 
ÆНÆСАЙД ÆМÆ МÆГУЫРДЗИНАД 
Дæуыл куыннæма худон, 
Нæ уадзыс кæд фæстаг рæгъ!.. 
Æнæсайд чи у, уыдон 
Мæгуырдæр вæййынц арæх. 
ТÆРИГЪÆДТÆ ÆМÆ ХОРЗДЗИНÆДТÆ 
Куы мæ ’рдардæуа хъаматæм, кæрдтæм, 
Нæ бакæндзынæн æз уæддæр хæрам... 
Дæ тæригъæдтæ ахастай мæрдтæм, 
Дæ хорздзинæдтæ баззадысты ам. 

ФÆЛМÆН НЫХАС 
Æрхатыди мæм: «Азар-ма, 
Зæрдиагæй дæм хъусын...» 
Æрбахондзæни базармæ 
Фæлмæн ныхас тæрхъусы. 
ДАРÆС 
Хæсс дæ сæр æдзух сæрмæ, 
Макуы йæ бафтау цæсты... 
Скъуыдтæ дарæс дæр æвзæр 
Нæу æппыннæйы бæсты. 
ФÆРÆТ 
Нызгъæлæнтæ дæ кад, ныммуртæ, 
Æгæвдæс у дæ гал, дæ хъуг... 
Сæттыс кæйдæр фæрæтæй дуртæ, 
Дæхи фæрæтæй — суг. 
ФУРД ÆМÆ ДОМБÆЙТТÆ 
Скасти махыл иу рæстæджы хур, 
Иу нæ у нæ иннæйы æмбай... 
Къададæттæй рауайдзæни фурд, 
Иугонд адæм — тых, хъару, домбай. 
ДАРÆС ÆМÆ ХÆРИНАГ 
Дæ пецы макуы ахуыссæд цæхæр, 
Дæ къонамæ дын мачи дарæд бар... 
Дæхи цы фæнды, ахæм хойраг хæр, 
Цы дарæс дарынц адæм, ахæм дар. 
АИППЫТÆ ДЗУРГÆЙÆ 
Алы минас авæрдтай нæ цуры, 
Хъæлдзæгæй фæрныг хæдзары бадæм... 
Цас фылдæр нæ хъæнты тыххæй дзурæм, 
Уыйбæрц ныл æууæндынц къаддæр адæм. 

ÆППÆЛДЖЫТÆ 
Дæу нæ рахуыдтон æз раст 
Ацы бон фыццаг хатт... 
Чи дæ ’ппæлы — дзуры раст 
Æви иæ, уый рахат. 
ФЫДЫБÆСТÆ 
Фæцу фæндæгтæй миныл дæр, фæлæ дæ ма уæд рох 
Фыдыбæстæ, фыдыуæзæг, йæ фæз æмæ йæ хох. 
Нæй райгуырæнæй адджындæр; æвдадз — йæ уæлдæф, мыд, 
Йæ ныййарæг у алкæмæн, йæ мад æмæ йæ фыд. 
БИРÆГЪТÆ ÆМÆ ГÆДЫТÆ 
Хæдзархалæг уыд алкæддæр фыдсыл, 
Кæй уарзын, уый, Хуыцау, фыдсылæй бахиз... 
Куы фæхыл вæййынц бирæгьтæ, уæд сыл 
Æмзонд гæдыты къорд кæны уæлахиз. 
НАС 
Басыгьта дæ бас — 
У бæрæг дæ хуызæй... 
Кæд ныннæрсти нас — 
Уидæгты æххуысæй. 
ФÆНДИАГ 
Хæрзты нын бацыдысты пирæн, 
Къуымбил, æлхуый æмæ уæдæртт... 
Чысыл хæринаг æмæ бирæ 
Ныхæстæй алчидæр хызт уæд. 
ÆЦÆГФÆДТÆ 
Фæцис нын галиу зондыл хæст, 
Бæрæг — йæ митыл... 
Æцæг дзы ницы у, æрмæст — 
Йæ фæдтæ митыл. 
236 

ФАУДЖЫТÆ 
Ацы ныхæстæ хъæуы зæгъын дæр, 
Хъуамæ сæ хъусой — кæмæты хауынц: 
Кæйдæр уацмыстæ æппæты тынгдæр 
Лæмæгъ фысджыты устытæ фауынц. 
ÆРЫГОН 
Кæддæриддæр у дзаг лæджы гон, 
Йæ намыс та вæййы бæрзоид... 
Дæхимæ кæд кæсыс æрыгон, 
Нæма дæ уæд нырма зæронд. 
ФЫДЫЗНАГ 
«Кæны дæ мулк зыдæй-зыддæр», — 
Нæ хъусыс уый фыццаг мæнæй... 
Мæнгуырнындзинадæй фыддæр 
Ызнаг зæххон адæмæн нæй. 
ЦÆСТФÆЛДАХÆГ 
Цынæ марг лæхуры! 
Йæ дзырдтæ — хæрам... 
Æппæлы мæ цуры, 
Мæ фæсаууон — дам. 
ÆВÆСМОН 
Цы домыс нæ дуджы æлдарæй! — 
Æфсис циу нæ зоны, æгъгъæд... 
Дæ зæрдæ куы ницæуыл дарай, 
Фæсмон дæр нæ кæндзынæ уæд. 
ХУЫЦАУÆМÆДИН 
Дæ дзырд куы уай æххæстхъом, 
Кæндзысты дыл уæд цин... 
Дæ Хуыцау уæд дæ цæсгом, 
Уæд де ’фсарм та дæ дин. 

ХÆСТÆГДÆР 
Æнхъæлмæгæсгæ ахæммæ 
Вæййы æрмæстдæр даумæ... 
Фæхæстæгдæр у адæммæ — 
Фæхæстæг уай Хуыцаумæ. 
АМОНД 
Къудзиты астæу æртыдтон кæркусæг, 
Хусмæ йæ сæвæрдтон цары... 
Искæйы амондыл архайæг, кусæг 
Амонд йæхæдæг ыссары. 
ХЪУЫДЫТÆ ÆМÆ ХЪУЫДЦÆГТÆ 
Хæссынц дæ адæм дисæн 
Дæ арфæйаг куысты... 
Дæ хъуыдытæн æвдисæн 
Дæ хъуыддæгтæ ысты. 
КÆЙДÆРБÆСТЫ 
Кæй хъæуы хин, кæлæн, 
Кæй!.. 
Кæйдæр бæсты мæлæн 
Нæй. 
ДЗÆНÆТ 
Æрзайдзæни нæ ингæнтыл кæрдæг, 
Уым уардиимæ, чи зоны, уа ичъи... 
Ис иунæг дзæнæт — адæмы зæрдæ, 
Нæ расурдзæни уырдыгæй мах ничи. 
ХАЙ 
Хъуамæ мад, фыдæй дæр 
Ды сæрыстыр уай... 
Хорзæй дæр, фыдæй дæр 
Алкæмæн ис хай. 

ÆНУСОН ЦАРД 
Куы ракæсæм бæрзонд æфцæгæй, 
Уæд нæ уæлдæр хизын фæфæнды... 
Хуыцауы чи уарзы æцæгæй, 
Æнусон цардыл уый æууæнды. 
ÆЦÆГДЗÆНÆТ 
Дæ аиппытæ, фаутæн 
Хæссæг уыдзæн тæрхон... 
Цы дзæнæтæй фæхаудтæ, 
Æцæг дзæнæт уый хон. 
ЗОНДЫАРÆХ 
Мах кæны хъæздыгдæр рæстæг, 
Ис дзы алкæмæн дæр хай... 
Алы зондæй дзаг у бæстæ, 
Иунæг дæр дзы нæу уæлдай. 
ФÆРÆТ ÆМÆ ЙÆ ХЪÆД 
Нæ хъæубæстæ, нæ комæй 
Нæ хъахъхъæдта иу хъæд... 
Фæрæтæн у йæ комæй 
Æдылыдæр йæ хъæд. 
ИУДЗИНАДЫ БЫНДУР 
«Цъаммардæр нæ уыд рæстæг!» — 
Цал хатты æрцыди загъд?! 
Удмæ уд куы уа хæстæг — 
Баиу вæййынц тагъд. 
РЫНЧЫНТÆ 
Куыд фидыдтай кæддæр бæхимæ! 
Ныр нал дæ раздæрау мынчын... 
Куы ’ркæсид алчидæр йæхимæ 
Бæстон, уæд разынид рынчын. 

МÆГУЫР 
Дæ дзыппытæ сты дзаг, дæ зæрдæйы та хист ис, 
Куывды бæсты æдзух дæ хуызæн бады хисты... 
Кæныс дыууæрдæм дугь, дзæвгар дæм бамбырд ис-бис 
Фæлæ дын нæй рæстæг — дæ мулкæй фенай исты. 
ДЦЗАЛ 
Фæцæуы бон, æризæр, 
Æрбахæстæг и тар... 
Адзал нæ зоны сидзæр, 
Адзал нæ зоны кар. 
АФОН 
Байрох и тæлæт, 
Нал хъæуы йæ сæр... 
Афоныл мæлæт 
Ма рахон æвзæр. 
МÆЛÆТÆМÆ ФЫДТÆ 
Мæнæй-уый, джиу, 
Быхсын — дæ дин... 
Мæлæт у иу, 
Фыдтæ та — мин. 
КУЫРЫХОН ÆМÆ ÆДЫЛЫ 
Бæрзондмæ ыстæхгæ куы фенын цæргæсы, 
Фæкæсы мæм — систа йæ базыртыл мæн... 
Куырыхон ныззæронд уæвынæй фæтæрсы, 
Фæтæрсы мæлæтæй æдылы, сæрхъæн. 
Загътой дын дæ цæсгомæй «бæзджын», 
Уæд дæхи æнамонд лæг ысхон... 
Кады мæсыг самайын у зын, 
Фæлæ у йæ фехалын æнцон. 

ÆЦÆГ ЦАГЬАЙРАГ 
Дæхи хъахъхъæн сарæй, 
Кæны дæ бынæй... 
Йæ монцты цагъарæй 
Цагъайрагдæр нæй. 
ЛÆГДЗИНАД 
Нæ систа фыццаг хатт 
Дзæгъæлы фæдис... 
Лæгдзинад зын сахат 
Кæны зын æмбис. 
УАРГЪ 
Хъыгтæ ’мæ цинтæ иу голладжы хæсс, 
Дæ фæндагæн та макуы стыхс йæ даргъæй... 
Куы ныл æруадзынц афæдзтæ сæ уæз, 
Уæд нал фæтæрсæм ивгъуыд бонты уаргъæй. 
ИВГЪУЫДЫ ФÆРЦЫ 
Цæрадзонтæн сæ кувæндон уыд Сидæны, 
Фыдæлты дзуарæн абон дæр ис цыт... 
Цы рæдыдтæ æруадздзыстæм мах фидæны, 
Уый базонæн ис ивгъуыды фæрцы. 
ДИН 
Куы мын кодтай кæлæнтæ æмæ хин, 
Уæд дыл-иу алкæд худтæн... 
Дыууæ мин азы зондыл дары дин 
Йæ кусджытимæ цъутта. 
ÆНХЪÆЛМÆ КÆСЫН 
Кæд райдайы цæугæдон ласын цæм? 
Куы нал фæтавы хурзæрины тын... 
Куы ницæмæуал фенхъæлмæ кæсæм, 
Æнхъæлмæ кæсын нал вæййы уæд зын. 
I Муэафер 
241 

ÆВЗÆРЦАРД 
Йæ иу дихы йас нæу дзæкъул хордзенæн, 
Бæлæгьы цур та у ыстыр хох нау... 
«Уæззау у цард», — куы загътой Диогенæн, 
Уæд радта дзуапп: «Æвзæр цард у уæззау». 
ЗНАГÆЙ-ЗНАГДÆР 
Æгъдау дæттыныл-иу мæ кæстæры бафтау — 
Нæ дæ хъæуы уымæй хуыздæр лæппу-дзагдар... 
Цæйбæрц фылдæр уарзай дæхи уды, афтæ 
Кæндзынæ дæхицæн ызнагæй-ызнагдæр. 
ТÆРСЫНЫ АККАГ 
Æфсарм дæ уæд дæ худæй, 
Сæрыстырæй йæ хæсс... 
Тæссагдæр нæй тæппудæй, 
Тæккæ тынгдæр дзы тæрс. 
ФÆЛИВЫН 
Фæлитой нæма смарзта сойтæ ’мæ фиутæ, 
Йæ кадæй йæхæдæг æрвылбон дæр кайы... 
Фæливыны тыххæй фæфæливынц иутæ, 
Кæй сæ сайдтой, уый тыххæй иннæтæ сайынц. 
ХÆС 
Алкæцы кары 
Фæзминагæн бæзз... 
Алчидæр дары 
Йæхи удæй хæс. 
БИРÆГЪ 
Иу ызнаг у иннæ знагæн пирæн, 
Чи ралгъыста, ууыл ауад над... 
Адæймаджы адæймагæн бирæгъ 
Рахуыдта æппæты фыццаг Плавт. 

РÆСТДЗИНАДÆЙ УÆЛДÆР 
Цыфæнды тынг зын уæд дæ уавæр — 
Бæрзæндты хæсс дæ сæр... 
Дæ цард, дæ цæуæты дæр ма ’вæр 
Рæстдзинадæй уæлдæр. 
КÆДДÆР 
Ис мастæн цуайнагау фыцæн — 
Фæрæхой зæрдæсæр æрмæст... 
Нырыккон адæймаг уыдзæн 
Кæддæр зæронд æгьдауыл хæст. 
ХАСТЫТÆ 
Быхсын хъæуы рыстæн, 
Куыдфæнды ниуæд уад... 
Нæхи бæстæйы стæм 
Мах хастытыл нымад. 
СЫНТЫ АХСТОН 
Хъыгæвдисæг уæззау ныхæсты 
Дзæкъулимæ æваст фæзынд... 
Æрцарди булæмæргъы бæсты 
Дæуæн дæ сау зæрдæйы сынт. 
ÆДЗЫТ 
Дæ бирæ хъултæй иу дæр нæ абаддзæни тæу, 
Дæ хъæнтæ сты хæрæгæн зын ахæссæн æргъом... 
Æгасæй дæ нæминаг, мæлæты фæстæ дæу 
Нæй бафхæрæн, уæлæуыл нæ ныууадздзынæ ном. 
ÆДЫЛЫ ÆМÆ ЗÆРОНД 
Нæ зоныс рагæй ды, цы хуызæн вæййы ’вронг, 
Арахъæмхæццæ у дæ туг æмæ дæ зонд... 
Уый раджы уыд кæддæр: уыдтæн æдылы, ’взонг, 
Ныр дæн бынтон æндæр: æдылы ’мæ зæронд. 

ÆДЫЛЫ 
Уæлдай нæй лæгæй æмæ усæй — 
Æмхуызон сæ фау кæнæ ’ппæл... 
Æдылы куы фæлæууы хъусæй, 
Вæййынц ын уæд исты æнхъæл. 
ФЫНÆЙ СÆРХЪÆНДЗИНАД 
Дæ хъомтæ хизынц уæзæгыл, сæ улæфæн — сæрвæт, 
Куыннæ хæцой сыкъайæ дæр, ысты кæд тынг хæрзхаст!.. 
Фынæй дæуæн куы фæкæны дæ сæрхъæндзинад, уæд 
Дæуæй зондджындæр нал вæййы, куырыхонау — дæ каст. 
ЗОНДЦЖЫН НЫХАС 
Ыскаст нæ уадзы сауы, 
Куыннæ дзурон йæ фарс!.. 
Сæрхъæнæй дæр ысхауы 
Æцæг зондджын ныхас. 
ДАВÆГ 
Дæ кад фæуæлдæр къæдзæхтæй, æнусты, уадз, цæра, 
Нæ йын тæрсын æрхауынæй, куы нæ у, мыййаг, авг... 
У къæрныхтæн сæ цыфыддæр æнæмæнгæй æрра: 
Уый уыцы иумæ адавы нæ рæстæг æмæ равг. 
ИУНÆГ 
Æнкъард чи у æдзух, æрхуымæн 
Нæ вæййы хъæлдзæгдæр йæ фын... 
Æрмæст йæхи чи уарзы, уымæн 
У тынг зын иунæгæй цæрын. 
БÆРÆГГÆНÆН 
Нырма нæма æрфынæй — 
Æрцæттæ кæн хуыссæн... 
Йæ къуымбилæй, йæ хъуынæй 
Ис базонæн фысæн. 

ДЫУУÆЙЫ КЛД 
Алæууыдтæ арæзтæй — 
Фехсынмæ — цæттæ дæ фат... 
Иу хатт хорз цы сарæзтай, 
Уымæн ис дыууæйы кад. 
РÆСТÆГ 
Зæрдæтæ мын цæмæй æвæрдтай, 
Сæ афон уыдонæн æрхæстæг... 
Ысдардзæн дымгæмæ сындæггай 
Гæдыныхæстæ, дамтæ рæстæг. 
ТАСÆМÆНЫФС 
Зæрдæтæ халынц хъыг æмæ маст, 
Ызнаггад кæнын — сæ хуыздæр куыст... 
Кæны уынаффæ дунейæн тас, 
Зæрдæтæ та йын æвæры ныфс. 
НÆХИАХХОС 
Нæмыг дзы нæ хизы, нæ дзы хизы фат дæр, 
Ызнæгтæй нæ тæрсы, рæстдзинад — нæ фæтæг... 
Æнамонддзинæдтæй хызт уаиккам къаддæр, 
Куы нæ-иу цæуиккам сæ размæ нæхæдæг. 
ЗОНДЫЛДЗУРÆГ 
Дæ рог митæ, дæ гæппытæ 
Фылдæр фидыдтой сонтыл... 
Дæ фæрстытæ дæ дзуæппытæй 
Хуыздæр дзурынц дæ зондыл. 
ХУЫЗДÆР ХÆРИНАГ 
Махæй алчидæр — мæлинаг: 
Сау зæххы кæндзæн фынæй... 
Раппæл дзы, хуыздæр хæринаг 
Ахæм лæгæн нæй. 

УАРЗЫНЫ ФÆРÆЗ 
Фæкодтон бирæ дугъ дæр, 
Зынтæ нæ федтон цъус... 
Уæд уарздзынæ æдзухдæр, 
Куы нæ ракурай ус. 
зондджын 
Цæстытыл ауад, мæ цуры 
Февзæрд Бехъаны был къох... 
Зондхъуаг кæйдæр ныхмæ дзуры, 
Зондджын йæхи ныхмæ — тох. 
ХÆРГÆФС 
Йæ лæппын хуры тын у хæфсæн, 
Нæ йæ ныууадздзæн хъуаг рæвдыдæй... 
Нæу раппæлын йæ бон хæргæфсæн 
Йæ цæуæтау йæ мад, йæ фыдæй. 
ФЫДГОЙГÆНÆГ 
Фыдгойтæй ма цъыф кæн дæ намыс, 
Кæйдæр хъæдгомыл ма кæн цæхх. 
Кæд искæй бафхæрынмæ хъавыс, 
Уæд ын, æцæг цы у, уый зæгъ. 
ЦАРД ÆМÆ ÆНКЪАРД 
Лæджы ныззæронд кæны низ, 
Фыддæр ын уымæй нæй ызнаг... 
Цыбыр у цард, фæлæ дзы ис 
Рæстæг æнкъард кæнынæн фаг. 
ТАГЪДÆМÆТАХТ 
Диссæгтыл нæ кæнæм дис, 
Урсы нал æвзарæм сауæй... 
Тахтыл баиымайæн ис — 
Тынг тагъд ды бынмæ куы хауай. 

ФÆСТАГ ДÆГЬÆЛ 
Мæ хорз хæлар, мæ иубæстаг, 
Мæнæи рæстдзинад у тæраз... 
Дуæрттæгомгæнæн фæстаг 
Дæгъæл фæразын у, фæраз! 
АМОНДЦЖЫН РÆСТÆГ 
Æз хъусын ивгъуыдæй ныхæстæ. 
Цæмæн? Куырыхон лæг сæ загъта: 
«Цæйбæрц уа амондджындæр рæстæг, 
Фæцыдæр вæййы афтæ тагъддæр». 
СÆН 
Суагътой та сæ дзыхтæ 
Хистæртæн сæ разы... 
Цавæр сæн æрдыгъта, 
Ахæм сæн нуазы. 
ЗНОН, НЫРТÆККÆÆМÆ РАЙСОМ 
Æхсæвæй-бонæй згъоры фурдмæ дон, 
Йæ фæндæгтæ сты алы ран дæр гом... 
Цæры ныртæккæ алчидæр: ызнон 
Фæци, нырма нæма ралæууыд сом. 
СТЫР ХЪУЫДЦÆГТÆ 
Хайуанæн æз хæрæгсындз 
Нæ байсдзынæн йæ дзыхæй... 
Ыстыр хъуыддæгтæ сæфынц 
Гыццыл хъуыддæгты тыххæй. 
ЗОНДЦЖЫН ФАРСТ 
Бафæрс мæн тыххæй кæйфæнды: 
Никæйы бауагътон маст... 
Зондджын дзуапп райсын кæй фæнды, 
Уымæн уæд зондджын йæ фарст. 

СЫЛГОЙМАДЖЫ ЗНÆГТÆ 
Чъирийæ никуы ныууадздзæн къæрис, 
Фынгыл æм ницы фæкæсдзæни фаг... 
Зондджын сылгоймагæн мин соны ис: 
Алы æдылы лæг ын у ызнаг. 
ФОНДЗЫССÆДЗАЗДЗЫД 
Ныхасы бадтысты раздæр тæрхоны — 
Ацыди уыцы дуг, аныгъуылд тары... 
Фондзыссæдзаздзыд лæг алцыдæр зоны, 
Фæлæ йæ зæрдыл уый ницуал фæдары. 
КЪÆППÆДЖЫ ХОЛЛАГ 
Æмбисголлаг радтон мæ сыхагæн сæрды, 
Ысласдзынæн, дам, дын æз фæззæджы голлаг... 
Йæхи дын æрцахсын кæнын уыд йæ зæрды — 
Фæтæрсын æй кодта дæ къæппæджы холлаг. 
МЫХУЫРЫ ФÆСТÆ 
Лæхурæд, цы йæ фæнды, уыдæттæ мысæг, 
Уæддæр æм æвзонгау нæ байхъусдзæн кардзыд... 
Кæд уацмыс мыхуыргонд æрцыд, уæд йæ фыссæг, 
Цæуыл дзуры, уый тыххæй ма дзурæд мацы. 
БАСТ КУЫДЗ 
Сохъырæн æндæр ном ис: хъæрæу, 
Ис æрдуйæн та ысхонæн къæм... 
Баст куыдзæн фæдзæгъæлæй тас нæу, 
Стæй цæугæ дæр акæндзæн кæдæм! 
ФÆСАРÆЙНАГ ÆВЗАГ 
Ыскæндзынæн дын физонæг, 
Уыдзæн дзы нозт дæр фаг... 
Дзырдбыдтæ хынцын чи зоны, 
Уый базыдта æвзаг. 

МИН АЗЫ ФÆСТ/Е 
Цы диссæгтæ бавзæрста абон мæ бæстæ! — 
Каедæмфæнды акæс: пырхытæ, дæрæн... 
Цы раргомчындæуыдзæн мин азы фæстæ, 
Æнæ уыдонæй дæр ис тынг хорз цæрæн. 
ЗÆРОНД УАРЗОНДЗИНАД 
Дæ мад æмæ дæ фыдмæ хъус, 
Бæрзонддæр кæн сæ кад... 
Кæны ызгæйы бæсты хус 
Зæронд уарзондзинад. 
ФЫСЫ ЦАРМЫ 
Фæрæт нæ хъæуы тугдзыхы, йæ дæндæгтæ — фæрæт, 
Уæлахиз кæны ыссыртæй, сæ фæрцы ’мбулы хæст... 
Кæд фыстæй исчи бирæгътæм хæлæг фæкæны, уæд 
Ысты гъеуыдон бирæгътæ, фысты цармы æрмæст. 
ХОРЗЗОНГÆ 
Ракæс-ма, æрхуы мæй, 
Арвыл-ма фæзын... 
Хорз кæй зоныс, уымæй 
Раппæлын у зын. 
РÆСУГЬДДЗИНАД 
Дæ фæндæгтæ уыдысты гом, мæнæн — фылдæр æхгæд, 
Уæддæр дæу хуызæн æз æхсæстон искуы хуыр?.. 
Рæсугъддзинадыл нæй æууæнк, фæлæ пайда у кæд? 
Куы нæ уай зондджын — уæд, ыстæй куы уай мæгуыр. 
ÆХЦА 
Дзырдтой-иу фыдæлтæ кæддæр: æрра барæг ысгары дон, 
Лæгæрды, дам, гуылфæнты... 
Æхца æдылыгæнæг нæу, фæлæ у равдисын йæ бон 
Æдылыты, сæрхъæнты. 
249 

ХÆС 
Фæкæиын сагъæсау мæт дæр 
Æрвылбон æз... 
Уысмы дæргъæн куы уа, уæддæр 
Цæрыи у хæс. 
ТÆРИГЪÆДЦЖЫН 
Фæлыгьдтæ карз тохæй, æгаддæр 
Нæма уыди дæуæй хæстон... 
Тæригъæдтæ кæмæ ис къаддæр, 
Фæкæны тынгдæр уый фæсмон. 
ДИНÆМÆТАС 
Чи фæкæны цин, 
Чи фæкæны маст... 
Тасæй равзæрд дин, 
Динæй равзæрд тас. 
ЗЫНДОНЫ ДУАРЫЛ ФЫСТ 
У уæ бынат ныр зындон, 
Алкæмæн йæ фæд бæрæг... 
Ардæм чи цæуа, «хæрзбон» 
Уый йæ бæллицтæн зæгъæд. 
МÆНГ ЦИН 
Кæлы дæ тугдадзинты дон, 
Хуыцау дын нæй, хæлоф — дæ дин... 
Дæ цин кæд радзурын дæ бон 
Æргомæй нæу, уæд нæу уый цин. 
ХИУЫЛÆРВÆССОНДЗИНАД 
Ысуагътой фæскъуымты сæ дзыхтæ, 
Æвзаг сæ хъама у, сæ кард дæр... 
Куы дæм кæсой фылдæр дæ тыхтæ, 
Кæндзæни уæд дæ хъомыс къаддæр. 

ÆРÆДЖИАУЫ ЗОНД 
Æрцыди ацы хъуыды фыст 
Бынтон раджы, нæ дугмæ дæр æрцыд: 
«Куы фæвæййы кæддæр нæ куыст, 
Уæд базонæм, цæмæй райдайын хъуыд». 
ÆВЗÆГТÆ 
Къæпийы бæсты хатгай дзурынц рувæн, 
Кæмдæр та айдæн баивы кæсæн... 
Æндæр æвзæгтæ чи нæ зоны, уымæн 
Зын базонæн йæхи æвзаг уыдзæн. 
ХЪУЫДДÆГТÆ 
Дыууæ галы баифтындз — цæд, 
Æмæ дын хуым кæныны фаг... 
Куы саразай иу хъуыддаг, уæд 
Йæ фæстæ фæзындзæн дыккаг. 
УÆЛДÆЙТТÆ 
Кæцыфæнды лæг бацæуæд йæ кары — 
Йæ къухмæ арæх нал фæисы бел... 
Æнæфсарм хæйттæ чиныгæй æппарын 
Хуыдта «æрдузын» Джонсон Сэмюэл*. 
РÆДАУ 
Мах дуджы кæцыран хъæуы зонд та, 
Чи ма кæиы мах заманы зиу!.. 
Алкæмæн уæздан ныхæстæ кодта, 
Уый тыххæй йыл нал æууæндыд иу. 
ФЫСДЖЫТÆ 
Æз мæхи фæласын дарддæр 
Ахæмтæй, ысты бæрæг... 
Цас ныффыста, уымæй къаддæр 
Бакаст чингуытæ нæ лæг. 
* Сэмюэл ДЖОНСОН A709-1784) - англисаг фыссæг. 
251 

ХОРЗ 
Фæхызта бирæ фыййау-кардзыд 
Цæрæнбонты кæмæндæр фос... 
Дунейы хорз куы уаид алцы, 
Уæд дзы нæ уаид ницы хорз. 
ЗЫНУАВÆР 
Аууæрста йæ быны уари уæрццы, 
Уый тыххæй йæм ничи хæссы фау!.. 
Паддзахады закъонты бæрц æрдзы 
Ис, зæгъгæ, цы кæнид уæд Хуыцау?! 
ХУЫЗДÆР 
Дæ хуызæттæн ницы фæцæуы бæсты, 
Æвзæрдæр кæныс ды, зыстдæр... 
Сылгоймаджы къухы уæвыны бæсты 
Йæ хъæбысы уæвын — хуыздæр. 
СÆХИ УÆЙГÆНДЖЫТÆ 
Дæлджинæггонд — хæрис: 
Нæ дзы раппæлдзæн тулдзбæласау хъæд... 
Цыдæр аргъ сын кæй ис, 
Уый базонынц, куы ауæй вæййынц, уæд. 
ДАМ-ДУМТÆ 
Нал дæн мæ сæрæн æз ацы хъæлдымæй, 
Уынджы мæ размæ фæвæййы, куысты... 
Дамдумгæнджытæ цытæ дзурынц, уымæй 
Базонæм, дамдумгæнджытæ цы сты. 
УАРЗОН 
Цы дыл æрцыд, куынæуал хауы иу дзырд дæр дæ дзыхя11 
Дæхимæ та куы ныхъхъуыстай, цы бавзæрстай зынæй? 
Æппæты фылдæр хъизæмæрттæ баййæфтай кæй тыххæн* 
У уыцы чызг дæ зæрдæмæ, хæстæгдæр уæвæн нæй. 

ФЫДРАКОНДДЗИНАД 
Дæ цард фæзминагæн бæззæд, 
Дæ алы хъуыддаг уæд æрдзон... 
Дæ фæстæ кæд нæ баззад фæд, 
Уæд уый фыдраконддзинад хон. 
ИУХЪУЫДДАГ 
Кæд лæг дæ — уæлæмæ сыст, 
Бадынæн æгъгъæд фæуæд... 
Иу хъуыддаг куы кæнай, уæд 
Ацæудзæн хуыздæр дæ куыст. 
ÆМПЪУЗÆН 
Дуарыл æвдузæн 
Æвæрдтой нæ хъæуы... 
Йæхи йас æмпъузæн 
Ыскъуыдæн фæхъæуы. 
УÆЛДÆР ÆМÆ ДÆЛДÆР 
Дæхи, цы дæ, уæлдæр куы кæнай уымæй, уæд 
Фæрæдидзынæ тынг, хæрдзæн дæ сагъæс, мæт. 
Дæхи, цы дæ, дæлдæр куы кæнай ды, уæддæр 
Фæкæндзынæ фæсмон æнæмæнгæй кæддæр. 
ÆНЦОН ЦАРД 
Хуымпъыр хъæуы дамбацайы, кæрддзæм... 
Кæрддзæмæн та у йе ’мдзугæнæг кард... 
Кæйдæр тыххæй куы фæдзурæм, уæд нæм 
Кæддæриддæр æнцон фæкæсы цард. 
ФУРД 
Нæ мæм хъарынц, — цыфæнды дзур, — 
Дæ ныхæстæ æхсæв дæр, бон дæр... 
Нæ ассондзæн йæхицæй фурд 
Цыфæнды къададон дæр. 

КЪУХТÆ ÆМÆ ХЪУЫ Д ЫТÆ 
Дæ кад ныппырхытæ, ныкъкъуыхтæ, 
Æмæ дæ уымæн хонынц «ничи»... 
Вæййынц кæмæндæрты йæ къухтæ 
Сыгъдæг, йæ хъуыдытæ та — чъизи. 
ÆВЗÆРДЗИНАД 
Цытæ домыс, зæгъ-ма мын æй, æгъдауылхæст, хъæлдымæп. 
Куы йæ зоныс, нæ хъæубæсты нымад æрцыд æвзæрыл?! 
Æвзæрдзинад кæмæн бачынди, ферох уыдзæн уымæй, 
Йæ бакæнæг æй дардзæни цæрæнбонты йæ зæрдыл. 
МАСТИСÆГ 
Хъуынджындæр кæны ’ууæрдгæйæ нымæт, 
Дæ маст ыссыгъди — ахæр-иу хъæбын... 
Ныллæууыдтæ кæд маст исыныл, уæд 
Кæйдæртимæ дæхи дæр кæныс бын. 
РÆСТÆГ 
Хорз бакуысты фæстæ фæндырæй фæцæгъды, 
Цинæфсæст — йæ зæрдæ, рухс бæллицтæй — дзаг... 
Рæстæг у æхцайау: ма йæ хардз кæн уæгъды, 
Æмæ дын кæндзæни алцæмæндæр фаг. 
ФÆСТАУÆРЦ 
Хистæрмæ фæстæмæ 
Макуы кæн ныхæстæ... 
Рæстæгæй фæстæмæ 
Алчи сафы рæстæг. 
САЙÆГОЙТÆ 
Куы рацæйлыгъди хæстæй, 
Йæ къах ныццавта уæд... 
Дзæвгар фылдæр ныхæстæй 
Хъуыддæгтæ сайынц мах. 

АМОНД 
Тугыл аскъуыд ацы рагъыл цым, 
Тонæм æй, уæдæ æнцад куыд бадæм!.. 
Амондмæ цы ран нæ бæллынц, уым 
Ницæмæ бæллынц æппындæр адæм. 
ФЫССЫН ÆМÆ ЦÆРЫН 
Ызных æмæ ыссон 
Дæумæ ис æмæ рай... 
Цæрын, цæмæй фыссон, 
Фыссыс, цæмæй цæрай. 
РÆДАУ 
Дæ хъуыддæгтæ куы нæ кæнай бæстон, 
Уæд дæм хæсдзысты алырдыгæй фау... 
Цæмæй фæстæдæр ма кæнай фæсмон, 
У уый тыххæй фæлмæнзæрдæ, рæдау. 
ХÆДБЫНДУР 
Нæ бæззыди дæ уæхст, 
Æмæ йæ фехстой уымæн... 
Йæ комытæф æрмæст 
Хæдбындур уыди уымæн. 
цытджын 
Нæ баййафдзæн иунæг дæр дзыхджыны, 
Нæртон дугъы дæр никуыма ’рцыд саст... 
Цытджын æваст нæ рахонынц цытджыны, 
Нæ дæн цытджын, — мæн рахонут æваст. 
ÆХСЫЗГОНДЗИНАД 
Дæу бахъæудзæн нæ кусæрттаджы хæйттæ 
Æнæмæнгæй сыгъдæг доны ныхсын... 
Æхсызгон вæййы, ницæйы тыххæй дæ 
Куы раппæлдæуы адæмы æхсæн. 

ХОРЗРÆСТÆГ 
А фæззæг æрцыди иууылдæр нæ зæхх 
Махæн дæр нæ сыхау ерысонæй къахт... 
Хъуыддæгтæ фæцæуынц иу заман дзæбæх, 
Ма фæтæрс, фæуыдзæн уыцы рæстæг тагъд. 
ÆЦÆГДЗИНАД 
Кæйдæр зæххыл фæкодтай ды рахау æмæ бахау, 
Цы ма уа уымæй карздæр, æгъатырдæр тæрхон!.. 
Æцæгдзинад ыссудзы æхсæвыгон цырагъау, 
Фæлæ мæйдар фæсурын нæ бавæййы йæ бон. 
ÆХЦАТÆ 
Куы фæци рывд дæ хуым, 
Уæд сулæфыдтæ, ’рцардтæ... 
Кæм вæййы тынг рухс, уым 
Нæ фæкæнынц æхцатæ. 
ИУМÆЙАГ ЗАРÆГ 
Фæлгæсы бæрзонд рындзæй зым, 
Нæ кæны дæлвæз уымæн ад... 
Æмдзыхæй кæм фæзарынц, уым 
Ныллæг у ныхæстæн сæ кад. 
ХЪАЗÆН НЫХАС 
Æгæр бирæ футæ фæкодтай дæ басыл, 
Къостайы загъдау ма дзы баззади цъус... 
Ныххудти дæ ус кæд дæ хъазæн ныхасыл, 
Цыргъ уыд уæд дæ ныхас, йе хорз у дæ ус. 
ТЫХДЖЫН УАРЗТ 
Арвмæ хъæздыг лæг амайы асин, 
Ницуал æм кæсы зæххыл æгъгъæд... 
Ды мæ куы уарзис, æз дæ куы уарзин, 
Æмбал нæ уаид нæ уарзтæн уæд. 

РÆСТÆГХОР 
Фæуынæй нæ фæтæрсы бонæн, 
Уæлгоммæ хуыссын у йæ низ... 
Рæстæгхор цæрæгой ысхонæн 
Æвдæлон, æгуыст лæгæн ис. 
БАЛЬЗАКЫ ÆМЦÆДИСОН 
Кæйдæр галимæ рагзаман ыскодта бындз цæдис: 
Сыкъайыл бадти, афтæмæй йæхи хуымон хуыдта... 
Сæрыстыр у, Бальзакимæ йын иудзинад кæй ис: 
Бальзакы хуызæн бакодта Бердичевы хъуыддаг. 
ФÆНДÆГТÆГÆРДÆГ 
Базыдтон дæ: хин æмæ 
Дæ кæлæнæй дзаг... 
Иу фыдракæнд иннæмæн 
Айгæрды фæндаг. 
ЦЫБЫР НЫХАС 
Æрцæуы хорз дзаума æлхæд 
Кæддæриддæр зынаргъæй... 
Куы дзурай зондджынимæ, уæд 
Ц^ыбыр дзурыныл архай. 
ФÆЛЛОЙ 
Фæразыс кæд рыстæн — 
Дæхи лæгау лæг хон... 
Фæллой æмæ куыстæн 
У алцыдæр сæ бон. 
ЙÆХИ ФАУÆГ 
Фæзынди нæм изæрæй, 
Нæ ракаст хурмæ къуымæй... 
Дæхи фауыс, æвзæрæй 
Кæй раппæлыдтæ, уымæй. 
яхты Музафср 

НЫФС 
Мысы адæймаг кæддæры 
Рухс дуг, тавы йæ йæ арт... 
Ныфс лæгæн зæрдæ æвæры: 
«Сом хуыздæр уыдзæни цард». 
ÆНАМОНД 
Хъæстæ сты залгъæд, кæндыс, 
Хъæууай сæ кæн дæ хъом... 
Кæд ницæуыл æууæндыс, 
«Æнамонд» уæд дæ ном. 
ÆВЗÆР 
Кæниккам дæм тæхуды, 
Лæгдæр куы уаис, уæд... 
Æвзæр тæрсы йæ удæн, 
Йæ тыхсæттæг — мæлæт. 
МÆЛÆТМÆСИДÆГ 
Сæ денджыз — арвы цъæх бæлæттæн, 
Куыннæ йæм хъуамæ уæд тæхой!.. 
Мæлæтмæ чи сиды, мæлæтæн 
Уый фехъуыста æрмæст йæ кой. 
ХУР ÆМÆ СТЬАЛ ЫТÆ 
Ирд цæхæртæ калы та 
Бон, æгас цæуæд!.. 
Ахуыссынц ыстъалытæ, 
Хур куы скæсы, уæд. 
АСÆСТБОНТÆ 
Физонæг æмæ хæлтъамæ 
Не ’вæрынц иу ран зæххонтæ... 
Алкæйы царды дæр хъуамæ 
Асæст уа иуцалдæр бонтæ. 

УÆЗЗАУЦАРД 
Нæй, цæмæй ыскæнæм арт, 
Басыгътам нæ кау дæр... 
Цас æгъуыздæр вæййы цард, 
Уыйас у уæззаудæр. 
ФÆЛВАРÆН 
Ис алцæмæн дæр арæн, 
У арæн та цыргъ кард... 
Лæгдзинады фæлварæн 
Мæлæт нæ хонынц — цард. 
ÆФСÆРМДЖЫН ЦÆСГОМ 
Дæ митæй нæ ахады иу дæр цæсты, 
Дæ бæлас нæма радта дыргъ... 
Дæ зæрдæйы сау тæпп уæвыны бæсты, 
Дæ цæсгом уæд сырх. 
САЙДЖЫТÆ 
Цæмæн уыдтæ æхсайæм? — 
Уыди уæзбын дæ къах... 
Æппæты тынгдæр сайæм 
Нæхи нæхæдæг мах. 
НИЗДЖЫН ПАДДЗАХ ÆМÆ ÆНÆНИЗ МÆГУЫР 
Бирæ туг фæкалдæуыд, цæссыг, 
Къаддæр туг, цæссыг нæ кæлы ныр... 
Низджынæй æнамонд у хъæздыг, 
Амондджын — æнæнизæй мæгуыр. 
ТЫХДЖЫН УАРЗТ 
У фæрсырдæм бирæтæн сæ каст, 
Афтæмæй уæргътæ ’вæрд вæййы се ’ккой... 
Моймæдзыд сылгоймаджы уарзт — уарзт! 
Лæгтæ уый сæ фыны дæр нæ федтой. 

КЪÆЙНЫХ 
Хъысмæты дæлбазыр фæцыдтæ лæвар, 
Дæ фæндæгтыл кодтай цæрæнбонты хъал цыд... 
Цы сылгоймаг дзура æргомæй йæ кар, 
Нæй ууыл æууæндæн, уый радзурдзæн алцы. 
ФАРСТ ÆМÆ ДЗУАПП 
Дæ развæндаг æдзухдæр — марзт, 
Нæ дзы фендзынæ иу ран сапп... 
Æнæуæздан нæ вæййы фарст, 
Вæййы æнæуæздан дзуапп. 
ХЪЫСМÆТ 
Куыд хонай ницæйаг мæнгарды, 
Дæхæдæг дæр мæнгард дæ кæд!.. 
Цы рæдыдтæ æруадзæм царды, 
Ысхонæм уыдон мах хъысмæт. 
ФЫССÆДЖЫ ЗНÆГТÆ 
Кæй фæкасти йæхимæ знон арахъхъ æмæ сæнæй, 
У абон уый тыххæй æнкъард, мæтъæл æмæ æрхæндæг... 
Хуымæтæг адæмы æхсæн ызнаг фыссæгæн нæй, 
Фыссæгæн йе знæгтæ ысты фыссæг адæм сæхæдæг. 
ТЫХТÆ 
Нæ фидауы: ницæйы тыххæй дæр тъиз, 
Сæ къамтæ æвæрынц зынты раз æвзæртæ... 
Кæд хæхтæ фæлдахæг тыхтæ зæххыл ис — 
Дæхи тыхтæ уыдон, кæуыл дарыс зæрдæ. 
ИУХАТТ 
Æрцæудзæн иуахæм æлвæст 
Дæ хурхыл удхæссæджы бæндæн... 
Цæрæм мах иунæг хатт æрмæст, 
Фæлæ нæй ууыл дæр æууæндæн. 

ЛÆВАР ÆМÆ ÆЛХÆД 
Лæууыдыстæм мах къордæй 
Уæ хæдзары фæскъул... 
Хуыздæр — æлхæд æрдхордæй 
Лæвар ызнаг, фыдгул. 
ИУÆМÆМИН 
Æууæндæгтæ æрцæуынц саст, 
Куы сыл рацæуы цъаммар хинæй... 
Зыбыты иунæгæй дæр раст 
Куы уа — фæфылдæр уыдзæн мииæй. 
ÆРДХОРД 
Хъама та фæцъортт ластай, фæцъортт, 
Алæгæрстай адæмы гуылфæнты... 
Алкæй дæр хъæуы æмбал, æрдхорд, 
Алкæйы æрдхорд уæвын нæ фæнды. 
зон 
Рæвдыдæй дзуапп фæдæттынц уæздан адæм рæвдыдæн, 
Æнæджелбетт фæкæндзæн йæ цауд митыл фæсмон... 
Цы хорз фæдæ дæ мадæн, цы хорз фæдæ дæ фыдæн, 
Дæ цотæй уый ыздæхдзæн дæумæ фæстæмæ, зон. 
МÆРÆДЫД 
Æргом дын æй зæгъын: дæуимæ мæн нæ фæндыд 
Хыл кæнын, фæлæ ды кæныс мæнимæ загъд... 
Æрмæст мæхæдæг æз куы фæзонын мæ рæдыд, 
Уæд мæ цæмæндæр уый æрбайрох вæййы тагъд. 
зын 
Базондзысты адæм хины, 
Разындзæн йæ сæр, йæ бын... 
Иуы асайдзынæ, мины, 
Мины асайын у зын. 

БЫНАТ 
Ныффыста тынг раджы кæддæр 
Монтень*, æрыхъуыстой йæм адæм: 
«Цыфæнды хорз бынаты дæр 
Нæ фæстагæй фæбадæм». 
ИУГÆНÆГ 
Хохы равзæрди кæмдæр цъитийы рæбын Æрыдон, 
Айгæрста фæндæгтæ уый бæрзондæй кæрдæгцъæх фæзтæм... 
Мæрдты, æгæсты, ыстæй, чи нæма райгуырди, уыдон 
Цард куы фæзынди, уæдæй кодта иу, кæндзæни рæстæг. 
УÆЛАХИЗТЫСÆР 
Мыды фæзгъæртæй сфидауы чыргъæд, 
Сæ æппытæй — æнгуз æмæ æхсæр... 
Дæхиуыл кæд фæуæлахиз дæ, уæд 
Æрæвæрдтай дæ уæлахизтæн сæр. 
НЫХÆСТÆ ÆМÆ ЦАУД МИТÆ 
Уæлладжырæн æцæгæлон нæу сондон, 
Кæны дзы уæлдæф ранæй-ран бæз-бæз... 
Дæ цауд митæй фылдæр ызнæгтæ скодтон 
Мæ ныхæстæй мæ мæгуыр удæн æз. 
ФÆЛЛОЙ - УАРЗОНДЗИНАД 
Хæрдты тæхæм æви зæхх къахæм — 
Уыдзыстæм райгуырæн бæстæй... 
Фæллой у уарзондзинад ахæм, 
Кæцыйæн фенæн ис цæстæй. 
ÆУУÆНК 
Дохтырæй курыс æххуыс дæхицæн, дохтыр — дæуæй, 
Цæмæй фæлидза æмгъуыдæй раздæр дæ рын, дæ низ... 
Кæйдæр ныхæстыл дæхи ныхæстау æууæндæн нæй, 
Кæйдæр хъуыддæгтыл дæхи хъуыддæгтау æууæндæн ис. 
* Мишель де МОНТЕНЬ A533—1592) — францаг фыссæг-эссеист. 
262 

ЗОНЫНДЗИНÆДТÆÆМÆ ЦАРД 
Ысхъарм уыдзæни кæрт, 
Куы дзы ыскæнай арт... 
Чысыл куы зонай, уæд 
Цыбырдæр кæны цард. 
УЫРЗÆЙ ÆВЗАРÆГАУ 
Лæджы хуызæн лæгау 
Дæумæ нæй иунæг хъæн... 
Уырзæй ысгарæгау 
Дæ фыдызнæгты кæн. 
ÆНÆВДÆЛОН 
Цыфæнды ставдæй дæр æндахæн 
Йæ иу таг аскъуынын — æнцон... 
Цы кусон, уый кæд нæ уыд, ахæм 
Мæныл нæма ыскодта бон. 
ХЪÆЛДЗÆГДЗИНАД 
Барæвдыдта цалæймаджы 
Ацы лæг кæддæр!.. 
Хъæлдзæгдзинад — адæймаджы 
Миниуджыты сæр. 
ХЪУЫДДÆГТÆ ÆМÆ УД 
Нæ абардзынæ китыл 
Цыфæнды стыр кæфы... 
Йæ хъуыддæгтæ, йæ миты 
Лæгæн йæ уд тæлфы. 
ИУНÆГ 
Дæлæты цу, уæлæты — 
Фæдардзæн дæм йæ къах... 
Стæм уарзт æмæ мæлæты 
Зыбыты иунæг мах. 

РÆДЫД 
Куырдалæгон куырдадзы 
Цæйбæрц бахсыста арты!.. 
Йæхи рæдыд æруадзы 
Кæцыфæнды лæг царды. 
ЗЫНДЗИНÆДТÆ ÆМÆ АМОНД 
Хæдзаргæнæг фæсдуар лæууæд — 
Уæгъдгонд у йæ раздæры хæстæй... 
Куы тæрсай зындзинæдтæй, уæд 
Нæ фендзынæ амонд дæ цæстæй. 
ХОРЗДЗИНАД 
Скодтой та сæ куыстаг дæу 
Цалхæй æмæ малхæй... 
Хорздзинад наукæ нæу, 
Хорздзинад у архайд. 
ХОРЗУЫНАФФÆ 
— Цы бакæнæм ацы афицерæн, раст 
Йæ ныхæстæй иунæг дæр нæу?! 
— Инæлар дзы скæнут æмæ дзы уæд хъаст 
Нæ кæндзыстут, бауырнæд дæу. 
ГАЗЕТТÆ ÆМÆ ЧИНГУЫТÆ 
Дæ хуызæн нал и а зæххыл: ныккодтай зул дæ худ, 
Йæхи йеддæмæ ахæммæ нæ кæны иу хæлæг... 
Цы хъауджыдæр и газеттæ ’мæ чингуытæй, зæгъут? 
Кæсын нæ хъæуы газеттæ, нæй чингуытæ кæсæг. 
СÆЙРАГ 
Ыскадджын кæндзæни бæхы цур къæлæу, 
Саулохæй зæгъдзæни: «Цæйаг у, цæйаг!» 
Мæн тыххæй цы дзурынц — нымады мæм нæу, 
Мæхæдæг цы дзурын, цы кæнын — сæйраг. 

АМОНД 
У бæрзонд дæ галуан, у ныллæг мæ къæс, 
О, фæлæ хъæздыгдæр ды нæ дæ мæнæй... 
Амонд у æнæниздзинады æнгæс: 
Ис, уæд æй нæ хатæм, хатæм æй, уæд нæй. 
ХÆЛÆРТТÆ 
Æрмæст дæу аипп ацы аипп нæу, 
Æрмæст дæуыл, зæгъ-ма мын, уæд куыд худон?! 
Цы адæм систой хохы цъупмæ дæу, 
Дæ хорз хæлæрттæ басгуыхтысты уыдон. 
ÆГАД 
Дæ кæрцæн йæ хæлын 
Нæ федта дæ мад дæр... 
Дæхицæй æппæлын — 
Æгадæй-æгаддæр. 
ЦУРОН 
Нæу уæлдай: бæрæгбоны уа, къаты — 
Сты дæ митæ алы ран дæр хъулон... 
Арæхдæр æдылыйы бынаты 
Баззайы, кæй ныхас вæййы цурон. 
ВУЗНЫГГАД 
Не сразы æмбисыл — 
Рахаста кæхц дзагæй... 
Бузныггад æвдисы 
Адæймаг хъуыддагæй. 
СУСÆГДЗИНАД 
Сардаудзæни сыхбæсты фыдсыл — 
Нæй хуыссæн йæ налатæн, æртайæн... 
Сусæгдзинад иуæн у чысыл, 
Фаг — дыууæйæн, тынг бирæ — æртæйæн. 

УСГУРÆН 
Куы бакæнай хъуыддаг ды искуы уартæ, 
Уæд фендзæни дæхи хуызæн дæ хъæстæ: 
Æмбискъаддæр фæуыдзысты дæ бартæ, 
Дыууæ хатты фылдæры бæрц — дæ хæстæ. 
ХÆСДЖЫН 
Фæсхур æрныгъуылд тары 
Бæрзонд къæдзæхау фæз... 
Æцæг адæймаг дары 
Æппæт адæмæй хæс. 
ДÆЛДЖИНÆГГÆНÆГ 
Æмбæхсы дур йæ роны — 
Йæхи цæттæйæ дары... 
Дыууадæс фысæй хоны 
Æдылыдæр Тузары. 
ÆГАД 
Фæхудинаг дæ Хъарсы, 
Фæсхох куы стынг и хæст... 
Мæ куыдзæн дæр нæ уарзы 
Дæ цардæй цæрын цæст. 
ÆНКЪАРÆНТЫ ФЫДЦÆР 
Зын заман разындтæ фæлвых 
Æмæ нын нал бæззыс æмгарæн... 
Йæхи куы хона лæг æдых, 
Уæд уымæй цауддæр нæй æнкъарæн. 
ХОРЗ 
Дæйыхъæуы сыхаг — Æрхон, 
Æрмæст Æрхон æрцард бындæр... 
Æнæуи хорз уæвын — æнцон, 
Хъуыддаджы хорз уæвын — зындæр. 

ЛÆГÆМÆМУЛК 
Ды бодз дæ де ’мгæртты ’хсæн, цæу, 
Дæ хъæздыгдзинад у дæ сис... 
Нæ уарзы никæцы лæг дæу, 
Кæд уарзы, уæд — дæ ис, дæ бис. 
ФÆСМОЙНАГ 
Ныссадзы куырыхон йæхицæн сæрæгасæй цырт, 
Тæппудæн та йе ’гад мæрдтæй дæр уæлæумæ фæлидзы... 
Æдылыйы хъусы куыд амæлы зондджыны дзырд, 
Нæма федтон уымæй фæсмойнагдæр а зæххыл ницы. 
ÆХХУЫС 
Сывæллонæй дæр ды уыдтæ тæлфаг, 
Сæрæндæр уыди иннæтæй дæ хуыз... 
Æвзæрдзинад нæ кæнын ма хон фаг: 
Дæ бон кæм у, кæн уыцы ран æххуыс. 
ХЪУСЫН ÆМÆ ДЗУРЫН 
Фыдæмбæлæг хонынц тæрхъусы, 
Æлгъитынц æй уый тыххæй карз... 
Кæд уарзыс рæстдзинадмæ хъусын, 
Уæд дзурын рæстдзинад дæр уарз. 
ЦÆРЫН ÆМÆ ТОХ КÆНЫН 
Сфидыдта Къостайы Нарæй 
Айнæг къæдзæх æмæ хох... 
Адæмимæ цæр хæларæй, 
Кæн сæ хъæнтимæ та тох. 
ИУХУЫЗОН 
Раджы заманты-иу царты 
Ауыгьдæуыд фиу... 
Аивады æмæ царды 
Закъонтæ сты иу. 

БÆРЗОНД НЫСАН 
Иугæр фарн æрфынæй, 
Уæд æрфынæй зонд дæр... 
Адæймаг уæвынæй 
Нæй нысан бæрзонддæр. 
ТÆРГАЙГÆНАГ 
Авæрдтон дын æз дæ хай 
Иннæтау дæ разы... 
Арæх чи кæны тæргай, 
Уый йæхицæй тынг нæу разы. 
ФАУЫН ÆМÆ ÆППÆЛЫН 
Бæрзæндты дæ мæ сæр 
Хæссын, Куыройыдон... 
Куы дæ фауа æвзæр, 
Уæд æй æппæлын хон. 
НЫХАСЫ БÆРН 
Фæуарыд уазал хас 
Кæрдæгæй æмбæрзт фæзыл... 
Куы фæзæгъын ныхас, 
Уæд æй нымайын хæсыл. 
ХОРЗ ЗОНД 
Дæ сæрты дæр атæхдзæн иузаман зæд, 
Дæ намыс ысхиздзæн бæрзондмæ... 
Фæфылдæр уыдзысты дæ фадæттæ уæд, 
Куы байхъусай хорз хъуыды, зондмæ. 
ТАУЧЕЛ 
Фæзын-иу мæ зынмæ — 
Куы скъуырон мæ къах... 
Уынаффæ кæнынмæ 
Таучел ыстæм мах. 

ской 
У дæ къæбиц сой, 
Алцæмæй дæр — дзаг... 
Зондджыиæн ыской 
Дæр вæййы йæ фаг. 
УÆЗДАНДЗИНАД ÆМÆ ДОН 
Тæхудиаг йæ къона: 
Хорз чи зоны, æвзæр... 
Уæздандзинад у донау — 
Нæ кæны арф дон хъæр. 
АДÆЙМАГ ÆМÆ ХЪУЬ1ДДÆГТÆ 
Алкæцыдæр динтæй 
Слæмæгъ кæны зонд... 
Алчидæр йæ митæй — 
Арæзт æмæ конд. 
ДУНЕ - АЙДÆН 
Банызтой иууылдæр сæн, 
Бахордтой иууылдæр фыс... 
Дуне у айдæн, кæсæн — 
Равдисы алкæйы хуыз. 
ХЪÆЦЫН 
Бæрзонд æвæрынц аивы 
Дыгургомы Уæхъæц... 
Дæ бон цы хъуыддаг аивын 
Нæу, бабыхс, ууыл хъæц. 
ЗÆРДÆДАРÆН 
Дæхæдæг дæхи удæн авæр 
Ныфсытæ — фæкъаддæр уа рис... 
Цыфæнды зын ма уæд дæ уавæр — 
Цæуылдæр зæрдæдарæн ис. 

ФÆЛВАРÆН 
Æгæр арæх «æллæх\» 
Фæхъæр кодта мæ карæн... 
Фыдбылызтæ, бæллæх — 
Лæгдзинады фæлварæн. 
ÆМБАЛ ÆМÆ ÆФСЫМÆР 
Зæххыл нæ хæцы ахæм хъал, 
Нæ дæтты алкæмæ йæ къух... 
Æдзух æфсымæр нæу æмбал, 
Æмбал æфсымæр у æдзух. 
СЫГЬДÆГЗÆРДÆ 
Уæлдай нæу: давон, давонджын — 
Сæ тæф вæййы бæрæг... 
Цæмæй æдзух уай амондджын, 
Сыгъдæгзæрдæ у, лæг. 
КАД ХЪАХЪХЪÆНÆГ 
Бандзæрстай ды мах хосыл 
Дысон изæр арт... 
Чи сæтты йæ аххосыл — 
Хъахъхъæны йæ кад. 
ÆВЗÆР 
Дæхæдæг дæхицæн куы нæ кæнай арт, 
Уæд сайраг уыдзæни фæстагмæ дæ сæр... 
Цæй сæрыл æрхæссай нывондæн дæ цард — 
Нæй ахæм, у уый уæд æвзæр. 
ТÆЛМАЦГÆНÆГ 
Сæхи бар дам-думтæ ныууадз, 
Кæннод кæныс дзырддаг... 
Кæны лæджы хъуыды тæлмац 
Æнæмæнгæй хъуыддаг. 

ИУХÆЛАР 
Ацы хъуыды загъд æрцыд 
Раджы, уыд йæ фæндаг даргъ: 
«Дунейы кад æмæ цыт 
Не сты иу хæлары аргъ». 
ТАС 
Срасыг и æндæрæбон сæнæй, 
Абон дæр ма хъастгæнæг у уымæй... 
Къахдзоныгътыл сахуыр уæвæн нæй, 
Кæд тæрсыс, куы дыл фæхудой, уымæй. 
РÆСУГЬДДЗИНАД ÆМÆ КАД 
Алкæмæн дæр комæй 
Кодта уый лæггад... 
У рæсугъд цæсгомæй 
Бирæ хуыздæр кад. 
ÆНÆУЫНОНДЗИНАД ÆМÆ УАРЗТ 
Нынныхсти риуы фат, 
Ныссагътой лæгæн цырт... 
Æнæуынондзинад 
Тыхджын уарзтæй у гуырд. 
КУРДИАТ 
Уæрмы та фыццаджыдæр дæ цæст 
Ацахста ызноны хуызæн дурын... 
Зондджындæр у иннæтæй, æрмæст 
Уый æддæмæ макуы равдис, курын. 
РÆСУГЪД НЫХÆСТÆ 
Дæуæн нæй банымайæн растыл: 
Дæ дзырдтæй иу дæр нæу æгас. 
Зынæй ис баууæндæн дæ уарзтыл — 
Кæныс æгæр рæсугъд ныхас. 

ÆФХÆРД 
Нæ кæны сæрæй хицæн 
Йæ фидиссаг æфхæрд, 
Фæхудинаг: йæхицæй 
Лæмæгьдæрæн фæхæрд. 
ЦИНТÆ 
Агуры мæ зинтæй 
Алкæцыдæр хай... 
Раив-баив цинтæ 
Кæд кæнынц, уæд рай. 
ФÆНДЫДÆ?.. 
Фыдыбæстæ æрымысдзынæ, цæйбæрцфæнды зæххыл фæхæт, 
Хуыздæр—дæрашуырæнуæзæталфæцæр, хуырылдæруæд, цæвдыл... 
Фæнды дæ, базонай, цы дзурынц дæ зонгæтæ дæу тыххæй, уа>д 
Дæуæй хуыздæр адæмы тыххæй цы дзурынц, уымæ байхъус ды. 
ЧЪИЗИДЗÆСГОМ 
Зæгъ: æххæст гом 
Чи у, кæм?.. 
Чъизидзæсгом — 
Дзыхы къæм. 
УАРЗЫН 
Никуы ’рбадт уымæл нæууыл дæр, 
Къух нæ зоны уазал дон... 
Уарзын амоны: кæуылдæр 
Аудын æхсæв уа, бон. 
ДЫУУÆРДЫГÆЙ 
Æрцыди саг фæрæтмæ, фæрæт та сагмæ 
Кæцы дуг, цы рæстæджы акæндзæн фæд?.. 
Дыууæфарсæрдыгæй куы кæсай хъуыддагмæ, 
Йæ иу фарс дæр уымæн нæ фендзынæ уæд. 
272 

ИУМÆЙАГÆВЗАГ 
Дæуæн æмæ мæнæн 
Фæци нæ рæстæг фаг... 
Зындæр ахуыргæнæн 
У иумæйаг æвзаг. 
ГÆРАХЫ ФÆРЦЫ 
Дзынгайæн ма æндæр ном дæр ис: галбындз, 
Ыстуры тугæй бафсæды йæ фат... 
Гæрахы фæрцы сраст кæнынмæ хъавынц 
Æнусты дæргъы адæймаджы цард. 
ÆНÆБОН ХЪАЛ 
Раздæр йæ кусæн бынат уыди хуыдоны, 
Хордта кæрдзын æмæ хуырх... 
Ц’адæмы æхсæнæй рацыди, уыдоныл 
Алы бон калы йæ пырх. 
ХЪÆЗДЫГДЗИНАД ÆМÆ ЗОНД 
Нæ бафсæдис, зæххы хъаймагъ хæрис æмæ хæрис, 
Къæхтæ, сæртæ фæныхъуырис, нæ дзы фæуис сæлæт... 
Фæуыдзæни хъæздыгдзинад, дæ мулк æмæ дæ ис, 
Нæу зондæн та фæуынæй тас, нæй зондæн та мæлæт. 
хотых 
Ма ныллæуу цæхгæр, 
Сайаг вæййы сонт тых... 
Загъд, замана, хъæр — 
Ницæйæгты хотых. 
ÆВЗÆРГÆНÆГ 
Цъæх арвы хæцъил аскъуыдтæ, 
Фæсмигъты хур æрфынæй... 
Æппæты тынгдæр басгуыхтæ 
Æвзæрдзинад кæнынæй. 
сохты Мушфср 
273 

ДУНЕЙЫ ХИЦАУ 
Нæ бакуыстай уалдзæджы, бадтæ сæрдыгон, 
Ныр фæззæджы — сагъæстæ, мæт... 
Ысуыдзæни дунейы хицау æрыгон, 
Йæ кары куы бацæуа, уæд. 
ÆУУÆНК 
Дæумæ, нæ фæтæг, 
Нæ арæм фау... 
Æууæнк йæхæдæг 
У зæд, Хуыцау. 
СЫЛГОЙМАГ 
Мæ коймагыл худы цæмæндæр дæ коймаг, 
Фæкæны хылкъахæн... 
Куыд æвзонг æнхъæл у йæхицæн сылгоймаг, 
Нæ вæййы ’дзух ахæм. 
РÆДЫД 
Дæ мадыл сайдæй рацыди дæ хъал фыд, 
Хуыздæрæй йæ нæ базыдтой куысты дæр... 
Зæронд рæдыд ысраст кæнынмæ хъавыд, 
Фæлæ æруагъта ног рæдыд — ыстырдæр. 
ХÆЙРÆДЖЫ АМÆТГÆГТÆ 
Фæуæлахиз дыууæ лæгыл дæр æвдиу, 
Йæ дæлбар — сæ дыууæ дæр зинæн... 
Чырыстон Хуыцауыл дзы не ’ууæнды иу, 
Пысылмон Хуыцауыл — сæ иннæ. 
УÆЛÆНГАЙЛÆГ 
Нæ фендзæни йæ гоны 
Дыууæ æфсиры цæст... 
Йæхи йæхæдæг зоны 
Уæлæнгай лæг æрмæст. 

УСДЖЫНЫ АМОНДАРАЗДЖЫТÆ 
Æрæнцайæн нæ тохæн нæй, ыстæм æппынæдзух хæсты — 
Цæттæ — нæ кард, нæ гутон... 
Æз ус кæд ракуырдтон, уæддæр мæ амондаразджытæ сты, 
Кæй нæ ракуырдтон, уыдон. 
ÆНÆХАТЫР - ТÆППУД 
Фæхудинаг вæййы, куы фæтæрсы арс, 
Тыхджын у, фæлæ-иу ыл ахæм ран худ... 
Æнæхатыр чи у, хъæбæрзæрдæ, карз, 
Уый залым уæвгæйæ — æнæныфс, тæппуд. 
АХУЫРГОНД ХЪÆДДАГ 
Рахаста нын дзагдар 
Алцыдæр нæ фаг... 
Хъæддæгты хъæддагдæр — 
Ахуыргонд хъæддаг. 
КУЛЬТУРÆ 
Иртæсæн йæ балцæй 
Никуы вæййы хурæн... 
Ферох уыдзæн алцы — 
Баззайдзæн культурæ. 
ÆГЪДАУ 
Хъисфæндырæй кæд цæгъда 
Лæг — æрыхъусдзæн æм ком... 
Айдæн у, кæсæн — æгъдау, 
’Вдисы алкæйы цæсгом. 
ХОРЗЧЪЫНДЫ 
Никуы ауæрста цæвынæй 
Халонау сынтыл... 
Рæстæгыл чъынды уæвынæй 
Нæй хуыздæр чъынды. 
275 

РÆСТÆДЖЫАРГЪ 
Ахæсдзысты семæ бонтæ маст, 
Ахаудзæни уæхсчытæй йæ уаргъ... 
Рæстæгæй куы пайда кæнай раст, 
Уæд кæндзæн хъазардæр уымæн й’ аргъ. 
ÆДАС 
Цыфæнды мигъ дæр ницы хъом у хурæн, 
Къæдзæхы уидаг ауадздзæни заз... 
Рæстдзинадæй цы лæг нæ тæрсы, уымæн 
Гæдыдзинадæй иæу æппындæр тас. 
цины хос 
Уæййаг у алцы мах дуджы, уæййаг, 
Зæдæнгæс дзы — дæлджинæггонд, уæлæуæз бадæг — хип... 
Кæмæндæр æз куы бакæнын цыдæр хорздзинад, уæд 
Мæ зæрдæйы æрфысым кæны бирæ рæстæг цин. 
РÆСУГЪД 
Уыди уый рагæй дæр ысхъæлфындз, 
Зымæгон-иу нæ дардта худ дæр... 
Рæсугъды дидитæ нæ хъæуынц, 
Æнæ дидитæй у рæсугъддæр. 
КАДЦЖЫН 
Æвæццæгæн, хуылыдзæн 
Йæ хуыздæр хос у арт... 
Хæлæрттæхъуаг нæ уыдзæн, 
Кæмæн ныхъхъæр йæ кад. 
НОГГУЫРД 
Нæ куырдадзы фæзынд æвзонг куырд, 
Нæ алкæуыл йæ хæрзтæ уары... 
Зæронд дæн ныр, фæлæ дæн ноггуырд — 
Нæма уыдтæн æз ацы кары. 
276 

ТÆССАГ 
«Голладжы, — дзырдта фыдæл, — фæбынæй 
Кæндзæн искуы ерысты къæсса дæр». 
Хаттæй-хатт æвзæрдзинад кæнынæй 
Хорздзинад кæнын вæййы тæссагдæр. 
НИЗТÆ 
Нæ дын вæййы уæлдай 
Чындзæхсæв æмæ хистæй... 
Æцæг низтæй уæлдай 
Фæсæйæм мах мæнгнизтæй. 
ИУ ЦÆСГОМ 
Цыфæндыйæ дæр архай, лæгдзинæдтæ æвдис, 
«Зынг» зæгъынæй-иу судзæд кæддæриддæр дæ ком... 
Гæдыдзинад, фæлывдæн сæдæ цæсгомы ис, 
Рæстдзинадæн та рарди æрмæстдæр иу цæсгом. 
ÆВЗÆРДЗИНАДГÆНÆГ 
Нæ дуг у ахæм, адæймаг — йæ къубалмæ мæстæй, 
Дæлдæр къæпхæны балæууыд лæджы цыт æмæ кад... 
Цы лæг кæсы æвзæрдзинадмæ фидауцы цæстæй, 
Æвзæрдзинады архайæгыл ахæмы нымай. 
ГАКК 
Нæу лæмæгъ дæ зæрдæ — батыхти йæ фиуы, 
Хъыг хæстæг нæ уадзыи рахуыдтай дæ уаг... 
Тынг амондджын чи у, тынг æнамонд чи у, 
Уыдонæн æгъатырдзинад у сæ гакк. 
БЫНАТÆМÆ РÆСТÆГ 
Уыд мæ зæрдæмæ дзылат 
Алкæддæр æввахс, хæстæг... 
Алцæмæи дæр ис бынат, 
Алцæмæн дæр ис рæстæг. 

СУДЗИНЫ БЫН 
Дæу хонын уæларвон, дæу хонын дзуар, 
Дæ фæрцы фæлидзы мæ зын... 
Нæ хъус у æппæлдæн уæрæхгом дуар, 
Æфхæрдæн та — судзины бын. 
ДÆН, НÆДÆН 
Цы йын æмбæлд — сæрхъæн 
Æппынфæстаг ыссардта... 
Дунейы дæн, нæ дæн — 
Нæ зонынц миллиардтæ. 
ЛÆДЖЫХÆС 
Дæ фæндагмæ тæрсгæ-ризгæ фæстæмæ 
Фæкæныс арæх цы фæкæс-фæкæс... 
Æцæг лæгæн йæ райгуырдæй фæстæмæ 
Сылгоймагæн у аргъ кæнын йæ хæс. 
ХЪАЛОН 
Хъуамæ райсом а дунейы нал уон, 
Айсæфа иннæбон та мæ фæд... 
Сайджытыл куы æвæриккой хъалон, 
Хæсты бын фæуаид дуне уæд. 
ХУДЫНЫ АККАГ 
Фæцауæрста хæсты 
Йæ ницæйаг удыл... 
Къæбæлдзыг ныхæстыл 
Дзырдарæхст фæхуды. 
КОЗБАУ 
Хæстæгдæр у йæхи хызын 
Йæ зæрдæмæ æвзæрæн... 
Козбау дзурæг йæхи хуызæн 
Нæ кæны аргъ æндæрæн. 

ЦÆСГОМ ÆМÆ БЫНАТ 
Нæ цардæн ис йæ зынадæй 
Нæ алкæй æккой уаргъ... 
Дæ цæсгомæн дæ бынатæй 
Кæн бирæ фылдæр аргъ. 
ÆВЗÆРДЗИНАД 
Никуы бæззыд иунæг ран дæр хор тауынæн сапп, 
Залгъæдæн йæ дидинджытæ марг ысты мыдæн... 
Ма дæттут æвзæрдзинадæн хорздзинадæй дзуапп, 
Растдзинадæй дзуапдæтгæ у алкæцы фыдæн. 
ФÆСТАУÆРЦ 
Кæмæн нæу йæ мондæгтыл хæцын йæ бон — 
Лæмæгъ уый, хæлын... 
Æппæты ыстырдæр хъæздыгдзинад хон 
Фæстауæрц кæнын. 
ХЪÆЗДЫГДЗИНДЦ 
Сывæллæттæ кæмæн уыди — куыдта, ыстæй цæуæт 
Кæмæн нæ уыди, къаддæр, дам, нæ кодта уый мæсты... 
Пайда кæнын куы нæ зонай хъæздыгдзинадæй, уæд 
Нæ сахаддзæн дæ хъæздыгдзинад никæйы цæсты. 
ЗЫНДÆР 
Лæвæрттæ дын хæссын, 
Ыстæй ма уæд хуын дæр... 
Æхца кусын у зын, 
Йæ хъахъхъæнын — зындæр. 
ХИНÆМÆЗОНД 
Райгуырди мæ цин 
Амондджындæр бонтæй... 
Зонды æнгæс — хин, 
Фæлæ дард у зондæй. 

АНГЛИСАГ ÆВЗАГ 
Æз Бернарды* фыстыл тынг фæкодтон дис, 
Алкæдау йæ хъуыдытæ уыдысты цыргъ: 
«Немыцаг, испайнаг сахуыргæнæн ис, 
Англисагыл англисаг иæ кæны тых». 
БЕРНАРД ШОУ ЗАГЪТА... 
Шекспирæй ыстырдæр нæй махмæ фыссæг. 
Цæй тыххæй у афтæ, зæгъон уыи æцæг? — 
Хуымæтæджы англисаг уымæн йæ фыст 
Нæ бакасти никуы, æндæр у йæ куыст. 
ÆППÆТЫ ЗÆРДÆСКЪÆФДÆР 
Ныхæстæн сæ бирæ нæу кадджын, сæ даргъ, 
Нæ фидынц дзæнгæдайæн ноджы мызд дæр... 
Дунейы нæй ахæм сылгоймагæн аргъ, 
Кæй цуры фæкæсыс дæхимæ хуыздæр. 
ÆХХУЫРСТ 
Фæцыдæр и дæ уасæг, 
Фæцыдæр и дæ фыс... 
Фæци дæм къуыри уазæг, 
Къуыри уыдтæ æххуырст. 
ПАРНАС 
Нæ адæмæн сæ сæрæнтæ 
Нæ фæкæнынц фынæй.. 
Сызгъæрины æвæрæнтæ 
Парнасы хохы нæй. 
УÆЛАХИЗ ÆМÆ ÆХЦА 
Дæ ныхбынтæй сау зæхх куы къахис, 
Кæнис уæд мæ хуызæн тыхцард... 
Уæлахизæй гуыры уæлахиз, 
Æхцамæ фæцæуы æхца. 
* Бернард ШОУ A856—1950) — англисаг драматург. 
280 

ТАГЬДЫ ФÆСТИУДЖЫТÆ 
Сты мæ рæдыдтытæ къорд, 
Талф-тулфæй мæ зæрдæ — тахт... 
Тагъд-тагьд акодта æрдхорд, 
Аивта йæ уымæн тагъд. 
ТЕАТРЫ 
Мæ сæр дæ бахъæудзæн, уын мæ: 
Æдзух нæ уыдзынæ æфсæст... 
Хъæздыджытæм кæсынц бынмæ 
Бæрзондæй театры æрмæст. 
ÆВЗÆРДЗИНАД 
Æрцæудзæн дуг, кæд нал фервæздзæн ницæйаг цъысымæй, 
Æртыхсдзæни йыл иуахæм тыхдымгæйау фыдох... 
Æвзæрдзинад кæмæн бакодтой, ферох уыдзæн уымæй, 
Æвзæрдзинад нæ фæуыдзæн йæ бакæнæгæй рох. 
МÆНГÆФСОН БЫНДУР 
Йæхиуыл хæцынмæ нæ ничи у дур, 
Рæдийæм, нæу аиппæй иунæг дæр цух... 
Куыннæ вæййы смæсты уæвынæн бындур, 
Фæлæ уый нæ разыны фидар æдзух. 
мызд 
Фыдгой кæнын — дæ хуыздæр куыст, 
Дæ хæлæрттæ сты цамтæ... 
Кæрдзындæттон лæгæн йæ мызд — 
Хъæстытæ æмæ дамтæ. 
СЫГЪДÆГЗÆРДÆ САБИ 
Йæ æвзаджы цъуппыл сывæллонæн бады 
Йæ хъуыды, æвдисæн у алчи йæхæдæг... 
Сыгъдæгзæрдæ саби нæ уарзы йæ мады, 
Нæ уарзы йæ фыды; цы уарзы, уый — сæлдæг. 
281 

РÆДЫД 
Куы бацæуай донæн йæ тæккæ гуылфæны — 
Ныфс у уый, лæгдзинад, хъаруйы нысан... 
Кæй нæ уарзын, уыдонæн фаг аргъ нæ кæнын 
Æмæ мын æрхæссы уый алкæддæр зйан. 
СЫГЪДÆГЗÆРДÆ ЦАРД 
Æрцæудзæни мæ бæллицтæн сæ фылдæр хай ныгæд, 
Кæй фæхастон мæ зæрдæйы, кæй нæ батавта арт... 
Лæг иунæг хатт куы адава сæдæ милуаны, уæд 
Йæ бон уыдзæн сыгъдæгзæрдæйæ арвитын йæ цард. 
НЫФС 
Уæ фондзыссæдзæн мах сæдæ 
Уыди быцæу, мæцъис... 
Ныфсæй фæстæмæ бафсæдæн 
Цæмæйфæнды дæр ис. 
ДЫУУÆЛÆДЖЫ 
Æнкъарæнтæ дæр дзаумæттау кæмæндæрты — уæййаг, 
Сæ къухтæ дарынц хуынчъытæм, цы ранæй кæлы сои... 
Дыууæ лæджы сылгоймагæн йæ царды сты сæйраг: 
Кæмæ смой кодта, уый æмæ, кæмæ не скодта мой. 
«ФЫССÆГ» 
Куырбйыдон мæнæу 
Нæ фæллайы ыссынæй... 
Хъуыды кæнынмæ дæу 
Нæ февдæлы фыссынæй. 
РÆДЫД 
Нал уыдзæн æнусы фæстæ махæй ам фæд дæр, 
Нал зондзысты, чи кæмæй уыд, стæй йæ ном цы хуынд 
Иууылдæр куы хъуыды кæной иухуызон, уæддæр 
Ис уæвæн, æмхуызонæй дæр адæм уой рæдыд. 

КАДДЖЫН 
Æрвылбон дын дæ игæр хæры къæртгай хæлæг, 
Йæхицæй нæй уæззаудæр, æвæццæгæн, æргъом... 
Йæ рæдыдыл сæттынæй нæ тæрсы уыцы лæг, 
Кæмæн ис кад, йæхицæн æцæг чи скодта ном. 
АДÆЙМАГ ÆМÆ АДÆМ 
Нестрой* загъта уæд 
Тынг мæстджынæй хорз: 
«Адæймаг у зæд, 
Адæм ысты фос». 
ДÆРÆСТДЗИНАД 
Нæ мын хæссы цинад 
Дæ фæлдæхт бæгæны... 
Дæ дзыхы рæстдзинад 
Æвзæр тæф фæкæны. 
ЧЫСЫЛ ÆМÆ БИРÆ 
Куы ницы уа къæбйцы, 
Уæд дæм хæсдзысты фау... 
Æгæр чысыл у ницы, 
Æгæр бирæ — Хуыцау. 
СÆРХЪÆНÆМÆ КУЫРЫХОН 
Цæхæртæ акалдтой, тæмæн 
Дæ къухдарæн æмæ дæ фæрдыг... 
Йæхицæй разы у сæрхъæн, 
Кæны куырыхон та дызæрдыг. 
ДЕМОКРАТИ ÆМÆ ДИКТАТУРÆ 
Нæ уæ райы нæ дуг, — сымах хуызæттæй чи кæд ради! 
Мæгуыргурæн йæ къух нæ сараздзæн уæ иу, куы кура... 
Хъæлæс кæныны бар дæтты сæрхъæнæн демократи, 
Паддзахы бартæ та йын ратты тугдзых диктатурæ. 
* Иоганн НЕСТРОЙ A801-1862) - австриаг комедиограф. 
283 

БÆЛЛÆХ 
Дæ разы ис сæнæй дзаг дурын 
Æмæ дзы исты уæздан зæгь... 
Æрдæгæдылыимæ дзурын 
Йæхæдæг — судзгæ фыд, бæллæх. 
ЗОНДДЖЫНÆН - ЗОНД 
Куы нæ уаис нæрæмон, сонт, 
Кæнис уæд арæхдæр уæлахиз... 
Куы уаис зондджын, уæд дæ зонд 
Æмбæхсын зондджынау фæразис. 
ТÆССАГ 
Кæйдæрты хуызæн æз нæ ахуыр кæнын дæу, 
Кæйдæр хъуыды зæгьын та хонын æз мæ хæс: 
«Нæу зондджынтæй дæр тас, æдылытæй дæр нæу, 
Æрдæгзондджынтæй тæрс, æрдæгсæрхъæнтæй тæрс». 
ЛÆГ БÆРÆГГÆНÆГ 
Фæкайдта мын дæ сис 
Дзæвгар фæзуат мæ хуымæй... 
Лæджы базонæн ис, 
Цæуылты худы, уымæй. 
ÆХСЫЗГОНХУДТ 
Лæгдзинад нæ бауадздзæн ничи мæнгуды, 
Йæ конд арт нæ рандавдзæн, калдзæн фæздæг... 
Йæхиуыл ын чи худы, уыдоныл худы 
Тæккæ æхсызгондæрæй алкæцы лæг. 
ДЗУРАГ 
Йæ ныхас ахиздзæни дуры, 
Ныууадздзæн денджызы йæ фæд... 
Æдзухдæр дæм куы цæуа дзурын, 
Нæ дзурдзæн уый дæ зондыл уæд. 

ДÆХИ ЗОНД 
Дæ циндзинæдтæ — зæй, 
Æхсæвæй-бонæй рай... 
Ды райгуырдтæ, цæмæй 
Дæхи зондæй цæрай. 
ХЪУЫДЫ ÆМÆ ТЫХ 
Дæ мулк, дæ ис 
Кæны пырхдæр... 
Хъуыды кæм ис, 
Уым ис тых дæр. 
ФЫДГУЛ ÆМÆ ХÆЛАР 
Куыннæ ис царды фадæттæ, куыннæ дзы ис гæнæнтæ, 
Æрмæстдæр сæ ыспайда кæн, лæгдзинад дæм ис кæд... 
Мæ фыдгул мын пайдадæр у: æргом кæны мæ хъæнтæ, 
Мæ хæларæй куыд раппæлон, кæд сæ æмбæхсы, уæд?! 
ЗИВÆГ 
Царды сыфтæ радыгай фæлдахæм, 
Абадын нæ уадзæм хиуыл къæм... 
Зивæг у нæ аиппытæй ахæм, 
Кæцыйæн æнцондæрæй быхсæм. 
ÆППÆЛÆН НЫХÆСТÆ 
Нæ кæнын æз зымæджы хъызтæй дæр хъаст, 
Фæлæ у мæ зæрдæйæн адджындæр сусæн... 
Æппæлæн ныхæстæ куы нæ вæййынц раст, 
Уæддæр сæм æхсызгонæй хатгай фæхъусæм. 
РÆСТÆГ 
Нæ мæ кæны дарддæр 
Мæ къабаз, хæстæг... 
Кæм ыссарон къаддæр 
Кæсынæн рæстæг? 

РÆСТДЗИНАД 
Фæцæрæн нæй тæнæг доиы кæфæн, 
Тæригъæддаг у къалатийы цъиу... 
Быцæугæнджытæн ис дæс дæр уæвæн, 
Фæлæ рæстдзинад, у рæстдзинад иу. 
АИПП 
Тæргайгæнаг у къамбецы рæуæд, 
Тæрхъусæн йемæ райгуырди йæ тарст... 
Дæ аипп мæн куы нæ хъыгдара, уæд 
Уыдзæн дæуæн дæ аипп алкæд барст. 
зондджын 
Нæ бафсæддзынæ физонæгæй 
Мах хуызæн ды дæр... 
Кæй ницы зоны, уый зонæгæй 
Чи зоны фылдæр! 
ЗОНДДЖЫН ÆМÆ ÆДЫЛЫ 
Ацы ныхæстæ мын загъта елхотаг, 
Ферох йæ мыггаг, йæ ном уыд Цыппу: 
«Цалынмæ рахъуыды-бахъуыды кодта 
Зондджын — æдылыйæн райгуырд лæппу». 
ЧИНГУЫТÆ 
«Мæ чингуытæ, — зæгъыс, — мæнæн ысты 
Мæ цæстырухс, мæ зын сурæг, мæ рыст». 
Кæмæй æппæлыс, уыдоны бæсты, 
Кæмæй не ’ппæлыс, уыдоны кæсыс. 
ÆНЦОНÆМÆЗЫН 
Цыбырхъуыры-иу хон 
Пысыра йе уызын... 
Фыд ысуæвын — æнцон, 
Фыд уæвын та у зын. 

ХЪУЫДЫ ÆМÆ ÆВЗАГ 
Æхсæстай ды доны был хуыр, 
Куыд ыскалай афтæмæй рыг?! 
Хъуыдыйæ нæ вæййы мæгуыр — 
Æвзагæй цы лæг у хъæздыг. 
КАДДЖЫН ÆМÆ ÆГАД 
Кодтай алкæимæ хыл 
Хъама æмæ фатæй... 
Кадимæ фæцард чысыл, 
Бирæ ды — æгадæй. 
ÆФСОН 
Зын у йæ фæндаг растæн — 
Цæлхдур, дзыхъхъытæй дзаг... 
Бындур нæ хъæуы мастæн, 
Æфсон дæр ын у фаг. 
ИУЗÆРДЫГ 
Æмбал нæ уыди тохы арцæн, 
Йæ фæрцы-иу æмбылдтой хæст... 
Мæ лæмæгъдзинад мын ныббардзæн 
Мæ иузæрдыг хæлар æрмæст. 
ДЗÆ1ЪÆЛДЗЫХТÆ 
Йæ райгуырæн бæстæ цæрдудæн 
У адджын — уæд хохыл уый дуррындз... 
Цы зонынц, уый чи дзуры, уыдон, 
Цы нæ зонынц, уый дæр фæдзурынц. 
ХОРЗДЗИНАД 
Дуне фæуæй и, æрцыди æлхæд, 
Баззад ма ’нæлхæд, æнæ уæйæ ’рхæндæг... 
Искæмæн хорзы куы бацæуай, уæд 
Циндзинад райсдзынæ уымæй дæхæдæг. 

УАРЗТЫ ЦÆСТЫТÆ 
Радта дын курдйат кæд Дунеыскæнæг, 
Курдйатæн раттай уæд хъуамæ дæ уд... 
Уарзты цæстытæй фæфыссы нывгæнæг, 
Уарзты цæстытæй йын аргъ дæр кæнут. 
ТÆППУДЫ ХЪЫСМÆТ 
Нæ ныллæудзæн къуыбырхъус бирæгъ иуыл: 
Фæуыдзæн давдæй иугай-дыгай фыстæ... 
Тæппуд куы вæййынц адæм, уæд сæхиуыл 
Сæхæдæг бакæнынц рæхыстæ. 
ЦÆРЫН 
Мæ зæрдæмæ фæцыд — 
Нæ йын кæсын йæ асмæ... 
Цæрын æз хонын цы? — 
Цæуын æдзухдæр размæ! 
ЗОНЫН ÆМÆ ДЗУРЫН 
Фæцæуыс хидыл, мах фæцæуæм доны, 
Ныхасы бар кæмæ хауы дæ цуры!.. 
Æппæты къаддæр иуæй-иу фæзоны, 
Æппæты фылдæр афтæмæй фæдзуры. 
НОГДЗИНАД 
Ницы давы адæймаджы ас, 
Ницæуыл нын дзурæг у йæ уæз дæр... 
Ногдзинад зæгъыны охыл цас 
Загъдæуыд æдылыбын ныхæстæ! 
НЫФС 
Кæм бахæцы лæмæгъыл ризæг, 
Вæййыс ды уыцы ран уæндон... 
Йæхимæ бирæ хæстæ исæг 
Тыхджын у, бирæ у йæ бон. 

ÆФХÆРÆГ 
Нæ вæййы де ’взагау дæ хæрæг 
Баст... 
Нæ вæййы тынг арæх æфхæрæг 
Раст. 
МÆСТДЖЫНЫ ЦÆФТÆ 
Къæймæкафæг ласы йæхи хæстæг агмæ, 
Нæ йæ хъæуы уалдзæджы гутон... 
Мæстджынæй цы цæфтæ ныккæнæм — фæстагмæ 
Нæхиуыл æнæмæнг æруайдзысты уыдон. 
ÆВЗÆР УЫНАФФÆГÆНÆГ 
Фæлмæст ыстæм йæ хъастæй, 
Йæ хъаугъатæ, йæ хыл... 
Уынаффæгæнæг мастæй 
Æвзæрдæр нæй зæххыл. 
АХХОСДЖЫНТÆ 
Дыууæ доны астæу нæ хъомæн сæрвæт и, 
Йæ уындæй сæрдыгон нæ фефсæды цæст... 
Хъаугъатæ нæ уаиккой афтæ дæргъвæтин, 
Куы-иу уаид аххосджын иу лæг æрмæст. 
ДАРГЬЦАРД 
Бонтæ фагæй къаддæр не сты, бонтæй алкæцы — зынаргъ, 
Иу дзы иннæуыл у цаутæй тугдадзинты хуызæн баст... 
Цард цыбырæй мах нæ райсæм, алкæцы цард дæр у даргъ, 
Фæлæ дзы пайда нæ кæны иунæг адæймаг дæр раст. 
ÆНÆНИЗДЗИНАД 
Мæ зæрдæхъæлдзæг, райгондæн 
Йæ ныййарæг — чызгай... 
Æнæниздзинад амондæн — 
Йæ фарастдæсæм хай. 
«игохты Музафер 
289 

ЦÆРЫН ÆМÆ МÆЛЫН 
«Ис алкæцы фыдæн дæр хос», — 
Дæу хуызæн фехъуыстон æз дæр... 
Куыннæ у хорз амæлын хорз, 
Фæлæ у хорз цæрын хуыздæр. 
тыхджын 
Кæд нæ зоныс, 
Циу хæлæг, 
Уæд дæ хъомыс, 
Бирæ, лæг! 
ÆЦÆГАДÆЙМАГ 
Фынæйы ракæндзæни хъал 
Зæй... 
Æцæг адæймагæн æмбал 
Нæй. 
ХАХУЫР 
Цъыфкалæг хорз лæгыл у ахуыр, 
Кæны йыл алы ран дæр фарс... 
Æвзæрмæ, ницæйагмæ хахуыр 
Хæстæг нæ фæцæуы, æввахс. 
АМОНДÆЙ АМОНДДЖЫН 
Сæууон мигъау фæцыдæр уайтагъд фын, 
Æрбайсæфти æваст... 
Кæйдæр амондæй амондджын уæвын 
Ысхуыдта зондджын уарзт. 
ХÆЛÆДЖЫ КЪУЫМ 
Нæ йæ фæнды цæрын дзæбæхæй, 
Фæкæны алкæмæ хæлæг... 
Йæхионæй фæци æнæхай 
Кæйдæронмæ бæллæг. 

ÆНАХУЫРАДÆМ 
Циндзинад ие ’рхастат иунæджы удæн, 
Иу дæр нæ кæны сымахмæ хæлæг... 
Чи никуы никæйы бауарзта, уыдон 
Адæм бынтон зынæй схондзысты лæг. 
ФÆЛМÆН НЫХАС 
Кæй уыди де ’фсымæр сылваз, 
Былысчъилтæ йыл кодтой уымæн... 
Фæлмæндæр чи кæны ныхас, 
Хæрзгæнджытæ фылдæр ис уымæн. 
ФЫДЫ ФАРН 
Нæлгоймагæй æрхауд цæссыг — 
Кæндзысты йæ æмдзырд... 
Йæ фыды намысæй мæсыг 
Нæ самайдзæни фырт. 
УÆЛАХИЗДЗАУ 
Нæ фæцауддæр нырма дæ къахист, 
Нæма дыл кæны уаргъ дæр уæз... 
Йæхиуыл чи фæци уæлахиз, 
У уымæ байхъусын дæ хæс. 
ÆУУÆНК 
Сывæллон мадæн — 
Йæ цæст, йæ хур... 
Хæлардзинадæн 
Æууæнк — бындур. 
АХСÆНЫ УАЦАЙРАГ 
Лæгау лæджы намыс дæ хуызæн æвзæрæй 
Тæрхъусау йæ кæрæтты арвæн фæлидзы... 
Кæмæн у йæ ахсæн уæлдæр æвæрд сæрæй, 
Нæ сараздзæн хорзæй уый адæмæн ницы. 

ФЫДБЫЛЫЗЫ ДУГ 
Куы байхъуыстæуы хаттæй-хатт æрратæм, 
Фыдбылызтæ уæд цас æрцæуы, цас!.. 
Сæхи сæхæдæг ма ныццæгъдæнт адæм, 
Æндæр сын нæу адзал, мæлæтæй тас. 
МАСТÆМÆНОЗТ 
Ракодтон Бехъаны а уалдзæджы уис, 
Кау ысбыдтон, кауæн у йæ сæр æмбæрзт... 
Ферохгæнæн мастæн алы хуызы ис, 
Ферохгæнæн нозтæй уымæн нæй æрмæст. 
чъынды 
Æхца дæтты цъынды, 
Фæныкау ын нæй арт дæр... 
Фæстауæрцмæ чъынды 
У папылойæ дарддæр. 
РÆСТДЗИНАДЫ ÆМБАЛ 
Цы лæг райгуырди Джинаты, 
У уымæн хох йæ хæстæг... 
Æцæгдзинад, рæстдзинады 
Хуыздæр æмбал у рæстæг. 
ÆППÆЛАГ 
Фæкуыстон æз æнæхъæн мæй 
Мæ хуымгæнды зæххы гæппæлы... 
Цæмæй раппæла, уый йын нæй — 
Йæ мæгуырдзинадæй æппæлы. 
ЗЫН УАВÆРЫ 
Æмдзу фæкæнынц махимæ нæ сагъæстæ, нæ мæт, 
Фæнда дæ æви ма фæнда — фæхъæуы сæ хæссын... 
Æнамонд ран куы бахауы, лæгмæ фæкæсы уæд, 
Цыма йын фаг нæ фембарынц йæ уавæртæ, йæ зын. 

ДЗЫХЫЛХÆСТ 
Мæ сыхагыл нынныхæст 
Йæ аккаг ном — гæлдæр... 
Дзырдарæхстæй дзыхылхæст 
Лæууы дзæвгар уæлдæр. 
АККАГ ДЗУАПП 
Нæхирдæм æй ыздахæм, 
Фæлæ кæм комы сырд!.. 
Цы дзырд ысдзурай, ахæм 
Ды фехъусдзынæ дзырд. 
РÆДЫДТÆ 
Ацæмæзæн уыди йæ хотых уадындз, 
Цæхæртæ калдта бакаст æмæ кондæй... 
Æрыгонæй цы рæдыдтæ æруадзынц, 
Æртæфсынц уыдон адæмыл зæрондæй. 
чиныг 
Нæй фервæзынгæнæн æрхуымæй 
Æнцонæй æнкъарды... 
Цы бакастæ чиныджы, уымæй 
Ыспайда кæн царды. 
КЪÆЛÆТДЖЫН - ЙÆ ХЪАХЪХЪÆНÆГ 
Нæ раздзæуæг — фæтæгæн 
У къубалмæ йæ цард... 
Æвзæрмитæгæнæгæн 
Йæ къæлæтджын — йæ уарт. 
ÆГАДÆЙÆГАДДÆР 
Нæ уыди уæ фынджы бæркад 
Нæ фынджы бæрæчетæй къаддæр... 
Куы ’ппæлай дæ усæй — æгад, 
Куы ’ппæлай дæхицæй — æгаддæр. 

ХИНÆЙДЗЛДЖЫ РÆДЫД 
Асæтдзæни иуахæм дæ син дæр, 
Фæлæ хорз уьтй не ’рцæудзæн æвæрд... 
Иннæтæй дæхи куы хонай хиндæр, 
Уæд кæндзынæ ды æнæмæнг хæрд. 
ФЫДАХУЫР 
Æрæвæрдтой махæн 
Цыппарæй фыдджын... 
Фыдахуыры ахуыр 
Кæнын у фыд-зын. 
КÆЙ УАРЗЫС 
Мæхимæ хай æз исдзынæн дæ рынæй, 
Дæуыл уыдзæн мæ мæт æхсæв дæр, бон дæр... 
Кæй нæ уарзыс ды, уыимæ цæрынæй, 
Цы чызджы уарзыс, уый мысын — æнцондæр. 
СТЫРУÆЛАХИЗ 
Нæу бирæ кæстæртæм нымад 
Дæ карæн уа, мæ карæн... 
Рæсугъды басæттыны ад 
Нæй ницæимæ сбарæн. 
АХÆМ АХУЫРГÆНДТÆ 
Хъахъхъæнын хъæуы лæгæн алы ран йæ цыт къæмæй, 
Счъизи, зæгъгæ, кæд цæсгом — нал ын уыдзæни ныхсæп.. 
Ахæм ахуыргæндтæ ис: чингуытæ кæсынц, цæмæй 
Раппæлой сæхицæй тынг искуы се ’мбæлтты æхсæн. 
ГÆДЫ НЫХÆСТÆ 
Дæхи хуызæн уыдысты дæ фыдæлтæ, дæ хъæстæ, 
Сæ фидиссаг хъуыддæгтæ зындгонд ысты мæнæн... 
Сыгъдæг гæды ныхæстæй æрдæггæды ныхæстæ 
Фæхонынц зондджын адæм зындæр раргомгæнæн. 

ИУ НЫХАС 
Уæтæры нæ фæдомдæуы баз: 
Баивдзæи дур базы... 
Бабын кæндзæн иу гæды ныхас 
Мин æцæг ныхасы. 
ÆНÆДЖЕЛБЕТТ 
Нæ бамбæрстай адæмы хъæр, 
Нæ зоныс бæрц æмæ æгъгъæд... 
Куы фæдзурыс бирæ æгæр, 
Фæсмойнаг нæ фæвæййыс уæд. 
ÆФСАРМ 
Нæ кæныс дæхицæй, дæ митæй æфсæрмы, 
Дæ хуыцау — дæ гуыбыи, дæ зæд та — пысул... 
Цыфæнды зын уавæры ма уон, уæддæр мын 
Нæ байсдзæни ме ’фсарм цыфыддæр фыдгул. 
РÆСТЫЛДЗУРÆДЖЫ ЗНАГ 
Йæ къухмæ никуы райста рувæн, 
Фæкодта нæ фыдæнхъæл... 
Рæстдзинад чи нæ уарзы, уымæн 
Рæстылдзурæг — йæ уæнгæл. 
ДОХТЫРÆМÆНИЗ 
Фæлмæндæр дунейы кæм ис 
Ныййарæджы ныхæстæй!.. 
Мæ дохтыр хъæлдзæг у: мæ низ 
Æрæвæрдзæн йæ гæрзтæ. 
УАВÆРТÆ 
Сызгъæринау у цин кадавар, 
Лæгæн дзы никуы фидынц мызд... 
Æвзæрдæр уавæртимæ авæр 
Дæ уавæр: фенцайа дæ рыст. 

ÆМБАЛЫ БИНОЙНАГ 
Уæрыччы хъус 
Фæуыдзæн дæу... 
Æмбалы ус 
Сылгоймаг нæу. 
ЗÆХКУСÆГ 
Нæ дугæн у йæ зæрдæмæ хæстæг фæлывд, уæгъуыр, 
Сыгъдæгзæрдæтæй баивдзæн сæ иунæгыл дæсы... 
Хъæздыг лæууы йæ мулчы раз йæ зонгуытыл, мæгуыр 
Зæхкусæг та йæхи къæхтыл, бæрзондæй йæм кæсы. 
АМОНД ÆМÆ ÆНАМОНДДЗИНАД 
Æнувыд нæ уыди хæстæгыл, æрвадыл, 
Йæ риуы зæрдæйы бæсты уыди дур... 
Æнцайы, дам, амонд æнамонддзинадыл, 
Æнамонддзинадæн та амонд — бындур. 
НЫХÆСТÆ 
Нæ фæбынæй кæндзæн сызгъæрины сæг, 
Рыг дæр æй нæ бамбæхсдзæн никуы йæ фæстæ... 
Рæстдзинад зæгъынмæ куы фæхъавы лæг — 
Нæ фæкæны бирæ фæлывдау ныхæстæ. 
УАРЗТЫТЫХ 
Нæуæгбон заз 
Мæнæн æрхастай... 
Мæлæты тас — 
Æдыхдæр уарзтæй. 
ÆВЗÆРÆХХУЫСГÆНДЖЫТÆ 
Нæ уыдтæ хосдзау æмæ ссивæг, 
Æгад, дæлджинæгæй цæрыс... 
Æгуыст, æвдæлон æмæ зивæг 
Нæ кæнынц иу ран дæр æххуыс. 

СУСÆГДЗИНАД 
Ницызоиæг бирæ дзуры, алцытæ лæхуры, 
Баззади йæ хорз æмгæрттæй алкæйы фæстæ дæр... 
Сусæгдзинад зонын, зæгъгæ, чи загъта дæ цуры, 
Уый йын йе ’рдæг раргом кодта, иннæ та — фæстæдæр. 
ТÆРХОНГÆНÆГ 
Фæнызтай ды, цæл дæр 
Фæкодтай Дзауы мæй... 
Тæрхонгæнæг уæлдæр 
Æфсарм, цæсгомæй нæй. 
ЦЫТУАРЗДЖЫТÆ 
Кæндзысты та сымах кой, 
Хæсдзысты уын тæрхон... 
Сыгъдæгзæрдæйæн загътой 
Цытуарзджытæ «хæрзбон». 
ИУХУЫЗОН ХЪУЫДЫТÆ 
Мах ыстæм кæрæдзийæн тынг адджын хæдзæрттæ, 
Уый тыххæй нæ сыхбæстæм знон ды дæр хуынд уыдтæ... 
Иу туг æмæ иу ыстæг не свæййынц хæлæрттæ, 
Баиу кæнынц адæмы иухуызон хъуыдытæ. 
ХЪЫГДАРÆГ 
Кæй ма хъæуы абон та сойын цырагъ! 
Кæддæры кад нал и сæнары... 
Хуымæтæг уæвынмæ тырнындзинад мах 
Хуымæтæг уæвын тынг хъыгдары. 
УАРЗÆГОЙ 
Дæ арты цурæй никæдæм цæуинаг дæн зынггур, 
Адзалмæ дæр мæ тавдзынæ, рæвдаудзæн мæ дæ уаз дæр... 
Куы нæ уарзтаин афтæ тынг дæу, ме стъалы, мæ хур, 
Куыд нал мæ уарзыс раздæрау, уый базыдтаин раздæр. 
297 

ХÆЛАР 
Дæ хæлар кæд ысбадт бынаты 
Æмæ ма дын салам кæд ратты, 
Уæд дын у уый æцæг хæлар, 
Дæ худ фырцинæй арвмæ ’ппар. 
БÆРÆГГÆНÆГ 
Амбулдзæн дзыхæй дæсы 
Кадмæ, намысмæ бæллæг... 
Цавæр чингуытæ кæсы, 
Уымæй адæймаг — бæрæг. 
ÆМБАРТÆ 
Никæцæй йыл разынди йæ кар: 
Аив у йæ бацыдау йæ рацыд... 
Сты хæлæрттæ иууылдæр æмбар, 
Алцыдæр сын иумæйаг у, алцы. 
МАСТХÆССÆГ 
Йæ цæсты фиутæ тайдзысты дæ цуры, 
Нæй галиудæр, у ахæм зондыл хæст... 
Хæлæггæнæг, цы вæййы, уый нæ дзуры, 
Цы ’рхæсдзæн маст, фæдзуры уый æрмæст. 
ХИУЫЛХÆСТ 
Æваст фæбынæй 
Иу дынджыр — гæлдæр... 
Цыргъзонд уæвынæй 
Хиуылхæст — уæлдæр. 
ДУНЕ ХУЫЗДÆРГÆНДЖЫТÆ 
Мæ хъустыл уайыиц цалæм хатт 
Куырыхон, зондджыны ныхæстæ: 
«Хуыздæр ныййарджытæ мын ратт — 
Фæхуыздæр кæнон дуне, бæстæ». 

клдджын 
Мæлхъау нæу цицыр 
Бакастæй, кондæй... 
Зæххыл нæй ницы 
Кадджындæр зондæй. 
ЗЫНДЗЫРД 
Дæ размæ ис æрсурæн, 
Æвзыгъд цуанон, тæрхъусы... 
Нæй ахæмимæ дзурæн, 
Цы лæг нæ зоны хъусын. 
ХОРЗ МИНИУДЖЫТÆ 
Фæци нын зымæг фаг, йæ уазалтæй æгъгъæд, 
Ныр дæр ма ласы Терк сындæггай фурдмæ цæм... 
Дæ хорз миниуджытæй нæ пайда кæныс кæд, 
Зæгъ-ма мын уæд, дæ хорз цæмæй бæрæг у, кæм?! 
ÆНÆВДÆЛОН 
Куысты сæргъы лæууæг 
Нæ фæкæны хæлæг: 
Æнæпайда хъуыддæгтæн 
Рæстæг нæ вæййы лæгтæн. 
ХÆЛАРДЗИНАД 
Нæ раппæлыдтæ никуыма мæнæй: 
Мæ фыдгойтæ кæнын дæ гакк у рагæй... 
Хæлардзинадыл ахуыргæнæн нæй, 
Хæлардзинад æвдыстæуы хъуыддагæй. 
УАРЗТÆМÆЦАРД 
Тæригъæд никæмæн у барст, 
Æфхæрд æрцæудзæни мæнгард... 
Цы лæг нæ базыдта, циу уарзт, 
Зæгъæн ис ахæмæй: нæ цард. 

МÆЛÆТÆЙ ТЫХДЖЫНДÆР 
Хъæбатыр уыд: фæрæтæй 
Æхсаргардау нæ тарст... 
Æнæхатыр мæлæтæй 
Тыхджындæр бирæ — уарзт. 
АРТÆМÆУАРЗТ 
Зондджын дзуры алы хатт дæр раст, 
Баззайы йæ фæстæ фарны фæд... 
Арты хуызæн рахуындæуыд уарзт: 
Ахуысдзæн, куы нæ уа хойраг, уæд. 
АДÆМЫЛÆГТÆ 
Рæуæг уддзæф куы радымы, 
Куыд ахады цæсты!.. 
Сæ дзыллæйы, сæ адæмы 
Куырыхон лæгтæ сты. 
ÆЦÆГÆЛОН ЦÆСТÆНГАС 
Кæддæр уыди уый — раджы, мæ къахдзæфтæ куы барстап, 
Æз уыцы дуг мæхицæн дзæнæты дуг хуыдтон... 
Æнæуынондзинадæй, ыстæй ма ноджы уарзтæй 
Æцæгæлон цæстæнгас зындæр æмбæхсæн хон. 
ЗЫНТÆ 
Куы дзурон æз, мыййаг, фынтæ, 
Уæд-иу мæ банымайут сонтыл... 
Хъæздыг нæ кæнынц мах зынтæ, 
Фæлæ нын бафтауынц нæ зондыл. 
ГЫЦЦЫЛÆЙ СТЫР 
Гæвзыкк — нæ дуг, нæ хæринаг — къæрис, 
Хъæздыгдæр цард кæмдæр — дæс хатты... 
Гыццыл хъуыддагæн стыр уæвæн кæй ис, 
Уый махæй бирæтæ нæ хаты. 
300 

ÆГДДГÆНÆГ 
Ысцæттæ и нæ зад, 
Хъæудзæн ма нæ тъæпæнæг... 
Йæхи кæны æгад 
Йæхи удæй æппæлæг. 
ÆНÆТЫНД ДИДИНÆГ 
Нæ уадзынц сæхиуыл нæртон лæгтæ цæф, 
Хъызт зьтмæг уа, сæрды æнтæфы... 
Цы дидинæг не ’ртонынц, уымæн йæ тæф 
Йæ рæсугъддзинадау нæ сæфы. 
ТОХГÆНÆГ 
Нæма федтон хохы 
Æз иу хатт дæр дæу... 
Куы фæхæрд уай тохы, 
Уæд худинаг нæу. 
АХУЫР 
Къæппæгæй мыстытæн 
Радыгай ис ахсæн... 
Алкæцы куыстыл дæр 
Ахуыр кæны ахсæн. 
СЫЛГОЙМАДЖЫ ХУДТ 
Фæкæны былысчъил хæрзхуызтæ мæллæгыл, 
Мæгуыр лæг кæд вæййы хъæздыджы цур раст!.. 
Сылгоймаг куы райдайы худын йæ лæгыл, 
Уæд уыцы сылгоймагмæ нал вæййы уарзт. 
ДОХТЫР 
Цагъды фесты сагтау кæфтæ, 
Фæндæгтæ фæласта зæй... 
Рæстæг байгас кæндзæн цæфтæ — 
Дугæй хуыздæр дохтыр нæй. 

РÆСТÆДЖЫТÆ 
Куы нын акæнис рухсдæр цардмæ фæд, 
Дæ фæстæ нæ уæд алкæцыдæр уаид... 
Куы нæ ивиккой рæстæджытæ, уæд 
Цæуыл дзуриккой адæм, уый нæ уаид. 
ХОРЗХЪУЫДЫ 
Хойрагæй хуыздæр нæ зонын хатгæ, 
Никуы дзы фæуыдзынæ сæлæт... 
Хорз хъуыды кæд ферох вæййы хатгай, 
Хорз хъуыдыйæн нæй уæддæр мæлæт. 
АРВЫФЕРТТЫВДАУ 
Уары, уары æмæ уары, 
Бамбæхсти бæлонау сынт... 
Арвы ферттывдау мæйдары — 
Сæры хъуыдыйы фæзынд. 
ХЪÆНТÆ 
Лæгдзинад равдисынц дæ кары, 
Дæумæ та ницы хъары — дурмæ... 
Дæхи хъæнтæ æмбæхсыс тары, 
Кæйдæр хъæнтæ та калыс хурмæ. 
ЗЫН РАСТГÆНÆН 
Ыстæры хуызæн балцы дæр 
Йæ къахдзæф уыд бæрæг... 
Мæлæт йеддæмæ алцыдæр 
Ысраст кæндзæни лæг. 
ФЫССÆДЖЫ ХОТЫХ 
Бæллын: дæ хоты 
Ныууадз дæ фæстæ... 
Фыссæджы хотых 
Ысты ныхæстæ. 

АСЛАМХОРЗÆХ 
Дæтты бæркадджын хор зæхх — 
Нæ ныййарæг, нæ мад... 
Æрæджиауы хорзæх 
Нæу хорзæхыл нымад. 
КАДЦЖЫН ХÆРЗИУÆГ 
Мæстæй æз ахæмтæм фæфыцын, 
Кæмæн нæй астæуыстæг, рагъ дæр... 
Æрмæстдæр кад чи дæтты, уыцы 
Хæрзиуæг иннæтæй — зынаргъдæр. 
ÆППÆЛÆН НЫХÆСТÆ 
Мæ фыдгой фæкæныс мæ фæстæ, 
Нæ мын уарзы ницы дæ цæст... 
Уæлæнгай, æппæлæн ныхæстæ 
Стыр рувасы цармæй æмбæрзт. 
ÆВЗÆР 
Йæ мусы ис æрмæст зыгуым, 
Йæ худинаг ныхъхъæр... 
Æвзæр цы ран нæ вæййы, уым 
Æвзæртæ агуры æвзæр. 
ЗЫН САЙÆН 
Æз мæ дзырдтæ нал фæлхатын 
Раздæрау тæргайæн... 
Иу мадзалæй цалдæр хатты 
Адæмæн нæй сайæн. 
СÆ ЗÆРДÆЙЫ ДЗÆБÆХÆН 
Нæ размæ уыд тæссаг рындз, 
Фæлæ нæ уыд фæстæмæ здæхæн... 
Ис ахæм адæм: сайынц 
Сæ зæрдæйы дзæбæхæн. 
303 

ДЫУУÆ МЫГГЛДЖЫ 
Рабадынц зылын адæм тæрхоны, 
Куыннæ сæ кæнæм хъаст!.. 
Раст йæхи тæригьæдджын фæхоны, 
Тæригъæдджын та — раст. 
КУЫРЫХОНАДÆМ 
Йæ мады фæстæ лидзы 
Род цъæх-цъæхид кæрдæгыл... 
Куырыхон адæм ницы 
Ныууадздзысты æрдæгыл. 
ÆМГЪУЫДГÆНДЖЫТÆ 
Мæ фæндæгтыл æрзади какон, 
Фæлæ йыл бандзæрстон æз арт... 
Фылдæр адæм нæ цæрынц абон, 
Фæстæдæрмæ æргъæвынц цард. 
ФЫД-ЛÆГ 
Хæрæгуæрдоны — 
Ифтыгъд хæрæг... 
Фыд-лæг нæ зоны, 
Кæй у фыд-лæг. 
ЗНÆГТÆ 
Æнæфæхицæнгæнгæ сты 
Ызных ыстæй ма уæд æхсон... 
Ызнæгтæй алкæцы — ыстыр, 
Гыццыл дзы макæйы ысхон. 
СЫГЬДÆГ ЦÆСГОМ 
Ды ницы бавзæрстай зынæй, 
Æвдисы уый дæуæн дæ хуыз... 
Цæмæй кæнай дзæбæх фынæй — 
Сыгъдæг цæсгомимæ ысхуысс. 

ФЫЛДÆР ПАЙДА 
Нæ дæм уыд кард, æппæлыдтæ кæрддзæмæй, 
Йæ фæдыл никуы адугь кодтай сагæн... 
Æицад лæудзæни иуæй-иу æдзæмæй 
Æмæ хæсдзæн фылдæр пайда хъуыддагæн. 
НЫХАС ÆМÆ ДÆНЦÆГ 
Фæлыгъди, дам, хæстæй 
Нæ «сæрылхæцæг»... 
Тыхджындæр ныхæстæй 
У бирæ дæнцæг. 
ТЫЗМÆГДЗИНАДЫ МАД 
Дæ ном æмæ дæ кадьтл 
Бæзджынæй мигъ æрбадт... 
Тызмæгдзинады мадыл — 
Тæппуддзинад нымад. 
ЧИНЫГКÆСÆГ 
Чи дзы раппæла, цæмæй, 
Алы ран кæд у ызмæнтæг?! 
Чингуытæ кæсы, цæмæй 
Ма кæна хъуыды йæхæдæг. 
ÆФСАРМ 
Нæ дæ зыдтон æз ахæмæй, 
Куыннæ амæлон дисæй!.. 
Æфсæрмы кæнын адæмæй, 
Фыццаджыдæр — мæхицæй. 
ЦÆСГОМ 
Мæ цин дæр, мæ маст дæр — 
Зæрдæйы бынæй... 
Тæрхонгæнæг растдæр 
Мæ цæсгомæй нæй. 
ты Мушфер 
305 

ХИУАРЗОН 
Ныууадздзынæн ацы мæнг дунейы фæд — 
Нæ зонын; ысбæрæг уыдзæн уый фæсмард... 
Æрмæстдæр йæхи уды къоппайы мæт 
Фæкодта — æнамондæй арвыста цард. 
УÆЗЗАУНИЗ 
Кæныс дæ алы уæнгæй хъаст, 
Хъæрзынц дæ бинонтæ дæ рисæй... 
Йæ низтимæ цы лæг у баст — 
Сæйы æппæты карздæр низæй. 
НЫФС ÆМÆ ФÆНДАГ 
Дæу рахондзысты саг — 
Дæ митыл у бæрæг... 
Æнæ ныфсæй фæндаг 
Нæ айгæрддзæни лæг. 
ЗЫН РАН 
Æрлæуу йæ былгæрон рындзæн, 
Уыдзæн уæддæр бынмæ дæ каст... 
Цы дæ, уый рабæрæг уыдзæн — 
Зын ран куы бахауай æваст. 
ХÆЛÆДЖЫ МЫСАН 
Бирæтæн мæ хуызæн у бæрæг: 
Топпы дзыхмæ ’рæвæрдæуы хæрзты... 
Ницæйагыл ауæрды хæлæг, 
Стыр лæгмæ та рабæтты йæ гæрзтæ. 
БÆРÆГБОН 
Мæ хъуыды куы зæгъон — 
Уыдзæн дын фæндон? — 
Æдзухон бæрæгбон 
Сыгъдæг цæсгом хон. 

ЗОНДЫ НЫСАН 
Дæ кард æвидыц — æнæ кæрддзæмæй, 
Дæ дурыны та нæ разынд сæн... 
Сæрхъæны зонд у лæууын æдзæмæй, 
Кæд уый æмбары, уæд нæу сæрхъæн. 
ТÆППУД 
Цы бамбæхсы тары, уый разыны хуры, 
Йæ зыр-зыр ыссæуы, хуыснæг чи, уымæн... 
Дæ хæлары фыдгой куы кодтой дæ цуры, 
Уæд хъусæй лæууыдтæ, тæппуд кæй дæ, уымæн. 
ЛÆГДЗИНАДЫ НЫСАНТÆ 
У цард æнæнцой хæст, 
Лæгыл æвæры хæс... 
Дæ фæндтæ кæн æххæст, 
Дæхи коммæ дæр кæс. 
ÆНÆДЗУРГÆЙÆ 
Ныллæгдæр уыд дæуæй къæхæн, 
Дæ бæрзæндыл-иу кодтам дис... 
Æнæдзургæйæ ис зæгъæн, 
Ыстæй уæд саразæн дæр ис. 
ДЗЫРДМОНДАГ 
Æнæпайда, дзæгъæл ныхæсты 
Æдзух дæу архайын фæнды... 
Кæмæдæр байхъусыны бæсты 
Кæйдæр бæсты дæр дзурыс ды. 
ХУДÆДЖЫХУДÆГ 
Сæрæй дæр къахау чиуы, 
Куыд æм кæной тæхуды!.. 
Æдылыбындæр чи у, 
Уый зондджындæрыл худы. 

АДÆМ 
Дæ хуызæн æнамонд хъæуæй 
Нæ рацыди никæцы бон... 
Æдылыдæр адæм дæуæй 
Нæ уыдзысты никуы, уый зон. 
ЗЫНАРГЪ 
У алкæмæн дæр сабидуг лæвар, 
Æнцонхæссæн уыди йæ зын, йæ уаргь дæр. 
Мæ кæддæры хъæзæй æмбæрзт хæдзар 
Мæ ныртæккæйы галуанæй — зынаргъдæр. 
ЦЫБЫРÆМÆРАСТ 
Кæддæр уыди дзывыр 
Нæ цардыл фидар баст... 
Кæд дзурыс, уæд - цыбыр, 
Ыстæй æнæмæнг — раст. 
ДЫУУÆЕХСÆЙ 
Нæ загъдæуыд æрæджы, 
Йæ зæгъæджы ’взаг — сындз: 
«Дзæгъæлныхасгæнæджы 
Дыууæ ехсæй нæмынц». 
ХЪÆЗДЫГ 
Куыд-иу фидыдтой цухъхъа ’мæ куырæт 
Лæгыл кæддæр нæ райгуырæн хæхбæсты!.. 
Куы нæ кæнай, цы дæм нæй, ууыл мæт, — 
Цы дæм ис, уый ыскадджын уыдзæн цæсты. 
РÆСТДЗИНАДЫ ÆВЗАР 
Тæгæр бæлас æмæ хæрис 
Кæрæдзийæ кæмфæнды ’взар... 
Рæстдзинад баныгæнæн ис, 
Фæлæ ысуадздзæни æвзар. 

ХÆЛÆДЖЫ МАРГ 
Цæстыты нæ сыгъди иикуы арт, 
Уымæн у фыдхуыз æмæ мæллæг... 
Уд хæрынæй не ’фсæды хæлæг, 
Маргхъæстæ — йæ джебогъ æмæ кард. 
АХУЫРГÆНДЖЫТÆ 
Хъуамæ мах æдзух нæ зæрдыл дарæм: 
Алы бон нæ бадынц хъултæ сах... 
Амонд дæр æнамондау — фæлварæн, 
Алцæуыл дæр ахуыр кæнынц мах. 
МИНИУДЖЫТЫ СÆР 
Хъæздыг дæ ды, кæд у сыгъдæг дæ уд, 
Рæстдзинад дын кæны дæ кад дывæр... 
Хуымæтæгдзинад — алцæмæй рæсугъд, 
Хуымæтæгдзинад — миниуджыты сæр. 
ÆЦÆГУАРЗТ 
Мæнæн æмæ дæуæн — 
Бæрзонд галуан нæ мусонг... 
Æцæг уарзтæн фæуæн 
Нæй никуы, у æнусон. 
ÆДЗЫТÆМÆ НЫЛЛÆГ 
Хæрдмæ цы лæг фæцыд, 
Цы у, нæу уый бæрæг... 
Цытуарзаг у æдзыт, 
Бæрзондмæтындз — ныллæг. 
тыхджын хъыг 
Чи фæцард сыгъдæгзæрдæйæ, растæй, 
Уыимæ хъысмæт нæ кодта хыл... 
Масты тас, хъыгæй тæрсыны мастæй 
Ницы ис тыхджындæр хъыг зæххыл. 

СЫГЪДÆГЗÆРДÆЙЫ МИНИУÆГ 
Нæ рахуыдтай хæрзуды 
Хуымæтæджы дæ сон... 
Зæрдиагæй ныххудын — 
Сыгъдæгзæрдæйы бон. 
РÆДИЙДЖЫТÆ 
Фыдуаггæнгæ æз ауынын сыхаг лæппу Æндийы, 
Нымæтын ехсæй ахæмты куыннæ вæййы фæнæмæн!.. 
«Фæцæрæн ис æнæ адæм», — цы лæг зæгъы: рæдийы, 
Рæдийы тынгдæр, чи зæгъы: «Цæрæн сын нæй æнæ мæп 
БЫХСЫН 
Уæййаг æмæ æлхæд 
Кæнынц æмкъахдзæф балцы... 
Быхсын куы зонай, уæд 
Дæ къухы бафтдзæн алцы. 
ДЗЫХЫ КЪÆБÆЛ 
Дзых ысхæлиухъом не свæййын йæ цуры, 
Нæ фенцайдзæн ныхас кæнынæй цъус... 
Цы нæ фæзоны, уый тыххæй дæр дзуры, 
Куы нæ фæзонын, уæд вæййын æз хъус. 
ЛÆДЖЫХЪÆД 
Лæппу куы бацæуы дæ кары, 
Уæд дзы сæрыстыр вæййы сых... 
Йæхиуыл чи ’ууæнды, æнкъары 
Йæхимæ уый лæджыхъæд, тых. 
ХЪАХЪХЪÆНИНАГ 
Фыдæл фæдзæхста махæн: 
«Дæ митæн уæд сæрфат, 
Æппæты тынгдæр хъахъхъæн 
Дæ намыс æмæ кад». 

МÆЙ ÆМÆ АДÆЙМАГ 
Сайд митæ куы кæнай — бахæцдзæн дæ низ 
Цæуæтыл дæр, уайтагъд базондзæн уый хъæу... 
Алкæцы лæгæн дæр мæйы хуызæн ис 
Талынг фарс, æвдисгæ иунæгмæ дæр нæу. 
ХЬЫЫФÆСТИУÆГ 
Дæ фыстæй алкæцы уыд далыс, 
Уыдзæн дæ къæлæу та хæрæг... 
Дæхи хылгæнгæйæ куыд дарыс, 
Цы дæ, у уымæй дæр бæрæг. 
ÆНÆНИЗ 
Йæ фарс цы лæг рахæцы растæн, 
Нæ нæмы дзæгъæлы уый зæхх... 
Кæд уалдзæг æмæ хурыскастыл 
Фæкæныс цин, уæд дæ дзæбæх. 
ЗОНДЦЖЫН КЪУЫМЫХ 
Фæкæны цалцæг дзоныгъ 
Зымæгон, худы сых... 
Латинаг æвзаг зоны, 
Фæлæ уæддæр — къуымых. 
ДЗÆМБЫДЖЫН СЫРД 
Фæхудинаг йæ зæмбыдæй, 
Йæхи дарын нæ зоны... 
Мæ зæрдæ мын йæ дзæмбытæй 
Æфсарм гæдыйау тоны. 
РАСТЛÆГ 
Ронджы хуызæн уыди раджы кæддæр 
Иры фыдæлтæм бæгæны... 
Раст лæджы ныхмæ куы дзурай, уæддæр 
Худинаг раст лæг нæ кæны. 

ÆЦÆГ УАРЗОНДЗИНАД 
’Рцыди зæды нывтыл Уæллагæн карст, 
Уымæн дзы исынц æдзухдæр дæнцæг... 
Комкоммæ кæсын нæма вæййы уарзт, 
Иуæрдæм кæсджытæ уарзынц æцæг. 
УДЫ НИЗ 
Дзыппы ис 
Мин... 
Уды низ — 
Дин. 
ЗЫНТÆЙТÆРСÆГ 
Дæ хордон дзаг, æвæццæгæн, 
Нæ уыдзæни фæззæг... 
Мæгуыр цардмæ æрцæттæ кæн 
Дæхи, зынтæйтæрсæг. 
ЗНАГ ЙÆХИЦÆН 
Чи ’рбалыгъд фарон нæ сыхмæ, 
Уымæй нæ зæгъдзынæ зæд... 
Дзурыс кæд хорз лæджы ныхмæ, 
Дзурыс дæхи ныхмæ уæд. 
ÆППÆЛÆН НЫХÆСТÆ 
Цъыфкалæнтæ дам-думтыл иугай ныхæста, 
Ысрæуæг, йæ цуры фæуæзбындæр галбындз... 
Кæй зæрдæмæ цæуынц æппæлæн ныхæстæ, 
Æппæлæн ныхæстæ дæр уыдоны халынц. 
зонд 
Цы лæг у мах дуджы зындгонд, 
Кæддæрты-иу тыдтам уый сонтæй... 
Æвзонгæй фембырд кæнæм зонд, 
Пайда та дзы кæнæм зæрондæй. 

ФÆЗМÆГОЙТÆ 
Дæу рахуыдта йæ сындз 
Йæ заманы мæ цæст... 
Кæрæдзийы фæзмынц 
Æдылытæ æрмæст. 
ЛÆГДÆР 
Де ’хца кæцыран æрбайсæфти, уым æй 
Агурын бахъæудзæн бонрухсæй дæу... 
Иууылдæр адæм кæмæй тæрсынц, уымæй 
Чи никæмæй тæрсы — къаддæр лæг нæу. 
ÆМХУЫЗОН ТÆССАГ 
Цæрыс æнкъард æмæ æрхуымæй, 
Дæ зæрдæйы хъыгтæ и цас!.. 
Æваст цы марг нæ мары, уымæй 
Нæ вæййы удæн къаддæр тас. 
ДÆХОРЗÆХÆЙ 
Дæхи ныддæнгæл кодтай басæй, 
Уæддæр — тызмæг дæ каст... 
Куы тæхай паровозы разæй, 
Уæд ма фæлæуу æваст. 
МÆНГ ЧИНЫГ 
Дæ фыстытæн сæ фылдæр хай у дон, 
Æфхæрд ныхас дзы алкæмæ æрхауы... 
Мæнг чиныгæн куынал вæййы йæ бон, 
Уæд тæрхæгæй сæрбынмæйæ æрхауы. 
АХУЫР 
Ничи йæ æмбулы иу ран дæр дзыхæй, 
Балхæндзæн ныхасæй, акæндзæн дæ уæй... 
Ахуыр кæнынц иутæ зоныны тыххæй, 
Иннæтæ — сæхицæй раппæлой цæмæй. 

АДÆЙМАГ 
Дæуæй уыдтæн æгьуыссæгдæр, 
Уысм не ’рцъынд кодтон цæст... 
Цыфæнды тынг ыстыр лæг дæр 
У адæймаг æрмæст. 
РÆСТÆГ ÆМÆ ЛÆГТÆ 
Лæгдзинадæй Кæрдзыны 
Хъæу никуы уыди цух... 
Цытджын рæстæг фæзыны 
Цытджын лæгтæ æдзух. 
ÆНАХУЫРГОНД 
Сты адæм иууылдæр куысты, 
Бынтондæр сафтид сых... 
Æнæууæнк адæймæгтæ сты 
Æнахуыргонд, къуымых. 
кдд 
Хæсдзæни рæстæг алкæмæн тæрхон, 
Йæ хай дзы райсдзæн алчидæр нымадæй... 
Йæ кады сæрыл амæлын йæ бон 
Кæмæн нæ вæййы, уый мæлы æгадæй. 
НАМЫС ÆМÆ ФÆЛЛОЙ 
Ахæмы мыздæй 
Къæбиц вæййы дзаг... 
Айгæрдынц куыстæй 
Намысмæ фæндаг. 
ТАСЫ УАЦАРЫ 
Кæйдæр хъæрзынмæ стæм къуырма, 
Нæ хатæм искæй низ... 
Йæ дзыхыл ын хæцынц, цыма 
Цы зæгъа, уый йын ис. 

ЦАРД ÆМÆ РÆСТÆГ 
Бандзæрстæуыд комы 
Дымæгмæ гуыппарт... 
Бирæ рæстæг домы 
Адæймагæй цард. 
ÆППÆЛЫНЫ РÆСТÆГ 
Къæлæу дæр уадзы фæд — 
Йæ лыстæг гæккытæй кæм уайы... 
Куы мæ феппæлынц, уæд 
Ингæны тæф мæ фындзыл уайы. 
РАЙДАЙÆН ÆМÆ КÆРОН 
Зымæг аивгъуыдта, йемæ ахаста йæ мит, йæ хас, 
Дымгæ нал зары къуыззиттæй, банцад уадтымыгъты дугъ... 
Уарзты райдайæн фæкæнæм алкæд фидæныл ныхас, 
Уарзты кæрон та фæдзурæм ивгъуыд рæстæгыл æдзух. 
ÆНÆФСИС 
Нæ кæны ног миты фæд дæр 
Дæ иу къахдзæф дæр, Дрис... 
Кæд ницы хъуаг дæ ды, уæддæр 
Нæ зоныс, циу æфсис. 
ДÆХИМÆФÆНДАГ 
Кæвдæстæ-иу кæддæр быдтон 
Æнæ галæй, нæ кодтон мæт... 
Ыссардзынæ дæхи, бынтон 
Куы аивай, æрмæстдæр уæд. 
АИВАД ÆМÆ АДÆЙМАГ 
Бон уыдисн æфтыд йæ дæргъыл, ’хсæвыгон — уылынг, 
Ахæм миниуджытæй хайджын уыд Уæрхæджы алы фырт... 
Зонын, аивад кæй хъæуы адæймаджы тынг, 
О, фæлæ цæмæн, нæ зонын уый та æз нырма бæлвырд. 

МАСТ ИСЫН 
Йæ хистæрты фæндиаг кæстæр цæрæд, 
Уæд размæ, ыстæй уæд бæрзондмæ йæ каст... 
Дæ масты фæндагыл куы ацæуай, уæд 
Дæхицæй кæйдæр бæсты исьтс дæ маст. 
ЛÆВÆРТТЫ ЗЫНАРГЪДÆР 
Куы уаин æз сымахты бар, 
Уæд мæ нæ рауадзиккат къуымæй... 
Цы раттынц хорз лæгæн лæвар, 
Нæ йын вæййы зынаргъдæр уымæй. 
УАРДИ ÆМÆ СЫНДЗЫТÆ 
Ахæм дидинджытæ хæхтæ æмæ фæзты 
Адæймаг ыссардзæн иугæйттæ нæ — мин... 
Уардийы сындзытæй хъаст кæныны бæсты 
Сындзыты ’хсæн уардийыл фæкæнын цин. 
тыхджын 
Зæрватыччы лæппынтау дарут уæ дзыхтæ 
Хæлиуæй, цы мыггаг ыстут — нæу бæрæг... 
Кæмæн вæййынц арæзт рæстырдæм йæ тыхтæ, 
Нæй уымæй тыхджындæр, хъæбатырдæр лæг. 
ÆВÆЛМОН ЦАРД 
Нал уыдзæн ныгæнæг 
Тагъд рæстæджы мард... 
Курдиатбынгæнæг 
У æвæлмон цард. 
РÆСТДЗИНАД ÆМБÆХСДЖЫТÆ 
Нæу адæймаг зондджын, дæйы ма сывæдæг, 
Йæ* хуыссæн — гæбына, у авдæны баст... 
Рæстдзинад æмбæхсæм нæхицæй нæхæдæг, 
Цы кæнæм уæд уый тыххæй иннæтæй хъаст? 

ЦЫБЫРЗОНД 
Нæ йæ дарынц æрдумæ, 
Йæ ном куысыфтæг-дурын... 
Цыбырзонд чи у, уымæ 
Цæуы æдзухдæр дзурын. 
ФЫДГУЛТÆ 
Дæ хорзæхæй, дурыны уал нын ныккæ сæн, 
Уæ кæрты та хуындзæуттæн саразут хъазт... 
Зæрдæйæ зæрдæмæ куы уаид ныккæсæн, 
Уæд фестиккой адæм фыдгултæ æваст. 
СОЙÆМÆЧЪИЗИ 
Дæ сæр чысыл ысдар, æмæ кæной дæ кой, 
Дæ кой, зæгъгæ, фыдгой, æхсæвыгон уа, бон... 
Дæ дзаумайыл æркалд æнæнхъæлæджы сой, 
Уæд сой уый нал у, нал, йæ ном ын чъизи хон. 
хин 
Хæры æрмæстдæр физонæг 
Нæ сæрхъуызой, нæ фæтæг... 
Йæ хин æмбæхсын чи зоны, 
Уый ма рахон хуымæтæг. 
АСЛАМЦАРД 
Хæрæгæй дæр бакæнынц хуым, 
Ыскæнынц хъæмпытæй дæр арт... 
Рæстдзинад кæм айсæфы, уым 
Аслам вæййы цард. 
ИУГÆЙТТÆ 
Мах дуджы арæхдæр хъусынц æрратæм,— 
Ма кæнут дис... 
Алкæцы дины дæр диныл хæст адæм 
Иугæйттæ ис. 

КАД 
Кусыс, уæд, цы ран кусыс, уым ахад, 
Макæйы уадз ерысы дæ разæй. 
Кады фæрцы райгуырæм дыккаг хатт, 
Мары нæ æгаддзинад æгасæй. 
ÆХСЫЗГОН МЫСИНÆГТÆ 
Цы нæ диссæгтæ хъусæм мах ацы сау зæххыл! 
Уæрдоны хуызæн разынд йæхицæн дæр сæмæн... 
Кæйтимæ кодтам раджы хъаугъатæ æмæ хыл, 
Мах уыдон мысæм абон æхсызгонæн цæмæн? 
АХХОСДЖЫНТÆ 
Дæ хъама мæм нæ рабастай — хæцыс мæнимæ ’рфыгæп, 
Æнæуынон дын фестадтæн: дæ цæстæнгасыл хатын... 
Куы-иу уаиккой аххосджын æрмæстдæр иуæрдыгæй, 
Дæргъвæтин уæд нæ хæссиккой хылтæ æмæ хъаугъатæ. 
ХОРЗДЗИНАД ÆМÆ ÆВЗÆРДЗИНАД 
Мæгуыр лæгæн йæ разæй цæуы йæ уæззау куыст, 
Уæддæр кæны æрвылбон зындзинæдтимæ тох... 
Æвзæрдзинад æрцæуы æдзух æвзæрæй фыст, 
Нæу хорздзинад та афтæ: фæвæййы хатгай рох. 
КАРЫАРÆН 
Алыгъд къудзиты бæстæмæ 
Саубуар уызын... 
Кары арæнæй фæстæмæ 
Ахизын у зын. 
ДАВÆГГÆНÆГ 
Цæвæгæй фæраздæр хъавæг, 
Дзуджы фæстæ баззад цæу... 
Знон цы лæджы схуыдтай давæг, 
Абон уый фæкъахта дæу. 

ЦАРД 
Æрхуыссæн ма уæд ацы зæххыл артæн, 
Уый алы ран дæр батавы æгасы... 
Зын у цæрын, уæлдай зындæр у цардæн 
Йæ райдайæн — йæ фыццаг сæдæ азы. 
МÆДИС 
Галæй кæм бацыдтæ, хъугæй уым рацыдтæ, 
Никæцæй разынд дæ ис æмæ бис... 
Уыйбæрц куыд бацыди ницытæ, мацытæ 
Ахæм гыццыл сæры — ууыл мæ дис. 
ТÆРИГЪÆД 
Дымгæ нæ цыфæнды тыхджын уигъæд, 
Иу дæр нæ нæ фæныкъулдзæн цæст... 
Алкæйдæр фæцæйсуры тæригъæд, 
Алкæйы нæ баййафы æрмæст. 
БÆЛЛÆХÆЙ БÆЛЛÆХДÆР 
Ныссалди дæ фæндаг, у иууыл кæлæх, 
Кæдæмдæр дæ быны фæцæйцæуы зæхх дæр... 
Кæй нæ зоныс дзурын, уый — аипп, бæллæх, 
Кæй нæ зоныс хъусын, уый ноджы бæллæхдæр. 
РАСТЫ ФАРСХÆЦДГ 
Бакувæм дыццæгæн — 
Уастырджийы бон... 
Расты фарсхæцæгæн 
Дзурын у æнцон. 
ЗЫНДЗИНÆДТÆ ÆМÆ УÆЛАХИЗТÆ 
Фæндæгтæ ис æрыгонæн æнæнымæц йæ разы, 
Цæуын нæ уыдзæн уыдонæй сæ иуыл дæр æнцон... 
Зындзинадæн æнæмæнгæй хъæуы лæгау фæразын, 
Уæлахизæн фæразын та зындæр кæй у, уый зон. 

АДÆЙМАГ 
Цæрæнбонты цæуы æфхæрд рæстдзинад, 
Фæлæ фæвæййы йе ’фхæрæг бынæй... 
Кæмæ нæ хъары искæйы зындзинад, 
Уый адæймагыл банымайæн нæй. 
ЗÆРОВДЫЗОНД 
Лæгæн йæ барæн — саг, 
Хъаруйæ æмæ кондæй... 
Нæ пайда кæнæм фаг 
Зæронд адæмы зондæй. 
ÆХСАРЫ МÆЛÆТ 
Фæсырдтой адæм талæуы, 
Кæмдæр нымбæхст, фæтар... 
Зæронды дуг уæд ралæууы, 
Куы амæлы æхсар. 
ЦУДЫНЫ ДУГ 
Дыууæ скъолайы бакаст, 
Фæци кæд уымæн сонтау... 
Зæронды ’рдæм дæ бакаст 
Фæцуддзæни дæ зондау. 
ДИССАГ 
Куыннæ у уайдзæф ныхас риссаг, 
Æфхæрд кæмæ фæкæсдзæн аив?! 
Дæ бынат аивын нæу диссаг — 
Дæ цардыуаг, дæ митæ аив. 
ХЪÆБАТЫР ÆМÆ ЛÆМÆГЪ 
Кæрдæг кæм уыди раздæр, у уыцы ран гæмæх, 
Ызных уыди йæ сафæг, ыстæй æрцъыккысхон... 
Зындзинады нæ хъæрзы хъæбатыр лæг, лæмæгъ 
Хъæрзы, фæлæ йын уымæн бындур нæ вæййы, ’фсон. 
320 

ТЫХÆМÆ РÆСТДЗИНАД 
Æлхуыйыл æндах тыхта ’мæ тыхта, 
Хорз æм йæ кусинаг каст... 
Растдзинад хъуамæ тыхджын уа, тых та 
Хъуамæ æдзухдæр уа раст. 
УАРЗОНДЗИНАД 
Куыд дæ рахонон раст, 
Дæ митæ сты кæд сонт?! 
Мæ зонд мын байста уарзт, 
Дæуæн та радта зонд. 
ЛÆМÆГЪУАРЗТ 
Фæци дыууæ бонмæ дæ хуымæн 
Йæ фылдæр хай æхсырфæй карст... 
Йæ уарзт тыхджын чи хоны, уымæн 
Нæу афтæ тынг тыхджын йæ уарзт. 
ХÆС 
Æз бирæгь дæн æмæ, мæллæг 
Цы фыс у, хъæдмæ уый хæссын... 
Йæ хæс куы нæ бауарза лæг — 
Вæййы йæ сæххæст кæнын зын. 
НЫХАСЫ ТЫХ 
Къæвдайы мигътæ ныл сæ дон 
Фæкалдтой, сагъуыди ныл хас... 
Тыхæн кæм ницы у йæ бон, 
Хъуыддаг уым сараздзæн ныхас. 
САЙÆДЖЫ САЙÆГ 
Тагъд не ’рцæудзæн æргъайы 
Тарст... 
Фæливæджы дæр сайы 
Уарзт. 
>хты Музафер 
321 

ФÆЗМÆГ 
Кæцыфæнды куысты 
Вæййы æрдæгфынæй... 
Кæйдæр фæзмгæйæ стыр 
Лæгæн ысуæвæн нæй. 
АЗТÆÆМÆКАР 
Ныры онг дæр нæма рарди æнцон фæндæгтæ растæн, 
Хъысмæты къухæй никуы ницы райста уый лæвар... 
Сылгоймагыл куы рацæуы æнæхъæн æртын азтæ, 
Уæд рох кæнын фыццаджыдæр уый райдайы йæ кар. 
ДЫДЗÆСГОМ ÆМÆ ДЫВЗАГОН 
Дæуæн æфсымæр нæй, æрвад, 
Кæсы дæм алчидæр æддагон... 
Паддзахæн кæд кæныс лæггад — 
Дыдзæсгом хъуамæ уай, дывзагон. 
ДÆСНЫДЗУРÆГ? 
Куы уарзис кусын, уæд дæ рæзты дон 
Хæлхæлгæнгæ æхсæвæй, бонæй уаид... 
Дæсны дзурæг куы уаис, уæд дæ бон 
Дæ дæсныдзинад бамбæхсын дæр уаид. 
ЗÆРОНД УСЫ ÆХЦАТÆ 
Ыссардзынæ зынæй 
Йæ бын Бехъаны цадæн... 
Фыдынд рахонæн нæй 
Зæронд усы æхцатæн. 
СУДЗГÆФЫД 
Фæздæгмæ та бахус и дæ фæхсын, 
Суыдзæни йæ фидауц дзаг фынгæн... 
Чи зоны йæ судзгæ фыд æмбæхсын — 
Бирæ уый фæразондæр хъыгæн. 

УЫСМЫ ТЫХ 
Адæмы хъæрæй 
Не стæм хайджын мах... 
Иу уысм дæр сæрæй 
Ацараздзæн къах. 
ДЗЫХÆМÆ ЗÆРДÆ 
Нæ уыдзысты хъару ’мæ тых 
Лæджы зондимæ никуы ’мсæртæ... 
Цы дзуры адæймаджы дзых, 
Нæ фенкъары уый арæх зæрдæ. 
ХУДИНÆГТÆ 
Арт æрхуыссыди, æртхутæг... 
Байдзаг æртхутæгæй зæхх... 
Нал ис худинагыл худæг, 
Худинæгтæ та сты хæрх. 
ЗЫНДÆР ÆМÆ ÆНЦОНДÆР 
Нæ дын ратдзæн дæ дзыхмæ дон дæр, 
Дæуæн ис ахæм фырт-бындар... 
Кæйдæр асайын у æнцондæр, 
Дæхи нæ асайын — зындæр. 
СУСÆГÆХСÆНАД 
Йæ туджы ис хуыснæгад, 
Рыджы æвдылд — йæ худ... 
Чысыл сусæг æхсæнад 
У алкæцыйы уд. 
ТÆРИГЪÆДЦАГ 
Чи ма стауы абон цард та, 
Зæрдæ кæд ныддур?! 
Хуры бын бынат куы ссардта, 
Аныгуылд уæд хур. 

ЗÆРДÆÆМÆДЗЫХ 
Æнæмæнгæй æвзæртæ 
Фæзминæгты цур ис... 
Куы вæййы афтид зæрдæ, 
Уæд сисы дзых фæдис. 
ХАТКÆНЫНАД 
Кадджын нæ уыди нæ фыдæлтæм рогдзинад, 
Ноджы кæрæф æмæ зыд... 
Хаткæнынадмæ ис бахæссæн ногдзинад, 
Фæлæ уыдзæн уый рæдыд. 
ÆРДХÆРДТÆ 
Бавзæрстон æз цины бонтæ, бавзæрстон зынад, 
Бафæрæзтон хъизæмæртты риссагдæр цæфæн... 
Царды дæргъы иу æрдхорд у бирæйыл нымад, 
Тынг бирæ — дыууæ æрдхорды, ’ртæйæн нæй уæвæн. 
ТУТТ 
Мæ ныхæстыл хæрзаг 
Йæхинымæры худт... 
Йæхи сагъæстæй дзаг 
Вæййы æдзухдæр тутт. 
ÆВЗÆРДÆР 
Макуы сриссæд уый тыххæй дæ сæр дæр: 
Мысдзынæ кæддæр дæ ныры кар... 
Хæлд сылгоймаг хæлд лæгæй — æвзæрдæр: 
Хауы уый бæрзонддæрæй дзæвгар. 
РÆДЫДТÆ 
Æз нæ зонын, абонмæ кæм уыдтæ, 
Фæлæ мæ дæ фенын тынг фæндыд... 
Бирæ уарзты бирæ ис рæдыдтæ, 
Уарзт кæм нæй, уый — иууылдæр рæдыд. 

ХÆРИНАГ ÆМÆ ДАРÆС 
Ыстондзыиæ æдуидаг — куы бахъæуа — дæ мæитæг, 
Фæкъахырæй нæ тæрсын, дæ намысау дæ кадæн... 
Æхсызгондзинад исæм нæ хæрдæй мах нæхæдæг, 
Цы дарæм, уымæй исынц æхсызгондзинад адæм. 
СÆФТМÆФÆНДАГ 
Уыд йæ тæраз, барæн ахæм лæгæн туман, 
Никуы ’рбадт фæлладæй бæласы бын сæрды... 
Бирæ хъæздыг баззад тынг мæгуырæй уымæн — 
Иу капекк асламдæр ’лхæнын уыд йæ зæрды. 
ПЕЦТÆ ÆМÆ СУГТÆ 
Де ’взаг дæ ферох, зæгъ-ма мын, кæцон дæ 
Рахонæм, баци дæ кад кæд мæрдфынæй?! 
Фондз пецы самайын хонынц æнцондæр 
Иу пецæн сугтæ æрцæттæ кæнынæй. 
ФОЦЦЗЫССÆДЗАЗДЗЫД 
Сымахимæ æхсызгон у 
Уæвын, æфты мæ кадыл, 
Уæвгæ мæ карæны бон у 
Кæцыранфæнды бадын. 
ФЫДДÆР 
Цæмæй цæрай æгадæй, 
Кæн уый тыххæй зыддæр... 
Æнæуынондзинадæй 
Кæнгæ уарзт у фыддæр. 
МÆЛÆТ ÆМÆ ХЪАЛ ОНТÆ 
Нæ ракуырдтон фæрæт 
Æз иу хатт дæр дæуæй... 
Æнæуæвгæ мæлæт 
Æмæ хъалонтæн нæй. 

АЦЫ ДУНБ 
Бахъуыд мæ ызмисимæ пыс дæр, 
Ралæууыд фæстæдæр дурты рад дæр... 
Ацы дуне чи зоны хуыздæр, 
Уарзынц æй цæмæндæр уыдон къаддæр. 
КАДГÆНÆГ 
Дæрдтыл куы æнхъæвза йæ зонд, 
Куы куса хорз йæ сæр, 
Дæ кад дын сисдзæни бæрзонд 
Дæ байзæддаг кæддæр. 
ÆНКЪАРД ÆМÆ БÆЛЛÆХ 
Нæ ацæудзæни дард 
Ыстыр фурды бæлæгъ... 
У адæмимæ ’нкъард, 
Æнæ адæм — бæллæх. 
ÆНÆУУÆНКДУНЕ 
Дзурынц дæ хæстæгыл 
Аз æмæ мæй... 
Адæмыл, рæстæгыл 
Баууæндæн нæй. 
ФÆНДЫР 
Бафæрсут-ма йроны: 
Циу хъуылæг, бæрдын?.. 
Райсæд фæндыр, чи зоны 
Фæндырæй цæгъдын. 
ТАГЪДÆХХУЫС 
Ницæйаг дзывыр 
Рардæуыд уæгъуырæн... 
Тагъд æххуыс дывæр 
Пайда у мæгуырæн. 

ЛÆВАР КÆНЫН 
Нæ рауайдзæни хъисынæй 
Зæрдæйы фæндйаг тын... 
Хуыздæр мæм кæсы исынæй 
Лæвар кæнын, дæттын. 
ХЪОМЫЛГÆНÆГ 
Лæг, адæймаджы сæрыл тох 
Цæудзæн, уырнæд уый дæу... 
Йæ сабидуг кæмæй у рох, 
Уый хъомылгæнæг нæу. 
ÆХЦА 
Чи кæны æдзух йæ цардæй хъаст, 
Уый зæрдæ нæ базондзæни райын... 
Алцы мæм нæ уыдзæни æваст, 
Райдайон чысылдæрæй — æхцайæ. 
ÆНÆУУÆНК 
Тыхджын у зондæй, де «уæнтыл» 
Æнæдзургæйæ ’рхуысс... 
Сымах ныхæстыл не ’ууæндын... 
Мæхи ныхæстау æз. 
ЦЫТДЖЫН ЛÆГ 
Дæ зонд дæуæн — нырма фынæй, 
Куыд уай уæд афтæмæй ныфсхаст?! 
Цытджын лæджы æмбарæг нæй, 
Æндæр æй фехсиккам æваст. 
ФÆЛИВДЖЫТÆ 
Кæрæдзийы нæ уарзæм мах — хæйрæджытæ, æвдиутæ, 
Нæ хъарутыл, зæгъут-ма мын, уæд афтæмæй куыд бафта?! 
Куыд фембæхсынц сæ цæссыгтæ сæ мидбылхудты иутæ, 
Кæй ницы зонынц иннæтæ, æмбæхсынц хатгай афтæ. 

НÆЛГОЙМАДЖЫ ХÆСТÆ 
Йæ сау хъама дардта 
Æдзухдæр æлвæстæй... 
«Сылгоймаджы бартæ» — 
Нæлгоймаджы хæстæ. 
АХÆМЛÆГТÆ 
Нæ фæрæдыди æмбисонд: йæ коймæ 
Фæзынд кæцæйдæр, ’рбацæуы та уартæ... 
Кæй асайдзæни алкæцы сылгоймаг, 
Дзæвгар разындзæн ахæм лæгтæ царды. 
КОМ ИВАЗЫН 
Зæххыл ис алы фыдæн хос, 
Фæлæ сын ницы зонын æз... 
Йæ ком куы фæивазы фос, 
Вæййы уæд адæймагæнгæс. 
СÆН 
Никуы ыздæхта йæхимæ дæ конд 
Мæн... 
Зондджынæй рауайын кæндзæн рæузонд 
Сæн. 
РАЗДÆРÆМÆ ФÆСТÆДÆР 
Ахсы кæсæгтæ æдзухдæр ызмæсты, 
Сайдæй, фæлывдæй цæуын ын нæу зын... 
Хонæджы разæй фæзыныны бæсты, 
Хонæджы фæстæ æрæджйау фæзын. 
ФÆЛЫВДÆЙ ЦÆУÆГ 
Никуыма балхæдта дзаума зынаргъæй — 
Афтæмæй ахады адæмы цæсты... 
Бахъуыд кæд исты ыскæнын, уæд архай — 
Исчи йæ хъуамæ ыскæна дæ бæсты. 

ИУНÆГÆЙ 
Знæт уæрыкк нæ дæйы 
Хи мады, зæгъыс... 
Иунæгæй нæ вæййын 
Иунæг никуы æз. 
ЦАЛЫНМÆ 
«Иугæр дæ куы бахъæуон, уæд мæ 
Ссардзынæ», — уыди дын раджы загъд... 
Цалынмæ дæ бафæрсой, уæдмæ 
«Нæгъ» зæгъыныл макуы бакæн тагъд. 
ХЪАЗГÆЙÆ 
У бæрзонд — къæхæн — 
Ацы хатт дæ сис... 
Растытæ зæгъæн 
Хъазгæйæ дæр ис. 
БЫНÆТТÆ 
Дæ хуызæттимæ æз куыд уон æмудон, 
Хынджылæггаг ыскæнынц кæд нæ фынг?! 
Кæй авæрынц дыккаг бынаты, уыдон 
Ысфидауиккой фыццаджы дæр тынг. 
ХЪÆНТÆ БÆРÆГГÆНÆГ 
Хъæндзинæдтæм — æмхиц, фæкæны сæ æдзух æргом, 
Фæуынæм сæ хæстæгмæ... 
Сатирæ у кæсæн, зыны дзы алкæйы цæсгом 
Дæхионæй фæстæмæ. 
РÆДЫД 
Дæ сæрæндзинад айхъуысти сыхбæстыл нæ — хъæуыл, 
Чысыл обау дæ чи хуыдта, ды уымæн дæ ныр рагъ... 
Нæ рæдыдыл куы басæттæм, уæд дзуры уый цæуыл? — 
Ызнонæй абон зондджындæр æнæмæнг фестæм мах. 

ФЫССÆГ 
Ныхасы тых, хъару кæй хаты, 
Вæййы уый алы ран бæрæг... 
Хъæугæ дзырдтæ хъæугæ бынаты 
Æвæрыи зоны хорз фыссæг. 
чиныг 
Æрцахстой кæддæр дуджы Саккатæ зины, 
Сæ «цу-ма» сын кодта кæстæрау æххæст... 
Цыфæнды сæрхъæн дæр ныффысдзæни чиныг, 
Уæй та дын æй акæндзæн зондджын æрмæст. 
УАРЗЫНЫ ДУГ 
Æз зондджын ныхас фехъуыстон мæ хистæрæй æрæджы, 
Уæззау вæййынц кæддæриддæр йæ хъуыдыджын ныхæстæ: 
Куы бауарзы, уæд сæрра вæййы лæг æнæнхъæлæджы, 
Кæй сæрра, уый та базоны йæ чындзæхсæвы фæстæ. 
ФÆЗМИНАГ ХЪУЫДДАГ 
Уыд мидбылхудт Марк Твены уаг, 
Нæ тарстысты дзæгъæлы уымæй. 
Дзырдта: «Æвзæрдæр нæй хъуыддаг, 
Фæзмын кæй хъæуы, уымæй». 
ФОНДЗЫССÆДЗ ХАТТЫ 
Йæ разы цыфæнды уæззау лæууæд хæс, 
Уæддæр æй лæгау лæг нæ хаты... 
Тамако ныууадзын хæрзæнцон у, æз 
Ныууагътон уый фондзыссæдз хатты. 
КУЫРЫХОНТÆÆМÆ МАХ 
Тынг архайæм, уæддæр нæм 
Кæнынц цæмæндæр гæсгæ загъд... 
Мах сабыргай цы кæнæм, 
Куырыхонтæ кæнынц уый тагъд. 

УАРЗТ МАРДЖЫТÆ 
Ахуыссын кæндзысты донæй арт, 
Зондæн та нæй абырсæн тыхæй... 
Ницыйæ цы уарзт райгуыры, мард 
Уый æрцæуы алцæйы тыххæй. 
РÆСТДЗИНАД ÆНГÆС 
Дæ хур дæуыл ныгуылæнмæ фæкъул, 
Æиæфыст та — дæ хæс... 
Рæстдзинадæн йæ цыфыддæр фыдгул — 
Рæстдзииады æнгæс. 
ÆВЗÆРМИТÆ 
Æз уазджытæ Къуыдаргомæй 
Уæлладжырмæ æрхуыдтон... 
Кæнын нæ хъæуы, раргомæй 
Цы митæн тæрсыс, уыдон. 
УДÆН ÆМÆ БУАРÆН 
Бахъуыд цудын 
Абон мæн... 
Удæн — худын, 
Буарæн — сæн. 
МАРГЪ ÆМÆ ЙÆ ЗАРÆГ 
Нал зоныс амондджын цардæй 
Абон æфсис... 
Алкæцы маргъæн йæ зардæй 
Базонæн ис. 
НЫХÆСТÆ ÆМÆ УАРЗТ 
Нæ дзы ахиздзæн топпы нæмыг, фат дæр, 
Нæ зоны уый тæппуддзинадау тарст... 
Цы ран вæййы рæсугъд ныхæстæ къаддæр, 
Фылдæр вæййы уым алы хатт дæр уарзт. 

УАРЗТ ÆМÆ ÆГЪДÆУТТÆ 
Уарзон куыст 
Цæсты рухс фесты... 
Уарзтæн фыст 
Æгьдæуттæ не сты. 
ПЕХУЫМПАРТЫ ХУЫЗДÆР 
Кæндзынæн дын æххуыс дæр, 
Куы мæм хъусай æцæг... 
Пехуымпартæн сæ хуыздæр 
У хорз хабархæссæг. 
МÆ МУЛК, МÆ ИС 
Нæ дæм кæндзæн иу дæр фæстагæттæй загьд — 
Дæ хъуыддæгтæй никæцы баззад æмбисыл... 
Цыдæриддæр хорзæй æрцыд кæддæр загъд, 
Нымайын æз уыдон мæ мулкыл, мæ исыл. 
АДÆМЫКАД 
Цъуппыл йæ бадæн — 
Ахæм у зæй... 
Адæмы кадæн 
Дихгæнæн нæй. 
ЛÆДЖЫХÆСТÆ 
Йæ къахджытæ хæстæн 
Уæ паддзæхты хон... 
Лæгау лæг йæ хæстæн 
Нæ зоны кæрон. 
КАДÆМÆНАМЫС 
Ног азы фембæлдзыстæм мах хъæмæ, 
Райсдзынæн та дын дæ къух... 
Кад æмæ намыс æрцæуынц кæмæ? — 
Чи сæм фæтындзы æдзух. 

ДЫУУÆ МАДЗАЛЫ 
Хæлæг кæнын у хъæн, æнæхайыры низ, 
Уый адæмы кæны дæлдæртæ ’мæ уæлдæртæ... 
Дæхи стауынæн, лæг, дыууæ мадзалы ис: 
Дæхи хорзы кой кæн, кæнæ та фау æндæрты. 
БИРÆ ДЗУРЫН ÆМÆ ХЪУЫДДАГ ДЗУРЫН 
Дæу ацы ’мбырдмæ чи ’рхуыдта, 
Нæ уыди ууыл сæр... 
У бирæ дзурын иу хъуыддаг, 
Хъуыддаг дзурын — æндæр. 
ГОРÆТЫ ÆМÆ ХЪÆУЫ 
Дæ хъæздыгдзинæдтæй мæн иу дæр нæ хъæуы, 
Куы дæ фенын — уайы мæ цæстыл быдзæу... 
Æнæзонгæ адæм дæ зондзысты хъæуы, 
Нæ зондзысты зонгæтæ горæты дæу. 
АБОНÆМÆФИДÆН 
Æфтауы хъаз æнæхъæрæй, фæкæны карк хъуыдатт, 
Фæкæсы йæм: æрæфтыдта æнæхъæн обау, хох... 
Хъуыддæгты бæсты адæймагæн абон кæнынц кад, 
Кæсдзысты сом йæ хъуыддæгтæм, уыдзæн йæхæдæг рох. 
ИУЗÆРДИОН РЫНЧЫН 
Æфсис нæ зоныс ницæмæй, æдзух кæныс æгæртæ, 
Хъæуы дæ уагæр иунæгæй цæрыны хостæ цас?! 
Йæ хорз дохтырыл ’взæр рынчын нæ сивдзæни йæ зæрдæ: 
Уыдзæн йæ фарсмæ, цалынмæ уа хосгæнæг æгас. 
ЗЫНДГОНД ФЫССÆГ 
Фыссæг мæ нæ рауади, базыдтон кæд? — 
Фæндзай азы фæстæ, фæлæ уыд æрæджйау: 
Уæдмæ сдæн зындгонд фыссæг, акодтон фæд 
Æз чиныгкæсджыты зæрдæтæм æвæджйау. 

РÆСТÆГ 
Кæй у дæ туг æмæ дæ ыстæг, 
Фæцæут уымæн иумæ балцы... 
Æппæты фылдæр исы рæстæг, 
Дæтгæ дæр нын кæны уый алцы. 
СУСÆГГАГ 
Нæ дын зæгьдзæни иу дæр «цу-ма». 
Цæуыннæ? Не ’мбарыс ныхас... 
Æргом цы нæ фæкæнынц, уымæн 
Нæ вæййы арæх хорзæй тас. 
КУЫРЫХОНТÆ 
Фæзылдтæ зондджын лæгау дардыл, 
Æгас хæдзар ыссардтай ды... 
Куырыхонтæ мæлæтæй цардыл 
Фæкæнынц арæхдæр хъуыды. 
ДЫУУÆ ЦИНЫ 
Арвы нæрд-хъæрмæ 
Æрыхъал и мин... 
Цинмæ æнхъæлмæ 
Кæсын дæр у цин. 
БАСТДЗИНАД 
Райс-ма дæ фæндыр 
Тагъддæр дæ къайæ... 
Иу сайд йæ фæдыл 
Иннæйы сайы. 
РУВАС 
Къах кæнин æмист 
Демæ, тагъд тæхин... 
Акалдта йæ фист, 
Баззади йæ хин. 

КÆЙДÆР АИПП 
Æххуыс кæнынмæ хъавыс кæд, 
Уæд бирæйæн нæ — иуæн... 
Кæйдæр аипп куы фенын, уæд 
Ысраст кæнын мæхион. 
НЫХАСЫ БАР 
Æгæр систай дæ хæстæджы, 
Дæттыс æгæр дæ хæстæгæн... 
Ныхасы бар йæ рæстæджы 
Нæ вæййы арæх рæстæгæн. 
ÆНÆБАЗЫР МАРГЪ 
Уæззау ысты дæ хæстæ, 
Рæуæгдæр нæу мæ уаргъ... 
Æнæ хъуыддаг ныхæстæ — 
Æнæ базырæй маргъ. 
ХУЫЗДÆР 
Иу «гæррæтт» мастæн 
Ахæмтæн фагу... 
Æвзæрты астæу 
Хуыздæры агур. 
АИППЫТÆ 
Нымады никуы уыд тæлтæг, 
Нæ йæ хуыдтой рæстытæй... 
Йæ аиппытæ фендзæн лæг 
Хуыздæр кæйдæр цæстытæй. 
ÆУУÆНДЫНЫ ТЫХ 
Ардæм цæугæйæ мæ фæндаг уыд Дзауыл — 
Дзауы æрбады, æвæццæгæн, зæд... 
Адæмæй къаддæр тæрсдзынæ, Хуыцауыл 
Тынгдæр, тыхджындæр куы æууæндай, уæд. 

Цæлуарзагæн йæ зæрдыл лæууы æдзухдæр наф, 
Йæ хуымы та æрзайы пысыра æмæ цил... 
Кæд дæ нæ фæнды кусын, фæллой кæнын, уæд дав, 
Ыстигъ кæнæ мæгуыргур хъæуи-хъæу уынгты зил. 
ФÆЗМИНАГ ЦАРД 
Йæ сæрæндзинадмæ фæбæллæм мах сагæн, 
Цæхæрцæст, йæ алкæцы фезмæлд дæр — арт... 
Мæлæтæй дæр ма тæрс, бæлгæ дæр æм ма кæн, 
Зæрдæмæдзæугæ уæд уыдзæни дæ цард. 
ТАЛФ-ТУЛФ 
Уæйгонд æмæ æлхæд — 
Цы ма уыдзæн æгаддæр!.. 
Куы кæнай талф-тулф, уæд 
Дæ къухы бафтдзæн къаддæр. 
ÆЦÆГÆЛОН БÆСТÆ 
Дæ тырысайæн у йæ хуыз æхцадон, 
Нæй раппæлæн сæ иуæй дæр дæ митæн... 
Кæйдæр бæстæйы ис æрмæстдæр абон, 
Дæхи бæстæйы — ивгъуыд æмæ фидæн. 
БУЗНЫГ 
Куы нæ уа дзаг, уæд афтæмæй нæ лæууы голлаг хъен, 
Куы кæнай зивæг — бæллицтæ æрцæудзысты ныгæд... 
Куы фервæзти фыдбылызæй, уæд загъта Гиоген: 
«Кæй мæ хъахъхъæныс афтæ тынг — ыстыр бузныг, хъысмæт!» 
ХУЫЦАУ 
Рох макуы кæн, дæ зæрдыл æдзухæйдæр лæууæд: 
Дæ кад, дæ намыс хъахъхъæн кæддæриддæр къæмæй... 
Куы нæ ссарай Хуыцауы дæхи зæрдæйы, уæд 
Æндæр ран уый ыссарæн нæ уыдис æмæ нæй. 
336 

АМОНД 
Знæгты ’хсæн хъæддых дæн, знæгты ’хсæн куыд цудон! 
Хъуамæ мæ уæнгуагъдæй макуьт фена сон... 
Амонды æрцыдыл чи æууæнды, уыдон 
Амондджын уыдзысты, скæндзæн ахæм бон. 
ФÆЛТАУ 
«Фарн дæуæн æруад дæ рæзты», — 
Исчи зæгъдзæн, ау?.. 
’Взæрдзинад кæныны бæсты 
Мацы кæн фæлтау. 
СЫЛВАЗ ÆМÆ ЛÆГОЙ 
Дæлдзæхх фæуæд дæ кой, 
Нæ зоныс кæд сæрфат!.. 
Сылваз æмæ лæгой — 
Æмхуызон тынг æгад. 
АХХОС 
Ирæн чи нæ фæци фаг хорз, 
Адджын уый куыд уа мæ удæн!.. 
Агурæнт сæхимæ аххос, 
Чи нæ у сæрибар, уыдон. 
ЗОВДÆМÆТЫХ 
Ыстæм мах алцæмæйты домд, 
Бæллиццагдæр нæ уыдзæн фидæн... 
Цæмæн хъуыд адæймаджы зонд, 
Кæд æм хъæуы тыхæй æвзидын? 
РÆСТДЗИНАДЫ ÆВЗАГ 
Фæрынчын вæййы саг, 
Зын сахат ыл нæхи фæбарæм... 
Рæстдзинады æвзаг 
Хуымæтæг у, æнцонæмбарæн. 
мсохты Му:»афс*р 
337 

ЗОНЫНДЗИНÆДТÆ 
Бæркадæй æртасыд фынг, ис дзы дурынау цайдан, 
Ивын райдайдзысты тагьд кады гаджидау рæгъæй... 
Зонындзинæдтæ дæм — фаг, никуы дзы кæныс пайда: 
Афæлдæхтай зæхх, нæмыг ауæдзы ныппарæг нæй. 
РÆДЫД 
Æвæрынц фау дæ рæтыдыл: 
Дæ судзин арф нывæр... 
Куы нæ сæттай дæ рæдыдыл, 
Кæныс æй уæд дывæр. 
ÆВЗÆРДЗИНДД 
Кæм æрнай кæнынц мусы сысджы кæнæ мæнæу, 
Уым баззайы фæлхæрттæ: хъæмпытæ ’мæ зыгуым... 
Æвзæрдзинады аххос кæмдæр агургæ нæу, 
Дæхимæ йæ æрцагур, ыссардзынæ йæ уым. 
ЗÆРДÆРУХСГÆНÆГ 
Æлхынцъæрфыгæй знаг цæуæд, 
Æлхынцъæрфыг æмæ æрхуымæй... 
Дæ хæс куы сæххæст кæнай, уæд 
Æхсызгондæр цы уыдзæн уымæй!.. 
НЫХАСÆМÆТЫХ 
Куы йæ басудза иу хатт бас, 
Уæд доныл дæр кæндзæн фу дзых... 
Цы ран нæ фембарынц ныхас, 
Йæ хъару равдисы уым тых. 
ФÆРАЗОН 
Быцæуæн дзы хъæл дæр 
Нæ рантысдзæн — зыдтон... 
Тыхы кадæй уæлдæр 
Фæразоны кад хон. 

ÆНЦОЙ 
Хъармы их дæр дон у, 
Фесты нæлхæ сой... 
Уромын кæй бон у, 
Ууыл кæн æнцой. 
ТÆССАГРÆДЫД 
Йæ ерæдзыпп цæттæйæ дардта, 
Тæрхъусау дзы нæ ирвæзт саг дæр... 
Кæмæн ысты фылдæр йæ бартæ, 
У уый рæдыд дзæвгар тæссагдæр. 
ТЫХДЖЫН ÆМÆ ЛÆМÆГЪ 
Домбай нæ басгуыхтæ нæ Ирæн, 
Нæ йын басгуыхтæ никуы арс... 
Тыхджын куы фæкæны æртхъирæн, 
Вæййын уæд лæмæгъдæры фарс. 
ÆЦÆГ ЗОНДДЖЫН 
Рæсугъд у удыхъæдæй; кондджын 
Кæд нæу, уæддæр рæвдауы цæст... 
Æдзух цы лæг нæ вæййы зондджын, 
Ис зондджын хонæн уый æрмæст. 
ÆНУСОН ЗНÆГТÆ 
Бæркадджын фынджы бæрæгастæу — 
Уæлдай ыстырдæр кад кæфæн... 
Хъæздыг æмæ мæгуыры астæу 
Хæлардзинадæн нæй уæвæн. 
ХОРЗДЗИНÆДТÆ 
Аргъ нæ кæнынц мах дуджы куыстæн, 
Нал иртасæм хорз æмæ æвзæр... 
Хорздзинæдтæ цасфæнды ыскæн, 
Фаг лæгмæ нæ фæкæсынц уæддæр. 

ЦАГЪАЙРАГ 
Дæлджинæг, æмбар æй, 
Æдзухдæр — бынæй... 
Йæ монцты цагъарæй 
Цагъайрагдæр нæй. 
ЦÆССЫГÆМХÆЦЦÆ ЦИН 
Кæсы дæм хин 
Цæмæндæр зонд... 
Хъæздыг, дæ цин — 
Цæссыгтæй конд. 
НИЦЫ ИС БАМБÆХСÆН 
Ничи дын бамбардзæн абон дæ рис, 
Сахуырстой, урс цы уыд, иууылдæр сауæй... 
Алцыдæр бамбæхсæн адæмæй ис, 
Фæлæ нæй бамбæхсæн ницы Хуыцауæй. 
ÆВЗÆР ХЪУЫДЦÆГТÆ 
Бамбæхсыс фæскъуым, куы бахъæуы сæр, 
Афтæмæй дзургæ фæкæныс æгæр дæр... 
Де ’взæр хъуыддæгтæ æмбæхсын — æвзæр, 
Уыдон æргомæй кæнын — ноджы ’взæрдæр. 
ÆППÆЛЫН 
Хæсдзысты алкæмæн тæрхон,— 
Йæ æцæг дунемæ куы бафта... 
Дæхи сисын куыд нæу дæ бон, 
Дæхицæй æппæлын дæр — афтæ. 
ÆВЗАГ 
Рæбын-иу куы равдæлон дзагæй, 
Дзырдтой уæд «нæй»-йы бæсты «дзаг»... 
Хуыздæр у фæлитойы ’взагæй 
Къуыттыйы æвзаг. 

ÆНÆУУÆНК ГАЛИУ 
Куы уарыди, уæд хусы 
Дæу дардта й’ аууон къалиу... 
Дæ рахиз къух цы кусы, 
Уый ма зонæд дæ галиу. 
ХÆРИНАГÆМÆ ХÆРИНАГГÆНДЖЫТÆ 
Кæйфæндыдæр арвитдзæн ахæм хуындзау, 
Йæ ном ис йæ уæлæ: æвзæйраг... 
Нæ адæмæн радта хæринаг Хуыцау, 
Хæринаггæнджытæ та — хæйрæг. 
ФЫДГОЙТÆ 
Нæ бавзæрстам фыдхъизæмæрттæ цъус, 
Цæрыныл та-иу архайдтам мах растæй... 
Цытæ дæ дзурынц адæм, уымæ хъус 
Æмæ дæ дыууæ хъусмæ уай ды мастæй. 
ЗОНЫНДЗИНÆДТÆ 
Æрцыдтæ æд сагъæстæ, рис 
Дæ фыдæлты къона-бæстæмæ... 
Бынтон бирæ зонæн дæр ис, 
Цы дæ хъæуы, уымæй фæстæмæ. 
ЗÆХХ 
Нæ дын зоны ничи дæ къæбæр, дæ цæхх, 
Дæ зæрдæ у афтид мæгуыры къæбицау... 
Уæлдæф æмæ хурау у адæмæн зæхх 
Сæ иумæйаг исбон, нæ йын хъæуы хицау. 
УАРЗОНДЗИНАДÆМÆ РÆСТДЗИНАД 
Куы бакæнай хæрæгæй хуым, 
Æрбаддзæн уæд дæ кадыл сæг... 
Цы ран нæй уарзондзинад, уым 
Рæстдзинад не ссардзæни лæг. 

ХЪУЛÆЙХЪАЗТ 
Ыскодта дæ Хуыцау 
Дæ амондæн мыдгæс... 
Æнæнхъæлæджы цау 
У хъулæй хъазты ’нгæс. 
СТЫР ФÆНДАГ 
Æрцыди уалдзæг, дуне дары цъæх, 
Йæ лæвæрттæй у алкæцы хæрзцæттæ... 
Зæххы къори — ыстыр фæндаг, уæрæх, 
Ыстæм дзы мах та иууылдæр бæлццæттæ. 
ФÆЛВАРÆНФАРСТ 
Куы ’рбадти кæрдæгыл æртæх, 
Уæд райстон æз мæ джидæ... 
Цы хоныс амонд, уый мын зæгъ, 
Зæгъдзынæн дын уæд, чи дæ. 
ДИДИНÆГ ÆМÆ ЦАРД 
Уæллагæй лæгæн цы рард, 
Уымæй у æфсæст... 
Дидинæг æфтауы цард 
Иунæг хатт æрмæст. 
ТАГЪДЦÆТТÆГÆНАГ ДЫРГЪ 
Нал кæны дæ цæсгом сырх, 
Хъуамæ уадзид уый цъæх арт... 
Тагъд куы сцæттæ вæййы дыргъ, 
Уæд цыбыр у тынг йæ цард. 
ХУЫЦАУЫ ФÆРЦЫ 
Лæмæгътæй никуы уыд хæххон, 
Лæмæгъæй, Уæллаг, мах дæр бахиз... 
Хуыцауы де ’ххуысгæнæг хон 
Æмæ кæнай уæлахиз. 

тыхджын 
Дæ фарсмæ федтай кæд фæлвых, 
Уæд ын ыссудз йæ риуы арт... 
Тыхджын дæ ды, фæлæ дын тых 
Мæгуыры ссæндынæн нæ рард. 
АИВАД 
Бæласы бын бад æмæ 
Царды чиныг кæс... 
Аивад у адæмы 
Иугæнæг фæрæз. 
ФÆЗМИНАГ 
Кæмæн ис амондджын фæдон, 
Куыд кæна уый йæ цардæй хъаст!.. 
Мæ хуызæн кæн, зæгьгæ, дæ бон 
Куы уа зæгъын — уыдзынæ раст. 
ДЫУУÆ БАРЫ 
Дæ мæгуыр сæр уыдзæни сайраг, 
Куы раттай искæмæ «дæ бар»... 
Кæнæ у адæмы цагъайраг, 
Кæнæ Хуыцауæн у цагъар. 
ДАРГЪ 
Æфсондз хæссынц нæ иутæ, нæ иннæтæ та — саргъ, 
Хæдтулгæйы фæтæхынц фæлывд æмæ мæнгард... 
Кæуыл нæ хæцы хуыссæг, у уымæн йе ’хсæв даргъ, 
Фæллад лæгæн — йæ фæндаг, æдылыйæн — йæ цард. 
ДИНГÆНДЖЫТÆ 
Нæ рахондзынæ иуы дæр зæххон адæмæй зæд, 
Уæддæр фæкæсынц бирæтæ сæхимæ дауæг, сих... 
Чырыстон дин æххæст кæнын куы фæразиккой, уæд 
Нæ уаиккой хъæздыджытæ, мæгуыртыл адæм дих. 
343 

СЫГЪДÆГУДТÆ 
Æмбæхст уыдзæи зæры бонмæ 
Дæ фæлгонц риуы арф... 
Сыгьдæгуд чи у, уыдонмæ — 
Хæстæгдæр зæххæй арв. 
ÆНÆХУЫЦАУ 
Цæмæн рафауон сагсуры, 
Куыд æм æрхæссон фау?! 
Хуыцауы чи нæ агуры, 
Нæй ахæмæн Хуыцау. 
ХОРЗХЪУЫДЫТÆ 
Кадджын бынат кадгурæн 
Ратдзысты зынæй... 
Хорз хъуыдытæй райгуырæн 
Цауд хъуыддæгтæн нæй. 
НЫХАСЫ АРГЬ 
Дæ маргæвзаг — сæрдасæн, 
Цы у йæ ныхмæ арх!.. 
Кæд аргъ кæныс ныхасæн, 
Уæд дын кæндзысты аргъ. 
ХОРЗДЗИНДД 
Ды зын ран нæ фæзындтæ æрвадмæ, 
Абон та йæм бацыдтæ лæгъстæмæ... 
Хорздзинад йæ аууонмæ — йæ кадмæ 
Никæцы бон ракæсдзæн фæстæмæ. 
ЛÆДЖЫ ХУЫЗÆН ЛÆГ 
Уырыйау æмбæхсыс дæ ис-бистæ уæрмы, 
Дæ намыс — ныллæг... 
Йæ хъæздыгдзинæдтæй фæкæны æфсæрмы 
Лæджы хуызæн лæг. 

КÆСАГАХСÆДЖЫ УС 
Кæй фæкæныс алкæцы ранмæ æрæджы, 
Æнæджелбетт кæй дæ, у уымæй бæрæг... 
Кæсагахсгæ иу хатт куы фенис дæ лæджы, 
Уæд бамбарис, цавæр быхсаг у дæ лæг. 
ÆХХУЫС 
Хъæздыджы нæй мæгуыры мæт, 
Æндæр у ахæмты æгьдау... 
Ды мын куы баххуыс кæнай, уæд 
Нæ ферох кæндзæн мæн Хуыцау. 
ÆХЦАТÆÆМÆ РÆСТÆГ 
Дзæгъæлы зæхх дæуау нæ нæмын, 
Дæлдæр æрлæудзынæн кæмæй!.. 
Æхцатæ кусын æз, фæлæ мын 
Рæстæг сæ хардз кæнынæн нæй. 
ÆХСАРДЖЫН 
Нæ тæрсы ахæм хъизæмар, рыстæй, 
Йæхи фæхоны алы ран дæр барджын... 
Фыццаджыдæр йæхи цардыл, ыстæй 
Нæ ауæрды кæйдæр цардыл æхсарджын. 
КУЫД? 
Ды хъуамæ мæ разæй фæуай: 
Дæ цуры зæронд лæг дæн æз... 
Куы никæмæн ницы фæуай, 
Куыд дæ дара исчи уæд хæс?! 
КЪУЫТТЫ 
Нæ бады гакк-гукк иннæтау къуыртты, 
Æлгъыст æй хон... 
Кæны æдзæмæй хъизæмар къуытты, 
Мæгуыр йæ бон. 
345 

ЦЫРТДЗÆВÆН 
Тæрсын æз ныццæвынæй 
Алкæд дæуæй... 
Гæххæттын цыртдзæвæнæй 
Фидардæр нæй. 
ÆДЗÆСТУАРЗОН 
Уыдтой æрвылбон дæр сæндоны 
Цыдæр æнахуыр адæмимæ дæу... 
Хæлары курдиатджын ысхонын 
Фыдызнагæй æнцондæр хонæн нæу. 
АДÆМТÆ ÆМÆ ПАДЦЗÆХТÆ 
Рæстæджы уддзæф радымдта, 
Фæцыдæр и дæ фæд... 
Мæлынц æлдæрттæ, адæмтæ, 
Нæй адæмтæн мæлæт. 
АМÆМÆУЫМ 
Кодтой нын сæ цæргæйæ хæрам, 
Зонæм сæ, бæрæг нын ысты уыдон... 
Цины кæхцæй чи фæнызта ам, 
Тъæпæнхъæуы нуаздзæн уый хъыцъыдон. 
ДЗУРЫНМОНДАГ 
Ис хохмæ схизæн рагъыл, хъæдæй æмбæрзт у рагъ, 
Фæлæ нæу уыцы рагъмæ бынтон æввахс, хæстæг... 
Куы нæ нæм вæййы хъусæг, уæддæр фæдзурæм мах, 
Хуыздæр нæм кæсы дзурын, цæмæн, нæу уый бæрæг. 
ФÆЛЫВДЫÆМБИС 
Цæмæн дзы бахъуыд цымæ загъд та, 
Æргом-ма исчи уый зæгъæд... 
«Куыд дзурынц, афтæмæй...» кæд загътай, 
Фæлывды æмбис загътай уæд. 

ДАРÆСТЫ ХУЫЗДÆР 
Нæ ирон æгъдæуттыл хъæддыхдæр хæцæм, 
Уæлдайдæр дæ кары, мæ кары... 
Сылгоймаджы дарæсты хуыздæр — æдзæм, 
Фæлæ йæ ыстæм хатт фæдары. 
КЪÆСЫ ГУЫРД 
Дыууæ лæгæй дæс гутоны 
Фæцалцæг кодтой мæй... 
Къæсы чи райгуырд, уыдоны 
Галуаиты сагъæс нæй. 
ÆНХЪÆЛМÆ КÆСГÆЙÆ 
Хъуамæ хъысмæтæй мæ фарчы хай райсон, 
Тава мæ хъуамæ мæхи сугты арт... 
«Абон цы нæ ис, уыдзæни уый райсом»,— 
Афтæ хъуыдыгæнгæ ивгъуыйы цард. 
РОХЫ ДОН ÆМÆ ТУДЖЫ МАЛ 
Уый кæндзæн кæддæр бон хæрд, 
Чи бацыд æрмхæсты... 
Рохы доны ныхс æфхæрд 
Туджы малы бæсты. 
РАЙСОМÆЙÆМÆ ИЗÆРÆЙ 
Хæрдмæ фæцыд тæгæры фарсмæ тæрс, 
Куыннæ хъаза йæ пæлæхсар цъæх сæрæй!.. 
«Цы саразон?» — дæхи сæумæйæ фæрс, 
«Цы сарæзтон?» — дæхи æрфæрс изæрæй. 
ЦЫБЫРÆМÆ БÆЛВЫРД 
Куывд у йæхæдæг, уаз 
Дæ дзыхы алы дзырд... 
Куырыхоны ныхас — 
Цыбыр æмæ бæлвырд. 

ХÆС 
Дæ гудатæ, дæ хъæлтæ 
Нæ хъазæн фæзмæ ’рхæсс... 
Цы сарæзтой фыдæлтæ, 
У уый зонын нæ хæс. 
ÆНАХУЫРХЪУЫДЫ 
Арфгомау бæргæ ныккодтой худтæ, 
Фæлæ дзы нæй иуы фæстæ фæд... 
Бирæтæ уыдаиккой тæппудтæ, 
Фаг ныфс сæм куы разындаид, уæд. 
БÆГЪНÆГÆЙ 
Сæхи хъæр дæр не ’мбарынц адæм, 
Уæвгæ та сты зæххыл рæстæгмæ... 
Бæгънæгæй æрцыдыстæм ардæм, 
Бæгънæгæй цæудзыстæм фæстæмæ. 
СЫЗГЬÆРИНÆНУС 
Мæ бон куы уаид, уæд Хъæриу 
Мæ зæрдæйы нывæрин... 
Кæм царди, уыцы æнус иу 
Нæма схуыдта сызгъæрин. 
ÆХЦАТÆ 
Фæкъаддæр и цадтæн 
Цæмæндæр сæ дон... 
Ныййарын æхцатæн 
Æхца у сæ бон. 
АХУЫР 
Кæм ма ис цухъхъатæ, куырæт! 
Æгъдау у алырдыгæй къахыр... 
Куы кæнай искæй ахуыр, уæд 
Дæхæдæг дæр фæкæныс ахуыр. 

ЦАРДЫÆВЗАГ 
Нæуæг чындзы зонынц мæрзагæй, 
Йæ фезмæлд — уæзданæй бæрæг... 
Цы цард кодта, ахæм æвзагæй 
Фæдзуры кæцыфæнды лæг. 
КÆЙ ХИДÆЙ? 
Сфæлмæцыдыстæм æмбисбон 
Мах дæ уæлдай митæй... 
«Хидæй бакуыстон мæ исбон». 
Зæгь æххæст: «Кæй хидæй?» 
ХУЫЗДÆРКУСÆГ? 
Фæзынд кæцæйдæр уаддымгæ, фæсырдта мигъты, арв та 
Фыццаджы хуызæн рарттывта ’мæ барæвдыдта мæн... 
Куыддæр ыссарыи иннæтæй хуыздæр кусæджы, афтæ 
Уый иннæты хуызæн кусынмæ бавналы цæмæн? 
БÆЛЛИЦТÆ ÆМÆ ÆЦÆГДЗИНАД 
Кæны дæ разæй лидзгæ 
Дæ фыдгулты æрдонг... 
Ныппырх ысты бæллицтæ 
Æцæгдзинадыл ног. 
НЫСАН 
Истæ æмæ бистæ 
Никуы ’ндæвтой мæн... 
Алы бон дæр исты 
Хорздзинад ыскæн. 
ХÆРЗИУÆГ 
Хъæуы дæ кæрцæн дыс: 
Ыссар æй, уæд дæ бон... 
Кæд хорздзинад кæныс, 
Уæд æй хæрзиуæг хон. 

АДÆМЫ ФÆЗМГÆЙÆ 
Хъуысы дардмæ хъазты хъæр нæ сыхæй: 
Кæстæрты хуыздæр æрхаста къай... 
Иннæты хуызæн уæвыны тыххæй 
Хардз кæнæм нæ мулчы фылдæр хай. 
АРГЪ 
Æнæ бæхæй кæй хъæуы саргъ, 
Кæй!.. 
Æнус фæцæрынæн, дам, аргъ 
Нæй. 
КУЫ НИЦЫ ДЗУРАЙ, УÆД. 
Уæййаг æмæ æлхæд — 
Æдзыт æмæ æгад... 
Куы ницы дзурай, уæд 
Дæ разыйыл нымад. 
ХЪУЫДЦАДЖЫ НЫХАС 
Нæ фæрæстмæ нæ раггæнд — 
Нæ куысты разынд хъæн... 
Къæбæлдзыг ныхас ма кæн, 
Хъуыддаджы ныхас кæн. 
ХЪУЫСТГОНД ДОХТЫР 
Нал хъæуынц кæддæры хуызæн дзывыр æмæ бæх 
Баззади æрдæгдзæгъæлæй алкæмæн йæ ком... 
Зындгонд лæгтæй чи амарди, уыдоны дзæбæх 
Кодта, æмæ дардыл айхъуыст дохтыры кад, ном. 
ХИЦАУ ÆМÆ ÆХХУЫРСТ 
Æз дæн фыргуыст, 
Ды та — æгуыст... 
Дæуæн дæр — мызд, 
Мæнæн дæр — мызд. 

УЫЦЫ ИУ РÆСТÆГ 
Быруйæн ис æндæр ном — кау, 
Къæпи ма хонынц рувæн... 
Нæй уыцы иу рæстæг Хуыцау 
Æмæ хæйрæгæн кувæн. 
ХЪÆЗДЫГÆМÆ ХОРЗДЗИНЛД 
Иуæн дæр нæ рахæсдзынæн а зæххыл тæрхон, 
Уæлладжы раз алкæцыдæр дзуапраттынхъом уæд... 
Бауыдзæни хорздзинæдтæ ракæнын йæ бон 
Хъæздыгæн, куы фервæза йæ бирæ мулкæй, уæд. 
ИУÆМÆМИН 
Сæрсæфæнмæ нæ хоны зин, 
Нæ бынгæнæг — æвдиу... 
Рæдыдмæ ис фæндæгтæ мин, 
Рæстдзинадмæ та — иу. 
ХОРЗДЗИНАД 
Мад кæны йæ сывæллæтты мæт, 
Мад хæры йæ сывæллæтты рын... 
Хорздзинадыл баууæнддзынæ уæд, 
Хорздзинад куы райдайай кæнын. 
ÆРДЗÆМÆМАХ 
Дымгæ — мигъты пирæн, 
Дард рæттæм тæрæг... 
Æрдз нæ домы бирæ, 
Бирæ домы лæг. 
ÆФСÆРМЫАККАГ 
Дæ ныхæстæй иу дæр нæ ахады цæсты, 
Ды дзаджджын цы хоныс, уый махæн — къæрис... 
Дæ хъæздыгдзинадæй æппæлыны бæсты 
Ды хъуамæ дæ мулкæй æфсæрмы кæнис. 

ÆВЗÆРДЗИНАД 
Кæддæр дæ æз мæ хорз хæлар хуыдтон, 
Кæсы мæм уый ныр фын... 
Хъæддаг сырды мæстæй марынау хон 
Æвзæрдзинад кæнын. 
ДЫУУÆРДÆМ ГÆРАХ 
Къæсæрæй дуармæ ма баууæнд æвдиуыл 
Йæхи дын зæд куы рахона, уæддæр... 
Æвзæрдзинад куы бакæнай — дæхиуыл 
Æрцæудзæни æвзæрдзинад кæддæр. 
ФÆСМОНГОНД 
Ызныхæн никуы уыд йæ лымæн, 
Фæлæ йæ фыдгул уыд æхсон... 
Йæ зæрдыл ма лæууын кæн уымæн 
Йæ фыдтæ, чи кæны фæсмон. 
РÆСТДЗИНАДЫ ХЪÆЛÆС 
Къабуска, уырыдзыйы хуым — 
Йæ дзæнæты бæстæ тæрхъусæн... 
Æмдзыхæй кæм фæдзурынц, уым 
Рæстдзинады хъæлæс нæ хъуысы. 
ÆЦÆГ ДИН 
Цæй бæркад? Не сси иу мæйваг 
Дæ къæбицæн йæ ис... 
Æппæт адæмæн иумæйаг 
Æцæг дин хонæн ис. 
ТЫХÆМÆЗОНД 
Кæсы бæрзондæй 
Æрра, сæрхъæн... 
Тыхæй нæ, зондæй 
Уæлахиз кæн. 

СТЫР ХЪУЫДДÆГТÆ 
Бирæ фыстæ æмæ хъом 
Не скадджын кæндзысты дæу... 
Стыр хъуыддæгтæ кæнынхъом 
Цъаммар лæгтæй иу дæр нæу. 
ЦЫРТ 
Мæрдтймæ нæу нымад нæ фæтæг, 
Цæрдзæн йæ дзырд... 
Цытджын лæг самайы йæхæдæг 
Йæхицæи цырт. 
ЦЪЫФКАЛДЖЫТЫ ФАРС 
Ды кæсыс дæ хицауæн йæ дзыхмæ, 
Хоны дæу тæрхъус, йæхи та — арс... 
Чи нæ дзуры цъыфкалджыты ныхмæ, 
Уый хæцы йæхинымæр сæ фарс. 
ÆДЫЛЫ МИТÆ 
Дæ сæр сæрмæ кæцыранфæнды хæсс — 
Нæ дæ хъуыди кæнын дзæгъæл гæппытæ... 
Æдылытæм нæ мæсты кæнын æз, 
Сæ митæм хауын æз мæстæй тъæппытæ. 
КУЫРМ 
Фæтоныс уым дæ быцъынæг, 
Цы ран вæййыс зылын... 
Куырмæй куырмдæр у уыцы лæг, 
Кæй нæ фæнды уынын. 
РÆДАУ ÆМÆ ЧЪЫНДЫ 
Дæ кæлæн æмæ хин 
Кæндзысты дæу æмцæф... 
Цы радтай уый — дæхи, 
Цы нæ радтай, уый — сæфт. 
Мутфср 
353 

ÆВЗÆР 
Куысыфтæгау куы вæййы афтид, 
Уæд уый нæ фæхуындæуы сæр... 
Æвзæрдзинад æвзæрæй ма фид, 
Кæннод ды дæр уыдзынæ ’взæр. 
НÆ ТУГ, НЕ СТÆГ 
Дæ маст ныхъуырын зон, 
Чъындыдзинад, хуыссæгыл кæн уæлахиз, 
Æмæ уыдзæн мæ бон 
Дæуæн зæгъын: «Ды мах дæ тугæй, рахиз». 
ХУЫЗДÆР 
Æнкъард æмæ æрхуымæй 
Цæмæндæр амонд лидзы... 
Хуыцау цы скодта, уымæй 
Зæххыл хуыздæр нæй ницы. 
ÆППÆЛЫН 
Цытуарзджытæй дæу астæу ауæдз 
Ыскæн, цæмæй уат алкæд хицæн... 
Дæхицæй ма ’ппæл æмæ ма уадз 
Æппæлын искæйы дæхицæй. 
АРТ 
Фæдарддæр зæххæй хур, æрлæууыди та фæззæг, 
Гæдыйыдымæг — хæрх, нæу къаддæр уымæй ичъи... 
Куы ссудзы горæт, хъæу — сæ сæрмæ сбады фæздæг, 
Куы ссудзы риуы арт, уæд уый нæ уыны ничи. 
МÆ ФЫДÆЙ-ИУ ЗАГЬТОЙ... 
Йæ цæуæтæй алчи ныййарæгæн — зæд, 
Фæбары сæ хуртыл... 
Мæ фыдæй-иу загътой: «Ыссардзæн йæ фæд 
Кæмæнфæнды фурды!» 

ХУЫЦАУЫ ХЪÆЛÆС 
Нæ дæ ды уари йе цæргæс, 
Уæддæр дæ адæймаг нæ фауы... 
Лæджы æфсармæн ис хъæлæс, 
У уыцы хъæлæс та Хуыцауы. 
ХУЫЗДÆР ЦÆСТÆЙ 
Куыннæ кæнон æз ахæмтæм мæсты, 
Кæд дзы æххæст нæ кæны иу йæ хæс?! 
Дæ фыдызнæгты уарзыны бæсты, 
Хуыздæр цæстæй дæ хорз хæлæрттæм кæс. 
ФЫДÆЛТЫ НАМЫС 
Зæронд кауæн быцæу 
Нæ бамбæрздзæн йæ хъæн... 
Дæ фыды намыс дæу 
Нæ фервæзын кæндзæн. 
БЫНАТЫ НИЗ 
Рынчын уыд, ныр фæсæрæн, 
Æхсæв кæны фынæй... 
Бæрзонд бынаты сæрæн 
Æнæразилгæ нæй. 
тох 
Нæ рæстæджы алцыдæр хонынц уæййаг, 
Æгъдау æмæ намыс у бирæтæй рох... 
Ыскадджын уæвынæн уæлахиз сæйраг 
Нæ вæййы фылдæр хатт, сæйрагдæр у тох. 
УДÆЙХЪÆЗДЫГ 
Ды куы ракастæ бæрзондæй, 
Куывдæн аргæвстай уæд фыр... 
Афтæ хъæздыг ма су зондæй, 
Æмæ удæй суай мæгуыр. 

ТАЛФ-ТУЛФ ÆМÆ ТАГЪД 
Раджы кæддæр уыди ронджы 
Диссаджы цыт æмæ кад... 
Талф-тулф нæ фæкæны зондджын, 
Хатгай фæкæны уый тагьд. 
СХЪÆЛТÆ 
Æз Даргь Хуымты куыннæ уынон 
Хуыскъæл!.. 
Ысхъæлæн у æнæуынон 
Ысхъæл. 
ЗÆРДÆÆМÆЦÆСТ 
Кæддæр-иу кодта хъал цыд, 
Уыд алцæмæй æххæст... 
Зæрдæ фæуыны алцы, 
Нæ уыны алцы цæст. 
БЫНДУР 
Æгуыдзæджы къусы 
Бæркæдтæ ис мур... 
Зæрдиагæй кусын — 
Ысгуыхты бындур. 
АМОНД ÆМÆ УАРЗТ 
Ахæм ницæйаг куысты 
Лæг кæны фынæй... 
Амонд æмæ уарзт цы сты, 
Уый радзурæн нæй. 
ТЫХДЖЫН ХÆЦÆНГАРЗ 
Къалабæлæстæ æмпъухы 
Нарты гуыппырсар, фæйнæгфарс... 
Амонд у рæстæджы къухы 
Тæккæ тыхджындæр хæцæнгарз. 

ТÆРИГЪÆДДЖЫНТÆ 
Иу рæдау у, иннæ та — мæрддзæст, 
Иу фæндаг уырдыг у, иннæ — хæрд... 
Алчидæр — тæригьæдджын, æрмæст 
Бирæтæ нæ баййафынц æфхæрд. 
ФÆНДОН ÆМÆ ФАДАТ 
Дæ зæрды нæ фæхынцын ис, уæд нын — 
Æгъдау, бæркадæн мауал уæд фæуæн... 
Нæ мæ фæнды æвзæрдзинад кæнын, 
Æвзæр кæныны фадат нæй дæуæн. 
ТЫХДЖЫН ХÆЦÆНГАРЗ 
Йæ хуымгæнд ныггом и, æмбонд 
Сыхæгтау нæ бийы... 
Тыхджындæр хæцæнгарз у зонд 
Домбайы дзæмбыйæ. 
АРТ 
Куыд аивгъуыдта ’взонгад, 
Фæуыдзæн афтæ цард... 
Куы ссудзай артæй ног арт, 
Нæ ахуысдзæн уæд арт. 
МÆГУЫРГУР 
Дæ кæстæрты рæсугъд фидæнмæ хон, 
Дæ кадæн тæрс ысчъизийæ къæмæй дæр... 
Хъаруйы фæрцы ссарын циу дæ бон, 
Мæгуыргурау уый макуы кур кæмæйдæр. 
МАДЫ ХОТÆ 
Кады цур зæрин дæр 
Ма батавæд дæу... 
Мады хотæй мин дæр 
Мады ивæг нæу. 

ГАЛИУ ЗОНД 
Сæ зондджындæрты фæзм нæ лæгтæн, 
Æмæ дæм ничи ссардзæн хъæн... 
Цас къаддæр аразыс хъуыддæгтæ, 
Фылдæр сæ кой ды уыйбæрц кæн. 
ПАДДЗАХАДОН АРХАЙДЖЫТÆ 
Нæй къæсæрæй дуармæ дæр баууæндæн сæ иуыл, 
Никæмæй дзы баззади разыйæ æфхæрд лæг... 
«Паддзахадон архайæг» — ахæм ном сæхиуыл 
Политиктæ сæвæрдтой, зонут æй, сæхæдæг. 
ДЫНДЖЫРЗÆРДÆ 
Нæ мæм дзуры дзыхæй дæр — 
Мæ иувæрсты цæуы... 
Чысыл уарзты тыххæй дæр 
Дынджыр зæрдæ хъæуы. 
СÆФТХÆЗНА 
Ме ’ккой ссинаг — 
Дзаг къæсса... 
Хорз мысинаг — 
Сæфт хæзна. 
ХЪЫГСАФÆГ ЦИН 
Равзæры дыууæ хуызы цæссыг, 
Иу хуыз — худын, иннæ та — кæуын... 
Цинимæ куы фæтар вæййы хъыг, 
Уæд нæ вæййы адæймагæн зын. 
ÆППЫНФÆСТАГ 
Дæ бон быхсын, фæразын уæд, 
Дæ монцтыл бакæн сахсæн, 
Фæлæ гæнæн куынал уа, уæд 
Ис хъама дæр ысласæн. 

ХÆСТЫДАРÆГ 
Фæсахъат цæст 
Рæстæй... 
Цæры, дам, хæст 
Хæстæй. 
ФИДÆНМÆ ЦÆУГÆЙÆ 
Нал цæрын кæугæйæ 
Абонæй фæстæмæ... 
Фидæнмæ цæугæйæ 
Ракæсæм фæстæмæ. 
доныл-дон 
Дæ хорз кæй нæ бамбардзæн сонт, 
Мæ фондз æнгуылдзау уый зыдтон... 
Сæрхъæнæн чи амоны зонд, 
Уый калы Сау денджызыл дон. 
РÆСУГЪД УС 
Йæ митæй у бæрæг 
Дзыллæты ’хсæн йæ мой... 
Рæсугьд усæн йæ лæг, 
Нæ зоны, циу æнцой. 
АХÆМ АХУЫРГÆНДТÆ 
Мах чингуытæ фæлдахæм, 
Сты чингуытæ нæ ис, нæ бис... 
Дыргъ чи нæ дæтты, ахæм 
Бæласау ахуыргæндтæ ис. 
зын 
Дæ сау митæй куыннæма дудон, 
Кæныс кæд хæрзты бын?! 
Мæлæтæй чи нæ тæрсы, уыдон 
Æгад кæнын у зын. 

ФАДАТ 
Хохы рæсугъддæр хъæу рахонин Къадат, 
Дарьтнц йæ мæсгуытæ дардмæ бæрæг... 
Марын кæй бафæнды, уыдонæн фадат 
Ис, зæгъгæ — иал уаид зæххыл цæрæг. 
ЧЫРЫСТИ 
Цæуынц уæндонæй адæмтæ бæллæхмæ, 
Сæрсæфæнмæ кæнынц сæхицæн фæд... 
Куы фæзынид Чырысти ногæй зæхмæ, 
Йæхи чырыстон нал ысхонид уæд. 
АХУЫР 
Куыд æй рахуындæуа бæрнон, 
Æбæрнон кæд у, уæд?.. 
Рæстдзинад зæгъын нæу йæ бон, 
Куы нæ асайа, уæд. 
АЗÆЛД 
Адæмæн сымах уынд 
Уыд æхсызгон а сæрд... 
Æцæг дуне рахуынд 
Мæнг дунейы азæлд. 
РÆДАУ 
Кæй хъæуы алцыдæр фæрсылæй, 
Уый ницы бакæндзæн дæ бæсты... 
Рæдау уæвын кæй фæнды, уымæй 
Рæдау у кадджындæр мæ цæсты. 
ИУ БИРÆГЪ 
Цас уыди кæддæр Зыруджы 
Хъомрæгъæуттæ, цас!.. 
Бауадзы æнæхъæн дзуджы 
Иунæг бирæгъ тас. 

ЦУАНÆТТÆÆМÆ ФИЗОНÆГГÆНДЖЫТÆ 
Цары нал ауындзынц фиутæ, 
Нал ис, нал, цæуыл абада бындз... 
Хъæддаг хуыйы марынц иутæ, 
Физонæг дзы иннæтæ кæнынц. 
ФЫСТЫТÆ 
Иу хатт цы фæзыны мыхуыры, 
Бонау æнус уый нæ ныхъуыры, 
Уымæн æвæугæ йæ цард, 
Судзы æдзухдæр йæ арт. 
ÆМХУЫЗÆТТÆ 
Нæ вæййы ’хсæвгæсæн хуыссæн, 
Ыстæй кæм и йæ хуыссæн!.. 
Ды дæ дæ хæлæртты хуызæн, 
Дæ хæлæрттæ — дæ хуызæн. 
ХОРЗÆМÆЦАУД 
Галы н’амардзæни хос, 
Цасфæнды йын дзы нывæр... 
Хорзæй райсæн вæййы хорз, 
Цаудæй та — æвзæр. 
ХЪУЫДДÆГТÆН АРГЪГÆНÆГ 
Дæ сæр бæрзæндты ма хæсс, 
Дæ хъуыды та уæд арф... 
Хъуыддæгтæ кæнын — мах хæс, 
Сæ аргъгæнæг — Хуыцау. 
КУЫСТ ÆМÆ ÆГУЫСТ 
Нæ бавзæрстай дæ къабæзтæй ды рыст, 
Ыстæй нæ уыдтæ уыдонæн сæ дарæг... 
Фæллой кæнын цæстырухс у, æгуыст, 
Æгуыст æмæ фыргуыст та — уды марæг. 

ТÆРХОНДОНЫ 
Тæрхонгæнæг дæ хъастæн 
Ыскæндзæн фаг аргъ ам. 
Зылын дæ æви раст дæ, 
Уæддæр дæттыс гæртам. 
МЫСИНÆГТÆ ÆМÆ БÆЛЛИЦТÆ 
Фæвæййынц азтæ рæстæгæн ныгæд, 
Уæлдай йын нæу: æд цин æмæ зынад... 
Куы сбирæ вæййынц мысинæгтæ, уæд 
Бæллицтæи риуы нал вæййы бынат. 
БАРЫН 
Никуыма скадджын и ничи лæгдыхæй, 
Зондджын йæ митæн у хицау, æлдар... 
Бирæтæ адæмæн барыны тыххæй 
Бирæ цыдæртæ дæхи удæн бар. 
ДЗУРАГ 
Хиды бынты уыйбæрц дæр кæлæд, 
Калд уæддæр нæ фæуыдзæни дон... 
Хъуыддæгтæн куы ницы зона, уæд 
Цасфæнды дæр дзурын у йæ бон. 
ХИЦÆНДЗИНÆДТÆ 
Дæхи лæгтыл фæныхæстай — 
Нæ дæ рауади сих... 
Мах иу кæнæм нæ ныхæстæй, 
Нæ хъуыддæгтæй та — дих. 
ÆВЗÆРДЗИНАД 
Нал уынын мæ цæстæй 
Ницыуал æз тары... 
Алчидæр æмбæхстæй 
Йе ’взæрдзинад дары. 

НЫХАС 
Цыдыстæм мах фæйнæ бæхыл 
Дæ разæй... 
Тыхджындæр ницы ис зæххыл 
Ныхасæй. 
зонд 
Æлхуый æмæ уæдæртт — 
Хæлæрттæ ’взонг, зæрондæн... 
Кæцыранфæнды дæтт 
Фыццагдæр бынат зондæн. 
КЪÆППÆДЖЫ ХОЛЛАГ 
Хъисынæй хуыздæр нæу голлаг, 
Цицырæй та — доны ацц... 
Къæппæджы æвæрыс холлаг — 
Мыстæн дзы бынат ныууадз. 
ХÆЛАРДЗИНАДЫ БЫНДУР 
Æвдгай куыристæй рауайы уыгæстæ, 
Цъæх кæрдо та вæййы рæгъæдæй бур... 
Лæвæрттæ нæ, зæрдæвæрæн ныхæстæ — 
Хæлардзинады удæнцой, бындур. 
ÆХСАР ЛÆМÆГЪГÆНÆГ 
Йæ бон у: асура æнкъард 
Æнæнхъæлæджы цинад... 
Кæны лæмæгъ æвдæлон цард 
Æхсар æмæ лæгдзинад. 
АМОНДÆМÆИХ 
Дæу хуызæн хур мæн никуы тавта, 
Мæ сагъæстæ уыдысты мин... 
Куыд нæй æнæтайгæ их, афтæ 
Нæй алы боны амонд, цин. 

ДÆЛДЖИНÆГ 
Нæ уыд нæртон бæсты Сырдон 
Сæ гуыппырсардæртау рæбинаг... 
Цы хъуыддаг кæнын нæу дæ бон, 
Кæныс цæмæндæр уьтй дæлджинæг. 
СЫЛГОЙМАГÆМÆ КАР 
Кæй дæн цæмæйдæрты фæсмойнаг, 
Зæгъын æргомæй уый дæ цуры... 
Йæ кары кой кæны сылгоймаг, 
Фæлæ йыл цас цæуы — нæ дзуры. 
УÆЛАРВОН ХЪУЫДЫТÆ 
Нæ феууæндæм мах арæх цæуылдæрты, зæххонтæ, 
Кæцыдæры зæрдæйæ фæлмæндæр вæййы дур... 
Дæ хъуыдыты уæлæрвтæм куы схæццæ уай — дæ боитæ 
Уыдзысты рухс: уæлмигъты кæсы æдзухдæр хур. 
КУРДИАТ 
Фæразæй вæййы хорз лæгæн йæ фынг, 
Æнæ фæндаггаг у цæуын йæ бон... 
Ыскæнут-иу мæ цырты цъуппыл хуынкъ, 
Цæмæй дзы ’нтæф бон нуазой мæргътæ дон. 
ХОЗИТЫ МАКАРЫ НЫХÆСТÆЙ 
Æнæрæгъмæдзыд чи у — къуымы 
Фæнычы фарсмæ хъусæй бад... 
Æрзади нас мæнæн мæ хуымы, 
Дæуæн дæ уæхсчытыл æрзад. 
АМОНДДЖЫНТÆ 
Кæны дæм исчи кæд хæлæг, 
Уæд амондджын дæхи хон лæг: 
Нæй ахæм а зæххыл цæрæг, 
Кæмæ нæ кæны иу хæлæг... 

ЙÆ ЛÆДЖЫ ХАЛДИХ 
Нæ зыдта, зивæг циу: сæ сыхæй 
Ныхæстæ алырдæмты давта... 
Цыма йæ сконд йæ мойы дзыхæй, 
Йæ лæджы хæдхуызæн уыд афтæ. 
ЦАРДЫ ХЪУЫМАЦ 
Ма йæ хъыгдар, уадз 
Скæна ногæй арт... 
Рæстæг у хъуымац, 
Уымæй хуыд у цард. 
КОЗБАУÆМÆЗНАГ 
Мæ фыдызнагæй бузныг дæн: 
Фæзæгъы мын æргом мæ хъæн. 
Козбау митæ мын сисыс ды, 
Дæумæ та æз кæнын мæсты. 
ФÆНДЫРДЗÆГЪДÆГ 
Цы мæ бон у, уымæй мыл ма ауæрд, дом, 
Дæуæн лæггад кæнын мæнæн нæу æфсондз... 
Фæндырæй кæй цæгъдыс, айс уый тыххæй сом, 
Куы банцайай — райсдзынæ ахæмтæ фондз. 
ХИОН ÆМÆ РÆСТУД 
Нæй дæуыл дæр худæн: 
У уæззау дæ уаргъ... 
Хионæй рæстудæн 
Кæн ыстырдæр аргъ. 
УАРЗОН СЫЛГОЙМÆГТÆ 
Уæлдай мын нæу: æз уым уон æви ам уон: 
Дæу уыдзынæн, кæдмæ ’рттива мæ цæст... 
Мах уарзæм бирæ сылгоймæгтæй, амонд 
Кæмæн æрхæссæм, уыдоны æрмæст. 

сыдывд 
Æрбахæццæ ис мах сыхмæ 
Цин, хъæлдзæгдзинад — куывд... 
Цы нæ фембары, уый ныхмæ 
Фæдзуры чи? Сыдывд. 
ТÆССАГ 
Дæ къухы уыдзæни лæварæн мæ конд чын, 
Кæндзæни дæм де ’мбæлгтæй алчи хæлæг... 
Æдылы йæхицæй куы фæкæны зондджын, 
Уæд уымæй тæссагдæр — зын ыссарæн лæг. 
СТЫРРÆДЫД 
Тыхджындæр богал фæбынæй, 
Сраст кæндзæн йæхи зынæй... 
Хъомылады тагъд кæнынæй 
Стырдæр рæдыд нæй. 
ФÆЛМÆН НЫХÆСТÆ 
Сæрæй къуылыхы къахæй къуылыхыл 
Худынæй бахиз... 
Фæлмæн ныхæстæ гуымиры тыхыл 
Кæнынц уæлахиз. 
зондджын 
Ничи рахондзæни дæу 
Къуыдипп-хъал адæмæй кондджын... 
Зондджын бирæзонæг нæу, 
Зондæй пайдагæнæг — зондджын. 
БЫЦÆУГÆНÆГ 
Куыннæ у адджын адæмæн æгъдауылхæст, хæд-зонд, 
Фыдæлты ’гъдæуттæ мах дуджы цы лæгæй не сты рох!.. 
Быцæугæнгæйæ райдыдтай мæсты кæнын, уæд зон 
Рæстдзинад ферох, райдыдтай дæхи сæрвæлтау тох. 

ÆРЫГОНÆЙ ЗÆРОНД 
Уыдис уæйгуытæ авдсæрон, 
Æрмæст сæ зонд — мæллæг... 
Æгуыстæй сахуыр, базæронд 
Æмгъуыдæй раздæр лæг. 
ДИНГÆНДЖЫТÆ 
Зындгонд ысты уæ кæлæн, хинтæ, 
Уæ фылдæр — галиу зондыл хæст... 
Тох систат дины сæрыл, дин та, 
Куыд хъæуы — ничи кæны ’ххæст. 
БÆЛЛÆХ 
Фæци йæ хос æмæ хъæллæгътæ 
Йæ фосæн къуымты уидзы... 
Йæ куыстæй разы уыд, бæллæхдæр 
Нæма уыд уымæй ницы. 
ЦЫТДЖЫН АДÆМ 
Йæ сæрты никуы атахт зæд, 
Дæрдты дзы амонд лидзы... 
Цытджын адæм куы нæ уа, уæд 
Нæ бафтдзæн къухы ницы. 
ФÆЛВАРÆНТÆ 
Кæны мынæгдæр азæй-азмæ 
Мæ риуы ’взонгдзинады арт... 
Ыстыр фæлварæнтæ сæ размæ 
Ыстыр лæгтæн æвæры цард. 
ДИССАГДÆР 
Дæлзæхх дæр, дам, — фæзæгъынц,— зинтæ 
Уæлзæххонтау цæгъдынц хъуылæг... 
Дунейы диссæгтæ сты минтæ, 
Фæлæ сæ диссагдæр у лæг. 

ЛÆБУРÆГ 
Никуы скæндзæн ахæм арт, 
Чи ’ндава, фырдзырд... 
Хъама сласæгæн йæ мард 
Хъамайæ æрцыд. 
КÆРДЗЫН ÆМÆ ДУР 
Ды никæй баййафдзынæ дугъы, 
Бæсты ызмур... 
Кæрдзыны бæсты мын мæ къухы 
Фæсагътай дур. 
ЙÆХИ БЫНГÆНÆГ 
Дæ мад æмæ дæ фыд 
Куыннæма кæной мæт: 
Дæхи фыдæй æрцыд 
Дæ курдиат ныгæд. 
УАРЗТ 
Дзагармы бæркад фæрнæй 
Уыд æдзухдæр барст... 
Ахæм цæрæгойтæм нæй, 
Чи нæ зоны уарзт. 
НЫХКЪУЫРД 
Уæд ма кæн, куы нæ уай дæ амондæн куырд, 
Хъаст... 
Цыфæнды хъысмæтæн дæр ратдзæн ныхкъуырд 
Уарзт. 
ЗЫНДЗÆРИНТÆ 
Адæмы куы нæ бамбарай — не смæрздзынæ фиутæ, 
Рахæсдзынæ ды дæхицæн, карздæр нæй тæрхон... 
Цæрæгойты, зайæгойты уымæн уарзынц иутæ — 
Хæстæджытæ, зонгæтимæ нæу цæрын сæ бон. 

ÆГАС МÆРДТÆ 
Уыд нозты хуызæн хæрд æлутон, 
Сыгъта лæджы зæрдæйы арт... 
Æгуыстæй чи фæцарди, уыдон 
Цæрæнбонты уыдысты мард. 
АЗФЫССÆГ 
Зын раны дæр-иу расты фарс фæлæуу, 
Цæмæй сыгъдæгæй баззайай, æрдзонæй... 
Нæ ивгъуыд ивын Уæлладжы бон нæу, 
Фæлæ йæ ивы азфыссæг æнцонæй. 
МÆРДТÆ ÆМÆ ÆГÆСТÆ 
Раппæлын нæ бауарздзæн йæ цæст, 
Царвы йæ куы сæвдулай, уæддæр... 
Мæрдты тыххæй дзурынц хорз æрмæст, 
Æгæсты тыххæй æрмæст — æвзæр. 
ХУЫЗДÆРМАДЗАЛ 
Хос ыссар дæ фыд æмæ дæ рынæн — 
Ма ’рбауæнда тагьд рæстæг адзал... 
Къахсаст æмæ усимæ цæрынæн 
Нæй хуыздæр фæразынæй мадзал. 
ДÆХИ ХЪОМЫЛ КÆНЫНЫ ТЫХХÆЙ 
Æмбары дын дæ къай 
Дæ цин æмæ дæ рыст... 
Кæн, цалынмæ цæрай, 
Дæ хъомыладон куыст. 
УАРЗТ ÆМÆ ÆНÆУЫНОНДЗИНАД 
Дæуæн дæ тиу æмæ мæ тиу 
Цæрынц хæларæй, сты æмсæр... 
Куы уарзай хорздзинад, уæд-иу 
Дæ цæстысындз та уæд æвзæр. 
)хты Музафер 
369 

ФÆСТÆМÆÆМÆ РАЗМÆ 
Нæ мæ фæнды, дæу хуызæн тутт уон, 
Кæнон æгаддæр азæй-азмæ... 
Фæстæмæ чи нæ дзуры, уыдон 
Цæуынц æнæцæлхдуртæй размæ. 
КЪУЫНДÆГ УАВÆР 
Æнгомгæнæг уыд раджы зиу, 
Æнгомгæнæг, ыстæй уæд цавæр! 
Дыууæ фыдæй, дам, равзар иу: 
Къуындæгдæр ма куыд уыдзæн уавæр!.. 
ЦЫТУАРЗАГ 
Мæ цинау мæ зынмæ 
Цы бар дарыс? Ницы... 
Дзæгъæл дзырд кæнынмæ 
Цытуарзаг æмхиц у. 
ТÆРХОНГÆНÆГ 
Галиухъуыддæгтæгæнæг, нæй дæуæн ныббарæн, 
Адæмы зæрдæ кæныс де ’взæр митæй риссын... 
Дзурыс: «Марыны тæрхон рахастам цыппарæн, 
Уыдонæй æртæ уыди уый аккаг, хъуыди сын». 
АРГЪ БÆРÆГГÆНÆГ 
Æнæкæрон вæййы йæ ныхас даргъ, 
Цы бон баназы сæн... 
Цæуыл фæхуды, уымæ гæсгæ аргъ 
Ыскæнæн ис лæгæн. 
ÆЦÆГ ЗОНДЦЖЫН 
Хъуамæ æз куысты 
Хæлæрттимæ æмуд уон... 
Æцæг зондджын ысты, 
Йæхи чи зоны, уыдон. 

ЦЫТДЖЫНЫ ТАС 
Нæ ракасти никуы æддæмæ йæ къуымæй, 
Нæ базыдта цардæн йæ цыппæрвад дугь... 
Йæ мæлæты фæстæ, куы ферох уа, уымæй 
Мæлæтау фæтæрсы цытджын лæг æдзух. 
ХЪУЫДЫТÆ ÆМÆ ТÆРХОН 
Сызгъæринтæ кæмæ уыд, уый æрхуымæ 
Æрхауд, йæ зæнгтæ фестадысты дон... 
Мæхинымæр цы хъуыды кæнын, уымæн 
Тæрхон кæнын нæу никæцыйы бон. 
ТÆРИГЬÆД ÆМÆ ХÆЛÆГ 
Дæ куырой та фæривад — 
Йæ хъæрæй у бæрæг... 
Æз дын кæнын тæригъæд, 
Ды мæм кæныс хæлæг. 
ХОРЗЦÆСТÆЙ 
Кæныс ды алцыдæр дзырддаг, 
Мæлынц дæм уый тыххæй мæстæй... 
Цы лæгимæ мæ нæй хъуыддаг, 
Фæкæсын уымæ хорз цæстæй. 
ÆГЪДÆНЦОЙЫЛХÆЦÆГ 
Алырдæм æнæзивæгæй уай — 
Ссарай фурды адæймаджы фæд... 
Хорз æгъдæнцойылхæцæг куы уай, 
Хорз хицау дæ рауайдзæни уæд. 
ХОРЗ РАСЫГГÆНАГ 
Нал уæндыди фыртæссæй тæлфын 
Тохы бон ызнаг... 
Разыны æвзæр пæлæзы бын 
Хорз расыггæнаг. 

ЗЫЛЫНÆМÆРАСТ 
Дæ митæ нын зындгонд ысты, дæ хъавд та 
У галиуæрдæм, зулмæ та — дæ каст... 
Куыд абады сой доны сæрмæ, афтæ 
Зылыны сæрмæ абады ’дзух раст. 
ФИДАР МÆСЫГ 
Сагъæстæ бадомдтой цасы! 
Рауадзынц адæмыл зæй... 
Хатгай рæстдзинад фæтасы, 
Фæлæ йын асæттæн нæй. 
тыхст 
Нæ фидæн æрæмбæхсти тары, 
Нæ зыны йæ чиныджы фыст... 
Дунейы тыхст чи нæ æмбары, 
Йæхæдæг у уыцы лæг тыхст. 
ЗЫНÆХХÆСТГÆНÆН 
У алчидæр фæндаггон, 
Йæ дзæкъулы — йæ мæт... 
Зынæххæстгæнæн — закъон, 
Куы вæййы тынг карз, уæд. 
ХУЫЗДÆР 
Куырыхоны ныхæстæм хъус, 
Ысты йæ хъуыдытæ фыст дæр: 
«Сыкъатæй чи тæрсы, уый ус 
Куы нæ ракура, уæд — хуыздæр». 
РÆСТÆГ 
Æнæхинæй цæрæг 
Нæ кæны никæй уæй... 
Рæстæгæй растдæр лæг 
Æгас дунейы нæй. 

ÆВДАДЗЫХОС 
Куы дзурай: «Сой, сой, сой!» 
Нæ ракæндзæн уæд зæй... 
Æвдадзы хосы кой 
Фæкæнæм, фæлæ нæй. 
ХАХУЫРГÆНÆДЖЫ БЫНГÆНÆГ 
Лæджы бафхæрын дын нæу зын, 
Дæ ууыл рагæй — ахуыр... 
Æппынфæстаг кæндзæни бын — 
Кæмæй рацыди хахуыр. 
ХЪАЗÆН НЫХАС 
Куы фæхъæр кæнай тарстæй: «уауу! 
Кæндзысты цæстытæ уæд тар... 
Фысау куы нæ хæца, куыдзау 
Куы хæца хъазæн ныхас — марг. 
ХИЦАУ 
Иуæй-иуæн — сагьæссаг йæ сæр, 
Иуæй-иуæн — сагьæссаг йæ бон... 
Хицау дын куы нæ кæна æвзæр — 
Стыр хорздзинад-иу ын æй ысхон. 
УÆЗДАНДЗИНАД 
Арахъхъ æмæ сæны 
Дæ сызгъæринтæ калыс... 
Уæздандзинад кæны 
Фылдæр лæджы кад, намыс. 
ТÆРИГЪÆД ÆМÆ БАРЫН 
Æмгар куы фæнымайы ’мгары, 
Хуыздæр цы вæййы уымæй уæд?! 
Тæригъæд кæнын æмæ барын 
Лæгæй кæнынц уæларвон зæд. 

ХЪУЫДЫ ÆМÆ АРХАЙД 
Хистæртæм куыннæма хъусон, 
Загътой мьтн кæд: «Сæр-ма сарау»?! 
Удау хъуыды у æнусон, 
Амæлдзæни архайд буарау. 
СТÆМХАТТ 
Йæ лæгдзинад уымæн куыд фенат, 
Нæ фиды кæд царды йæ хæс!.. 
Ыстæм хатт йеддæмæ рæстдзинад 
Нæ вæййы рæстдзинадæнгæс. 
БАРТÆ ÆМÆ ХÆСТÆ 
Дæ хорздзинад æвзартæ 
Ысуадздзæни дæ фæстæ... 
Куы дын уа бирæ бартæ, 
Уæд бирæ сты дæ хæстæ. 
СЫЛГОЙМАДЖЫ ЦИН 
Куы фены сылгоймаг, цыппар путы ласæг, 
Йæхицæй уæззаудæр сылгоймаджы, уæд 
Йæ циндзинад галтыл дæр нал вæййы ласæг, 
Йæхимæ æркæсы рæубазырджын зæд. 
КЪÆЛÆТДЖЫН ÆМÆ СÆР 
Дуры цæндæн у йæ бынат сапп, 
Æрдузæн та — хъæд... 
Къæлæтджын цæмæн байсынц, кæд дзуапп 
Сæр фæдæтты, уæд? 
СÆ РÆСТÆДЖЫ САБИТÆ 
Куы архайа алчидæр царды йæхи сæрæй — 
Уадздзæн йæ хъуыддæгтæй фæд... 
Сæ рæстæджы сабитæ баззайынц сидзæрæй, 
Рæстæг куы рацæуы, уæд. 

САСТХЪУЫТАЗ 
Зыи фенæн у хъуытаз, 
Кæцыран вæййы фаз. 
Уый базонæм, куыддæр 
Нæм райхъуысы йæ хъæр. 
ФÆРАЗОН ÆМÆ ТАЛФ-ТУЛФГÆНАГ 
«Фæллой у сгуыхтдзинады фаззон»,— 
Æрцыд фыдæлты дуджы загьд... 
Хъуыддæгтæ аразы фæразон, 
Æрхауы талф-тулфгæнæг тагъд. 
ФЫДГУЛТЫ ХЪУЫДЫТÆ 
Куы кæнай искæй цур сæркъултæ, 
Дæуæн æз уымæй никуы тарстæн... 
Цы дзурынц мах тыххæй фыдгултæ, 
Нæхи хъуыдытæй уый у растдæр. 
МÆГУЫРУАРЗТ 
Æрцæудзæн уымæн барст, 
Æвæццæгæн, йæ карæн... 
Мæгуыр у уыцы уарзт, 
Кæцыйæн ис ысбарæн. 
ÆНАМОНД 
Тудз æмæ тæгæрмæ 
Рауагъдæуыд дон... 
Чи тырны æгæрмæ, 
Уый æнамонд хон. 
ЦÆУÆТÆМÆ МÆЛÆТ 
Цæуæд дон хиды бын, кæлæд, 
Кæсаджы сурæд уым кæсаг... 
Цæуæты фæрцы нæм мæлæт 
Нæ кæсы афтæ тынг тæссаг. 

УÆЛАХИЗÆН ГУЫРД 
Зæрдæсаст чи у, уайдзæфтæ кæн уымæн — 
Нæ дзы рауад йæ ныййарæгæн фырт... 
Нæ райгуырдтæ, цæмæй хæрд кæнай, уымæн, 
Уæлахизтæн у махæй алчи гуырд. 
КÆНЫС, УÆД - ХУЫЗÆНÆН 
Дæ хуызæн æз куы цудон, 
Уæд афæлдæхти зæхх... 
Кæнын цы хъæуы, уыдон 
Кæнын хъæуы дзæбæх. 
ЗОНДÆМÆМУЛК 
Нæ сыхбæсты чындзæхсæв и, уæ сыхбæсты та хист ис: 
Хъыг æмæ цин — æфсымæртæ, у дуне афтæ конд... 
Æппæты къаддæр хорздзинад ысхуыдта зондджын ис-бис, 
Æппæты стырдæр хорздзинад та рахуыдта уый зонд. 
ДАРДМÆ ÆМÆ ХÆСТÆГМÆ 
Батавдзынæ искæй артмæ 
Ды дæхи рæстæгмæ... 
Иуты базонæн ис дардмæ, 
Иннæты — хæстæгмæ. 
КУЛДУАР ÆМÆ ДЗЫХ 
Бирæты зæрдæйæ асырдта рис 
Иры зæдбадæн къуым Цъæй... 
Горæты кулдуæрттæ сæхгæнæн ис, 
Знаджы дзых сæхгæнæн нæй. 
ÆМБÆХСТ ЗÆРДÆТÆ 
Нал хъуысы дæ хъæлæс рагæй, зæгь, кæд æрцæгьддзæн дæ фæндыр? 
Барухс та нын кæн нæ зæрдæ зарæджы уæлмонц ныхæстæй... 
Чи цы гæнæг у, уый зонын алкæцыйы дæр фæфæнды, 
У цы мигæнæг йæхæдæг, дары уый та арф æмбæхстæй. 
376 

ТЕУА 
Уисойы хуызæн цъылын 
Сфидаудзæн кæдфæнды армы... 
Теуайы рагъ у зылын, 
Афтæмæй фæхуды калмыл. 
КЪАДДÆР - ФЫЛДÆР 
Хорз у Урсдоны был дæр, 
Уымæн дзы фæсизæр бадæм... 
Къаддæр дзур æмæ фылдæр 
Бадарой сæ зæрдыл адæм. 
ЦЫРАГЪ 
Куы уаис ды дæ уагыл, 
Нæ кæнис уæд дыдагъ... 
Фæлтæрддзинад фæндагыл — 
Зæрдæдарæн цырагъ. 
АДÆЙМАГ 
Комкоммæ-иу дзур, 
Макуы кæн æфсæнттæ... 
Адæймаг у хур, 
Стъалытæ — йæ фæндтæ. 
НÆСÆТТОН 
Ыскæн дæ тъизынæн, сымсымæн, 
Хуыцауы хатырæй, кæрон!.. 
Ныхасмæ чи нæ хъусы, уымæн 
Нæу баххуыс кæнын иуы бон. 
ФÆСМОЙНАГ 
Кæмæн нæ рацыди цæуæт, 
Кæны, кæмæн ис, уыйау хъаст... 
Куы нæ фесæфы исты, уæд 
Йæ аргъ ысгæпп ласы æваст. 

НИЦЫ ДОМÆГ - НИЦЫ ДÆТТÆГ 
Къæйдуртæ комы 
Знæт дон сæтты... 
Ницы фæдомы, 
Ницы дæтты. 
ÆНАХУЫР ЧИНЫГКÆСДЖЫТÆ 
Нæ дзуры никæмæ дзыхæй, 
Йæ хъама — тъыст æдзух йæ сины... 
Рæдыд ыссарыны тыххæй 
Фæкæсынц иуæй-иутæ чиныг. 
ФЫНТÆÆМÆ БÆЛЛИЦТÆ 
Фæзынд кæроджы фарсмæ сæнк, 
Уыныс: йæ сæр ысдардта уæртæ... 
Фынтæ, бæллицтыл нæй æууæнк, 
Уæддæр сыл дарæм мах нæ зæрдæ. 
ЦЫ ДОМÆМ ЦАРДÆЙ... 
Мызурæй, дам, Æрхонмæ 
Фæкодта иу лæг дугъ... 
Цæмæ тырнæм, кæронмæ 
Нæ фембарæм æдзух. 
ЗАЛЫМТÆ 
Æвзидын сахуыр ысты уисæй, 
Сæ уисæй хъахъхъæнынц сæ ис... 
Сæйынц æппæт залымтæ низæй, 
Хæлæрттыл не ’ууæндын — сæ низ. 
АХХОСДЖЫНТÆ 
Искæйы тыххæй хъуамæ куыд дудон? 
Искæйы тыххæй чи вæййы ’рхæндæг?! 
Аххосджыны фарс чи хæцы, уыдон 
Аххос сæхимæ райсынц сæхæдæг. 

ÆМБАРЫН ÆМÆ БАРЫН 
Нæ кодтон сагъæсау мæт дæр, 
Куы рацæйцыдтæн балцы... 
Кæд алцы бамбæрстон, уæддæр 
Нæ ныббарстон æз алцы. 
ÆВИРХЪАУХАБАР 
Мæ иу къух нæ, мæ дыккаг къух дæр 
Дæуыл ысдардзынæн, Цæрæг... 
Æвирхъау хабарыл æдзухдæр 
Фыццаг зынæй феууæнды лæг. 
ДОНЛАСТ 
Иу лæгæн сæдæйы 
Никуы уыд цæвæн... 
Донластæй нæ вæййы 
Донластдæр уæвæн. 
ÆМДЗÆГЪД 
Хъæздыг тыллæг никуыма систа йæ хуымæй, 
Ныззаууат бынтондæр... 
Цæмæй дын нымдзæгъд кæной цъаммартæ, уымæй 
Нæй ницы æнцондæр. 
РАЙДАЙÆН ÆМÆ КÆРОН 
Цалынмæ зæххыл цæрон — 
Архайдзыиæн раст... 
Райдайæнимæ кæрон 
У рæхысау баст. 
ЦÆФ 
Йæ бадæгæй фæхицæн 
Вæййы кæцыдæр дуджы бæх... 
Ызнаджы цæфæй хи цæф 
Кæны æрæгмæдæр дзæбæх. 
379 

КУЫДЗ ÆМÆ ТÆРХЪУС 
Дынджыр бæргæ у асæй, 
Фæлæ дзырдмæ нæ хъусы... 
Цы куыдз фæтæхы разæй, 
Æрцахсы уый тæрхъусы. 
УАРЗТÆМÆРЫСТ 
Æрвылбон дæр дын туман 
Мыздæн уыдзæни фыст... 
Фылдæр чи уарзы, уымæн 
Фылдæр вæййы йæ рыст. 
ХЪÆДЫНДЗ ÆМÆ ÆЛДАР 
Кæцыранмæ нæ дары 
Йæ цымыдисаг фындз!.. 
Мæгуыр лæг уа, æлдары — 
Кæуын кæны хъæдындз. 
МАРГЪ ÆМÆ ЗАРÆГ 
Аргъ кæнын саргъæн 
Базондзæн барæг... 
Алкæцы маргъæн 
Адджын — йæ зарæг. 
ФЫДГÆНÆГ 
Уыд сидзæргæсы дарæг 
Кæддæр заманы тиу... 
Фыдракондæн ныббарæг 
У фыдгæнджытæй иу. 
РЫНЧЫН 
Уæллагкомы хонынц фæлмæны мынчын, 
Фæпайда дзы кæнынц ныхасы уæрæх... 
Ысдзæбæх кæнынмæ куы тырна рынчын, 
Йæхи-иу уæд хонæд æрдæгмæ дзæбæх. 

ФÆРСЫНЫ ПАЙДА 
Æрæджйау æрчъицы 
Фыднозтæй æлгъæд... 
Нæй базонæн ницы, 
Куы нæ фæрсай, уæд. 
ХЪÆРÆЙ ÆМÆ АРÆХ 
Фæкæныс ратæх-батæх, 
Дæ митæй хъуырмæ дæн... 
Хъæрæй фæхуды арæх 
Æнæджелбетт, сæрхъæн. 
РУХСАГ 
Мысæм мах сæ намысы ном нартæн, 
Рохгæнгæ нæу рагфыдæлты кад... 
Цалынмæ уа «рухсаг» зæгъæг мардæн, 
Нæу уæдмæ уый мæрдтимæ нымад. 
УÆЛАХИЗМÆ ФÆНДАГ 
Нæу сæ хъысмæт уарзæттæн 
Рагацау бæрæг... 
Хорзæрдыгæй басæттын 
У æнцондæр лæг. 
ФАДАТ ÆМÆ ДАВÆГ 
Райхъуысти найфатæй 
Куывддонты зарæг... 
Давыны фадатæй 
Равзæры давæг. 
ЦÆФÆФСАРМ 
Цæй кад ма ис ныры дуджы та мызды,— 
Куыд ма цæуæм къæхтыл, фæкæнын дис... 
Дæ цæф æфсарм дын не сдзæбæх кæндзысты 
Дæ бирæ мулк æмæ дæ бирæ ис. 

ЛÆМÆГЪЫ СУДЗИН 
Цырагъ æз дæр ыссудзин — 
Куы бахъæуид йæ сæр... 
Лæмæгъмæ дæр ис судзин, — 
Фæрæхойдзæн кæддæр. 
ÆНÆМÆЛÆТ ХЪУЫДДÆГТÆ ÆМÆ МÆЛÆТ 
Æнцад фæбады, афтæмæй дæр чиуы, 
Нæ атулдзæни уазал доны къух дæр... 
Æнæмæлæт хъуыддæгтæгæнæг чи у, 
Æнафон вæййы уый мæлæт æдзухдæр. 
ЦАРДЫДÆРГЪ 
Ныхæстæй хæрынц ард, 
Сæ алкæй мыр — зынаргъ... 
Куы нæ кæнай дæ цард 
Цыбыр, уыдзæн уæд даргъ. 
ТÆРИГЪÆДЫ ФÆСТИУÆГ 
Кæмфæнды дæр æргомæй дзурын уæнд — 
Дæ намыс уа тырысайау бæрзонд. 
Кæд ауæй кодтай искуы искæй, уæд 
Æрцæудзынæ дæхæдæг дæр уæйгонд. 
ДЫУУÆ СТЫР АИППЫ 
Хосдзауты фæстæ йæ куыстмæ ыссивæг 
Февналы, рæстæг фæкæны куыддæр... 
Хиуылæрвæссондзинад æмæ зивæг — 
Махæн нæ аипп, нæ хъæнты фыддæр. 
ФИДДОН 
Хъысмæт дын цы бавæрдзæн де ’ккой æргъомæн, 
Уый аразгæ никуы уыдзæни дæуæй... 
Рæстдзинадæй фидгæ æрцæудзæни уымæн, 
Гæдыдзинад чи кодта адæмæн уæй. 

ЦÆСГОМЫ САУ 
Кæныс мыл дау 
Ды, хахуыртæлæхурæг... 
Цæсгомы сау 
Нæу уды сауыл дзурæг. 
ФАГÆМÆХЪУАГ 
Дæу хуызæн хæраг 
Нæма федтон Иры... 
Мæ чысыл мын — фаг, 
Фæуыдзæн дæ бирæ. 
ЗОНДÆМÆМАСТ 
Хуыцауы хорзæх уæд, 
Цы адæймаг у раст... 
Фылдæр куы зонай, уæд 
Фылдæр уыдзæн дæ маст. 
ФÆЛТАУ 
Ыскадджын уай цæмæй нæ цæсты — 
Сатанайы хуызæн бæгæны ’нтау... 
Цъымарайы дæлдон кæныны бæсты 
Сыгьдæг доны фæдæлдон у фæлтау. 
АРАББАГ ÆМБИСОНД 
Араббаг ныхас — зынг, 
Йæ ныхмæ дзурæн нæй: 
«Кæд мæ нæмыс, уæд — тынг, 
Кæд дзурыс, уæд — хъæрæй!» 
БÆРЦ 
Уæд уый адæмы фæхъхъау, 
Чи фегад и хæсты... 
Ма бахæццæ у фæлтау, 
Фалйау бацæуыны бæсты. 

БÆЛЛИЦТÆ 
Фæци, мæгуыр, хуыдиртæст 
Мæ сыхагæн йæ сæр... 
Куырмы цы хъæуы? — Иу цæст, 
Дыууæ куы уа - хуыздæр. 
САУÆМÆУРС 
Æвзист ын радтон æз æфстау, 
Æрбахаста мын уый æрхуы... 
Уæлдай дзы нæй: фæнды уæд сау, 
Фæнды уæд урс, уæддæр у хуы. 
СТЫРТÆРИГЪÆД 
Фæнды дæ, уон мæстыгæр 
Дæхи хуызæн цæмæй... 
Лæг марынæй ыстырдæр 
Тæригъæддзинад нæй. 
ХИУАРЗОН 
Фæдæле кæны арахъхъæн йæ карзæй, 
Фæкæсы йæм: вæййы цыма фыны... 
Йæхи йеддæмæ чи никæйы уарзы, 
Уый адæмæй йæ цæсты сындз уыны. 
ТÆРХОН 
Алкæмæн фæдзурыс алы ран дæ рис, 
Бавзæрстон, фæзæгъыс, алцыдæр зынæй... 
Адæмы тæрхоныл къух ауигъæн ис, 
Хи уды тæрхонæн афтæ гæнæн нæй. 
ТÆППУДДЗИНАД 
Дæ уæрхау ницæйаг дæ дæргъ, 
Ныххауд нæ мыды уымæн къæм... 
Тæппуддзинадыл кодтой æлгъ 
Фыдæлтæ, мах дæр ыл кæнæм. 

РÆСТДЗИНАД 
Ныууагътай намысау бын дæр, 
Дæ хъæстæ мысдзæн хорзæй дæу... 
Зæххыл рæстдзинадæй зындæр 
Сызгъæрин дæр ыссарæн нæу. 
ТЫХДЖЫН ÆМÆ ÆДЫХ 
Йæхи, цы у, уый хоны лæг, 
Уæд у тыхджын, кæн æм хæлæг. 
Цы нæ у, уый йæхи куы хона, 
Уæд та — æдых, уæд — еу йæ къона. 
ЦЫТДЖЫН ЛÆГТÆ 
Хæссын фæразыс кадимæ ды де ’ргъомбасты уаргъ, 
Цы уыд фыдæлтæм намысæй — кæныс лæгау æххæст... 
Дæ рæстæджы цытджын лæгтæн сæ рæстæджы кæн аргъ, 
Сæ размæ чи цард, уыдонæй сын макуы къах сæ цæст. 
УДЫАРФ 
Дзулæн йæ бындур — мæнæу, 
Денджызæн, фурдæн та — дон... 
Уды арф басгарын нæу 
А зæххыл иу лæджы бон. 
ХУЫЦАУЫ ЦЫРАГЬ 
Æргомæй зæгъут 
Уæ хъуыды сымах... 
Зæххон лæджы уд — 
Хуыцауы цырагъ. 
НЫХАС ÆМÆ ХЪУЫДДАГ 
Дзырдæн хъуыддагæй ратт 
Ды дзуапп — цæрай фæрнæй... 
Цы хъусæм, уымæн кад, 
Цы кæнæм, уый цур нæй. 
25 Д;гасохтм Му:и(|)ер 
385 

МУЛКЫЛМАРД 
Хъæуы уæ алкæй фыд дæр æмæ фиу дæр, 
Дзаджджын — уæхицæн, мах хынцут къæрисæй... 
Мæрдтæм дзы ницы ахæсдзæн уæ иу дæр, 
Уæддæр уæ «’гъгъæд» нæ зæгъы иу дæр исæй. 
СЗОНДЦЖЫН УÆВЫНЫ МАДЗАЛ 
Никуыма бавзæрста фурды гуылфæнтæ, 
Ахæм йæ размæ иæ лæууыди хæс... 
Адæмы иууылдæр рахон сæрхъæнтæ 
Æмæ дæхимæ куырыхон æркæс. 
УÆЗДАН 
Ничи мыл дардта дæу хуызæн йæ арм, 
Ничи фæхоны мæгуыры йæ хъан... 
Хъусын куы зонай, куы дæм уа æфсарм, 
Дзурæн ис демæ уæд алкæцы ран. 
ÆВЗÆРДЗИНАД 
Нæ хионтыл куыинæма кæнæм мæт, 
Куыннæ нын уой сæ зындзинæдтæ зын!.. 
Æвзæрдзинад цыфæнды чысыл уæд — 
Нæ йæ хъæуы нæ иуы дæр кæнын. 
ФЫДМИТÆ 
Йæ хъултæй нал бады иу сах, 
Фæуарыди йыл хас... 
Фыдмитæй чи амайы рагъ — 
Дывæр кæны йæ тас. 
ÆНАМОНД 
Фæхастой дæ хæбизджыиæй 
Дæ хæстæджытæ мæй... 
Фæсмонгонд æмæ иизджынæй 
Æнамонддæр лæг нæй. 

КЪУЫМЫХ 
Кæддæр заман нæ уыд æмбал йæ ныфс, йæ тыхæн, 
Ныр базæронд, мæгуыр, æнæбон у, къуылых... 
Нæдзурынæй хуыздæр кæй ницы ис къуымыхæн, 
Куы зонид уый, уæд æй лæг нал хоиид къуымых. 
РÆСТДЗИНАД ÆМÆ ЦАРД 
Фаг фæкодтай зинад, 
Ахуыссыд ныр д’арт... 
Чи уарзы рæстдзинад, 
Уыдон уарзынц цард. 
ГАКК 
Зынæй ма ыссардзынæ абон мысалгъ, 
Кæддæр та-иу бирæты бахъуыд хъуыддагæн... 
Нæу ницæуыл дис кæнын зонды нысан, 
Æдылыдзинадæн та тынг хорз у гаккæн. 
ФÆНДИАГ 
Куы уаид зивæггæнаг цъаммар, 
Куы уаид мадзура сæрхъæн, 
Уæд уаид бирæ хуыздæр хабар — 
Уый раджы бауырныдта мæн. 
РÆСТДЗИНАД ÆМÆ ЦАРД 
Хæстæг ысты тугæй æрхуым, 
Æрхуым æмæ ноджы æнкъард... 
Рæстдзинад кæм айсæфы, уым 
Аслам кæны адæмы цард. 
ХÆЛÆГÆМÆТАС 
Йæ исы аныгъуылд, йæ бисы, 
Уæддæр нæ вæййы никуы разæй... 
Æхсызгондзинад лæг нæ исы 
Хæлæг кæнынæй æмæ тасæй. 

НЫХАСМОНДÆГТÆ 
Æз дæн, æвæццæгæн, æвдудон — 
Фæразын хъизæмæрттæн цас!.. 
Цы зæгъой, уый кæмæн нæй, уыдон 
Кæнынц дæргъвæтиндæр ныхас. 
УÆЗДАНДЗИНЛД 
Дæ хъæуккаджы, дæ коймаджы 
Рæвдауын уæд дæ бон... 
Уæздандзинад сылгоймаджы 
Хуыздæр миниуæг хон. 
АМОНДЦЖЫН ÆМÆ ÆНАМОНД 
У амондджын куырыхон, зондджын; уымæн 
Гыццыл дæр — бирæ, ницæмæй у хъуаг... 
Фылдæр адæм æнамонд ысты уымæн: 
Цы сæм ис, уый нæ фæхонынц сæ фаг. 
ГУЫМСÆГ 
Лæг куы уа æнæхуыссæг, 
Уæд ныууæззау вæййы сæр... 
Тутт — куысыфтæгау гуымсæг, 
Уымæн кæны афтæ хъæр. 
БЫЦÆУГÆНДЖЫТÆ 
Ыскæндзынæн мæ кулдуарæн бынæй 
Хæцæн... 
Быцæугæнджытæй иуы фарс дæр нæй 
Хæцæн. 
МАД 
Нæ нымайыс æрвады дæр, 
Æвдисыс æй дæлдæрæй... 
Цыфæнды æвзæр мады дæр 
Нæй баивæн æндæрæй. 

АМОНДДЖЫН 
Ысфидыдта сæ къонайы цур хъармы 
Фынг... 
Сызгъæрин фесты иуæй-иуты армы 
Рыг. 
ЛУАРÆНТÆ ÆМÆ ССАД 
Хъуамæ уый къæмдзæстыгæй кæса 
Адæммæ, цы лæг фæхæсджын кадæй... 
Луарæнтæй нæ рауайдзæни ссад, 
Рауайдзæни луарæнтæ ыссадæй. 
КАКОН 
Физонæг сцæттæ, нæ басыгъди уæхст, 
Абон ыстыр куывд и Дзауы... 
Какон дæр дидинæг калгæйæ цæст 
Уардийы хуызæн рæвдауы. 
ÆРТÆХОРЗÆХЫ 
Æмбæхстысты хæсты заман дæ уæрмыты, дæ царты 
Дæхи хуызæн уæйгæнджытæ, дæхи хуызæн лæгмартæ... 
Æз никуы домдтон бирæтæ, хъæуы мæ ’рмæстдæр царды 
Фæлмæн хуыссæн, фæлмæн ныхас, ыстæй æгæрон бартæ. 
ЧЫНДЗДЗОНЧЫЗГ 
Вæййы уæйыгæн авд сæры, 
Æрмæст æмхуызонæй дæр — хуыскъ... 
Чызджы цы лæппу равзары, 
Уый равзары йæхæдæг чызг. 
АФТИДУДТÆ 
Æз не ’ууæндын дæ мидбылхудтыл — 
Нæ мæм кæсы зæрдиаг худт... 
Хуыцау нæ бацæудзæн нæ удты, 
Кæдмæ уой афтид æмæ тутт. 

ЦÆРÆН ИС 
Æрæвæрдтай кæйдæр кæрты 
Дæ мулк æмæ дæ ис... 
Æнæ бирæ цæмæйдæрты 
Иттæг хорз цæрæн ис. 
МÆТÆМÆ ÆНÆМÆТ 
Æфтыд дæ рагæй адæмы цæсты, 
Нæ дæм бахъардта уыдонæн сæ хъæр... 
Дæ мулчы мæтæй тайыны бæсты 
Æнæмæтæй дæ мæгуыр къæсы цæр. 
ÆГУЫСТ 
Дæ хуызæн, дæ карæн 
Кæна хъуамæ мой... 
Æгуыстæй ыссарæн 
Нæй царды æнцой. 
ХЪИЗÆМАРÆМÆ ТАС 
Ахæмтæм фæцаразынц сынæг, 
Уымæн æмæ не ’мбарынц ныхасæй... 
Хъизæмæрттæй чи тæрсы, цы лæг, 
Уый фæкæны хъизæмæрттæ тасæй. 
ÆХХОРМАГÆЙ ÆМÆ ÆФСÆСТÆЙ 
Адæмæн æдзухдæр уавæртæ хынцгæ сты, 
Ничи сисдзæн зæххæй рог уаргъ дæр ныхæстæй... 
’Ххормагæй дзæнæтмæ бахауыны бæсты 
У хуыздæр зындонмæ бахауын æфсæстæй. 
МАСТÆМÆЦАРД 
Æдзух кæны хылкъахæн, 
Æдзух кæны быцæу... 
Дæ маст æгæрон ма хон, 
Æгæрон цард дæр нæу. 

АДÆЙМАДЖЫ АМОНД 
Рæхысы цæг хæцы цæгыл, 
Йæ дарæг денджызæн у дон... 
Нымад æрцыдтæ кæд лæгыл, 
Уæд æй дæхицæн амонд хон. 
АМОНДÆМÆИХ 
Цъиутæ сисынц хаттæй-хатт фæдис, 
Бакъуырма кæнынц сæ хъæрæй хъæд... 
Чи нæ тайы, ахæм их кæд ис, 
Ис æнæфæугæ амонд дæр уæд. 
БÆРЦ 
У дæ фырт фæзминаг, уымæй 
Ды сæрыстыр дæ, хъæлæкк... 
Ахсæны цы цæуы, уымæй 
Фылдæр никуы хæры лæг. 
ÆФХÆРД 
Дæуимæ мæ фыццаг 
Нæ фæндыд абон дзурын... 
Ныццавди агыл аг, 
Æмæ ныппырх и дурын. 
ЗЫНÆМÆÆНЦОН 
Фæсизæр рацæуы уызын, 
Фæлæ нымбæхсы боныгон... 
Куы цæра хорз — мæлын у зын, 
Æвзæр куы цæра, уæд — æнцон. 
АМОНД ÆМÆ ХÆЛÆГ 
Дæ мад, дæ фыдау дунемæ зæнæг 
Нæ рауагътай, у уый фыдраконд... 
Куы нæ кæной дæ амондмæ хæлæг, 
Уæд æй зынæй хонæн ис амонд. 

«КУЫД ЗОНУТ, АФТÆМÆЙ...» 
Цыфæнды дзурын дæр ныр райдыдтой уæндын, 
Фæскъуымты бадджытæ фæцæйцæуынц хъæлдымæй... 
«Куыд зонут, афтæмæй...» — куы фæзæгъынц, уæд ныц 
Æрхæссынц циндзинад ныхасгæнджытæ уымæй. 
ФЫСТЫТÆДАВÆГ 
Кæй нæ фервæздзæн иунæг дæр Ыскæнæджы тæрхонæй, 
Æууæндын ууыл фидарæй, нæ йыл кæнын гуызавæ... 
Æрхъуыды кодтон иварæн æз карз æфхæрд, зæгъон æй: 
Сæдæ мин хатты рафыссæд мæ фыстытæ сæ давæг. 
ТÆРХОНГÆНÆГ 
Нæ рæстмæ кæны хорз лæгæн цæуæт 
Зæгъæн ис, арæх. Уæд цымæ цæмæн?.. 
Куы нæ цæуон мæхи зæрдæмæ, уæд 
Кæйдæр æппæлд нæ барæвдаудзæн мæн. 
СÆЙРАГ 
Хъуамæ алы хатт дæр раззаг уа æнæмæнг махон, 
Науæд нын хæсдзæни искуы байзæддаг тæрхон... 
Адæмы цы кæны хицæн, уый сæйрагдæр ма хон, 
Адæймæгты иу цы кæны, уый сæйрагдæр хон. 
ДЫУУÆХОРЗЫ 
Уыди дын арв хæтæн, 
Мæнæн уыд зæхх мæ хæтæн... 
Кæмæн æз хорз фæдæн, 
Кæмæн æвзæр нæ фæдæн. 
ИНТЕЛЛИГЕНТЫ МÆЛÆТ 
Ракодтай исты тæлæт — 
Нæ уыдзæни сусæг... 
Бадгæйæ ссары мæлæт 
Сæрызондæй кусæг. 

УÆЙГÆНДЖЫТÆ 
Тар хъæды цæрджытæ — мæргътæ æмæ сырдтæ, 
Сты йæ аивдзинад та бæрзонд бæлæстæ... 
Уæйгæнджыты Йесо аргъуанæй фæсырдта — 
Уæйгæнджытæ скодтой сауджыны пæлæзтæ. 
ÆЦÆГДЗИНАД 
Цы ран уа хæрд, уым ис уырдыг, 
Фæцæуынц сыл сæгътæ ’мæ цæутæ... 
Æцæгдзинад лæууы уырдыг, 
Мæнгдзинадæн хъæуы быцæутæ. 
ХЪЫГАГÆН 
Кæнынц фос сихорафон ривæд, 
Уæлдайдæр тæвд куы вæййы бон... 
Хъыгагæн, нуазын нæу тæригъæд, 
Æндæр фыдадджын уаид дон. 
БИНОНТЫ ÆФТИÆГТÆ 
Куыннæма вæййы бинонтæм цыдæр мулк æмæ ис! 
Иу хъуаг æййафы, иннæмæ фæчындæуы хæлæг... 
Хæдзары ’фтйæгтæ адихгæнæн цалдæр хуызы ис, 
Фæлæ дзы иу дæр не схондзæни хорз, æвæдза, лæг. 
ФЫДРАКÆНД ÆМÆ УАРЗТ 
Йæ царды тыххæй иу бон лыстæг цæудзæни фарст, 
Æххормаг чи уыд, уый дæр, стæй чи уыди æфсæст... 
Ныббардзæни цыфæнды фыдракæндæн дæр уарзт, 
Фыдракæнд ма уæд уарзтæн йæхи ныхмæ æрмæст. 
АДÆЙМАДЖЫ ФЫДЫНДГÆНÆГ 
Тарст тæрхъус йæ тæккæ арфмæ пыхсæн 
Цуанæттæй тæрсгæ-ризгæйæ тахт... 
Бирæ рæстæг модæйæн — зын быхсæн, 
Раив-баив уымæн кæны тагъд. 

РАСТÆМÆХОРЗ 
Зæрдæрухсæй хæссын 
Мæ хидвæллой мæ хуымæй... 
Æгæр раст у, тæрсын, 
Куы нæ уа хорз, æз уымæй. 
ФЫССÆГ 
Мæ размæ иу нæ рауади — 
Кæсынц сæхимæ хантæ... 
Поэт кæмæй нæ рауади, 
Фæфыссы уый романтæ. 
ФÆЛВАРÆН 
Арс иу хатт дæр нæ ракасти йæ хъарм хуыссæн-кæлдымæй, 
Нæ йыл æрхæцыд цуанæттæй сæ иуæн дæр йæ цæст... 
Лæг æмæ ус хылгæнгæйæ сæхи куыд дарынц, уымæй 
Кæнæн ис хатдзæг, цас ысты уæздан, æгьдауыл хæст. 
ЦДОТМÆХЪУСТÆ ÆМÆ ЦУРОНТÆ 
Зæрдæ ис алкæй риуы, 
Уæд æй цы монцæн къахæм?! 
Зæгъон: цæстмæхъус чи у? 
Уæвгæ нæ чи нæу ахæм?! 
ЗÆРДÆТÆÆВÆРÆГ 
Фæцыдæр и нæ циндзинад, нæ зыны арвы цъæх, 
Нæй афтæмæй æрхуым уæвынæн ницавæр æфсон... 
«Хуыздæр рæстæг æрцæудзæни»,— зæрдæ æвæрыс. Зæгь, 
Кæцы аз уыдзæн уыцы дуг, цы мæй æмæ цы бон? 
ФЫНЫ 
Æрыссадтой мæнæу, 
Ыскодтой дзы æртхурон... 
Йæ фыны иу дæр нæу 
Цæстмæхъус æмæ цурон. 

ХОРЗ ЧИНЫГ 
Куырисы нымадæй ис цалдæр дæстæджы, 
Йæ алы нæмыгæй дæр райгонд ыстæм... 
Куыд ыстæм уыд чиныг Гомеры рæстæджы, 
У мах заман хорз чиныг афтæ ыстæм. 
ФЫЦЦАГ ЦÆППÆР 
Йæхи аххос уыд, хъаст 
Йæхи удæй кæнæд, 
Йæ фыццаг цæппæр раст 
Куы нæ сæвæра, уæд. 
ÆХЦА 
Нæй, бавнала цæмæй — 
Цыбыр йæ къухтæ уымæн... 
Æхца хъæуы, цæмæй 
Æхцахъуаг ма уай, уымæн. 
КÆСÆН 
Кæддæриддæр рахæссынц зондджын уынаффæ 
Уым... 
Кæсæны тыххæй дын нæ ракæндзæн арфæ 
Куырм. 
ÆФСТАУ ÆМÆ ЛÆВАР 
Дæ дæлдæртæй алкæйы фау — 
Дæхи у дæ бар... 
Хуымæтæджы æппæлд — æфстау, 
Козбау ми — лæвар. 
ШЕКСПИР НЫФФЫСТА 
Цæрæнбонты цы фехъуыстои, цы уыдтон — 
Уыдысты бирæ, не сты фаг уæддæр... 
Фыссын цы хъуыд Шекспиры хуызæи, уыдон 
Шекспир ныффыста, нал хъæуы æндæр. 

АХУЫР 
Нæ фæндагыл ныккодтой фаг хуыр, 
Йæ уæлæ та уыдзæн лæгъз цъар... 
Ныфс авæрыны бæсты ахуыр 
Кæнынц мах арæхдæр дзæвгар. 
ТЫХ КАЙДЖЫТÆ 
Ыстигъынц мах рæстæджы, сайынц, 
Æрдæгхомы ысхонынц фых... 
Æнæпайда закъонтæ кайынц 
Пайдахæссæг закъонты тых. 
ÆНАХХОС 
Зæххы бынты цæуæгау — 
Дæ хуыз, дæ бакаст — сау... 
Дыууæаздзыд хæйрæгау 
Дæумæ нæй аххос, фау. 
зындгонд 
Уæ хуызæтты никуы фæхъæуы быцæу, 
Йæ къæхтыл лæууын уæ у алчидæр хъом... 
Кæй нæ зоныс, уыдон кæд базыдтой дæу, 
Уæд айхъуыст дæ кадау дæ намыс, дæ ном. 
ÆГАД 
Нæ куырд — 
Фæллад... 
Фырдзырд — 
Æгад. 
ЗÆРОНДЫ НЫСАН 
Æрыздæхт тохы быдырæй хæстон, 
Æрцыд йæ хæс йæ адæмы раз фыст... 
Ныфсы бынат куы бацахсы фæсмон, 
Уæд райдайы зæронды кар йæ куыст. 

ХЪЫСМÆТ ÆМÆ АМОНДЦЖЫН 
Фæцуддзынæ кæддæр дæ цыдæй, 
Дæ цины раивдзæни мæт... 
Æдзухдæр иуты фарс хæцынæй 
Ысфæлмæцы хъысмæт. 
ФÆЗМИНАГ ЦАРД 
Тамако нæ дымдта, нæ нызта арахъхъ, 
Сылгоймæгтæй ласта йæхи алкæд дард. 
Куы бацыд йæ тæккæ лæджы кармæ, сахъ, 
Æиæрцæф куы уыди, уæд райхъуыст йæ мард. 
ХЪУСÆЙ ÆМÆ ХЪÆРÆЙ 
Æвæццæгæн, тæрхъусæй 
Тæппуддæр сырдтæм нæй... 
Цы саразæн и хъусæй — 
Нæй саразæн хъæрæй. 
ЦЫБЫР НЫХАС 
Уырдгуытæ, къуыппытæ, хæрдтыл 
Нæ тулы дурын... 
Цæмæй дæ бамбарой — дæрдтыл 
Нæ хъæуы дзурын. 
ДОХТЫР 
Дæ ныфс, дæ хъару бахсыст тохты, 
Дæ риу зындзинæдтæн у сис... 
Фæлтæрддзинад у уарзты дохтыр, 
Æрмæст фæзыны уый фæсниз. 
ЧЫНДЗÆХСÆВ 
Адæмы раз бафид кадджынæй дæ хæс, 
Ахæм зонд кæмæ нæй, уый фæсмонгонд уæд... 
Чындзæхсæвы размæ дзаг цæстытæй кæс, 
Уый фæстæ хуыздæр у, бацъынд сæ кæн уæд. 

зонд 
Фæтулы размæ царды цалх, 
Æдзухдæр, уый зындгонд у сонтæн... 
Куы нæ уай зондджын, уæддæр аргъ 
Кæнай ды хъуамæ махау зондæн. 
ФЕМБÆЛД 
Алчи куы ’мбарид йæ размæвæрд хæс, 
Алкæй дæр адæм хæссиккой уæд дисæн... 
Фембæлдмæ ’рбацыдтæн афоныл æз, 
Фæлæ мын, оххай, нæ фæци æвдисæн. 
ÆНАМОНДДЗИНАДЫ СÆН 
Уыд кадджындæр хай фынгыл базыг, 
Ныр дæр дзы кадджындæр хай нæй... 
Кæнынц æппæты тынгдæр расыг 
Æнамонддзинады сæнæй. 
ТЫХ ÆМÆ ДÆСНЫДЗИНАД 
Хъæдгуыстгæнæг, размæ-ма рахиз, 
Цы зæгъын, уый фехъусой сых: 
«Тыхæй мыл нæ кæныс уæлахиз, 
Кæныс мыл дæсныйадæй тых». 
ИУДЗЫРД 
Хорз æмæ æвзæры астæу нал и сис, 
Ахæм дуг нæ зыдтой нарты хуызæн чынт... 
Разыйы дзуапп раттæн иу дзырд «о»-йæ ис, 
«Нæ»-йы тыххæй иннæ дзырдтæ ’рхъуыдычынд. 
НИЗЫХАТТ 
Йæ низыхатт мæ адæмæн — хæлæг, 
Нæ уарзы хорз иу иннæмæн йæ цæст. 
Йæхи зæххыл дæр сахаддзæни лæг, 
Йæ паспорт уæд фæсарæйнаг æрмæст. 

АХÆМ ГУЫРД 
Æнцад нæ ныууадздзæн æнцады, 
Нæй ахæм гуырд дыккаг. 
Кæсаг цы ран нæй, ахæм цады 
Æрцахсдзæни кæсаг. 
ТАГЬД КÆНЫНЫ ЗИАН 
Нал зынд ницы комы 
Рыг, фæздæг, сæгæй... 
Бирæ рæстæг домы 
Тагъд кæнын лæгæй. 
МÆГУЫР ÆМÆ ХЪÆЗДЫГ 
Фæкæнынц нæм æртхъирæнтæ: «Ныр райгонд у дæ гуырæй!» 
Æргомæй æмæ сусæгæй нæ ныхмæ сисынц тох... 
Йæ мæгуырдзинад ферох вæййы хаттæй-хатт мæгуырæй, 
Хъæздыг лæг та, хъæздыг кæй у, нæ кæны никуы рох. 
БАЛЦЫ ПАЙДА 
Мады зæрдæ у хъæбулæн нывонд, 
Сабийы хоны йæ цæст... 
Балцы цæугæйæ хъæздыг кæны зонд, 
Зонд дæм куы уа, уæд æрмæст. 
ХЪУС-ХЪУС 
Хорз у: дæхæдæг фæзындтæ, æз ма дæм 
Хонæг æрвитинаг уырдæм уыдтæн... 
Хъус-хъус цы дзырдæуы, уыдоныл адæм 
Тынгдæр æууæндынц, сусу-бусу кæн. 
ХÆЛАР ÆМÆ ХÆСТÆГ 
Нæ цæуы мæ зæрдæмæ абон дæ хуыз, 
Цæмæндæр æнкъард у дæ цæстыты каст... 
Дæ хуыздæр хæлар дæр дын хатгай æххуыс 
Нæ бакæндзæн тугхæстæджы хуызæн раст. 
399 

УАРЗЫН ÆМÆ БАРЫН 
Дзур дæ хорз æмгары 
Цур æрмæст æцæгтæ... 
Уарзын æмæ барын — 
Иу рæхысы цæгтæ. 
ХÆЛАР 
Бæргæ куы уаиккат æмбар — 
Æхсызгон уаид уымæн... 
Цæмæй ысуай лæгæн хæлар, 
Нæу фаг куыдз уæвыи уымæн. 
АДÆМИМÆ 
Акодтай ды фæд 
Иунæгæй Хъæриумæ... 
Кæд рæдийыс, уæд — 
Адæмимæ иумæ. 
ДÆЛДЖИНÆГГÆНÆГ 
Цæй кад æмæ цæй намыс! Æрцыдысты ныгæд 
Дæ ингæны дæхиау, дæлзæхх бæсты цæрæг. 
Дæ фарсмæ чи ис, уыдон дæлджинæг кæныс кæд, 
Кæй не суыдзынæ стыр лæг, у уымæй дæр бæрæг. 
ЗÆРОНДЫ КАР 
Куыннæ дæ хонæм цъаммар: 
Дæ цæсгом — хæрд, дæ цыт... 
Цымыдисдзинад амард — 
Зæронды кар æрцыд. 
УÆЛМÆРД 
Хорз ныммарзта абон кæрт 
Райсомæй Цырыхон... 
Пантеон дæр у уæлмæрд, 
Ма цин кæн, куырыхон. 

ÆНХЪÆЛМÆГÆСДЖЫТÆ 
Ызмæст у алы ран дæр бæстæ, 
Зæгъ-ма, мæ мидбылты куыд худон!.. 
Кæмæн нæ ралæудзæн йæ рæстæг, 
Æнхъæлмæ йæм фæкæсынц уыдон. 
РÆХЫС 
Тымыгътæн фидар уыд дæ риу, 
Нæ асаст никæдбон дæ ныфс... 
Æппæт хъадамантæ сты иу 
Дæргъæй-дæргъмæ рæхыс. 
ИУНÆГ 
Ахсæн ысхуыдтой фыдæлтæ ыскъæт, 
Ма йын кæн макуы йæ домæнтæ ’ххæст... 
Иунæгæй цæрæг куы бахæры, уæд 
Хоны йæ бинонтæй алкæй æфсæст. 
ПЫЛ ÆМÆ ДБНДЖЫЗ 
Кодтай цæрæнбонты загъд æмæ хыл, 
Хуыздæр æмбалæй-иу сарæзтай сон... 
Цасфæнды баназæд денджызæй пыл — 
Къаддæр нæ фæуыдзæн денджызы дон. 
ДЫУУÆ ЦÆСТЫ 
Фесгуыхти дыууæ хæсты, 
Схызт бæрзонд йæ кад... 
Иу лæджы дыууæ цæсты — 
Хуссар Ир, Цæгат. 
ХАЛОН 
Нал уыди иу заман Арыхъхъы рæгътыл 
Ацæуæн бон дæр æдасæй... 
Фаджысы рагъмæ æрхондзæни мæргъты 
Халон, куы цæуа сæ разæй. 
>хты Муяафер 
401 

ЗНÆГТÆ 
Ахæм æдзæлладжы 
Макæдæм хон... 
Бинаг был дæлладжы 
Хоны йæ сон. 
ÆФХÆРД 
Бахæцыд ризæг 
Абон дæ лæгыл... 
Бæхæй æрхизæг 
Сбадти хæрæгыл. 
ГÆМÆХСÆРЫ ХЪЫСМÆТ 
Фидæн у бæзджын фæлмæй æмбæрзт, 
Сом цы уыдзæн, уый базонын — зын... 
Алцæмæн дæр ис уæвæн, æрмæст 
Гæмæхсæрыл не ’рзайдзæни хъуын. 
зондджын 
Дæ фыдызнаг дæ фауæд, 
Хъæбатыр дæ уæддæр... 
Цыфæнды зондджын ма уæд — 
Фæрæдидзæн кæддæр. 
ДОН 
Иуæй-иуты цард у хъизæмар, зындон, 
Ницы федта иннæ та зæххыл зынæй... 
Цасфæнды фæракал-бакал кæнут дон: 
Баззайдзæни донæй, аивæн ын нæй. 
ФЫДЫУС ÆМÆ МАД 
Æмбæлтты ’хсæн нымад 
Кæй уыдтæ, уый у раст... 
Фыдыус æмæ мад 
Фæйнæ тæразыл барст. 

ФÆТК 
Фæздæгмæ, рыгмæ 
Улæфыд мæй... 
Донæн уырдыгмæ 
’Нæкæлгæ нæй. 
НЫХАС 
Æмбисонд нын дзуры, 
У йæ хъуыды раст: 
«Ахиздзæни дуры 
Иниæрдæм ныхас». 
КЪАМББЦ 
Хорзæн нæй сæфæн 
Сау мигъы тары... 
Уардийы тæфæн 
Къамбец цы ’мбары. 
ДЕНДЖЫЗÆЙДАРД 
Мæрайы æхсæрæг 
Йе стыр галуан хоны... 
Хус быдыры цæрæг 
Денджызæн цы зоны?! 
ХЪУСЫН 
Рахаста сымах ус 
Абон махæй къус... 
Хистæрмæ-иу байхъус, 
Кæстæрмæ дæр хъус. 
ИУ НЫХАС 
Де ’мбæлтты æрхон 
Ацы бон æххæст... 
Иу иыхасы бон 
Райдайын у хæст. 
403 

УÆЗ 
Рæдийыс — де ’ккой хæсс 
Къæй... 
Дзырдтой: «Хæдзармæ уæз 
Нæй». 
ХÆЛÆРТТÆ ÆМÆ ЗНÆГГÆ 
Чи зоны, хъаст кæны исчи мæнæй, 
Чи зоны, исчи мæнæй у æфхæрддæр... 
Знæгтæ мын чиныгкæсджыты ’хсæн нæй, 
Фысджыты æхсæн — хæлæрттæ. 
ДИДИНÆГ ÆМÆ ДЫРГЪ 
Иуы дæр нæ хъуыди 
Ахæм лæг — быдыргъ... 
Дидинæг у хъуыды, 
У хъуыддаг та дыргъ. 
ЦЫ ХЪÆУЫ, УЫЙ 
Пирынау æлвисын зон: 
Райс уæдæртт æмæ æлхуый... 
Кæд кæныс — цы у дæ бон, 
Уæд кæныс, цы хъæуы, уый. 
РАСТ 
Бумбули фидауы базы, 
Фæндырæй фидауы хъазт... 
Махимæ чи вæййы разы, 
Уымæй фæзæгъæм: «У раст». 
АЩÆМÆЙ ÆХХÆСТ 
Ды мæнæн — мæ цæст, 
Ды мæнæн — мæ уд... 
Алцæмæй æххæст 
Никуы ничи уыд. 

КЪУЫМЫХ 
Зондджынтæ уыдис, 
Уыд сæ зонд сæ тых... 
Чи нæ кæны дис, 
Уый — къуырма, къуымых. 
ВАЗЫГДЖЫН 
Йæхи сайы æфсæнттæй — 
Йæ митæй у бæрæг... 
Йæ хъуыдытæй, йæ фæндтæй 
У вазыгджындæр лæг. 
АМОНДМÆ ФÆНДАГ 
Раджы кæддæр уыд нæ фынгыл æлутон 
Адæмæй алкæйы фаг... 
Иннæты амондджын чи кæны, уыдон 
Амондмæ ссардтой фæндаг. 
БУАРÆМÆУД 
Адæмы ’хсæн 
Хох у, къæдзæх... 
Буаримæ кæн 
Уд дæр дзæбæх. 
ХЪУЫДЫ 
Æрцахсдзынæ кæсаг 
Нæ дæтты ныр зынæй... 
Цы хъуыды нæу тæссаг, 
Хъуыды схонæн уый нæй. 
«СЫКЪАДЖЫН» 
Тызмæг дзурæгæй зондджындæр ды разын — 
Æрмынæг уа уæ дыууæйы ’хсæн «хæст»... 
Сылгоймагæй нæ зæгъдзынæ «сыкъаджын», 
Нæлгоймаджы дзы рахонынц æрмæст. 

КÆЙДÆР ЦЫД 
Цæвæг, къæпийæн ды нæ сарæзтай хъæд дæр, 
Дæ сæрыл афтæмæй — къуыдипхъал конд дæ худ... 
Дыууæ къахæй къуылых куы цæуон æз, уæддæр 
Кæддæриддæр уыдзæн кæйдæр цыдыл мæ худт. 
МИТЫ БЫН 
Ыскодтат мын дзырддаг 
Мæ куывд æмæ мæ сидт... 
Æрдæгмæ конд хъуыддаг 
Æрæмбæрздзæни мит. 
ХÆЛÆГ 
Æдзæстуарзон дæ алкæддæр хуыдтон, 
Фæлæ дæ никуы рахуыдтон æз лæг... 
Æрмæстдæр у хæлæг кæнын дæ бон 
Мæнмæ æмæ æдзух кæныс хæлæг. 
ÆДЗÆСГОМÆЙ ТÆППУД 
Ныккодта зул бæргæ йæ худ, 
Фæлæ нæ фæзынди нæ хъæрмæ... 
Йæ цæсгом бахæрæг тæппуд 
Æрхæсдзæн алцыдæр йæ сæрмæ. 
ÆППÆЛЫН 
«Маст зæрдæхалæн» у — зонут, хъахъхъæнут уæхи æрхуымæй, 
Асурут уæхицæй сагъæс, цас уæ бон у, уыйбæрц дарддæр... 
Арæхдæр æппæлæм, адæм тынг кæмæй æппæлынц, уымæй, 
Чи у ’ппæлын аккаг, уый кой та фæкæнæм бирæ къаддæр. 
ТÆССАГ 
Æнцон баййафæн саг дæр 
Вæййы фæлмæст, фæлладæй... 
Козбау митæ — тæссагдæр 
Æнæуынондзинадæй. 
406 

ЗОНДДЖЫНТÆ 
Мæгуыр лæджы хуыммæ тыиг зынæй тылд цалх, 
Уыд фылдæр йæ цинæй хохагæн йæ рис... 
Зондджынтæ фæкæнынц алкæмæи дæр аргъ — 
Ссарæн исты хорзæй алкæмæ дæр ис. 
ЗГЬÆРÆМÆЛÆГ 
Фыдæлтæ нын бæргæ уыдис æрдхæрæн, 
Тæхуды, уыдон кад фылдæр фæкæи... 
Йæ зæллангæй ис базонæн ызгьæрæн, 
Йæ ныхасæй — лæгæн. 
ÆХЦАÆМÆ АМОНД 
Дæ фæндырæй æрцамон, 
Фæсур нæ сагъæс махæн... 
Кæмæн æрхаста амонд 
Æхца, нæ зонын ахæм. 
ÆНАРÆХСТ КЪУХТÆ 
Хæрзаддæр дыргь нæ зад кæддæр Уыналæй, 
Ныр нал у афтæ, уый мæ удæн — маст... 
Æнарæхст къухæй уардимæ куы ’вналай, 
Йæ сындзытæй йын ма ракæн уæд хъаст. 
ЦÆСГОМ ÆМÆ ЗÆРДÆ 
Чи йæм æрхастаид фау! — 
Никæмæй уыди æвзæрдæр... 
Иуæн йæ цæсгом у сау, 
Иннæмæн сау у йæ зæрдæ. 
ИУÆМÆИННÆ 
Асур дæ уды æвдиу, 
Асур дæ удæн йæ зины... 
Уарзы хæбуздзыхъхъы иу, 
Иннæ та уарзы къуыпсины. 

МÆЛÆТÆМÆ ЦÆССЫГ 
Нал баззад нæ уæзæгыл мæсыг, 
Уæд æхсæв æнæмæтæй куыд хуыссон?! 
Алчидæр мæлы, фæлæ цæссыг 
Алкæуыл нæ калдæуы æмхуызон. 
МЫСТЫ МÆЛÆТ 
Нæхи Гæмæт — 
Йæ хъусджын худы... 
Мысты мæлæт — 
Гæдыйæн — худын. 
РАСТÆМÆЗЫЛЫН 
Сынтæджы бынæй чырын 
Амыхъхъ ласта цæстфæлдахæг... 
Раст лæг — фидауæг, зылын, 
У зылын лæг та хылкъахæг. 
дойны 
Горæт нæм уыди хæстæг — 
Фездæхтæн æмбойны... 
Иунæг доны ’ртахæй лæг 
Не суадздзæн йæ дойны. 
ХЪУСЫН ÆМÆ УЫНЫН 
Тæригъæд нал кæнынц гæмхетæн — 
Хæры йæ хъиу... 
Цы фехъуыстон æмæ цы федтон — 
Нæ хонын иу. 
РАЗМÆ БАХАУДТÆ... 
Ницы хъусы лæг дæуæй 
Уайдзæфæй фæстæмæ... 
Размæ бахаудтæ, цæмæй 
Сыстай ног фæстæмæ. 

ХУЫМÆЛЛÆГÆМÆ КАЛМ 
Дæ бынгæнæг дæуæн сæн у — 
Дæ намысмæ ныхилы... 
Хуымæллæг калмы хуызæн у, 
Фæлæ нæ зоны хилын. 
ÆЦÆГМÆГУЫР 
Ничи дæ хъуыди: хæдзар дæр, сых дæр, 
Айстай сæ дардмæ дæ гуыр... 
Зонд дæр кæмæ нæй, кæмæ нæй тых дæр, 
Уый у æцæгæй мæгуыр. 
АИПП 
Фæнывджындæр дæ къона, 
Куы дзы фæзынд къæсса... 
Йæ аипп лæг куы зона, 
Уæд ын дзы нæу тæссаг. 
ХÆРÆГ 
Лæууы сæруагъдæй мусы, 
Йæ джиттæлбос — хæцъилæй... 
Фæндыры цагъдмæ хъусы 
Æмæ йæ хъустæ тилы. 
СГУЫХТЫТÆ ÆМÆ АИППЫТÆ 
Нæ банкъардтон, æвзонгдзинад æнæзынгæ куыд атахт, 
Куыд фæцыдæр и уыцы дуг, куы цыдтæн æз фыййау... 
Чысыл ысгуыхт дæр бафиппайæм мах нæхимæ уайтагъд, 
Нæ аиппытæ рахатæм бынтон æрæджиау. 
ХЪАЗÆН НЫХАС 
Дæуимæ у зын цæрæн, дæуимæ у бæллæх: 
Дæ хинæйдзаг хъуыдытæ сты авд дæлдзæхх æмбæхст... 
Кæцы хъазæн ныхасыл мæсты кæны, уый зæгъ 
Æмæ зæгъон, цы лæг у, цы хуызæн зондыл хæст. 

РÆСТДЗИНДЦАГУРÆГ 
Искæй рæдыд дæр дын зонды хос уæд, 
Макуы хъус сонтау нæрæмон, æррамæ... 
Растдзинад ку’ агура адæймаг, уæд 
Макуы фæтæрса рæдийынæй хъуамæ. 
КЪУЫХЦЫТЫ БЫНДУР 
Куы фæрæдийын, скæсы дыл уæд хур, 
Цæмæн мæ хоныс — нæу бæрæг — дæ сон... 
Нæ къуыхцытæн сæ фылдæры бындур, 
Кæй не ’ууæндæм нæ тыхтыл, уый у, зон. 
ЗÆРДÆÆМÆЗОНД 
Кæйдæр хардзæй ды аскъæрдтай цъæхсæртæ, 
Дæ уд, дæ дзæцц у исбонæн нывонд... 
Закъонтæуадзæг — паддзахады зæрдæ, 
Закъонтæххæстгæнæг та у йæ зонд. 
цот 
Кæстæртимæ дзурын нæ дуджы фæзын, 
Æгъдæутты мæсыгæн фæтæрсын кæлынæй... 
Куы райдайынц сабитæ коммæ кæсын, 
Сæ ныййарæг сын уæд фæтæрсы мæлынæй. 
НЫФСÆЙ ЦÆРÆГ 
Нæ хъуыддæгтæй бæрæг 
Вæййæм æдзухдæр алы кары... 
Æрмæст ныфсæй цæрæг 
Йæ зæрдæ ницæуыл фæдары. 
ÆФСТАУ 
Зæххыл тауы 
Марг, былар... 
Цард æфстау у, 
Нæу лæвар. 

АМОНДÆМÆ МОНЦТÆ 
«Нæгъ!» у хъæбæрдæр дурæй, 
Тæккæ фæлмæндæр — дон... 
Дæ амондыл куы дзурай — 
Дæ монцтыл хæцын зон. 
УÆЗЗАУКУЫСТ 
Сты сыхæгтæ цин æмæ æнкъард, 
Раст ныхасы фарсмæ згъоры дау... 
Нæу бæрæгбон, хиирхæфсæн цард, 
Цард у куыст, уæхскуæзæй куыст, уæззау. 
ÆНУСТÆН КУСÆГ 
Хъысмæты чиныг... Алцы дзы нывгонд, 
Йæхæдæг дзы нывгæнæг у, фыссæг... 
Йæ цард æнустæн чи кæны нывонд, 
Нæ фæтæрсы мæлæтæй уыцы лæг. 
ÆХЦАКУРÆГÆН - ÆХЦА 
Хуыдтой йæ адæм сонт 
Æмхуызонæй дæр хъæуы... 
Æхцакурæгæн зонд 
Дæу амонын нæ хъæуы. 
ДИССАГ 
Урсдоны фарсмæ рæзы хæрис таг, 
Дардмæ дзы хъуысы сауцъиуты зард... 
Бирæ фæцæрын ма хонут диссаг, 
Диссаг-иу хонут диссаджы цард. 
НÆХИЦÆН 
Ныгъуылы сызгъæрин, æвзисты, 
Нæй ахæмты адæмы мæт... 
Куы фæкæнæм искæмæн исты, 
Фæкæнæм нæхицæн дæр уæд. 

ФЫДДÆР 
Кæд зæгъдзысты фæстаг рæгъ, 
Нæма у уый бæрæг... 
Хуыздæр уавæрты арæх 
Фæфыддæр вæййы лæг. 
ГÆДЫ 
Дзырдтон-иу дын æз абонау уæд дæр: 
«Зæрдæйæ мæ дæ хорздзинад фæнды...» 
Паддзахы ус куы басгуыха, уæддæр 
Нæ ныууадздзæн йæ мыст ахсын гæды. 
ДÆЛДЖИНÆГГÆНÆГ 
Нæ фæуыдзæн кæйдæр хæссинаг, 
Кæмæн ис амондджын кæстæр... 
Кæныс дæхæдæг дæр дæлджинæг, 
Куы кæнай искæйы дæлдæр. 
СХЪÆЛ 
Дæ намыс æрхуыссыд, 
Ныкъкъуырма, ныссыпп... 
Кæсы дæм дæ пыссытт 
Сармадзаны гуыпп. 
ÆЛДАРГÆНДЖЫТÆ 
Нæ алыфарс айтынг цъæх нæуу, 
Ам сатæджы доны был бадæм... 
Æлдары нæ кæны æлдар, 
Æлдаргæнджытæ вæййынц адæм. 
ÆНАМОНДДЗИНАД 
Дæ цæрæн уæд галуаны бæсты ’мбонд, 
Æнæнизæй-иу уæд мæгуыр дæ фынг дæр... 
Фылдæр кæны æнамонддзинад зонд, 
Фæлæ лæджы нæ кæны уый хъæздыгдæр. 

ЗÆРДÆСАСТ 
Цыди дæм æдзухдæр 
Уæлвонгæй цæрын... 
Æруагьтай дæ къухтæ — 
Фæтых дыл и рын. 
СУСÆГДЗИНÆДТÆ 
Не ’мбарыс мæнæн мæ риссаг, 
Фæлæ ’мбарын æз дæ рис... 
Сусæгдзинæдтæн сæ диссаг — 
Сусæгдзинæдтæ кæй ис. 
ÆГЬДАУ 
Дæ уд уæздандзинадыл хъар, 
Æнæджелбеттæн хæсс тæрхон... 
Æгъдау цæмæн нæ дæтты бар, 
Дæтты уый иуæй-иу закъон. 
цъылын 
Ныууагъта йыл дæ фат 
Хæрзæрыгонæй нос. 
Æвзæр цъылынæй уат 
Нæ ныммæрздзынæ хорз. 
ХОРЗЛÆГ 
Дæ куыройы ма ис ыссæн, 
Куыннæма дæ уæм хъуамæ бузныг?! 
Цæмæй уай хорз лæджы хуызæн, 
Ды хъуамæ уый тыххæй уай хорз лæг. 
ФЫЛДÆРМÆ ТЫРНЫН 
Ахæм уыдысты: кодтой хыл дæр ма 
Иуæй-иу хатт... 
Абон цы кæнут, уымæй фылдæрмæ 
Хъуамæ тырнат. 

АДЦЖЫНЫ МАСТ 
Фыдæлты иыхæстæ сты раст, 
Сæ дуг, сæ рæстæг та — уæздан... 
Цыфæнды адджыны дæр маст 
Вæййы æмбæхст кæцыдæр ран. 
САЙÆГ 
Бацыд чысыл раздæр тагмæ, 
Амбæхсти къудзиты чидæр... 
Адæмы сайæг фæстагмæ 
Райдайы сайын йæхи дæр. 
РÆСТÆГ 
Нæ мын уыди хæстæг, 
Ныр алчидæр — мæ хæстæг... 
Цæмæй дын уа рæстæг — 
Дзæгъæл сæфт ма кæн рæстæг. 
САМСОН 
Дæ сæрыхъуынты хуызæн тых 
Нæ уыд, Самсон, дæ сæры, 
Æндæр дыл гацца сылы дзых 
Куыд фæтых? — фарст æвзæры. 
ФАРСТ 
Дæ дзабыр дæр æрчъи уыд 
Чындзæхсæвы уа, хисты... 
Шекспиры дуджы чи уыд 
Культурæйы министр?.. 
ХОРЗ ÆМÆ ХОРЗДЗИНÆДТÆ 
Куыд базæронд дæ раджы, 
Фæкæнынц ууыл фаг дис... 
Кæд хорз дæ, уæд хъуыддаджы 
Дæ хорздзинæдтæ равдис. 

АМОНДЫ БЫНДУР 
Ракæсдзæн дæуыл дæр хур 
Иуафон, зæгъынц... 
Зонд у амонды бындур, 
Астæуккаг цæджындз. 
СЫРДДОНЦЪИУ 
Цæхæрадон фестад иууыл цил, 
Афтæмæй хæдзар дардта кæддæр... 
Цасфæнды сырддонцъиумæ фæзил, 
Не суыдзæни карчы йас уæддæр. 
ÆНÆ ÆВЗÆР ÆМÆ ÆНÆ ХОРЗ 
Нæ зоныс, циу æфсис, æфсæр æмæ æфсæр: 
Нæ ратдзынæ йæ фаг дæ ис-бисæй бындзæн... 
Æнæ æвзæрæй хорз, æнæ хорзæй æвзæр 
Нæ уыдис æмæ нæй, стæй фидæны уыдзæн. 
ИУЦÆСТ 
«Нæй»-ы бæсты дзурынц «дзаг» 
Хъæу... 
Иу цæст хорз уынынæн фаг 
Нæу. 
САЙД 
Фесгуыхти чындзимæ кафты, 
Ницы йæм разынд хъæнæй... 
Сайдæй дæ къухы цы бафта, 
Уымæй фæфосгæнæн нæй. 
ÆГАСÆМÆМАРД 
Ысцæттæ та и Бадыхъæуы ’хсæр, 
Ысфидыдта йæ сатæг дыргътæй хъæд... 
Нырма æгас дæ: хонынц дæ æвзæр, 
Куы амæлай, ысхорз уыдзынæ уæд. 

ФЫР ÆМÆ УÆРЫКК 
Хъæддаг хуыйы ссыр 
Никуы кæньт сыкк... 
Фысты æхсæн — фыр, 
Фырты ’хсæн — уæрыкк. 
ДИН 
Алкæмæн дæр зын 
Кусæн у куырдадзы... 
Дзагцæстæй кæсын 
Дин лæджы нæ уадзы. 
ИНГÆНЫ 
Пысылмон рахонид мæзджыт, 
Æвæццæгæн, йæхи ис... 
Дæ сæрмæ мрамор уа, сыджыт — 
Уæлдай дзы нæй — æмбийыс. 
ДИССÆГТÆ 
Адæймаг куысты 
Нæ вæййы ’нкъард, æрхуым... 
Диссæгтæ ысты, 
Кæм сыл æууæндынц, уым. 
ТÆППУД 
Мæ алыфарс пæр-пæр фæкæнынц адæм хуры, 
Куы рауары, уæд та æрбайсæфы сæ фæд... 
Дæ хæлары фыдгой куы чындæуа дæ цуры 
Æмæ куы уай æдзæм, дæ ном «тæппуд» у уæд. 
РÆСТÆГ 
Чи басыгъд искуы иу хатт дæр басæй, 
Баууæнддзæн доныл ахæм зынæй... 
Рæстæг — нæ фæстæ, рæстæг — нæ разæй, 
Махимæ рæстæг иу ран дæр нæй. 

МÆГУЫР 
Цы хорздзинад уадзыс, мæнгард, 
Уæлæуыл дæ фæстæ дæ гуырдæн?! 
Цæй сæрвæлтау раттай дæ цард, 
Нæй ахæм дунейы: мæгуыр дæ. 
ХÆДÆФСАРМ 
Æнæ иунæг сымæй 
Æрбахæсс дæ боныг!.. 
Цы нæ зонын, уымæй 
Нæ зæгъдзынæн: «Зонын». 
МАСТ 
Никуы дæм æрхауд мæнау къæрис, 
Афтæмæй хъуыр-хъуыр фæкæныс, хъаст... 
Хорздзинадæн ферохгæнæн ис, 
Фæлæ рох лæгæй нæ кæны маст. 
ЗНАГ - ЙÆХИЦÆН 
Æвæццæгæн, хъысмæт, 
Дæуæй нæй иуæн лидзæн... 
Фыццаджыдæр ызнæт 
Æвзæр кæны йæхицæн. 
БАРТÆ ÆМÆ ХÆСТÆ 
Ис закъонтæ бирæ, тынг бирæ фыссæн, 
Урс гæххæтт нæ кæны иу фыстæй дæр сырх... 
Бартæ æмæ хæстæ — пальмæты хуызæн: 
Не сты, зæгъгæ, иумæ, уæд нæ дæттынц дыргъ. 
АЗТÆ 
Нæ риссыс ды Ирыстоны хъыг, мастæй, 
Йæ фæдисхъæрмæ разыныс къуырма... 
Мæ цæсгом мын нынцъылдтæ кодтой азтæ, 
Мæ зæрдæмæ нæма уæндынц нырма. 
:>хты Музафер 
417 

ФЫДЫБÆСТÆ 
Мæнæн дæр адджын у дæуау мæ хъæу, 
Йæ цæрджытæй мын алчидæр — хæлар... 
Фыдыбæстæ цагьарты хæдзар нæу, 
Фыдыбæстæ у адæмы хæдзар. 
ÆНÆУЫНОНДЗИНАД 
«Хъæутæй хуыздæр нæ уыд Джинатæй: 
Алы ран кодта фæлхат... 
’Нæуынондзинад рæстдзинадæй 
Райгуыры иуæй-иу хатт. 
ÆУУÆНК 
Афæлдæхта сæнк 
Зæй... 
Амондыл æууæнк 
Нæй. 
ФÆЛТÆРДЦЗИНАД 
Æз иунæгæй хæснагыл 
Хæссин дыууæйы уаргъ... 
Фæлтæрддзинад фæндагыл 
Зæрдæдаргæ цырагъ. 
ХУЫЦАУÆЙ БУЗНЫГ 
Фæкæнынц хъаст æвзæр фысымæй, 
Чъындыдзинад — йæ аипп, фау... 
Мæ бон цы у, фылдæрмæ уымæй 
Тырнын дæ фæрцы, Стыр Хуыцау. 
ДИН 
Куы уой мыдыбындзытæ мин, 
Фæлдахынц уæд пыл дæр... 
Лæджы лæмæгъдзинæдтæ дин 
Фæкæны иу фылдæр. 

ЦАРДÆМÆКУЫСТ 
Дæ хъизæмæрттæ, рыст — 
Кæныс æдзух сæ кой... 
Кæд кусыс, уæд цæрыс, 
Лæджы цард у фæллой. 
ÆНАХУЫРГОНД ÆМÆ АХУЫРГОНД 
Æз хъуамæ бафæлварон дæу 
Нæ хосгæрсты сæрдыгон... 
Æнахуыргонд æнæзонд нæу, 
Нæу ахуыргонд куырыхон. 
тых 
Дæ кад æмæ дæ намыс 
Ыскадджын кодтой сых... 
Дæхимæ тых æнкъарыс — 
Кæны фылдæр дæ тых. 
ЗОНЫНДЗИНАД 
Ды уымæ макуы кæс бæрзондæй — 
Мæгуырæй чи кæны дыдæгътæ... 
Кæд исты зонут, уæд уæ зондæй 
Ыссудзут искæйы цырæгътæ. 
ÆРДХОРД 
Йæ фæллад уагъта знон нæ къорд 
Тæккæ бæрзонддæр хохы сиукъыл... 
Æрдхорд кæмæн нæй, уый æрдхорд 
Нæ кодта агургæ дæр никуы. 
РÆХУЫСТ 
Кæнæд дæ фыдызиаг тæхуды 
Дæумæ, хуыздæр ын ма уæд куыст... 
Хæлæг дæм чи кæны, дæ худын 
У уымæн хъамайы рæхуыст. 
419 

ТАСЫАЗАР 
Нал баззад æгасæй 
Комы иунæг саг дæр... 
Тасы азар тасæй — 
Мин хатты тæссагдæр. 
ÆНÆРАСТ ХЪУЫДЦАГ 
Дæ зарæг нын ракæн, 
Æгъгъæд кæн фынæй... 
Æнæраст хъуыддагæн 
Цытджын уæвæн нæй. 
РÆСТДЗИНАД 
Ныууагьта уый, фыддæр нæ уыди фæд, 
Йæ хæцæнгарз цы лæг систа æдыхмæ... 
Куы базонай рæстдзинад зæгъын, уæд 
Нæ фæлæудзæни иунæг дæр йæ ныхмæ. 
ХÆЛАРЗÆРДÆ ÆМÆ РАСТ 
Лæг ацы дунейы бæлццон у, 
Бæлццоны ном æз дæр хæссын... 
Хæларзæрдæ уæвын æнцон у, 
Фæлæ у раст лæг уæвын зын. 
ХЪÆНТÆ 
Нæ уыд æргом ныхасæй 
Æххæст хайджын дæ хъæстæ... 
Кæйдæр хъæнтæ — нæ разæй, 
Нæхи хъæнтæ — нæ фæстæ. 
ÆХСÆНАДЫ ХЪÆБУЛ 
Йæ сон ысхуыдта куырд 
Сæг... 
Æхсæнадæн у гуырд 
Лæг. 

ЦЫБЫР ÆМÆ ДАРГЪ 
Кæй ма хъæуы ныры дуджы та зиу: 
Æххуыс кæнæм кæрæдзийæн ныхæстæй... 
Æгæр цыбыр, æгæр даргъ ныхас — иу: 
Нæ дзы разынынц хъуыдытæ æххæстæй. 
ХУЫЗДÆР 
Хуыдтой-иу дыууæусджын лæджы дывыдон, 
Æртæусджын та уыди ноджы рыстдæр... 
Сæхицæн ыстыр æнхъæл чи нæ у, уыдон 
Сæхимæ цы кæсынц, сты уымæй хуыздæр. 
ЦИН ÆМÆ КУЫСТ 
Гæдытæн мысты хин 
тæ зындгонд ысты... 
Банкъарæн ыстыр цин 
Ис ыстыр куысты. 
РÆДЫДЗОНД 
Дæ къонайы вæййы æрвылбон арт, 
Дæ хæдзарау дæ кæртæй райы цæст... 
Æгæрон цин дын кæд нæ хæссы цард, 
Уæд уымæн: дæ рæдыд зондыл ды хæст. 
УÆЛÆНГАЙ 
Йæхи куырыхон, зондджын лæг фæхоны, 
Фæлæ бæркад нæй ахæмы къæбицы... 
Чысыл цыдæртæ алцæмæй дæр зоны, 
Куыд æмбæлы, нæ зоны афтæ ницы. 
ТÆППУДÆРДХОРД 
Дæ хæрзтæ мын зын бафидæн уыдзысты суанг донæй, 
Кæрæдзийы цæстæнгасæй дæр рагæй нырмæ ’мбарæм... 
Тæппуд æрдхорд тæссагдæр у цыфыддæр ызнаг, сонæй: 
Нæхи ызнагæй хъахъхъæнæм, хæларыл зæрдæ дарæм. 

ФЬЩЦАГДÆРХÆС 
Галиу зондыл чи у хæст, 
Уый тæрных хъæуы цæвын... 
Алкæйы фыццагдæр хæс — 
Адæймаг уæвьтн. 
ÆППÆТЫЗЫНДÆР 
Кæны йæ соны 
Тæрсын гæххæттæй... 
Дæхи базонын — 
Зындæр æппæтæй. 
СЫВÆЛЛÆТТÆ 
Цард лæгæн — Хуыцауы стыр лæвар, 
Райгонд дзы уай хъуамæ — аргъ ын кæн... 
Базар у сывæллонджын хæдзар, 
У æнæсаби хæдзар ингæн. 
ЛÆГМАРТÆ 
Куы схъыза — хъусджын худ 
Ныккæн, дæ кæрц дæр дар... 
Сызгъæрин мары уд, 
Æфсæйнаг та — буар. 
АДАМЫ ЦОТ 
Дæ бынат уыд кæддæриддæр бæрзонд, 
Дзæгъæлы дæ нæ рахуыдтой «сæрзæд»... 
Адамы цот сты иу æрмæгæй конд: 
Куы сæйа иу, уæд иннæтæ хъæрзæнт. 
ЦЫРГЪЗОНДЦЗИНАД 
Ныззæронд, ныггуыбыр, 
Æнкъардæй лæууыд... 
Цыргъзондæн йæ цыбыр 
Æз хонын йæ уд. 

ЧИНГУЫТÆ ÆМÆ ИВГЪУЫД 
Нæ фæчындæуы цæхх цæххыл, 
Фæлæ фæкæнынц доныл дон... 
Кæдмæ уа чингуытæ зæххыл, 
Уæдмæ нæ фесæфдзæии зион. 
ХУРÆМÆАУУОН 
Æнæрынцойæ сæн æнцъух, 
Цæмæй дæ алы бои дæр фауон!.. 
Куы кæсай хурырдæм æдзух, 
Нæ фендзыиæ уæд иикуы аууон. 
ÆФХÆРД 
Уыд Летæ-дон фыдæлты дуджы, 
Дзæнæты йæ зыдтой, зындоны... 
Æфхæрд æхсын нæ хъæуы туджы, 
Фæлæ æппæт рохгæнæн доны. 
ПАДДЗАХÆДТÆ 
Нæ зоны лæг, цы уыдзæни йæ сом, 
Фæлæ уæддæр æз сомæн хъуамæ кусон... 
Кæд бабын ысты Спартæ æмæ Ром, 
Уæд паддзахæдтæй кæцы у æнусои? 
МИН АЗЫ ÆМÆ САХАТ 
Мæ цæстысындз дæ рахуыдтон, мæ цыфыддæр сон уымæн, 
Кæй дæ чъынды, у афтæмæй æнæкæрон дæ ис... 
Дæс æнусы цы паддзахад фæцарæзтæуыд, уымæн 
Зыбыты иунæг сахатмæ ныддæрæнгæнæи ис. 
ДБНДЖЫЗ ÆМÆ ДЗЫНДЗ 
Куыинæ дæ кæнон хъаст — 
Кæлæнтæй дзаг дæ, хин... 
Ыстыр денджыз у маст, 
Гыццыл дзындз та дзы — цин. 

СТЫР ГОРÆТ ÆМÆ ЦЫТДЖЫН ЛÆГТÆ 
Кæн уайдзæфтæ мæстыгæрæн — 
Нæ бамбардзæн сæртæг... 
Нæ зæгъдзынæн: ыстыр горæт — 
Цытджын лæгтæ дæттæг. 
СЫЛГОЙМАГ 
Нæ вæййы хъуаг кæцыфæнды тæрхондон 
Хъæлæбатæ, хъæстытæй... 
Сылгоймагæн у «о» зæгъын æнцондæр 
Дзыхы бæсты цæстытæй. 
БЫНАТ 
Рæдидзынæ æдзухдæр, цæйбæрцфæнды фæцæр, 
Нæ дæ, мыййаг, уæларвæй æртæхæг дауæг, зæд... 
Бæрзонд бынаты хорз лæг кæны лæгдæр, æвзæр 
Кæны æвзæрдæр ноджы, куы вæййы хорз ран, уæд. 
СÆРХЪÆН 
Ысты дын хицауад æлхæд, 
Дæ сæрæй нæ, дзыппæй дæ бонджын... 
Сæрхъæн куы ницы дзура, уæд 
Фæкæсдзæни кæмæдæр зондджын. 
РÆСУГЪД ХЪУЫДЫ 
Рæсугъд хъуыды фыдынд ныхæстæй загъд 
Æрцыд æмæ дзы нал баззади ад. 
Рæсугъд хъуыды ыскондæуыд фæлхат 
Æмæ фæци дзæвгар къаддæр йæ кад. 
ÆЦÆГАМОНД 
Дæ царды райдайæн æрцыд 
Йæ кæронимæ баст, 
Уæд дæм йæхи къахæй æрцыд 
Æцæг амонд æд цин, æд хъазт. 

ХÆХТÆÆМÆ БЫДЫРТÆ 
У зын бацæуæн дæ гонмæ — 
Сауыгътай, дам, ыл гуыдыртæ... 
Райдайæнæй ис кæронмæ 
Бирæ хæхтæ ’мæ быдыртæ. 
РÆСУГЪДДЗИНАД 
Нымад æрцыдтæ ды æнæджелбетт, хæддзуйыл, 
Нæй раппæлæн дæуæй, кæнæм дæ бæсты сырх... 
Кæны уæлахиз тых цыфæнды тых, хъаруйыл, 
Рæсугъддзинадыл та нæ кæны ницы тых. 
ДАВЫНÆЙ ФЫДДÆР 
Кæндзысты дын тæрхон, 
Æрцахсой дæ куыддæр... 
Æхца давынæй хон 
Хъуыды давын фыддæр. 
СЫГЬДÆГ ХЪУЫДЫТÆ 
Бон, боны ив, аз, афæдзы, æнусы та — æнус, 
Замантæ ’мæ рæстæджытæ, у дугъ кæнын уæ уаг... 
Дæ хъуыдытæ сыгъдæг кæныныл алы бон дæр кус: 
Фыдынд хъуыддаг нæ бакæндзæн рæсугъд хъуыдытæй дзаг. 
ГУЫРЫСХОТÆ 
Лæппулæг куы вæййы дæ кары, 
Йæ намыс уæд айхъуысы комыл... 
Гуырысхотæ райгуырынц тары, 
Фæкæнынц фæздæджы та хъомыл. 
ФÆСМОЙНАГ 
Фæкæнæд ме знаг йе знагмæ хæлæг — 
Нæй уымæй карздæр рахæссæн тæрхон... 
Куы фæлидза йæ фыдызæххæй лæг, 
Кæндзæни уæд цæрæнбонты фæсмон. 

МÆТÆМÆЦИН 
Загъта, фыдæл, мастæн, дам-иу фаг вæййы «гæррæтт», 
Стæй дзырдта: «Рæстырдæм саст фæвæййы хатгай син...» 
Уардийыл сындзытæ кæй ис, ууыл нæу мæ мæт, 
Сындзытыл кæй зайы уарди, ууыл у мæ цин. 
ФЫДРАКОНДДЗИНАД 
Дæу бахъæудзæни дзуапп раттын, куы дын кæной тæрхон, 
Фæрсдзысты дæ: «Цы хинты фæрцы схылдтæ ды хæрдмæ?» 
Æгæр бирæ хъæздыгдзинад фыдраконддзинад хон, 
Ис цалынмæ зæххон дунейы иу мæгуыр, уæдмæ. 
ХЪЫСМÆТ 
Æууæнк ыл нæй, у алцыдæр йæ бон, 
Фæлæ йæ митæй иу нæ кæны ’ргом. 
Цы лавыр дæ ыскадджын кодта знон, 
Хъæрмхуыппы стæлфа, чи зоны, уый сом. 
ДЫЗÆРДЫГГÆНÆГ 
Нæ баййафдзæни сагсуры 
Нæртон дугъы сыдывд... 
Цырагъы рухсмæ агуры 
Ыстъалыты æрттывд. 
ÆНАМОНДДЗИНАД 
Базондзынæ уый дæхæдæг, 
Ралæудзæн дæ рад: 
Амондджынæн у æрхæндæг 
Йе ’намонддзинад. 
ДАВÆГГАГКАД 
Дæ къахы уæлфадæй 
Ыскæсдзæни уæхст... 
Мæнг, давæггаг кадæй 
Нæ уыдзынæ ’фсæст. 

ЦÆССЫГТÆ ÆМÆ УАРЗТ 
Сызгъæринтæ схауæд дæ дзыхæй — 
Дæумæ у æнхъæлмæ нæ каст... 
Цæссыгтæ æркæрдыны тыххæй 
Дæу байтауын бахъæудзæн уарзт. 
«О» ÆМÆ «НÆ» 
Йæ бонтæн сæ фылдæр æрвыста фынæйæ, 
Хуыдтой йæ «фынæйæгуырд» иууылдæр хъæуы... 
Цыбырдæр ныхæстæ нæй «о» æмæ «нæ»-йæ, 
Фæлæ сыл хъуыды кæнын бирæ фæхъæуы. 
ХУДИНАГ ÆМÆ ТÆРИГЬÆДДАГ 
Æндæрхуызон ысты нæ дуджы фæсивæд, 
Дæлдæр хауæн нал и, ис ахæм ран кад... 
Куы дыл худой адæм, кæнæ дын тæригъæд 
Куы кæной, уæд нал дæ лæгыл ды нымад. 
ХЪЫБЫЛЛÆ 
Æдзух кæуыл фæдарынц арм, 
Нæй хурæн уый сæрмæ ныгуылæн... 
Лæджы цæсгом, лæджы æфсарм 
Æнæзонгæ ран у хъыбыллæ. 
МÆГУЫР ÆМÆ ХЪÆЗДЫГ 
Йæ рæбыны цасфæнды ис-бис фæнæмæд — 
Кæддæр ын уыдзæни сæ ныууадзын зын... . 
Йæ фынæй зæхкусæгæн — адджын, æнæмæт, 
Хъæздыджы та бухъ цард нæ уадзы хуыссын. 
ИУÆМÆМИН 
Дæуæн дæ хæстæг у æвдиу, 
Æз та — йæ цыфыддæр сон зинæн... 
Нæ хъыгыл бахъыг кæндзæн иу, 
Нæ цин та зын уыдзæни минæн. 
427 

БЫЦÆУ 
Нæ дæм хъуысы рæстæджы хъæр, дæ къуырма, 
Мæгуыр лæджы фарсмæ нæ вæййыс быцæу... 
Кæимæдæр шахмæттæй хъазут цыма, 
Уæхи афтæ дарут, куы кæнат быцæу. 
ДÆХИХЪУЫДЫ 
Дæхи цырагъ бæрзонд ран сауындз — 
Хуыдалынгæй ыскæна бон... 
Æппæлынц дæ æви дæ фауынц — 
Дæхи хъуыды сæйрагдæр хон. 
ЗÆРОНД 
Цъæх вæййы сыфтæр рагуалдзæг, æрæгвæззæг та — бур: 
Ис алцæмæн дæр райдайæн, ис алцæмæн кæрон... 
Æнусы кары адæймаджы хонæн нæй зæронд, 
Зæронд у, райсом чи мæлдзæн, кæуыл ныгуылдзæн хур. 
ЦЫРТДЗÆВÆНТÆ 
Иуæй-иуты сисынц адæм арвы онг бæрзонд, 
Фæлæ сын нæ вæййы уæле бирæ цæрæнбон... 
Æгæстæн сæ цыртдзæвæнтæ — митæй арæзт, конд: 
Атайынц æцæгдзинады тынтæм, фестынц дон. 
ЦИНЫ ЦÆССЫГТÆ 
Уадз фыдгул мæстæй кæуæд, 
Къæвдайы кæлæд йæ рыг... 
Цин æгæр куы вæййы, уæд 
Худын баивы цæссыг. 
БАРÆНТÆ 
Бæркадджын фынджы фидауц фæсхохбæсты сæн у, 
Нæ мынæг кæны уыцы зæдты нозтмæ сæ уарзт... 
Ыстыр мæсыгæн й’ аууон йæ бæрзæнд барæн у, 
Хæлæггæнджыты бæрцæй цæуы ыстыр лæг барст. 

ÆГЪДÆУТТÆ 
Алкæйы дæр фаудта, 
Хъуаг нæ уыди сонтæй... 
Адæммæ æгъдæуттæ — 
Кадджындæр закъонтæй. 
ТЫХСÆТТÆГ 
Кодта æмгъуыдтæ йæ фаг, 
Алцæмæ дæр уыд æдзæттæ... 
«Райсом» у «абон»-ы знаг, 
Магусагæнæг, тыхсæттæг. 
АМОНДЦЖЫН 
Ыскодтой та йын давонджын 
Йæ бинонтæ ызнон... 
Дæхи мæ хуызæн амондджын 
Æнæвдæлонæй хон. 
ЦЫ КУСЫС... 
Дæ холлæгтæй хъæллæгъ 
Сæ тæккæ цауддæр хон... 
Цы кусыс, уый мын зæгъ, 
Цы уыдзынæ — зæгъон. 
ТÆССАГ ХÆЦÆНГАРЗ 
Йæ ракæсæн вæййы бæрзонд, 
Куы схизы хохы цъупмæ саг... 
Хъаруимæ куы нæ уа зонд, 
Уæд у хæцæнгарз уый тæссаг. 
СЫЗГЪÆРИН НÆМЫГ 
Кæркмисындзæгтæ, какæттæ 
Къобосты хъæды зайы... 
Сызгъæрин нæмыг алкæддæр 
Йæ нысаныл ысуайы. 

ХЪÆЗДЫДЖЫ ХÆДЗАР 
Йæ сæрæй зынаргъдæр у бирæ йæ худ, 
Лæгдзинад нæ федта йæ фыны... 
Хъæздыджы хæдзары цы ис, уый уынут, 
Цы дзы нæй — уæ иу дæр нæ уыны. 
ХУЫМÆТÆГ 
Дæйыхъæуæй Æрхон 
Нæ кодта никуы хъаст... 
Хуымæтæг уæвын хон 
Цытджын уæвынау раст. 
КУЫРОЙ ÆМÆ ДЗЫХ 
Дæ кард у фыдгой, 
Уый зонынц нæ сых... 
Æнæфыд куырой — 
Æнæдæндаг дзых. 
ÆГЬАТЫР ХÆЦÆНГАРЗ 
Хæмпæлгæрдæгæй байдзаг и, фыццаг кæм зад хъæлæрдзы, 
Ыссардзынæ ма гагадыргъ уым раздæрау зынæй... 
Дзæвгар ысты хæцæнгæрзтæ-лæгмарджытæ, фæлæ дзы 
Сызгъæринæй æвирхъаудæр, æнæхатырдæр нæй. 
КАРД 
Кæй кодта арвау зæххæй арæх сомы, 
Гъе уый тыххæй йæм кодтой адæм хыл... 
Иезуиттæ — кард, йæ фистон — Ромы, 
Сты йе ’взæгтæ та алы ран зæххыл. 
ЦÆСТЫТÆ ÆМÆ ЗÆРДÆ 
Дæуæн нæ вæййы зын — 
Нæ дзурын, мыййаг, фын: 
Дæ цæстытæй кæсын, 
Дæ зæрдæйæ уынын. 

ЦЫППÆРÆМ ХАЙ ÆМÆ ЦЫППАР 
Нæ дуджы нал и ’гъдау, нæ дуджы кад фæуæй, 
Йæ къæбицы бæркад — дыкъæдзыгты ’вæрд «дзаг»... 
Лæджы цыппæрæм хай нæ рауайдзæн дæуæй, 
Цыппар быдыргъæн та уæлдайджыитæй дæ фаг. 
СТÆММÆРГЬТÆ 
Нæ иумæйаг зиумæ фæзындтæ, 
Фæхастай дзы лæгау уæргътæ... 
Ныхæсты тар хъæды хъуыдытæ 
Ысты тынг зын арæн мæргътæ. 
ГÆДЗÆ 
Хæдзарæн дæ бахъæудзæн дурау хъæд дæр, 
Сæ иу дæр нæ дуджы æнцон арæн нæу... 
Гæдзæйы кæд хоныц фæллад бæх, уæддæр 
Фæхæццæ кæндзæни дæ нысанмæ дæу. 
УРС ÆВРАГЪ ÆМÆ САУ МИГЪ 
Знон дæр та дзырдтай уæндонæй, 
Æз цы ран нæ уыдтæн, уым... 
Урс æврагъ чъынды у, донæй 
Сау мигъ бафсады мæ хуым. 
ХЪÆЗДЫГДЗИНАДÆМÆ МÆГУЫРДЗИНАД 
Куы райдайай дæ райсом фæныкгуызау сымсымæй, 
Уыдзæни уæд дзаджджыны бæсты дæ хай къæрис... 
Кæй нæ тырны фылдæрмæ, мæгуыр хъæздыг у уымæй 
Хъæздыджы мæгуырдзинад — кæй нæ зоны æфсис. 
СÆЙРАГФАРСТ 
Уæрмытæ æмæ царты 
Æмбæхсынæй нæ тарст... 
Цæрын зонын у царды 
Тæккæ сæйрагдæр фарст. 

ЗОНДÆМÆУД 
Дæ уæлæдарæс, кондæн 
Уæлæмхасæн — дæ худ... 
Æппынæдзух хæд-зондæн 
Нæ вæййы хорз йæ уд. 
КÆРÆДЗИЙЫ 
Дæ фарсмæ йæ лæууын 
Кæддæриддæр фæнды... 
Цы дæм ис, уый дæу у, 
Дæу цы у, уый дæ ды. 
КЪÆХТÆ 
Хæйрæджытæ æмæ джауыртæм 
Фыстæ нæ хауынц, фæлæ сæгътæ... 
Лæджы кæдæм фæфæнды, уырдæм 
Фæцæйцæуынц æрмæстдæр къæхтæ. 
РÆДИЙЫН ÆМÆ ХАТЫР КÆНЫН 
Нæ дын батайдзæни бæгæны, 
Нæма сæнхъызти кæд... 
Рæдийы адæймаг, фæкæны 
Хатыр уæларвон зæд. 
КУВÆГÆМÆ ФИЛОСОФ 
Ныккæндзæни мæнтæгрæдувæг 
Йæ фыдызнагæн хорз цæф... 
Кæйдæр сæнттыл æууæнды кувæг, 
Йæхи сæнттыл — философ. 
ФЫРДЗЫРДÆН 
Йæхи фыдбылызæн фæлымæн 
Фæстаг рæстæг æгæр цæххимæ... 
Дæуимæ дзурын бирæ уымæн, 
Цæмæй дын ма хъусон дæхимæ. 

ХЪÆНТÆ ÆМÆ ХОРЗ МИНИУДЖЫТÆ 
У алчидæр йæ митæ, йæ джелбеттæй бæрæг, 
Нæ бамбæрздзæн дæ цæсгом дæ гамхудау хыз дæр... 
Нæ, дам, зоны йæ хъæнтæ, йæ аиппытæ лæг, 
Йæ хорз миниуджытæ дæр нæ зоны уый хуыздæр. 
КУЫСТÆМÆЦИН 
Ныууадзын, усай, фæд 
Дæ фæстæ — уæд дæ дин... 
Куы ницы кусай, уæд 
Хæстæг нæ цæуы цин. 
ДЗУРДЖЫТЫ ДÆСНЫДÆР 
Æрбахастон уын басгæрдæг 
Æргъомбастæй бæхыл... 
Дæсныдæр нæй ныхасгæнæг 
Уæлахизæй зæххыл. 
ЦÆФÆМÆХУР 
Нырма дæ æнгуыр ахсы кæф, 
Ысты дæ кæрдотæ та бур... 
Дæуыл дæр ауайдзæни цæф: 
Æдзух нæ тавы иуы хур. 
СТЫРЗÆРДÆ 
Цæлхыты ысфидауын кæны сæмæн, 
Цалх хоны сæмæны йæ лымæн... 
Бæллæхтæ фылдæр хатт æрцæуы цæмæн? — 
Кæй ыстæм ыстырзæрдæ уымæн. 
БУМБУЛИ ÆМÆ МАРГЬ 
Ничи зоны, райгуырдтæ цы бæсты, 
Никæмæ дæ номхыгъды фыст дæр... 
Бумбулиау рог уæвыны бæсты, 
Маргъы хуызæн рог уæвын — хуыздæр. 
[засохты Муэафер 
433 

ПАДДЗАХАД ÆМÆ СÆРИБАРДЗИНАД 
Æнæуæздан иыхæстæ 
Нæй фехъусæн мæнæй... 
Тыхджын куы нæ уа бæстæ, 
Уæд дзы сæрибар нæй. 
ИВГЪУЫД ÆМÆ УАЙДЗÆФГÆНÆГ 
Макæйы æфтау цæсты, 
Стæй уæд макæуыл кæн дау... 
Ивгъуыд фауыны бæсты 
Сраст кæн уый рæдыд фæлтау. 
ХЪУЫРХЪУЫРГÆНАГ 
Тæрсын кæнын зын у æдасы — 
Дæ къухы кард уа æви уæхст... 
Хъуырхъуыргæнаг цæмæй у разы? — 
Йæ хъуырхъуырæй æрмæст. 
ХЪУСЫН 
Топпау, дам, хисæрфæн иуæй-иу хатт 
Фехсы, ’мæ бацæуынц дзыллæтæ дисты... 
Хъусын куы зонай — уыдзæни дын кад, 
Стæй ма уæд, чи зоны, базонай исты. 
ХЪУЫНТÆ ÆМÆ БУМБУЛИТÆ 
Тамир нæ иуы дæр нæ сайы, 
Ыстæй нæ ныффыста фынтæ: 
Йæ сæгътыл бумбулитæ зайы, 
Йæ бабызтыл — хъуынтæ. 
РÆДЫДТÆ ХЪАХЪХЪÆНÆГ 
Нæу йæ дзырдтæй иунæгæн дæр хицау, 
Хонын уый йæ аиппыты фыд... 
Хъахъхъæны йæ мулк æмæ йæ исау 
Кардимæ йæ алкæцы рæдыд. 

ЛÆМÆГЪТЫ ДИН 
Дæ уæлахизыл сон 
Нæ кæндзæн никуы цин... 
Мæнгуырнындзинад хон 
Сæрæй лæмæгъты дин. 
СУСÆГДЗИНДД ÆМÆ ТÆРХОН 
Æгъдау-иу æгъдауыл ныхас, 
Нæ дæ кæндзæн ничи уæд хъаст... 
Кæм райдайынц сусæг ныхас, 
Уым нал вæййынц тæрхæттæ раст. 
РÆДЫД 
Кæддæр заманты рæстдзæвинтæн цъоз 
Сæ бæллицтæн сæ сæйрагдæр уыди... 
Дæ рæдыд хъуыды бамбарын кæн хорз, 
Æмæ йæхæдæг абырсдзæн йæхи. 
ÆЦÆГХАБÆРТТÆ 
Цæсты ахадæд дæ бонгуыст, 
Тавæд дæ йæ хъармæй хур... 
Кæд хабар мысын нæ зоныс, 
Уæд æцæг хабæрттæ дзур. 
ЗИВÆГГÆНДЖЫТÆ 
Хъахъхъæнинаг та куыннæ у бæрнаг, 
Зарæджы аккаг — зырнæг!.. 
Алчидæр махæй у зивæггæнаг, 
Кæнæ та уымæ тырнæг. 
ФЫСДЖЫТÆ ÆМÆ УАРЗÆТТÆ 
Уæрыччытæ, дам, рагзæдтæ — 
Лæмæгъдæр нæу сæ уæраг... 
Фысджытæ æмæ уарзæттæ — 
Зæрдæтæ тынг æвæраг. 

ÆРДХÆРДТÆ 
Адæмæй дæр разыны фæлхæрттæ, 
Фæсвæдмæ кæй ныддыввытт кæны цард... 
Раив-баив чи кæны æрдхæрдты 
Стæй кæмæн нæй иу æрдхорд — æгад. 
БÆРЗОНД БЫНАТЫ 
Ныртæккæйау кодтон хъуыды æз уæд дæр, 
Кæд афæдзтæ рауади къорд: 
Цыфæнды бæрзонд ран куы сбадай, уæддæр 
Хъæудзæн дæу æрдхорд. 
ЦЪЫФКАЛÆГ 
Ныззарыди булæмæргъ, басабыр къох, 
Йæ лæгæтæй рахылди арс... 
Нæ кæныс цъыфкалæджы ныхмæ кæд тох, 
Хæцыс уæд йæ фарс. 
ÆНХЪÆЛУАЙÆ 
Тæрсы ныр дæр ма хурæй — 
Æмбæхста йæ ныккæнд... 
Æнхъæлуайæ куы дзурай, 
Цъыфкалæн кæныс уæд. 
РÆСТÆГÆМÆ ГÆДЗÆ 
Кæны рæдзæ-мæдзæ, 
Зæрондæй лæг — фæлвых... 
Рæстæг æмæ гæдзæ 
Кæнынц хъаруйыл тых. 
ХЪАЗÆН НЫХАС 
Æрцыди хохы цъасæй, 
Æрласта йемæ сæн... 
Æнæ хъазæн ныхасæй 
Цæры æрмæст сæрхъæн. 

ЦИН ÆМÆ БÆРЦ 
Хъæлдзæг уыдтæн уæд 
Æз, ыстæй ды дæр... 
Бæрц куы зонай, уæд 
Цин кæны дывæр. 
ФЫДГУЛ ÆМÆ ХÆЛАР 
Мæнæн мæ фæндаг раст уыди, уыди дæ фæндаг зул, 
Нæ уыд дæ сæры рухс хъуыды, мæ сæр — бæллицтæй дзаг... 
Йæ цъаммар цæсгом равдисы зын рæстæджы фыдгул, 
Нæ хæларæн та базонæм йæ хорз зæрдæйы уаг. 
ЗОНД ÆМÆ ÆНÆНИЗДЗИНАД 
Нæу бæрзонд 
Хъуыды æнцон ыссарæн... 
Удæн — зонд, 
Æнæниздзинад — буарæн. 
КУРДИАТÆЙ АХСДЖИАГДÆР 
Ауадздзæн дын цъаммайраг дæ артыл 
Иуахæмы — уазалдæр нæй — дон... 
Адæмимæ дзурын зонын царды 
Курдиатæй ахсджиагдæр хон. 
ЦЫТДЖЫН НЫСАН 
Фылдæр кæнынц мæ хæстæ азæй-азмæ, 
Мæ фæдыл зилынц сагъæс æмæ мæт... 
Чысыл нысан куы сæвæрай дæ размæ, 
Цытджын хъуыддаг нæ сараздзынæ уæд. 
РÆДЫД 
Кæсы мæм афтæ, цыма дæу 
Бæрзондмæ зилгæ-дымгæ систа... 
Рæдыд ыссарын диссаг нæу, 
Хуыздæр — йæ бæсты скæнын исты. 
437 

ÆХСЫСТ 
Куыд кадджын ысты алкæм дæр чындзхоитæ, 
Уый зоны Иры алкæцы чындзхон... 
Фыдбылызтæ кæй бахсидынц, фыдбонтæ, 
Æртæ хатты уый амондджыи лæг хон. 
ÆВЗÆРУАВÆР 
Хъысмæт дын куы рахæсса карздæр тæрхон, 
Уæддæр-иу дæхицæн зæрдæтæ, ныфс авæр... 
Нæхиуыл куынæуал фæцæуы нæ бон, 
Вæййы уæд æппæты æвзæрдæр нæ уавæр. 
АИППЫТÆ 
Зын уавæрты куы нæ лæууон хъæддых, куы нæ уон фидар, 
Нæ уыдзынæн фæзминаг уæд, мæ кæстæртæ, сымахæн... 
Дæ зæрдæмæ цы нæ цæуы кæйдæр митæй, дæхи дæр 
Ды уыцы хъæнтæ, аиппытæй алкæцы ран хъахъхъæн. 
НЫСАН 
Нæ дын кæсын дæ конд æмæ дæ асмæ, 
Дæ хин дæ уæзæй бирæ фылдæр ласы... 
Ис ахæм адæм: нæй нысан сæ размæ, 
Нæ цæуынц, дон сæ тихалæгау ласы. 
чиныг 
Дæ бæндæнæй дæ синаг 
Ыставддæр хоныс ды... 
Куынæуал кæсай чиныг, 
Уæд нал кæныс хъуыды. 
ÆФСАРМ 
Нæй кадджын уæвæн афтæмæй, 
Кæдæмфæнды куы лидзай... 
Кæнут æфсæрмы адæмæй, 
Фыццагдæр та — уæхицæй. 

СТАУЫН 
Фæцудыдтай адæмы цæсты: 
Дæ цауд митæ базыдта хъæу... 
Дæхицæй æппæлыны бæсты, 
Ыстауæд æндæр исчи дæу. 
ДЗУРЫН ÆМÆ ХЪУСÆЙ ЛÆУУЫН 
Нæ зæгъдзæн иу дæуæй бæззон — 
Тæппуддæр дæ тæрхъусæй... 
Кæм æмбæлы, уым дзурын зон, 
Кæм не ’мбæлы — лæуу хъусæй. 
КАДИМÆ 
Йæ лалым дзаг уыди сæнæй, 
Фæхаста йæ æрвадимæ... 
Кæд дын æнæамæлгæ нæй, 
Уæд амæл намыс, кадимæ. 
ÆФХÆРДÆМÆТАС 
Ницæмæ ’рдардта йæ фæндагыл хæрд — 
Хохмæ ысхызти нæ разæй... 
Хаттæй-хатт давæг нæ баййафы ’фхæрд, 
Фæлæ нæ фервæзы тасæй. 
ЧИНГУЫТÆ 
Куы бафсæстаид цъингуыртæй 
Кит — кодтаиккам дис... 
Пайда нæй бирæ чингуытæй, 
Пайда сæ хæрзтæй ис. 
МАРГЪЫ ЗАРÆГ 
Лыстæгкъах хæрæг, 
Уæззау у дæ уаргъ... 
Йæ зардæй бæрæг — 
Кæцыфæнды маргъ. 

РУХС 
Дæу рахуыдтой ыстъалы, 
Дæхицæй нал и буцдæр... 
Мæйрухсы дæр нæу талынг, 
Фæлæ у хурмæ рухсдæр. 
РАТТАДЖЫ КЪУХ 
Бавзæрста дæ кæрт цы нæ! — 
Цинтæ, зæгъай, катай... 
Байтыдтай — æркæрддзынæ, 
Райсдзынæ — кæд радтай. 
СÆРХЪÆН ÆМÆ ТЫЗМÆГ ДУНЕ 
Хуыздæр рæстæг нæ бавзардзæн нæ туг æмæ нæ хъæстæ, 
Нæ баддзысты сæ тохситæ, ыстыр хъыгагæн, сах... 
Сæрхъæн æмæ тызмæг дуне æрбаййæфтам, нæ фæстæ 
Ныууадздзыстæм тызмæг æмæ æдылы дуне мах. 
УÆЗДАНЛÆГ 
Дæ кадджын фыд куы рахылд фæсхæст йæ талынг къуымæй, 
Уæд уыд хуыздзыд, егарау йæ тæнтæ — хауд, мæллæг... 
Тæккæ хуыздæр хæлар ын цы аргъ фæкæны, уымæй 
Хуыздæр кæсы йæхимæ тæккæ уæздандæр лæг. 
ДЗУРЫН ÆМÆ ЗОНД 
Бабыз куы бауаид доны, 
Карк уæд йæ фæстæ нæ уаид... 
Алчидæр дзурын куыд зоны, 
Зондджын дæр афтæ куы уаид. 
КУРДИАТ 
Фæцæуынц иумæ цин æмæ æрхæндæг, 
Нæ хицæн кæнынц амонд æмæ хъыг... 
Фыццаджыдæр ныкку, поэт, дæхæдæг, 
Æркæлдзæни уæд махæй дæр цæссыг. 
440 

САБИТÆ 
Æнæ галæй кæвдæстæ ма би, 
Кæннод фæрæдидзынæ ды... 
Фæлтæрддзинад — хъуыдыйы саби, 
Хъуыддаджы саби та — хъуыды. 
САХÆТГÆ ÆМÆ ХЪУЫДЫТÆ 
Йæ хистæрæн æгъдауджын кæстæр фесты, 
Нæ ракæндзынæ ахæм гуырдæй хъаст... 
Нæ хъуыдытæ сахæттæй уæлдай не сты: 
Цæуы йæ сахат алкæмæн дæр раст. 
ХÆСТÆГ ÆМÆ ДАРД 
Дæумæ кæсын у низы хуызæн, талæу, 
Лæджы кæныс дæ цауд митæй æгад... 
Куыд дæ ысхъыг уой, афтæ хæстæг ма лæуу, 
Куыд ферох уай, ды афтæ ма лæуу дард. 
АДÆМЫ ХИЦÆНГÆНДЖЫТÆ 
Терк раивылд, йæ былгæрæттæм знæт сырдау лæбурдта, 
Ыскъуындæг ын йæ развæндаг, ыскъуындæг ын и зæхх... 
Нæ хицæн кæнынц адæмы æвзæгтæ æмæ фурдтæ, 
Фæхицæн кæнынц адæмы хæрам æмæ фыдæх. 
АДÆМ 
Никуыма бахаудтæ цардæн йæ хъызты, 
Ис дын быцæутæ дæ алыфарс фаг... 
Адæм кæддæриддæр адæм уыдзысты: 
Хивæнд, æууæндаг, сæхицæн ызнаг. 
БÆРЦ ЗОНÆГ 
Фæцардтæ цæрæнбонты не ’хсæн мæнгардæй, 
Дæ фыдæлты гакк у дæ ныхыл уыгард... 
Æрмæст дæ цы хъæуы, кæд курыс уый цардæй, 
Фылдæр дын хъысмæтæй уæд ракурдзæн цард. 

УАРЗТÆМÆЗОНД 
Йæхицæн фæрасыгæй тарст — 
Хуыдтой сын сæ арахъхъ зæронд... 
Куы райгуыры зæрдæйы уарзт, 
Уæд сæрæй та алидзы зонд. 
КУЫРЫХОНТÆÆМÆ БЫДЗÆУТÆ 
Дæумæ фæхъæуы аразын быцæутæ, 
«Лæугæйæ хъуамæ, — дзурыс, — мæн уынат...» 
Ыстыр лæгтæ куынал вæййы, быдзæутæ 
Æрцахсынц уæд ыстыр лæгты бынат. 
ФЫРДЗЫРД 
Æгæр бирæ цы лæг дзуры, нæй уый ныхæсты кад, 
Дæ дзыхæн уаг куы нæ зонай — нæ уыдзынæ нымад... 
Æппынæдзух цы дон кæны хъæлæба ’мæ уынæр, 
Нæ вæййы уымæ хъусдарæг, нæ ахады йæ хъæр. 
ДЗУРЫН ÆМÆ ХЪУСÆЙ ЛÆУУЫН 
Куырыхон лæг йæ усæй 
Нæу адæмы ’хсæн хъал... 
Ныхасы фæстæ хъусæй 
Лæууынæн нæй æмбал. 
ФÆЛГОНЦ 
Цы цъупмæ не схызтæн, цы рагъ 
Нæ бавзæрстон кæддæр дæ кары!.. 
Фæлгонц у аргъæутты цырагъ: 
Поэттæн рухс фæкæны тары. 
ЗЫНÆМÆÆНЦОН 
Мæ зæрдæмæ фæцыд дæ хуын, — 
Куыннæ дын æй зæгъон! 
Фыссæгæн аргъ ыскæнын — зын, 
Йæ рафауын — æнцон. 

МЫДЫБЫНДЗ 
Нысхъæл кодтай дæ фындз, 
Кæсыс дæхимæ кадджын... 
Чысыл у мыдыбындз, 
Фæлæ йæ мыд у адджын. 
КАЛМ 
Куы схизай хъæды стырдæр талммæ — 
Бæрзонддæр дæм фæкæсдзæн талм... 
Кæцы къухæй æвналай калммæ, 
Фæхæцдзæн уыцы къухыл калм. 
БÆЛАС 
Дæ фæрцы абон дæн æгас, 
Нартхорæй дзаг дзæкъул... 
Фæлдæхы уыцырдæм бæлас, 
Кæцырдæм вæййы къул. 
ЗИВÆГГÆНАГ 
Æдзух йæхи фæндтæтæрагæй 
Мæнгæй нæ фæзæгъынц: «У сонт!» 
Æрыгон тыиг зивæггæнагæй 
Хуыздæр — æнæхъару зæронд. 
БÆРÆГГÆНÆГ 
Денджызы был æз фæдæн 
Кæстæр лæппуимæ иу мæй... 
Базонæн вæййы лæгæн, 
Худæг æм цы кæсы, уымæй. 
САБИ 
Хæдзары цъуппыл абийы 
Йæхицæн ахстон къадз... 
Йæ сабидуджы сабийы 
Ысрæгъæд уæвын уадз. 

КУЫРЫХОН 
Акæлдзæн искуы къæвда бон дæ рыг, 
Бабын дæ кæндзæни зæй... 
Рæстæджы сæфтыл цы лæг кæны хъыг, 
Уымæй куырыхондæр нæй. 
БОНТÆ ÆМÆ АЗТÆ 
Кæд хатгай арвмæ стæхынц хъазтæ, 
Уæддæр нымад ысты зæххонтыл... 
Цæуыл нæ ахуыр кæнынц азтæ, 
Уый базонынхъом не сты бонтæ. 
ЦАРДЫ СКЪОЛА 
Цасфæнды æмбæхстæй уæрмы лæуу — 
Ссардзæни дæ удхæссæджы хъама... 
Царды скъола барвæндонæй нæу, 
Бакæса йæ алкæцыдæр хъуамæ. 
ÆРДЗЫ ХУЫЗДÆР ХЪÆБУЛ 
Дæ мондæгты сæрбосыл фидар хæц, 
Куы бахъæуа, уæд та-иу суадз цъæх арт... 
Цыдæриддæр æрхъуыды кодта æрдз, 
Сæ тæккæ хуыздæр уыдонæн у цард. 
ФАТÆМÆМЫСАН 
Хæрзгæнæг та, зæгъут-ма, цы дуджы хорз ыссардта, 
Кæцы заман нæ хæлди йæхи дурæй мæсыг?! 
Нæ бахæццæ мысанмæ дæ фат, кæнæ та дарддæр 
Æрхауди, нæй дзы хъауджы — дыууæ хатты дæр сыкк. 
ХÆСТÆ 
Фæкæнынц ахæмтæм хæлæг, 
Кæмæн ис хорз цæуæт... 
Йæ хæстæ сæххæст кæндзæн лæг, 
Куьт сæ бауарза, уæд. 

АМОНДЫ СУДЦОН 
Чи кусы, уый бирæ бæркад раласы йæ мусæй, 
Чи нæ кусы, уый хъултæ та никуы бадынц сах... 
Амонды сыгъдæг суадонæй нуазæм мах хуынкъ къусæй, 
Дзыхмæ ма дзы схæццæ вæййы хаттæй-хатт æртах. 
АМОНД 
Ис амондæн цæимæ сбарæн! — 
Зын хъуыддаг æй мæ хуызæн хон... 
Лæгæн йæхимæ у зын арæн, 
Æддæ нæу йе ссарын æнцон. 
ЦАРДÆМÆДЫ 
Æз дæуæй æгæрон дард дæн, 
Не ’хсæн ис æгæндæг хъæд... 
Кæд нæ радтай ницы цардæн, 
Цардæй мацы агур уæд. 
УÆЗДАНДЗИНАД 
Ис хуымæтæджы мыстытæ, ис куырм мыст кæнæ хъæрæу, 
Фæлæ нæу хуымæтæг мыстæн ницæмæй хъæрæу хæстæг... 
Цард цыбыр кæй у, уый зонын, фæлæ афтæ цыбыр нæу, 
Æмæ дзы уæздандзинадæн ма уа фадæттæ, рæстæг. 
ХЪУСЫН ÆМÆ КÆСЫН 
Дæ хæдзар у галуан, мæ хæдзар та — къæс, 
Фæлæ дæм нæ кæнын уæддæр æз хæлæг... 
Сылгоймагмæ ма хъус, сылгоймагмæ кæс — 
Цы зæгъынмæ хъавы, уый базондзæн лæг. 
мыст 
Цардысты талынг ныккæнды, 
Зæрдæ сыл алы бон рыст... 
Куыдзимæ балымæн гæды, 
Ницы дзы рамбылдта мыст. 

ÆХЦА 
Кад æмæ радимæ цæра хъуамæ 
Адæймаг, ахада цæсты цæмæй... 
Уæле дæлæмæ кæсæн ис æхцамæ, 
Фæлæ дзы цæстытæ атонæн нæй. 
РÆДИЙДЖЫТÆ 
Систой та бæрзондмæ раздæрау уæздæтты, 
Мæгуыртæ сæ цуры — алцæмæй дæр цух... 
Чи рæдийы, уыдон бардзырдтæ фæдæттынц, 
Чи никуы рæдийы, уыдонæн æдзух. 
АХУЫРГÆНÆГÆМÆ ДОХТЫР 
Ерысы фæци нæ разæй, ракасти бæрзонд къуыпрагъæй, 
Баззадысты дæле быдыр, суадон, цъæх фæз æмæ хъæд... 
Ахуыргæнæг æмæ дохтыр, домынц диссæгтæ сымахæй, 
Диссæгтæ куы ’рцæуынц, дис сыл ничиуал фæкæны уæд. 
АЗТÆ ÆМÆ БОНТÆ 
Ды цы ран æнхъæлмæ кастæ 
Махмæ, уый ысхуыдтам рындз... 
Дугъонау ызгъорынц азтæ, 
Бонтæ сабыргай цæуынц. 
ÆНÆНИЗДЗИНАД 
Фыццаг хатт йæ байрагыл сæвæрдта саргъ — 
Ысфидыдта бæх... 
Æнæниздзинадæн нæ фæкæнæм аргъ, 
Куы вæййæм дзæбæх. 
ХЪÆБАТЫР ÆМÆ АДÆЙМАГ 
Æппæты разæй рацыдтæ, куы ныхъхъæрчынд: «Фæдис!» 
Уыд де ’фцæгыл дæ хæцæнгарз, дæ фарсыл та — дæ кард... 
Зыбыты иунæг уысммæ дæр хъæбатыр суæвæн ис, 
Æцæг адæймаг суæвынæн хъæуы æнæхъæн цард. 

РÆДЫДФÆНДАГ 
Нæ хъæугæрон — цъæх иæуу, 
Нæуу — дидинджытæй дзаг... 
Тыхæй архайын нæу 
Уæлахизмæ фæндаг. 
ÆНЦОЙДЗИНАД ÆМÆ ФÆЛТÆРÆНТÆ 
Ыскодтой дыл нæ хъæуы зарæг, 
Дæ фæрцы скадджын и нæ сых... 
Æнцойдзинад у зонды марæг, 
Фæлтæрæнтæ йын раттынц тых. 
ХУДЫН 
Куыд ыскадджын уа ацы дуг мæ цæсты, 
Кæм рафтыди мæ уд!.. 
Æнæхудгæйæ амæлыны бæсты 
Æнамондæй дæр худ. 
тыхджын 
Ничи басаста уæлæуыл 
Цæргæйæ иунæг дæр дæу... 
Худыны ныхмæ фæлæууын 
Паддзæхты хъару дæр нæу. 
2007 азы 23 июль 
— 2008 азы 24 май 

Литературно-художественное издание 
ДЗАСОХОВ МУЗАФЕР СОЗЫРИКОЕВИЧ 
Разум и счастье 
Стихи на осетинском языке 
Редактор З.У. Дзуцева 
Художник Н. Ф. Басиленко 
Технический редактор А.Б. Ядыкина 
Корректор Э.Д. Баликоева 
Компьютерная верстка Д.О. Амбаловой 
Сдано в набор 09.08.11. Подписано к печати 25.09.11. Формат бумаги 60x901/16. 
Бум. офс. МЬ 1. Гарн. шрифта «Кудряшов». Печать офсетная. Усл.-п.л. 28. 
Учетно-изд. л. 19,43. Тираж 500 экз. Заказ № . С 3. 
Министерство культуры и массовых коммуникаций РСО—Алания. 
ГУП «Издательство «Ир», 362040, г. Владикавказ, проспект Мира, 25. 

