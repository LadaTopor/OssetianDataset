СÆБÆТХЪУАТЫ 
РАМАЗАН 
А$т 
Дзæуджыхъæу 
2017 

СÆБÆТХЪУАТЫ 
РАМАЗАН 
(кШМ 
Дзæуджыхъæу 
2017 

ББК 84(2Рос=Осе) 
С-27 
Сæбæтхъуаты Р. 
С—27 Æмхъæуккæгтæ [Текст]: роман/Сæбæтхъуаты Рамазан — 
Дзæуджыхъæу: Ир, 2017 — 271 ф. 
Сабаткоев Р.Б. 
Односельчане 
15ВЫ 978-5-7534-1504-2 
В романе отражена послевоенная трудная жизнь сельчан, студенческие 
годы учебы молодежи, очень жадной до знаний; их взаимоотношения, по- 
рой сложные; настоящая мужская дружба и любовь главного героя - ис- 
кренняя, чистая, казалось бы, безответная, но, в конечном итоге, оставляю- 
шая надежду. 
Глубокое уважение и симпатию вызывает главный герой Таймураз, ко- 
торый, благодаря труду и упорству в достижении цели, становится личнос- 
тью и примером для подражания. 
г 4702500201-5 А А1 п 
С М131(03)-17 4""17 84(2Рос-Осе) 
© ГУП «Издательство «Ир», орпгинал-макет, 2017 
© Сабаткоев Р.Б., 2017 
15ВЫ 978-5-7534-1504-2 © Василенко Н.Ф., оформление, 2017 

Уыцы сæрдыгон бон кæд Рагъыхъæуы цæрджытæй исчи йæхи 
æппæтæй амондджындæрыл нымадта, уæд уый уыдис Уæз- 
дæнты Таймураз. Лæппу хорз бæрæггæнæнтимæ каст фæци астæук- 
каг скъола, райста йæ аттестат æмæ ныр цингæнгæ уадис сæ хæдзар- 
мæ. Афонмæ йæм йæ мад Бадинæ сæ кæрты дуарæй ракæс-ракæс 
кæны. Таймуразы фæнды уынгты азгъорын, фæлæ тæрсы, искæй 
зæрдæ йыл куы фæхуда, уымæй. Изæры хъуамæ сæ кълас фæстаг 
хатт æрæмбырд уой скъолайы. Алкæй номыл дæр ныййарджытæ 
æрбарвитдзысты ирон хуын. Таймуразæн дæр Бади æртæ чъирийæ 
зæрдæ бавæрдта, кæд дзуллаг æмæ цыхтыл фæхæст уа, уæд. Хæст 
куы банцад, уæдæй нырмæ бирæ нæ рацыд, æмæ адæм сæ мæгуыр- 
дзинадæй нæма фервæзтысты. Искуы куывд кæнæ хист куы вæййы, 
уæд сыхы устытæ фыртыхстæй сæхицæн бынат нал фæарынц: рага- 
цау сæ кæрæдзимæ ссадагур разгьор-базгъор байдайынц. Дзуллаг 
ссарын кæмæн нæ бантысы, уый æппынфæстаг нартхоры ссадæй 
дæр уæлибæхтæ скæны. Мæгуырдзинад адæймагæй цы нæ домы. 
Кæд колхоз адæмæн сæ фæллойбонтæн ницы дæтты, уæддæр, 
йæ хæдзары лæг кæмæн ис, уыдонæн чысыл æнцондæр у. Бади- 
нæмæ та Таймуразæй уæлдай фæкæсæг нæй. Ноджы ма фæстаг азты 
хус рæстæг дæр скодта æмæ сæ цæхæрадоны ницыуал зайы. Хис- 
тæртæ дзурынц, уый хæсты тыххæй у, зæгъгæ. Адæмыл, дам, Хуы- 
цауы зæрдæ фæхудти, бомбæтæ æмæ сармадзанты нæмгуытæй зæхх 
кæй сфæйлыдтой, уый тыххæй. Хъæубæстæ куывдтæ дæр бæргæ 
фæкæнынц арæх, фæлæ уæддæр арвæй дæлæмæ цæмæндæр уарыны 
æртæх нæ хауы. Хорз æмæ ма дыргъ бæлæстыл чысыл цыдæртæ 
æрзайы. Æххормаг сывæллæттæн иуцасдæр хи аирхæфсыны фаг 
свæййынц. 
Куыддæр Таймураз хæдзары къæсæрыл бахызти, афтæ пецы цур 
арынгимæ архайгæйæ ауыдта Бадинæйы. Мады цæсгом æваст фыр- 
цинæй хурау ныррухс и. 
- Уæ аттестаттæ уын радтой? - лæппуйы къухы цавæрдæр гæх- 
хæтт бафиппайгæйæ, сонтæй афарста Бадинæ, стæй йын йæ дзуапмæ 
дæр нал фæкасти, афтæмæй йыл йæхи цингæнгæйæ баппæрста. 
Бадинæ рагæй дæр хиуылхæцгæ адæймагыл нымад уыдис, æмæ 
йæ ныр Таймураз ахæм уавæры куы федта, уæд куыддæр фæуыр- 
гъуыйау ис. Фырдисæй иуцасдæр йæ бон сдзурын дæр нал уыдис. 
5 

- Цæй-ма, Бади, исты дын, мыййаг, институт каст куынæ фæ- 
дæн, - мады мæллæг уæхскыл йæ къух авæргæйæ, æфсæрмхуызæй 
загъта Таймураз. 
- Хуыцауæй - разы! Кæд искуы уый дæр фæуис, æмæ дæ фыды 
бæллиц сæххæст уаид... - Бадинæйæн æвиппайды йæ хъæлæс ба- 
рызт æмæ йæ ныхас æрдæгыл фескъуыди... 
Таймуразыл дæс азы йеддæмæ нæ цыд, хæст куы райдыдта, уæд. 
Хъæуы фыццагдæр кæмæ фæсидтысты, уыдонæй иу уыдис йæ фыд 
Дзантемыр. Лæппу йæ зæрдыл бадардта, къуырийы дæргъы, сæ сыхы 
нæлгоймæгтæй хæстмæ акæнын кæмæн æмбæлдис, уыдонæй иу дæр 
сæхимæ куыднæуал баззадис, уый. «Фæндаггоны фæстæ кæуын не 
’мбæлы», - дзырдтой хистæртæ, æмæ сылгоймæгтæ сæ цæссыгтæ 
æмбæхстой. Бадинæ дæр иннæтау искæй раз кæуын нæ уæндыд. Фæлæ- 
иу хибарæй куы аззадис, уæд-иу сусæгæй йæ тыппыртæ суагьта. Тай- 
мураз-иу æхсæвыгæтты арæх райхъал йæ мады кæуынмæ, уæлдайдæр 
та, хæсты быдырæй æртæтигьон писмотæ куынæуал истой, уæд. 
- Бади... Уæ Бади, кæугæ та кæныс? - тарст хъæлæсæй-иу афар- 
ста лæппу йæ мады æмæ-иу йæ хуыссæны рабадт. 
- И? Цы зæгъыс? - цыма-иу раст уыцы минут фехъал, йæхи- 
иу уыйау акодта Бадинæ. 
- Кæугæ та, зæгъын, кæныс? - ногæй та-иу афарста Таймураз. 
- Нæ... Уый та цавæр куыд у? Исты, мыййаг, сывæллон дæн? 
Уæдæмæ та, æвæццæгæн, цавæрдæр ницæйаг фын уыдтон. Куыст- 
вæлладæй æхсæв адæймаджы цæстытыл цы нæ ауайы? 
- Æмæ уагæр цы федтай дæ фыны? - сцымыдис-иу лæппу. 
Фæлæ та йын-иу Бадинæ иннæ хæттытау иухуызон дзуапп радта: 
- Æмæ ма йæ зонын? Куы мæ райхъал кодтай, уæд мæ мæ фын 
æрбайрох... Цæй, бафынæй у, кæннод райсом скъоламæ байрæджы 
кæндзынæ... 
Таймураз фыццаг хатт йæ мады хъæрæй кæугæйæ федта, пост- 
хæссæг сæм Дзантемыры æнæбæрæгæй фесæфты гæххæтт куы ’рба- 
лæвæрдта, уæд. Уынæрмæ уайтагъд сыхы устытæ амбырд сты Бади- 
нæйыл æмæ йæ сабыртæ кæныныл фесты. 
- Оххай-гъе! Рагацау бæстæ дæ сæрыл цы систай? Дæ лæппуйы 
куы фæтæрсын кодтай, — се ’ппæтæй хъæрдæрæй дзырдта устытæн 
сæ зæронддæр Хæбæлон. - Кæд дæ бæлццон æгас у, уæд та? Чи 
зоны дын Лæгтыдзуары фæрцы æнæфыдбылызæй баззайа. 
Хъæуы цæрджытæй хæсты быдырæй æнæсæрбæрæджы фесæф- 
ты гæххæттытæ бирæтæ райстой, фæлæ сæ йæ бæлццоныл рагацау 
ничи хъыг кодта. Алчидæр ма сæ йæ зæрдæ цæуылдæр дардта, 
æнхъæлмæ касти цавæрдæр диссаг æрцæуынмæ. Рахъыг-иу кодтой, 
æрмæстдæр йæ марды хабар кæмæн сыхъуысти, ууыл. Уымæ гæсгæ 
Бадинæ æппынфæстаг йæ сæрбæттæны кæронæй йæ цæссыгтæ 
асæрфта æмæ хатыркурæгау сдзырдта: 
- Афтæ лæмæгъ кæй разындтæн, уый хорз бæргæ нæу, фæлæ 
мын Таму писмо куы бакаст, уæд цæмæндæр мæхи нал баурæдтон... 
Уыцы хабары æрцыды фæстæ Бадинæйæн йæ бакаст уайтагьд 
фендæрхуызон: йæ раздæры ирдцъар цæсгом бынтондæр ныттар и, 
6 

йе ’рттиваг сау цæстытæ ахуыссыдысты, йæ дзыхы кæрæттæм æввахс 
йæ рустыл фæзынди лыстæг æнцъылдтæ. 
- Чызгæй дурын куклайы хуызæн куы уыдтæ, уæд дыл цы ’рцы- 
ди? - иухатт Бадинæ Таймуразимæ лæгуæрдонæй куыроймæ йе сси- 
наг куы фæцæйласта, уæд æй фæндагыл афарста хъæуы зæронд 
лæгтæй чидæр, æмæ йæм лæппу æвиппайды æрбамæсты. 
- Цы бакæнон? - аххосджынхуызæй йæ мидбылты бахудти 
Бадинæ. - Мæ цард куыд у, мæ уынд дæр - афтæ. 
- Мæ фыртæн мын куы бакуымдтаис, уæд дæ мах дæ къух уазал 
доны атулын дæр бæргæ нæ бауагътаиккам. 
Таймураз рахъавыд зæронд лæгæн исты маст ныхас зæгъынмæ, 
фæлæ афоныл йæ зæрдыл æрбалæууыд, æдзух ын Бадинæ, хистæрмæ 
фæстæмæ дзурын не ’мбæлы, зæгьгæ, кæй акæны, уый, æмæ цыдæр 
амæлттæй йæхи баурæдта. 
Уымæй фæстæмæ лæппу аивæй уæлдай арæхдæр кæсын бай- 
дыдта йæ ныййарæджы цæсгоммæ. Иæ цæстæнгасмæ гæсгæ йын 
æдзух хатыдта йæ зæрдæйы уаг. Æмбæрста, мад фырмæтæй йæхи- 
цæн иу ран бынат кæйнæуал фæары, уый, уæлдайдæр та, хæсты 
быдырæй искæмæн йæ зианы хабар куы сыхъуысы, уæд. Таймура- 
зæн йæ бон цы уыдис, уымæй архайдта йæ ныййарæджы схъæлдзæг 
кæныныл: касти йын, худæджы цаутæ æвдыст кæм цыдис, ахæм 
уацмыстæ, фæзмыдта йын киноныв «Аршин Малалан»-ы архай- 
джыты, кодта сын сæ зарджытæ. Бадинæйы цæсгом-иу рæстæгмæ 
фæрухс и, стæй та-иу ногæй райста йæ фыццаджы ’нгас. Хатгай-иу 
Таймуразмæ афтæ фæкаст, цыма йæм йæ мад хъусгæ дæр нæ кæны, 
æмæ-иу æнæбары ныссабыр ис. 
- Уæнгхъуагæй ма йæ уæддæр куы фенин! - хæлæггæнæгау-иу 
сдзырдта Бадинæ, искæмæн-иу йæ бæлццон хæстæй æнæ къах кæнæ 
æнæ къухæй куы фæзынди, уæд. 
Уалынмæ хæст банцад. Адæмæй ма æгасæй чи баззад, уыдонæй 
алчидæр ссардта йæ хæдзар. Уæддæр ма Бадинæ фыццагау æнхъæлмæ 
касти йæ мойы раздæхтмæ. 
- Дæ фыд дунейыл нал ис, уый мæ нæ уырны, - арæх дзырдта 
уый Таймуразæн. 
Ноджы ма кæмæйдæр фехъуыста, хæсты рæстæджы Дзантемы- 
ры, уацары чи бахауд, уыцы салдæттимæ фендæуыд, зæгъгæ, æмæ 
рæстæгмæ фæныфсджындæр, кæд, хабар æцæг у æви мæнг у, уый 
нæ зыдта, уæддæр... 
Бирæ алыхуызон хъуыдытæ февзæрд Таймуразы сæры, цалынмæ 
йæ мадимæ хæдзары астæу лæууыд, уæдмæ. 
- Фырцинæй мæ дæ аттестат мæ къухмæ райсын дæр æрбайрох ис, 
~ æрæджиау аххосджынхуызæй сдзырдта Бадинæ. - Равдис-ма йæ. 
Лæппу, йæ къухы цы газетты тыхтон уыдис, уый халынмæ фæци. 
- Мæ бæрæггæнæнтæ се ’ппæт уыйас бæллиццаг нæ рауадыс- 
ты... — йæхи растгæнæгау бафиппайдта Таймураз. — Алгебрæ æмæ 
мæ геометрийæ мæхиуыл фылдæр кусын хъуыд. 
~ Уым ды аххосджын нæ дæ. Фылдæр хатт дæ, мæгуыр, чиныгмæ 
æркæсын æвдæлгæ дæр нæ кодта, — мæ бæсты куы хъæдмæ цыдтæ, 
7 

куы - куыроймæ. Дæ фыд нæхимæ куы уыдаид, уæд дæ уый ахуырæй 
дарддæр бæргæ ницы бадомдтаид. Кæд йæхæдæг зæхкусæгæй баззад, 
уæддæр дын дæ алы хорз бæрæггæнæныл дæр хуымæтæджы нæ цин 
кодта. Таму нын ахуыргæнæг суыдзæн, зæгьгæ-иу арæх дзырдта... - 
ацы ран æнæнхъæлæджы мадæн æваст йæ зæрдæ æрбауынгæг. 
- Хъуамæ йын æз йæ фæндон æцæгдæр сæххæст кæнон, — фи- 
дарæй загьта Таймураз. - Мæ зæрды педагогон институты литера- 
турон факультеты фæсаууоны ахуыры хайадмæ бацæуын ис. 
- Уый та куыд? — тарстхуызæй йæ афарста Бæдинæ. — Нæ, нæ, 
мæ къона, фæсаууонмæ ахуыры кой мын ма кæн. Де ’мбæлттæй дæ 
фæхицæн кæнын нæ бауадздзынæн! 
- Æмæ дæ уæдæ иунæгæй ныууадзон? — æрбатыхсти Таймураз. - 
Фæлтау кусгæ дæр æмæ ахуыр дæр кæндзынæн. 
- Уæд мын мæ мард фен, мæн тыххæй нæхимæ куы баззайай... - 
йæ цæнгтæ стылдта Бадинæ. - Æз ацы боны ’рцыдмæ куы бæллыд- 
тæн, уæд мын мæ цин цæмæн мæнг кæныс? 
Таймуразæн исдуг йæ бон сдзурын ницыуал баци. Лæппу бам- 
бæрста, мад йемæ кæй не сразы уыдзæн, уый. 
- Æнæ мæн куыд цæрдзынæ? Куы фæрынчын уай, уæд дын дон 
та чи бадæтдзæн? — æрæджиау сагъæсхуызæй бафарста Таймураз. 
~ Мæныл ма тыхс. Исты амæлттæ кæндзынæн, — фидарæй загьта 
Бадинæ. — Æрмæст мæ-иу хаттæй-хатт хуыцаубонты абæрæг кæн... 
Таймураз æнæбары сразы йæ мады фæндоныл. 
Скъола каст чи фæци, уыдон — чызгæй, лæппуйæ — изæрæй 
æрæмбырд сты физкультурæйы^залы. Таймураз дзы бирæтыл ба- 
фиппайдта бæрæгбоны дарæс. Йæхиуыл дæр ын Бадинæ тыххæй 
скæнын кодта Дзантемыры дæрдджынгомау сау сатин хæдон æмæ 
цъæх сгæллад хæлаф. Ногæй йыл уыдис æрмæстдæр хæцъилдзабыртæ. 
Таймуразмæ афтæ каст, цыма йæ фыды дарæсы бынтон æндæрхуы- 
зон фæци, æмæ иуцасдæр, йæхи фырæфсæрмæй цы фæкодтаид, уый 
нал зыдта. Исдуг æм фæзынди сæхимæ ацæуыны фæнд дæр. Фæлæ 
ма сæ къласы лæппутæй иуæй-иуты кæйдæрты уæрæхгомау дарæс- 
ты куы федта, уæд чысыл йæ чемы æрцыди. 
Фæсивæдæй æппæтæй арæзтдæр уыдис колхозы сæрдары фырт 
Болат. Диссаджы рæсугьд ыл фидыдта, йæ мады ’фсымæр ын Герма- 
нæй цы зынаргь морæ костюм сласта, уый. Лæппу хорз æмбæрста, 
чызджытæ йæм уæлдай арæхдæр кæй бакæс-бакæс кæнынц, уый, æмæ 
хъалхуызæй алырдæм дзырдæппарæныл нал ауæрста. 
- Фæндыр ныры онг стъолыл цæмæн лæууы? - Болат худæн- 
былæй Заретæйы ’рдæм бакаст. - Æви дзы ацæгьдынмæ йæ ныфс 
ничи хæссы? 
Уыцы ныхæстæм чызгæн æваст йæ цæсгом фæсырх и. Ноджы 
йæ фæйнæрдыгæй йе ’мбæлттæ, «ацæгьд», зæгьгæ, иу ран куы нал 
уагьтой, уæд цæмæндæр бынтондæр ныфсæрмы ис. Заретæмæ кæс- 
гæйæ, уыцы рæстæг Таймуразæн улæфт нал фаг кодта, цыма чызгмæ 
нæ, фæлæ уымæ хатынц, ацæгъд, зæгъгæ, уыйау. 
8 

Заретæ æмæ Таймураз параллелон кълæсты ахуыр кодтой. Уымæ 
гæсгæ кæрæдзийыл æмбæлдысты æрмæстдæр скъолайы кæрты кæнæ 
уынджы. Таймураз æй хъуыды дæр нал кодта, фыццаг хатт чызгмæ 
йе ’ргом кæд аздæхта, уый. Æрмæст йæ зæрдыл бадардта, урочы 
кæрон-иу дзæнгæрæг куы ныццагътой, уæд-иу скъоладзауты разæй 
æддæмæ куыд разгъордта æмæ-иу уайтагъд, Заретæ цы къласы ахуыр 
кодта, уый дуармæ йæ цæстытæ куыд ныццавта, уый. Чызг-иу йе 
’мбæлттимæ къæсæрыл куы фæзынд, уæд-иу Таймуразæн æвиппайды 
йæ зæрдæйы гуыпп-гуыпп ссыди. Заретæйы рæсугьд хъæлæс, йæ 
мидбылты бахудт лæппуйæн лæвæрдтой æбæрæг æхсызгондзинад. 
Фæлæ-иу чызг исты хуызы Таймуразы ’рдæм куы разылд, уæд-иу 
æнæнхъæлæджы фæтарст, йæ зæрдæйы уаг ын куы бамбара, уымæй, 
æмæ-иу æнæбары йæхи искæй аууон фæкодта. 
Иубон та Таймураз Заретæйы ауыдта чызджытимæ къласæй ра- 
цæугæйæ æмæ æваст йæ бынаты сагъдау аззади. Уыцы минут кæ- 
цæйдæр йæ цуры февзæрди йæ хуыздæр æмбал Мурат. 
- Кæмæ кæсыс, кæмæ? — цымыдисæй йæ афарста уый. 
~ Цы? Æз... цы загьтай? — Таймуразæн йæ цæстыты уæлтъы- 
фæлттæ стыбар-тыбур кодтой. 
~ Кæмæ, зæгъын, кæсыс? - Мурат ын йæ рæмбынкъæдзæй йæ 
фарс басхуыста. 
Таймураз лæппуйæн исдуг дзуапп раттынмæ нал арæхст. Ноджы 
ма куы бамбæрста, йæ цæсгом фырæфсæрмæй ссыгъди, уый, уæд 
бынтондæр багоби ис. 
- Куы ни... никæмæ кæсын, - æрæджиау къуызгæйæ сдзырдта 
Таймураз æмæ йæхи йæ дзабыримæ архайæг акодта. 
Уæвгæ та йæ бирæ хæттыты фæндыд Муратæн йæ сусæгдзинад 
раргом кæнын, фæлæ тарст, куынæ йæ бамбара æмæ йыл куы фæ- 
худа, уымæй. Ноджы ма йæ мæстæй марын дæр куы райдайа. Нæ, 
фæлтау уал йæ зæрдæйы æнкъарæн æмбæхсдзæн. 
Æрмæстдæр дæсæм къласы бауæндыд Таймураз Муратæн йæ 
уарзондзинады кой ракæнын. Уæдмæ Заретæ рачызг ис, - уыдис 
бæрзондгомау, нарæгастæу, ирдцъар, сауцæст, сауæрфыг. Канд скъо- 
лайы нæ, фæлæ суанг æгас хъæуы дæр йæхицæй рæсугъддæр ничи 
уыд. «Тæхудиаг у Дзыгыда, ахæм чызг кæмæн рахъомыл», - дзырд- 
той адæм Заретæйæн æрмæст йæ уынд, йæ конд нæ, фæлæ йæ хæ- 
ларзæрдæ æмæ йæ уæздандзинады тыххæй дæр. 
- Исты хуызы йын дæ уарзондзинад раргом кæн, кæннод исчи 
дæ разæй фæуыдзæн, - барæй-иу Таймуразы тæрсын кодта Мурат. 
- Нæ, нæ! Цытæ дзурыс? 
- Уæдæ афтæ кæдмæ удхар кæндзынæ? 
- Чысыл ма банхъæлмæ кæсон... «Нæ» мын куы зæгъа?.. 
Иуизæр Таймураз цæйдæр æфсон Бадинæйæн Заретæйы кой 
ракодта. 
- А-а-а... Зонын æй, зонын, уый Дзыгыдайы чызг у, — цин- 
гæнгæйæ бафиппайдта мад. — Хæстæг нын куы ’ййафынц. 
Фæстаг ныхæстæм Таймуразæн йæ цæстытæ атартæ сты. Лæп- 
пумæ афтæ фæкаст, цыма йæ зæрдæйы тугдадзинтæ фескъуыдыс- 
9 

ты, æмæ æнæбары йæ риумæ февнæлдта. Фæлæ йын мад йæ уавæ- 
рæн ницы бамбæрста æмæ дарддæр йæ ныхас кодта: 
- Дзыгыда мыл искуы куы амбæлы, уæд мын диссаджы хъæ- 
быстæ фæкæны. Нæ фыдæлтæ иумæ куыд хорз цардысты, уый нæ 
дыууæ дæр æрымысæм... 
- Æмæ нын уагæр цы бавæййынц? - æрæджиау æнæбары сир- 
вæзти лæппуйы дзыхæй. 
- Дзыгыдайы фыды фыд æмæ мæ фыды фыд Хъуыдакаты хæ- 
рæфырттæ уыдысты,- сæрыстырæй дзуапп радта Бадинæ, æмæ Тай- 
мураз мæсты худт бакодта. 
~ Тæрхъусы басы бас... - йæ къух ауыгъта лæппу. - Дæуæн та 
адæм иууылдæр дæ хæстæджытæ сты. 
- Уый та куыд, мæ хъæбул? — ныддис кодта Бадинæ. - Ирæттæ, 
мыййаг, нал стæм? Хæстæг цы у, уый нал æмбарæм? 
Мад ма цыдæртæ дзырдта хæстæгдзинады тыххæй, фæлæ йæм 
лæппу нал хъуыста. Уый æнæрынцойæ хъуыды кодта Заретæйыл, 
æмæ йæ зæрдæ бынтондæр ныддур ис. 
Уыцы изæрæй фæстæмæ Таймураз йæхицæн иу ран бынат нал 
ардта. Иудадзыг йæ хъустыл уадысты Бадинæйы ныхæстæ æмæ йæ 
сагъæсты æфтыдтой. 
Мæнæ та ныр дæр физкультурæйы залы, Заретæмæ кæсгæйæ, 
йæ зæрдыл æрбалæууыдысты мады ныхæстæ, æмæ æнæнхъæлæджы 
фенкъард и. 
- Фæндыр дæм мæхæдæг куынæ авæрон, Заретæ, уæд æй дæхæ- 
дæг, æвæццæгæн, айсинаг нæ дæ, - хъæрæй загьта Болат, æмæ Тай- 
муразæн йæ хъуыдытæ фескъуыдысты. 
Уæдмæ Болат стъолæй фæндыр фелвæста æмæ йæ худæнбылæй 
Заретæмæ бадардта. 
- Айс æй рæвдздæр, кæннод дзы мæхæдæг цæгъдын райдай- 
дзынæн, - чызг фæндыр куынæ иста, уæд барæй йæхи фæтызмæг- 
хуыз кодта Болат. 
Лæппуйы ныхæстæм чызджытæ æмхуызонæй ныккæл-кæл код- 
той. Æфсæрмхуызæй бахудти Заретæ дæр, стæй уæд зивæггæнæгау 
фæндыр йæхимæ айста. Чызгæн йæ лыстæг æнгуылдзтæ фæндыры 
амонæнтыл куыд тагъд згъордтой, уымæй бæрæг уыдис, цæгъдынмæ 
тынг дæсны кæй у, уый. Болат йæ цурæй иуварс нал цыди. Фæс- 
тагмæ фæндыры цагъдмæ азарыныл дæр афæлвæрдта, фæлæ йæм 
бахъырнæг куынæ фæцис, уæд æнæбары фенцади, æрмæст уæддæр 
Заретæйæ йæ цæст нал иста. Таймураз æм йæхимидæг мæсты кæ- 
нын райдыдта, чызгмæ афтæ æдзынæг кæй касти, уый тыххæй. 
- Ахæм дæсны цагьдмæ мæрдтæ дæр куы рабаддзысты, уæд 
æнцад куыд лæуут, æви уе ’ппæт дæр къуылыхтæ фестут? - иузаман 
та йе ’мбæлтты хъæрæй афарста Болат æмæ, йæ цæнгтæ хæрдмæ 
фелвасгæйæ, залы астæумæ рагæпп ласта. 
Уайтагьд чызджытæн сæ тæккæ уæндондæр - Зариффæ - йæ 
рæзты сиргæ рацыд. 
- Осс-сса! - фæхъæр кодта Болат æмæ йæ фæдыл кафгæ атыр- 
ныдта. 
10 

- Уый дын лæппу, гъе! — райхъуысти фæстæрдыгæй кæйдæр 
дисы хъæлæс. - Артист нæу, артист! 
Уый айхъусгæйæ, Болат йæхиуыл нал ауæрста: куы-иу чызджы 
цур йæ къахфындзтыл алæууыд, куы та-иу кафгæ-кафын йæ бына- 
ты цъилау ныззылди. 
Чызг æмæ лæппуйы алыварс бæстæ æмдзæгьд сси. 
- Ахæм ма дзы кафаг уыдзæн! 
- Цымæ, ныры онг йæ дæсныдзинад куыд æмбæхста? 
- Ныридæгæн æй ансамбльмæ айсæн ис! - алырдыгæй хъуыс- 
ти æппæлæн ныхæстæ, æмæ Болат йæ кафынæй нал æнцад. 
- Мæнæ куыд бафæлладтæн! - тыхулæфтгæнгæйæ сдзырдта 
Зариффæ. - Исчи-ма мæ аивæд. 
- Æз акафдзынæн йемæ, æз, - чызджыты ’хсæнæй рахызт Агуын- 
дæ. - Уæдæ-ма мæныл дæр фæуæлахиз уæд! 
Болат кафын байдыдта Агуындæимæ. Иуварсæй кæсгæйæ зын 
раиртасæн нæ уыд, лæппу йæ уæнгтæ раздæрау рог кæйнæуал исы, 
уый. Йæ цæсгомыл дæр фæзынди хиды фæрдгуытæ, йæ къæбæл- 
дзыг хуылыдз бецыкк йæ фæтæнгомау ныхыл баныхæсти, фæлæ 
уæддæр йæ кафт нæ уагъта. «Куыд рæсугъд ыл фидауы йæ ног кос- 
тюм!» - ахъуыды кодта Таймураз, æмæ цæмæндæр йæ зæрдыл æрба- 
лæууыдысты Бадинæйы ныхæстæ: 
- Уынд æмæ мын кондæй дæ фыды бынтондæр цæрмыстыгъд 
бакодтай. Йæ дарæс дæр дæ уæнгтыл диссаджы хорз бады. Изæры 
уæ къласы, æвæццæгæн, дæуæй аивдæр ничи уыдзæн. 
Уыцы ныхæстæм Таймураз йæхи æнæбары кæсæны цурмæ байста. 
Куыддæр дзы йæхи ауыдта, афтæ фырцинæй йæ зæрдæ сгуыпп- 
гуыпп кодта... Уымæн дæр йæ фыды хуызæн уыдис фæтæн ных, 
бæзджынгомау сау æрфгуытæ, рæсугъд хъоппæг цæстытæ, раст цы- 
быр фындз, тæнæг былтæ, тымбыл роцъо. Таймураз кæд Дзанте- 
мыры хуызистмæ арæх касти, уæддæр нæ зыдта, æцæгдæр афтæ тынг 
æнгæс кæй сты, уый, æмæ исдуг йæ цæстытæ айдæнæй нал иста. 
- Æвæццæгæн, уæ къласы лæппутæй дæуæй аивдæр дарæс ни- 
кæуыл уыдзæн, - ногæй та цингæнгæйæ бафиппайдта Бадинæ, Тай- 
мураз æм æфсæрмхуызæй йе ’ргом куы раздæхта, уæд. 
Лæппу йæ мады ныхæстыл куыд хъуыды кодта, афтæ та Болат, 
«осса», зæгъгæ, йæ къахфындзтæ пъолыл æрсагъта. 
«Болаты куы фенис, Бади, Болаты, уæд дæм мæ дарæс афтæ 
аив нал фæкæсид, - зына-нæзына базмæлыдысты Таймуразы былтæ. 
~ Нæ чызджытæ та йæ цымыдисæй къахæй сæрмæ хуымæтæджы нæ 
барынц». 
Болаты фæстæ лæппутæй иуцасдæр рæстæг акафын ничиуал 
уæндыд. 
- Цæй-ма, исчи уæ рахизæд, - лæппутæм уайдзæфгæнæгау ба- 
дзырдта чызджытæй чидæр. - Æви уæ иу дæр кафын нæ зоны? 
- Махæй пецы цурæй йеддæмæ ракафын ничи зоны, - худ- 
гæйæ йын дзуапп радта Мурат. 
- Æмæ ма уæдæ Болат сымахæй уæлдай сæрмагонд скъола каст 
фæци? 
11 

- Уыдонæн сæ уаты стыр кæсæн ис æмæ, æвæццæгæн, уый цур 
кафын сахуыр. 
- Уæдæмæ, уый сымахæй сæрæндæр у! 
- Адæм иууыл æмхуызон нæ вæййынц. 
Болат хъуыста уыцы ныхæстæ æмæ бынтондæр йæхицæй ныб- 
буц ис. 
- Ма кæнут уын зæгъын, кæннод та мæхæдæг ракафдзынæн, - 
æмæ сæрыстырæй йæ цæст лæппутыл ахаста. 
- Нæ, нæ, ды уал дæ фæллад суадз! Нырма дæ хид куынæ ба- 
сур, - æмхуызонæй схор-хор кодтой чызджытæ. - Исчи-ма йæм 
къухмæрзæн авæрæд, кæннод йæхион ныххуылыдз. 
Зариффæ лæппуйæн газетæй дымгæ кæныныл фæци. 
Заретæ сабыргай цагъта фæндырæй. Таймураз фиппайдта, чызг 
хатгай аивæй Болатмæ кæй скæсы, уый, æмæ цæмæндæр йæхими- 
дæг тыхсын байдыдта. 
- Цæй, цы сфæнд кодтай? Фæсаууоны ахуыры хайадмæ дæт- 
дзынæ дæ гæххæттытæ? — æваст Таймуразы йæ рæмбынкъæдзæй 
басхуыста Мурат. 
- Цы? Цы загьтай? - Таймураз æм дисхуызæй бакаст. 
- Дæ гæххæттытæ, зæгьын, кæдæм дæтдзынæ? Фæсаууоны ахуы- 
ры хайадмæ? 
- Æмæ-гъа. Нырма гуырысхотæ кæнын. Бади дæр мæ фæндо- 
ныл разы нæу... Де ’мбæлттæй, дам, хъуамæ цæмæн фæхицæн уай? 
- Тынг раст дын зæгъы. Махæй фæсаууоны ахуыры хайадмæ 
ничи цæуы, — бафиппайдта Мурат, стæй ма цæмæндæр мынæг хъæ- 
лæсы уагæй йæ ныхасмæ бафтыдта: — Уæртæ цыма Болат дæр дæуау 
литературон факультет равзæрста, афтæ мæм кæсы. 
~ Заретæ та, Заретæ? - æнæбары сирвæзти Таймуразæй æмæ, 
цыма йæхицæн искæмæй фехъусынæй фæтарсти, уыйау аивæй йæ 
цæст йæ алывæрстыл ахаста. 
- Уый та, дам, Зариффæимæ мединститутмæ цæудзæн, - хин- 
хуызæй йын дзуапп радта Мурат. 
- Æцæг?! - сонтæй йæ ногæй афарста Таймураз. 
~ Уæдæ дæ сайгæ кæнын? Рагæй дæр, дам, уырдæм бацæуын у 
сæ бæллиц, - загъта Мурат, стæй йын сусæгæй йæ хъусы бадзырдта: 
- Йæ бонæй уа, дохтыр къай кæмæн уыдзæн. 
- Мурат! Уый цытæ дзурыс?! - Таймуразæн йæ цæсгом суанг 
хъусты онг сырх-сырхид афæлдæхт. 
- Хъазгæ кæнын, хъазгæ, - Мурат Таймуразы цонгыл рæвдауæ- 
гау йæ къух æрхаста. - Цæуыл ныфсæрмы дæ? Æнæуи дæр Заретæ 
дæ хæстæг куы у. 
Фæстаг ныхæстæ йын карды рæхуыстау фесты. Фæлæ йын Мурат 
йæ зæрдæйы уагæн ницы бамбæрста æмæ дарддæр йæ ныхас кодта: 
-Æвæццæгæн, искæцы чызгæй, нæртон рæсугьд у, зæгъгæ, куы 
фæзæгъынц, уæд уый æнæмæнг Заретæйы хуызæн вæййы. Кæс-ма 
йæм, кæс, цы ’рттиваг сау цæстытæ йын ис! Йæ цæсгомыл хуртæ 
æмæ мæйтæ хъазынц. Æниу йæ дыууæ даргъ дзыккуйы та, æрмæст 
уыдон дæр чызджы аргь куы сты. 
12 

«Раст мæ цыма мæстæй мары!» - æнæразыйæ ахъуыды кодта 
Таймураз æмæ хъæрæй бафиппайдта: 
- Поэтæй мын куы агæпп ластай! 
- Æмæ мæнг цы зæгъын? Болат æм йæ цæстытæ хуымæтæджы 
нæ ныццавта. Ноджы ма ацы изæр йæ ног джиппæйфыст къабайы 
уалдзыгон дидинæгау сæрттывта... 
~ Чызджытæ! Æвæццæгæн уæ искæимæ мæхи лæппуйы кафт 
кæнын бахъæудзæн! — тæргайхуызæй фæхъæр кодта Агуындæ æмæ 
залы астæумæ рахызт. 
- Уый та куыд? - тызмæгæй йæ афарста Мурат. - Худинаг нæ 
кæныс? 
Стæй æнæнхъæлæджы чызджы фæстæ расæррæтт ласта. 
Заретæ фæндыры тæнтæ уæрæхдæр айвæзта, æмæ цагъды зæлтæ 
сæрдыгон гом рудзынгæй хъæуыл дардмæ азæлыдысты. Бæстæ 
æмдзæгъд сси. 
Чызг æмæ лæппуйæн фыццаг сæ къахайст иумæ уыйас хорз нæ 
бадтис, æмæ сыл фæсивæд фæйнæрдыгæй пыррыччытæ кæнын бай- 
дыдтои. 
- Йæ, Мурат, кæсгон кафт кæнын нæ зоныс æви цы? Чызгимæ 
дæ къахайст уæддæр сараз, - уайдзæфгæнæгау æм бадзырдта Болат 
æмæ йæ хъæлæсыдзаг ныххудти. 
- Йæхæдæг æй сараздзæн, — кафгæ-кафын ын дзуапп радта 
Мурат. 
Куыдфæстæмæ чызг æмæ лæппуйæн сæ къахайст фæиухуызон. 
Уалынмæ Заретæ рог кафты цагъд æркодта. Æмдзæгъд фæтых- 
джындæр. 
- Æпп-æй-гъа! - æнæнхъæлæджы йæхи хæрдмæ фехста Мурат 
æмæ йæ къахфындзтыл алæууыд. 
Таймураз фырдисæй хæлиудзыхæй аззад. 
- Æпп-æй-гъа! Æпп-æй-гъа! — йæ алы фæхъæры фæстæ дæр йæ 
къахфындзтæ æрсадзы Мурат. 
- Ныллæг уæвгæйæ хæрдмæ цы тынг хауы! Пурти нæу, пурти! 
- дис кæнынц бирæтæ. 
- Уый йын цавæр «æпп-æй-гъа» у, уый? - худгæйæ фæрсы 
чидæр. 
- Æмæ уæдæ кафын нæ зоны æмæ ма хъæр дæр ма кæна? - 
былысчъилæй йын дзуапп дæтты Болат. 
- Куыд нæ зоны? - йемæ нæ разы кæны Зариффæ. - Тынг 
дзæбæх кафы... 
Мураты фæстæ лæппутæ иууылдæр фæныфсджын сты. Тайму- 
размæ диссаг фæкаст, бирæтæ дзы кафын кæй зыдтой, уый. Иуæй- 
иутæм дзы Болат, æвæццæгæн, хæлæг дæр ма кодта. Дзæгъæлы-иу 
нæ фæтар йæ цæсгом, исчи-иу кафгæйæ дæсныдæр фæзилæн куы 
равдыста, æмæ-иу чызджыты ’хсæнæй æппæлæн дзырдтæ куы рай- 
хъуысти, уæд. Фæлæ та-иу лæппу уайтагъд йæхиуыл фæхæцыд. Нæ 
дзы рох кодта, йæ хурсыгъд цæсгомыл йæ бахудт куыд рæсугъд 
фидауы, уый, æмæ иудадзыг йæ урс-урсид фæтæнгомау дæндæгтæ 
чызджытæм зыхъхъырæй дардта. 
13 

Таймураз цæмæндæр ракафынмæ йæ ныфс нæ хаста, афтæмæй 
ма-иу кæддæр бæгъæввадæй цъæх нæууыл искæимæ хæснагыл йæ 
къахфындзтыл згъорыныл дæр фæлвæрдта. Æрмæст æм хъазты чегъре 
симынмæ куы фæсидти, уæд уый дæр æфсæрмхуызæй иннæты 
æмрæхъ æрлæууыд. Уайтагьд фæцарæхст фæсивæдимæ йæ къах са- 
разынмæ, æмæ йын уæд фенцондæр ис. 
- Куыд дзæбæх симыс! - дисгæгæ сдзырдта Агуындæ. - Æвæц- 
цæгæн, кафынмæ дæр дæсны дæ, фæлæ нæ уæндыс. 
«Дæ бæсты мын афтæ Заретæ куы зæгьид!» - йæхинымæр сдзырд- 
та Таймураз, æмæ æвиппайды йæ рустæ фырæфсæрмæй артау ссыгъ- 
дысты. Чысыл ма бахъæуа, æмæ йæ симдæй дæр ма фæкъуыхцы уа. 
~ Нæ чызджытæ, æппын уæ, Заретæйы чи аива, ахæм нæй? - 
хъæрæй бафарста Болат. - Æви уæ æндæр йæ къухмæ фæндыр ни- 
куы ничи райсы? 
~ Æмæ йæ цæмæн хъæуы ивын? - дисхуызæй йæм фæцырд и 
Зариффæ. 
- Куыд цæмæн? Кæд уымæ дæр асимын цæуы, уæд та? Тæри- 
гьæд нæу? 
- Махæй Заретæйы хуызæн цæгъдын ничи зоны. 
- Æз цæгъдынмæ тынг дæсны дæн, - загъта Агуындæ. 
- Ха-ха-ха! Цæмæ дæ дæсны, цæмæ? 
- Дзыхæй цæгьдынмæ. 
~ Худæгæй нæ куы ’рбамардтай. 
- Афтæ мах дæр зонæм! — алырдыгæй райхъуыстысты чызджы- 
ты хъазæн ныхæстæ. 
Болат æмæ Зариффæ симдтой æппæты разæй. Иуварсæй кæс- 
гæйæ афтæ зынд, цыма лæппуйæн йæ туфлиты зæвæттæ æппындæр 
пъолыл не ’ндзæвынц, æмæ йын бирæтæ йæ арæхстдзинадыл дис 
кодтой. Заретæйы бакомкоммæ Болат æваст Зариффæйы цонг фе- 
уæгъд кодта æмæ йæ бынаты кафгæйæ цъилау ныззылди. 
- Ехх! Нæ фæндырдзæгъдæгимæ æрмæст иу симд акæнæггаг 
афæдзы æмгъуыдæй æххуырсты бацæуыныл дæр сразы уаин! - худ- 
гæйæ Заретæйы ’рдæм бадзырдта Болат. 
- Æмæ æз уымæй цауддæр дæн? — барæй йæм йæхи фæтар 
кодта Зариффæ. 
- Дæуæй дæр ницы зæгьæн ис,- дзуапп радта Болат. - Фæлæ 
уый цыкурайы фæрдыг у, цыкурайы. 
- Ма кæ дын зæгъын, кæннод дæ иунæгæй симгæйæ фауадз- 
дзынæн. 
- Хъуамæ ахæм фыдзæрдæ ма разынай. 
Таймураз сын хъуыста сæ ныхасмæ æмæ йæхимидæг фырмæс- 
тæй сыгъди. Уый тыххæй ма иурæстæг йæ къахайст дæр фехæлди. 
- Цæй тагъд бафæлладтæ? — дисхуызæй йæм иуварсмæ бакасти 
Агуындæ. 
- Уый та цавæр фæллад у? - цыма ницы ’рцыд, ахæм хъæлæсы 
уагæй йæ афарста Таймураз. — Исты хъæдæй лæгуæрдонæй суг ла- 
сын? 
Симды фæстæ залы дыууæ рæнхъæй рацарæзтой даргъ стъолтæ. 
14 

Чызджытæ сыл уайтагъд æрæвæрдтой, ныййарджытæ скъоладзауты 
номыл цы хуынтæ æрбарвыстой, уыдон. Кæд уыцы аз мæгуыр рæ- 
стæг скодта, уæддæр фынгтыл фенæн уыдис алыхуызон хойраг: чъи- 
ритæ, хъайла, карчы фыд. Болаты мад Косерхан ма суанг физон- 
джытæ бæгæныимæ дæр æрбахаста. 
Таймураз æнхъæл уыд, æмæ сæм ахуыргæнджытæ дæр æрбацæу- 
дзысты, фæлæ, дам, директор загьта, нæ цуры скъоладзаутæ æф- 
сæрмы кæндзысты æмæ сæ сæхи бар уадзæм, загъгæ. 
- Хистæрæн кæй æрбадын кæнæм? - фынгтæ куы сцæттæ сты, 
уæд лæппутыл йæ цæст ахаста Зариффæ. 
- Болаты! - фæхъæр кодта Агуындæ. - Уыдонмæ уазджытæ арæх 
вæййы, æмæ нæ фынджы ’гъдау уымæй хуыздæр ничи зондзæн. 
- Раст зæгъыс, Агуындæ, раст... Болат нын фынджы хистæр 
фæуæд! - æмхуызонæй схор-хор кодтой чызджытæ. 
Болатæн лæгъстæ кæнын нæ бахъуыд, - уайтагъд хъалхуызæй 
фæраст ис фынджы сæрмæ. 
- Мæн йеддæмæ уæм урсзачъе лæг нæй, æмæ уын «нæ» куыд 
зæгъон? - йæ амонæн æнгуылдзтæ йæ фындзы бын фæйнæрдæм 
акæнгæйæ, бæзджын хъæлæсæй сдзырдта лæппу. Йæ ныхæстыл ын 
чызджытæ æвиппайды куы ныккæл-кæл кодтой, уæд уый дæр æваст 
йæ дзыхыдзаг ныххудти. 
- Бæгæны-ма рауадзут нæ буц хистæрæн, æмæ нын нæ чъи- 
ритæ акува, - Зариффæ лæппутæм бадардта дзаг графин. 
- Цæй, æцæгдæр дзы зæронд лæг куы аразыс... - бустæхуызæй 
сдзырдта Агуындæ. - Кувын та кæцæй хъуамæ базона? 
- Æфхæрыс мæ, нæ хо, æфхæрыс, - йæхи Агуындæмæ хъаз- 
гæйæ фæтар кодта Болат. - Фынджы хистæры бынатмæ йæ ныфс 
чи хæссы, уый кувынмæ кæй сарæхсдзæн, ууыл дызæрдыг кæнын 
хорз нæу. 
- Хатыр дæ курын, нæ буц хистæр! - Агуындæ худгæйæ йæ 
къух йæ риуыл авæрдта. 
Уыцы рæстæг чидæр Болаты къухы нуазæн фæсагьта. 
- Фыдæлтæй нырмæ ирон адæм фыццаджыдæр Хуыцауы ном 
ссарынц, æмæ уыцы æгъдау мах дæр нал аивдзыстæм, — се ’ппæт 
дæр æй куыд хъусой, афтæ хъæрæй кувын райдыдта Болат. - Мæнæ 
ацы рæсугъд фынгыл нæ алкæй номыл дæр цы æртæ чъирийы ис, 
уыдон не сфæлдисæгæн хъабыл уæнт! 
- Оммен, Хуыцау! - æмхуызонæй фæхъæр кодтой лæппутæ. 
- Нæ фидæн рухс куыд уа, нæ дарддæры ахуыры фæндагыл нæ 
къухы стыр уæлахиздзинæдтæ равдисын куыд бафта, ахæм амонд 
нæ фæуæд! 
- Оммен, Хуыцау! 
- Оммен! 
Фæсивæд æм лæмбынæг хъусынц, уый куы бамбæрста, уæд Болат 
бынтондæр йæхиуыл нал ауæрста: кæм-иу йæ хъæлæс бæрзонддæр 
фæкодта, кæм та-иу ын æнæнхъæлæджы ныллæгдæр фæци. Уый 
куывта скъолайæн, ахуыргæнджытæн, нæ дзы ферох ис, хæстæй чи- 
нæуал раздæхт, уыдоны ном ссарын дæр... Ацы ран, цыма Болатæн 
15 

йæ улæфæнтæ ахгæдтой, уыйау йæ ныхас æваст æрдæгыл фескъуыдта. 
Исдуг æнкъардхуызæй алæууыд, йæ нуазæнмæ кæсгæйæ, стæй арф 
ныуулæфыд æмæ та ногæй дзурын райдыдта: 
- Хæсты заман махæн ахуыр кæнын æнцон нæ уыд. Алчидæр 
нæ æййæфта æххормаг, скъоламæ цыдис бæгънæг, бæгъæввадæй... 
- Уæлдайдæр та нæ колхозы сæрдары фырт... - Болат та йæ 
ныхасæй чысыл куы фенцад, уæд Таймуразы хъусы бадзырдта Му- 
рат, стæй йæ худгæйæ бафарста: 
- Цыма фæскомцæдисы æмбырды доклад кæны, афтæ дæм нæ 
кæсы? 
~ Æсс... Ма уынæр кæнут, - йæхи сæм фæтар кодта Агуындæ. — 
Йæ хъуыдытæ йын фехалдзыстут. 
Чызджы уайдзæфтæм Мурат Таймуразмæ хинхуызæй йæ цæст 
æрныкъуылдта. Лæппу зыдта, Агуындæ рагæй дæр Болатмæ уæлдай 
хорз зæрдæ кæй дары, уый. Ацы хатт дæр та йæ сæрыл хуымæтджы 
нæ рахæцыд. 
- Мæн уырны, цыппар азы фæстæ нæ бирæтæ дипломтимæ 
нæхи хъæумæ кæй æрыздæхдзысты, уый. Чи нæ ахуыргæнæг уыдзæн, 
чи ~ дохтыр... 
- Цы рæсугьд дзуры! - æвиппайды фæхъæр кодта Агуындæ, 
æмæ йæм Болат разыхуызæй бакаст... 
- Айс æй, аназ æй, ахуыпп æй кæн! Айс æй, аназ æй! — Болат 
дзырд куы фæци, уæд цъæхснаг хъæлæсæй ныззарыд Зариффæ. 
Уайтагъд зард æмæ фæндырдзагъд сиу сты... 
Суанг æнафонтæм фæбадтысты фæсивæд физкультурæйы залы. 
Алырдыгæй хъуысти хъазæн ныхас, худын. Æрмæст Таймуразы 
цæсгом иудадзыг дæр уыди æнкъард æмæ сагъæсхуыз. 
Лæппу уыдта, чызджытæй бирæтæ Болаты цæстæнгас сæхимæ азда- 
хыныл кæй архайынц, уый. Чи йæм-иу мидбылты бахудт, чи та йæм-иу 
фынгæй хай балæвæрдта. Фæлæ уый йæ каст Заретæйы ’рдæм скодта. 
- Уыци-уыци, уæдæ та ацы изæр мæйтæ æмæ хуртæ кæй цæсго- 
мыл хъазынц? — иузаман худæнбылæй Зариффæйы афарста Болат, 
стæй йын йæ дзуапмæ дæр нал фенхъæлмæ каст, афтæмæй йын йæ 
сæрæй Заретæмæ ацамыдта. 
- Цæй-ма, ды та æдзух уымæй феппæлыс, — Болатæн мæсты- 
хуызæй бауайдзæф кодта Агуындæ. - Бынтондæр мын æй уæларвмæ 
куы систай! 
- Æмæ дын уый афтæ хъыг цæмæн у? Æви йын йæ рæсугъддзи- 
надмæ хæлæг кæныс? 
- Рæсугъд мит дæр у, фæлæ дзы къæхтæ сийынц. 
- Уыцы æмбисонд Заретæмæ нæ хауы, - йæ сæр æм «нæ», 
зæгъгæ, батылдта лæппу. 
- Тынг раст зæгьыс, Болат, - йæ ныхас сæм баппæрста За- 
риффæ. — Заретæ канд рæсугъд нæу, фæлæ ма ноджы сæрæн æмæ 
хæларзæрдæ дæр у. 
- Æвæджиауы дæсны характеристикæ йын авæрдтай! — æфхæ- 
рæгау æм бакаст Агуындæ. - Рагæй дæр хæлæрттæ куынæ уаиккат, 
уæд æй афтæ тынг не стауис. 
16 

Заретæ хъуыста уыцы ныхæстæ æмæ, фыртыхстæй йæхи цы 
фæкодтаид, уый нал зыдта. Ноджы ма чидæр хъазгæйæ куы загъта, 
Болат нын уарзондзинады къæппæджы бахауди, зæгъгæ, уæд чызг 
бынтондæр ныфсæрмы ис. 
- Уæ патефоны пластинкæ-ма иннæрдæм аивут, - сбустæ сыл 
кодта Мурат. - Æви, фынджы уæлхъус æндæр цæуыл дзурат, уый 
уын нал ис? 
- Æмæ уæдæ дунейы ахсджиагдæр фарстатæм рахизæм? - мæ- 
стæймарæгау æм бахудти Болат. - Историмæ дæу хуызæн дæсны, 
мыййаг, куы не стæм. 
- Цæй цыргъзонд дæ! - йæ къухтæ кæрæдзиуыл æрцавта Мурат. 
- Уый фынджы хистæрмæ куыд уæндыс? - хъазгæйæ йæ афарста 
лæппутæй чидæр. - Æви дæхицæн сау бæгæныйæ фæивар кæны- 
нæй нæ тæрсыс? Æмæ та дæ уæд расыгæй уæхимæ чи хæсдзæн? 
Уыцы ныхæстыл фæсивæд æмхуызонæй куы ныккæл-кæл код- 
той, уæд Мурат дæр æнæбары бахудти. 
Фынгтæ куы систой, уæд ма фæсивæд иуцасдæр рæстæг абад- 
тысты залы. Бирæтæ дзы дзырдтой, сæ гæххæттытæ кæдæм дæтдзы- 
сты, ууыл. Куыд рабæрæг, афтæмæй сæ фылдæр равзæрстой педа- 
гогон институт. Болат, литературон факультетмæ кæй цæудзæн, уый 
йе ’мбæлттæн куы фехъусын кодта, уæд дзы иуæй-иуты дисы баф- 
тыдта: лæппу, программæтæм хаст цы уацмыстæ нæ уыд, уыдонæй 
иу дæр никуы бакаст. «Æз мæ рæстæг кæйдæртау романтæ кæсы- 
ныл нæ хардз кæнын, - арæх фехъусæн уыд Болатæй. - Фæлтау та 
мæхæдæг исты уацмыс афысдзынæн». Ахæм рæстæг-иу чызджытæ 
иууылдæр сцымыдис сты: 
- Иу-ма нын дзы бакæс! 
- Æмдзæвгæтæ дæр дын дзы хъуамæ уа! 
- Арæхдæр цæуыл фæфыссыс? Уарзондзинадыл? 
- Æмæ дын мыхуыры та кæд рацæудзысты? 
Болат-иу фæстаг фарст куы айхъуыста, уæд-иу æвиппайды йæ 
цæсгом фæтар и. 
- Иу цалдæр уал дзы «Мах дуг»-мæ арвыстон, фæлæ редакцийы 
кусджытæ цæмæндæр хъусæй лæууынц, - дзуапп-иу радта уый. 
- Кæд дæм дзы исчи хæлæг, мыййаг, кæны? - афарста-иу æй 
Агуындæ. 
- Уымæй дæр бæрæг нæй... - чызгмæ-иу разыхуызæй бакасти 
Болат. - Ног курдиатджын фыссæджы фæзынд æппæтæн æхсызгон 
кæм вæййы?.. 
- Куыд уынын, афтæмæй литературон факультет дæр хуымæ- 
тæджы нæ равзæрстай, — рæвдауæг хъæлæсы уагæй бафиппайдта 
Зариффæ. 
- Уымæй раст зæгъыс, — йемæ сразы ис Болат. — Литературон 
факультетæй хуыздæр мæхиуыл хъуамæ кæм бакусон? Нæ фысджы- 
тæй дæр бирæтæ уырдыгæй рацыдысты. 
~ О Хуыцау! Мæн дæр иучысыл исты курдиатæй хайджын цæ- 
уылнæ фæкодтай? — йæ цæстытæ цары ’рдæм хæлæггæнæгау систа 
Агуындæ. 
2 Сл’бæтхъуаты Рама:*ап 
17 

Чызджытæ йæм иууылдæр се’ргом кæй раздæхтой, уый уын- 
гæйæ, Болат бынтондæр йæхицæй ныхъхъал ис... 
Фæсивæд скъолайы кæртмæ куы рахызтысты, уæд дзы чидæр 
дисгæнгæ фæхъæр кодта: 
- Кæсут-ма, æхсæв куыд рæсугъд у, уымæ! 
- Æцæг зæгъыс, æцæг! — сразы сты йемæ цалдæрæй. 
Раст уыцы минут хъæуы сæрмæ арвы тыгьдады ныгуылæныр- 
дæм фæдгæнгæ атахт æрттиваг стъалы, æмæ æваст дардыл азæлы- 
дысты фæсивæды дисы хъæлæстæ: 
- Уæлæ-ма! 
- Цы? Цы уыди? 
- Стъалы... Стъалы атахт! 
~ Æз æй федтон! 
- Æз дæр! 
- Куыд рæсугьд уыд! 
- Ныр дæр ма йæ фæд бæрæг дары! 
- Æсс... Æнафон у. Адæм райхъал уыдзысты. 
Хъæлæстæ фæсабыр сты. 
Таймураз та æнæбары Заретæйы ’рдæм бакаст. Чызгæн мæй- 
рухсмæ йæ ирдцъар цæсгом уыдис уæлдай рæсугъддæр, йе ’рттиваг 
сау цæстытыл зындис цины ’нгæс. «Цымæ йын уыйас цин цы ’рха- 
ста? - йæхинымæр фарста лæппу. - Йæ фæндыры дæсны цагъдæй 
фæсивæды дисы кæй бафтыдта, уый? Æви Болаты рæузонд ны- 
хæстæ йæ зæрдæйы ныххаудтой?» 
Фæсивæд сæхимæ цæуынæввонгæй сыхгай куы фæкъордтæ сты, 
уæд Зариффæ æмæ Заретæ хибарæй аззадысты. Таймуразы фæндыд 
чызджыты сæ хæдзæрттæм фæхæццæ кæнын, фæлæ та ацы ран дæр 
Болат фæразæй. 
- Куыд уынын, афтæмæй сымахæн лæппу æмбал нæй, — сæ 
размæ цæрдæг бауади уый. 
~ Мах нæхæдæг дæр ауæнддзыстæм, - дзуапп ын радта За- 
риффæ. - Афтæ дард нæ куынæ хъæуы цæуын. 
- Уый та куыд? - хъæрæй сдзырдта Болат. - Иунæгæй уæ куыд 
ауадзон? Исчи уæ куы аскъæфа, уæд та? 
- Бæргæ, искæмæ ахæм зонд куы ’рцæуид, - йæ хъæлæсыдзаг 
ныххудти Зариффæ, - фæлæ мæн хуызæн фыдынд кæй хъæуы? 
- Де ’мбал хъуамæ йæхицæй афтæ ма зæгъа. Йæ цæсгомыл 
мæйтæ æмæ хуртæ куы хъазынц. 
- Æмæ уымæн та æз цы бакæнон? Афтæ рæсугъд цæмæн фæци? 
Æниу, кæд йæхи дæр фæнды, цæмæй йæ исчи аскъæфа, уæд та? 
^ - Бастъæлай, Зариффæ, уый цытæ дзурыс? — Заретæ йæ худ- 
гæйæ йæхицæй ассыдта, стæй ма уæд йæ ныхасмæ бафтыдта: - Тагьд- 
дæр цæуæм, кæннод нæ бинонтæ фырмæтæй æнæхуыссæг фæуы- 
дзысты. 
- Мæнæ уал Болатимæ раздæр дæу бахæццæ кæндзыстæм, - 
чызг ын цæуынæввонгæй йæ дæлармы йæ цонг фæсагьта. 
- Æмæ уый махырдыгæй куынæ цæры... - гуырысхогæнгæйæ 
сдзырдта Заретæ. 
18 

- Цæй, мах тыххæй уæлдай къахдзæфтæ куы акæна, уæд ын цы 
уыдзæн? Мæ мадырвадæлты лæппу та ма цæмæн у? 
- Æмæ куыд нæ? Ирæттæ нал стæм? - Зариффæйы ныхæстæ 
фехсызгон сты лæппуйæн. - Иунæгæй уæ куы ауадзон, уæд мын 
нæхимæ цы зæгьдзысты? 
Болатитæ дзургæ-дзурын Къуыбыры сыхы ’рдæм араст сты. 
Таймураз сæ фæдыл касти сисы аууонæй, цалынмæ уыдон æрхы 
сæрты хидыл нæ ахызтысты, уæдмæ. 
Куыдфæстæмæ бæстæ ныссабыр, æрмæст ма лæппумæ уæлейæ 
хъуысти сусхъæд бæлæсты сыфтæрты сыбар-сыбур. Таймураз йæ 
къæхтыбынæй ныуулæфыд, стæй уæд æнкъардæй, йæ фæндагмæ нæ 
кæсгæйæ, уый дæр йæ ных сæхирдæм сарæзта... 
* * * 
Фыны Таймураз фестади цавæрдæр стыр агьуысты. Къулы рæ- 
бын чындзы дарæсы лæууыди Заретæ æмæ йæм йæ мидбылты худти. 
Лæппуйы цинæн кæрон нал уыд. Алырдыгæй хъуысти дисы уынæр: 
- Ахæм ма дзы рæсугъд уыдзæн! 
- Кукла нæу, кукла! 
- Цымæ, ахæм чызг гæвзыкк Таймуразы куыд равзæрста? 
- Уарзондзинад, дам, цæуылдæр абадт! 
- Ха-ха-ха! Хи-хи-хи! 
- Амонд дæ фæуæд, æмæ цыфæнды дæр у! 
- Æсс... Афтæ ма дзурут, кæннод уæм Таймураз фæхæрам 
уыдзæн. 
Лæппуйы фæнды, чи йæ фауы, уыдоны базонын, фæлæ йæ алы- 
вæрстæм куы акæсы, уæд та йæм адæм иууылдæр сæ чъылдымтæ 
раздахынц. 
- Ма сæм хъус, — рæвдауæг хъæлæсы уагæй йæм дзуры Заретæ. 
- Мæн дæу йеддæмæ ничи хъæуы. 
Мæнæ уалынмæ кæцæйдæр фæзынди Бадинæ. 
- Амондджын чындз дын æй Хуыцау фæкæнæд! - арфæтæ йын 
кæнынц сыхы устытæ. — Йæхи мады хуызæн дæ куыд уарза, дæ 
фыдæбæттæ дзы рох куыд нæ уой! 
«Ды та йæ, Бади, нæ хæстæг хуыдтай», - йæхинымæр æм дзуры 
Таймураз, æмæ йын цыма мад йæ хъуыды ацахста, уыйау æм цæр- 
дæг фæзылди. 
- Нæ, мæ хъæбул, нæ, ницы нын бавæййы, — йæ сæр батылдта 
Бадинæ. 
Уалынмæ дын чындзы размæ йæ къахфындзтæ æрсагъта Мурат. 
Дардыл азæлыдысты фæндыры зæлтæ. Бæстæ æмдзæгъд сси. Мурат 
йæхиуыл нал ауæрды: «Æпп-æй-гъа! Æпп-æй-гьа!» 
Таймуразы рустыл дæлæмæ згьорынц цины цæссыгтæ, æмæ сæ 
аивæй асæрфы. «Исчи мæ афтæмæй куы фена, уæд мыл фæхуд- 
дзæн», — хъуыды кæны лæппу, рæстæгæй-рæстæгмæ йæ алывæр- 
стæм акæсгæйæ... 
- Куыд тарф фынæй бадæ? — Таймуразы сабыргай бауыгъта 
Бадинæ. — Дæ хид дæр куы акалди. 
19 

- Цы? Кæм дæн, кæм? - лæппу æваст йæ сæр базæй уæлæмæ 
фелвæста æмæ мадмæ дисхуызæй скаст. 
- Нæхимæ дæ, мæ хъæбул, æндæр кæм хъуамæ уай? - Бадинæ 
йæ худын нал баурæдта. 
Таймураз æрмæстдæр уыцы минут бамбæрста, фын кæй уыдта, 
уый, æмæ куыддæр фенкъард и. «Иучысыл ма мæ уæддæр куы ба- 
уагътаид фынæй кæнын», — бабæллыд Таймураз æмæ та йæ сæр 
хидæйдзаг базыл æруагъта. 
- Рæвдздæр фест, мæ къона. Дæлæ дæм Асæго йæ фырт Сосла- 
нимæ арфæтæ кæнынмæ ’рбацыд. Ие скъола, дам, хорзæй каст кæй 
фæци, уый тыххæй, дам, ын иу-дыууæ дзæбæх ныхасы уæддæр зæгьон. 
Асæгойы коймæ лæппу йæ хуыссæнæй фæтæррæст ласта. 
- Æз уал сæ размæ ауайон, - сдзырдта Бадинæ æмæ æддæрдæм 
фæраст. 
«Фын хаттæй-хатт æцæгдæр æрцæуы, зæгъгæ, бæргæ фехъусын...» 
- йæ дарæс йæ уæлæ кæнгæйæ, хъуыды кодта лæппу, фæлæ йæм 
искуы ахæм амонд æрхаудзæн, уый æнхъæл нæ уыди. 
- Куыд бирæ хуыссы ацы бон нæ сæрæнгуырд? - уыцы рæстæг 
кæртæй æрбайхъуыст Асæгойы хъæлæс. 
- Дысон скъолайы æнафонтæм фæбадтысты, æмæ йæ, зæгъын, 
афтæ раджы чи стын кæны, — дзуапп ын радта Бадинæ. 
- Дæсæм кълас каст чи фæци, уыдон, дам, иумæ æрæмбырд 
сты, зæгъгæ, фехъуыстон, - ногæй та сдзырдта Асæго, стæй ма чы- 
сыл фæстæдæр йæ ныхасмæ бафтыдта: 
- Æвæдза, рæстæг куыд тагъд тæхы! Хæрз æрæджы дæр ма Та- 
муйы сывæллоныл нымадтон, ныр æм бакæс - æцæг лæг сси. 
- Хуыцауы фæндæй, сымахæн дæр Сослан тагьд айрæздзæн... 
Таймураз куыддæр агъуысты дуарæй рахызт, афтæ йæ Асæго 
фыццаг æнæдзургæйæ ахъæбыс кодта, стæй йын уæд арфæтæ кæ- 
ныныл фæци: 
- Ирыстоны ахуыры фæндагыл дарддæр чи ацæудзæн, уыдоны 
æмбал дæ не скæнæг Хуыцау фæкæнæд! Не ’ппæт дæр дæ сæрыстыр 
куыд уæм, ахæм уæлахиздзинæдтæ дæ къухы бафтæд! 
- Бузныг, Асæго, - æфсæрмхуызæй сдзырдта Таймураз. 
Уыцы рæстæг Сослан, йæ дæлармы цы тыхтон уыдис, уый йæ 
фыдмæ бадардта. 
- А-а-а, мæ лæвар мæ куы ’рбайрох, - тыхтон йæхимæ райс- 
гæйæ, йæ мидбылты бахудти Асæго. 
- Мæнæ дын ацы китель хъуамæ сбæзза, - рæвдауæн хъæлæсы 
уагæй загъта Таймуразæн. - Институты йæ мæ номыл фæдардзынæ. 
- Дæхицæн дзæбæх дарæсæй куы ницы ис, уæд ын æй куыд 
дæттыс? -æрбатыхсти Бадинæ. 
Таймураз рагæй дæр ахæм кителмæ бæллыд, фæлæ йæ мады 
ныхæстæ куы айхъуыста, уæд æнæбары Асæгойы цурæй фæстæр- 
дæм акъахдзæф кодта. 
- Айс æй, айс, кæннод дæм фæхæрам уыдзынæн, - бахатыди 
йæм Асæго. 
- Æмæ кæд нæ бахаудзынæн, уæд та? — дызæрдыггæнгæйæ 
сдзырдта Таймураз. 
20 

~ Уый та куыд? — Асæго дисхуызæй йæ бæзджын æрфгуытыл 
хæрдмæ схæцыд. - Æнæмæнг бахаудзынæ. Ахуыргæнджытæ дæ хуы- 
мæтæджы не ’ппæлынц, - дзургæ-дзурын Асæго йæ дæрдджынго- 
мау китель Таймуразы къухы фæсагъта. 
- Мах тыххæй та дæхи хъуагæй уадзыс, - йæ сæр батылдта 
Бадинæ. 
- Цæй, стыр хæрзтæ уын, мыййаг, куынæ фæдæн. 
- Уæдæ ма нын дæ зæрды цы ис? Куы нын ссад æрбарвитыс, 
куы картæфтæ. Ныр та ма Тамуйы тыххæй де рагъæй дæ китель дæр 
раластай. 
- Мæхи ма кæдæм аразон? - хъазгæйæ афарста Асæго. - Цуа- 
нонты хицауæй кусгæйæ, мæ рæстæг фылдæр хъæды куы ’рвитын. 
- Дæ цæрæнбонтæ нын бирæ уæд æмæ лæвархъом у. Мах дæр 
дын кæд искуы дæ хорздзинæдтæ бафидиккам, - Бадинæ йæ кæл- 
мæрзæны кæронæй йæ цæссыгтæ асæрфта... 
Асæго куы ацыд, уæд Таймураз уаты кæсæны цур китель тагьд- 
тагьд йæ уæлæ акодта. «Куыд хорз мыл фидауы!» - цингæнгæ ахъуы- 
ды кодта лæппу æмæ та цæмæндæр йæ зæрдыл Заретæ æрбалæууыд. 
Цымæ, уымæ та куыд фæкæсдзæн йæ ног дзаума? Йæ зæрдæмæ 
фæцæудзæн? 
Уыцы рæстæг æм уынгæй æрбадзырдта йæ хæлар Мурат. Тай- 
мураз йæ размæ рауади. 
- Уæртæ йыл цы китель ис! - ныддис кодта Мурат, стæй йыл 
цымыдисхуызæй йæ фæрстытæ фæд-фæдыл ныккалдта: — Кæм дын 
уыд, кæм? Æфсæддон китель у? Бадинæ дын æй Беслæныхъæуы 
базары балхæдта? Æмæ йæ уæд дысон скъоламæ цæуылнæ скодтай? 
Фæрстытæн се ’ппæтæн дæр Таймураз радта иу дзуапп: 
- Асæго мын æй, скъола каст кæй фæдæн, уый тыххæй лæва- 
рæн æрбахаста. 
~ Замманайы лæвар дын скодта, - кителы хъуымац йæ къухы 
уырзтæй асгаргæйæ, загъта Мурат. 
Лæппутæ нæ бамбæрстой, кæцæйдæр сæ цуры Болат куыд фев- 
зæрди, уый. 
- Куыд кæсын, афтæмæй та, цыма, нæ зындгонд æрдхæрдтæ 
кæмæндæр цыдæр фыдбылыз саразыныл тæрхон кæнынц... — æнæн- 
хъæлæджы сæм фæстæрдыгæй æрбайхъуысти йæ хъæлæс, æмæ сæ 
дыууæ дæр хæрдмæ фæхаудтой. 
- Дæуæн дзы тæссагæй ницы ис, - тарæрфыгæй йæм фæзылди 
Мурат. 
- Цæй хъыг дын фесты мæ ныхæстæ? - йæ дæндæгтæ йæм 
худæгау базыхъхъыр кодта Болат. - Хъазгæ кæнын, Мурат, хъазгæ. 
Юмор дæр куынæуал æмбарыс. 
- Сæры къæрцц хъазын нæу, — тызмæгæй сдзырдта Мурат. 
- Цæй, хатыр уæ курын! — Болат аххосджынхуызæй йæ къух йæ 
риуыл авæрдта. - Хатгай мæ дзыхæй æнæууылд ныхæстæ дæр схауы. 
~ Æгайтма йæ дæхæдæг дæр зоныс, - загъта йын Таймураз. 
Лæппутæ æнхъæл уыдысты, Болат дарддæр йæ фæндаджы кой 
21 

кæндзæн, фæлæ уый æнæнхъæлæджы къанауы сæрты сæ размæ æрба- 
сæррæтт ласта. 
- Дысон нæ рæстæг цы хорз арвыстам! - цыма æппындæр ницы 
’рцыд, уыйау хъæрæй бафиппайдта Болат. — Нæ сæмбæлд тынг 
рæсугъд рауад. Æз суанг боныцъæхтæм фынæй дæр нал бадæн æмæ 
та ног æмдзæвгæ ныффыстон. Чи зоны, нырма йыл иучысыл аку- 
сын бахъæудзæн. Уацмыс та бынтон æнæаипп кæд вæййы? Къос- 
тамæ дæр-иу, æвæццæгæн, исты хъæндзинæдтæ разындаид. 
Фæстаг ныхæстæм Мурат Таймуразмæ йæ цæст æрныкъуылдта 
æмæ хинхуызæй йæ мидбылты бахудти. Фæлæ Болат ницы бамбæр- 
ста. Уыцы минут уый йæ риуы дзыппæй фелвæста кърандасæй фыст 
гæххæтт æмæ, лæппуты æнæбафæрсгæйæ, кæсыныл фæци. 
Æмдзæвгæйы архайд цыдис денджызы. Бæстæ иууыл ныттар, 
абухгæ уылæнтæ кæдæмдæр хастой чысыл лодкæ. 
— Бæлæгъы бадтысты 3 æмæ Б, 
Зон æй, куыд зын уыдис уыдонсен, ды! - 
Ацы ран лæппуйæн æнæнхъæлæджы йæ хъæлæс барызти. Тай- 
мураз уайтагъддæр базыдта, Зæмæ 2> чи сты, уый, æмæ йæхи кæрты 
дуары тарвазыл бауагъта. Ноджы ма æмдзæвгæйы кæрон Болат йæ 
цонг хæрдмæ куы фæхъил кодта æмæ ноджы хъæрдæрæй куы ба- 
каст, 3 æмæ Б-йы сæ кæрæдзийæ чи атона, ахæм зæххы цъарыл 
нæй, зæгъгæ, уæд йæ зæрдæ бынтондæр срæхуыста. 
- Цæй, куыд уæм кæсы мæ ног æмдзæвгæ? - æнæрхъæцæй афар- 
ста Болат. 
Таймураз лæууыди цавддурау. Мурат дæр исдуг ницы дзырдта. 
- Кæд дзы уæ зæрдæмæ исты нæ фæцыд? - ацы хатт куыддæр 
гуызавæгæнгæ бафарста Болат. 
- Цы дын æй æмбæхсæм, - сæ дыууæйы бæсты дæр ын дзуапп 
радта Мурат, - тынг лæмæгъ у дæ лирикон уацмыс. Нæй дзы ны- 
выл рифмæтæ. Фæстагмæ бынтондæр прозæмæ рахызтæ. Бæрæг нæу, 
дæ геройты дын кæрæдзийæ чи хъуамæ атона, уый дæр. 
- Фыдзæрдæ адæм, æндæр чи! - мæстыйæ йæ хъуыры абадтис 
Болат. - Уæдæмæ, æцæг поэзи цы у, уымæн ницы’мбарыс. Йæ 
закъонтæ йын нæ зоныс. 
- Фæуæд афтæ дæр! - йæ къух ауыгъта Мурат. - Æрмæст, мæ 
зæрдæмæ цы уацмыс нæ цæуы, уымæй дын никуы раппæлдзынæн. 
- Фæлтау ыл басæтт: хæлæг мæм кæныс! Æз æй уæдæ ныр- 
тæккæ нæ чызджытæй искæмæн бакæсдзынæн, æмæ йын уый æцæг 
аргь скæндзæн! 
- Табуафси! — йæ сæрæй йын мæстæймарæгау ныллæг акуывта 
Мурат. - Мах дæр та дын бæргæ амдзæгъд кæниккам, дысонæй 
нырмæ нæ армытъæпæнтæ куынæ риссиккой, уæд. Чызджыты 
цæстмæ нын дæхи диссаджы дæсны кафæгæй равдыстай. 
- Ху... худæджы дзæкъул! Цирчы клоун! - мæстыйæ сдзырдта 
Болат, стæй уæд тæргайхуызæй лæппуты разæй йæ фæндагыл фæ- 
цæуæг. 
Мурат йæ фæдыл хъæрæй ныххудти... 
22 

* * * 
Болаты фыд Мæхæмæт колхозы сæрдарæй рагæй куыста. Хæст 
куы райдыдта, уæд уымæ иннæтæй хъауджыдæр цæмæдæр гæсгæ нæ 
фæсидтысты. Фæстæдæр адæм дзырдтой, дохтыртæ йæм цыдæр низ 
ссардтой, зæгъгæ. Фæлæ цæмæй рынчын уыдис, уымæн ничи ницы 
зыдта. Бакастæй Мæхæмæт уыдис богалы хуызæн: бæзæрхыг, цы- 
быркъубал, мæкъуыстæгджын. Хæсты размæ йыл æнæхъæн районы 
дæр хъæбысхæстæй ничи уæлахиз кодта. Уымæ гæсгæ хъæубæстæйы 
йæ рынчыны хабар никæй уырныдта. «Уæдæмæ, дохтырты балхæд- 
та», - дзырдтой адæмæй бирæтæ. 
Цалынмæ фронт Ирыстонæй нæ адард ис, уæдмæ Мæхæмæт йæ 
хуыссæнæй нæ рахызт, фæлæ хъæумæ сармадзаны гæрæхтæ куынæ- 
уал хъуыстысты, уæд уый дæр æддæмæ рахылди. 
- Ацы æнамонд низ мæ куынæ хъыгдарид, уæд æз дæр афонмæ 
хæсты быдыры бæргæ уаин, - йæ хъоппæг цъæх цæстытæ-иу доны 
разилгæйæ, лæмæгъ хъæлæсæй загьтаид, исчи-иу йæ разы фронты 
кой куы скодта, уæд. 
Куыдфæстæмæ Мæхæмæт цæуын байдыдта колхозы куыстмæ 
дæр, æмæ йæ уайтагъд сæрдарæй равзæрстой. Ныр ыл æдзух, йæ 
саргъы бæхыл бадгæйæ, фембæлæн уыдис алыран дæр. Сылгоймæг- 
тæй-иу исчи иучысыл куыстмæ байрæджы кодта, зæгьгæ, уæд-иу 
Мæхæмæты загъды уынæр æгас хъæуыл дæр айхъуысти. Ноджы ма- 
иу йæхицæй æлгъитыныл дæр нал ауæрста. Хуымæтæджы йыл не 
сбадти фыддзыхы ном. Æрмæст æм бирæтæ уый тыххæй хæрам нæ 
кодтой. «Мæстыйæ лæджы дзыхæй цынæ схауы? - йæ сæрыл-иу 
рахæцыдысты чидæртæ. — Куыстыл йæ зæрдæ афтæ тынг кæй рис- 
сы, уымæн нал бауромы йæхи»... 
Мæхæтмæ ма уыдис ноджыдæр иу миниуæг: йæ хъус тынг дардта 
рог сылгоймæгтæм. Ахæмтæ та алы хъæуы дæр разыны. Мæхæмæ- 
тæн-иу йæ зæрдæмæ чи фæцыд, уыдонæй-иу кæмæн æнцондæр куыст 
ссардта, кæмæн ссады голлаг рафыста, кæмæн хъæдæй сугты уæр- 
дон æрласын кодта. Уыйфæстæ-иу ын æхсæвыгæтты йæ бæхы ба- 
фиппайæн уыдис, кæй «самондджын» кодта, уыцы сылгоймаджы 
кауыл бастæй. Гъе, фæлæ сылгоймæгтæй исчи Мæхæмæты йæхимæ 
хæстæг нæ бауагъта, зæгъгæ, уæд дзы лæг йæ маст райсыныл нæ 
бацауæрстаид. Хуымæтæджы нæ бакæнын кодта ахæстоны дыууæ 
сывæллоны мад Сафиаты, быдырæй сцæйцæугæйæ йæм цалдæр 
хъуыдыды нартхоры кæй ссардтой, уый тыххæй. 
Таймуразыл кæд азтæй бирæ нæма цыд, уæддæр хорз æмбæр- 
ста, сæ хæстæг Асæгойы ус Асиаты дуæртты Мæхæмæт йæ бæхыл 
дыууæрдæм кæнын дзæгъæлы кæй нæ райдыдта, уый. Асиат-иу сæ 
бригадимæ быдыры кусынмæ кæм уыдис, ууылты дæр-иу лæг исты 
’фсонæй йæ фæндаг æнæмæнг акодтаид. 
~ Кæсут-ма йæм, - йæ ехсы хъæдæй-иу ацамыдта Мæхæмæт 
Асиатмæ. — Дидинæг нæу, дидинæг! Хур дæр æй нæ судзы, хур... 
Асиат æм, æвæццæгæн, сдзурын нæ уæндыд, уыййеддæмæ йын 
куыд никуы бауайдзæф кодта. 
23 

Иуизæр Таймураз Асиатæн сарайы суг сæттынмæ куыд бавнæлд- 
та, афтæ та кæцæйдæр йæ саргъы бæхыл фæзынди Мæхæмæт. 
- Уый дын æххуысгæнæг дæр куы фæзынд, æххуысгæнæг! — 
сисы сæрты Асиатмæ худгæйæ æрбадзырдта лæг. 
- Уæдæ мæм хион куынæ фæкæса, уæд мæ мæтæй чи мæлы? — 
æфсæрмхуызæй йын дзуапп радта Асиат. 
- Уый та куыд?! Цытæ дзурыс? -йæ сæр ныттылдта Мæхæмæт. 
- Æз дæ æххуысхъуагæй уадзын? Æмæ ма уæд худ та цæмæн хæссын? 
Асиат æм хæрдмæ дисхуызæй скаст. 
- Бузныг де ’рхъуыдыдзинадæй... — йæ цæстытæ дæлæмæ æр- 
уадзгæйæ, сабыргай сдзырдта ус. — Нæ лæг цалынмæ хæсты ис, 
уæдмæ уал мæхæдæг исты амæлттæ кæндзынæн... 
- Æмæ дæм бахъуаджы рæстæг куынæ фæкæсон, уæд Асæгомæ 
цы цæсгом равдисдзынæн? Кæд дзы иучысыл хистæр дæн, уæддæр 
иумæ æфсымæрты цард куы фæкодтам. 
Таймураз йæ худын нал баурæдта: уый хорз зыдта, Мæхæмæт 
Асæгойæ бирæ хистæр кæй уыдис, уый. Фæлæ Мæхæмæт лæппуйы 
худт ницæмæ ’рдардта. Уый фыццагау зыдхуызæй уæлейæ бынмæ 
касти Асиатмæ, сылгоймаг бынтондæр кæй ныфсæрмы и, уый ни- 
цæмæ даргæйæ. 
Стæй йæ сырх цæсгом æвиппайды цæмæндæр ноджы фæсырх- 
дæр æмæ сусæг хъæлæсæй сдзырдта: 
- Гъæй-джиди, ныр дæуæн дæ дыууæ цъæх цæсты ахæр! 
Фæлæ йæм Асиат йæхи куы фæтар кодта, уæд æваст ехсæй йæ 
бæхы æрцавта æмæ уынджы дæлæрдæм фатау атахт. 
- Зæронд сæлхæр! - бæхы цæфхæдты хъæр æмæ Асиаты мæсты 
хъæлæс баиу сты. 
Таймуразы зæрдыл æрбалæууыд, фарон сæ сыхæгтимæ нартхор 
уидзынмæ куы ацыд, уæд æхсæвыгон Мæхæмæт сæ размæ куыд ба- 
бадт, уый, æмæ фырмæстæй йæ фæрæт сугсæттæн къодахы ныссагьта. 
Уыцы райсомæй раздæр Таймураз никуы сыстад. Бон цъæхтæ 
кæнын куы райдыдта, уæд ын Бадинæ йæ уазал дæрзæг къух йæ 
ныхыл æрхаста. Лæппу æвиппайды фехъал и. 
- Фест рæвдздæр, мæ къона, сыхæгтæ махмæ æнхъæлмæ кæ- 
сынц, - цыма йæхицæн искæмæй фехъусынæй тарст, уыйау мынæг 
хъæлæсы уагæй загъта мад. 
Таймураз хуыссæгхъæлдзæгæй йæ дарæс йæ уæлæ кæнынмæ 
февнæлдта. 
~ Хæргæ фæндагыл акæндзынæ, - зæгъгæ йын Бадинæ кæр- 
дзыны цыппæрæм хай йæ къухы фæсагъта æмæ йæ афтид голла- 
гимæ тагъд-тагъд æддæрдæм фæраст. Чысыл фæстæдæр Таймураз 
дæр йæ фæдыл кæртмæ рахызт. 
- Абон, дам, хъуамæ колхозы фос нартхоры хуымтæм бауа- 
дзой, - уынгæй æрбайхъуыст сылгоймаджы хъæлæс. - Уæддæр дзы 
махæн, фæстейы цы иугай гыркъотæ аззади, уыдон æруидзыны бар 
дæр нæй. Афтæмæй та ацы аз дæр нæ цæхæрадæтты ницы ’рзади. 
Цымæ нын нæ цоты цæмæй хæссын кæнынц? 
- Сс... Исчи дæ фехъусдзæн... 
24 

— Æмæ мæ фехъусæд! Сыбырæй мæ дарддæр ахæсдзысты? 
-^æ-дæ-дæй! Уæд афтæ нал зæгьдзынæ, Нæзирæт. 
«Иæ хъæлæсæй йæ куыд нæ базыдтон? - йæхимидæг бадис кодта 
Таймураз. — Æвæццæгæн, нырма æххæст нæма райхъал дæн». 
— Нæлгоймаг æмбал дæр нын куы фæзынди, - Бадинæйы 
фарсмæ Таймуразы куы ауыдта, уæд хъазæгау сдзырдта Нæзирæт. - 
Ныр нæ арс дæр фæтæрсдзæн. 
Таймураз сылгоймæгтыл йæ цæст ахаста æмæ сын се ’хсæн æцæг- 
дæр йæхицæй дарддæр нæлгоймаг куынæ бафиппайдта, уæд ын фех- 
сызгон ис. 
Быдырдзаутæ хъæуæй куы радард сты, уæд бынтондæр æрбарухс 
и. Таймуразы фæндыди йæ кæрдзынæй ахæрын, фæлæ йæм цæмæн- 
дæр уый аив нæ касти. «Хæргæ куы ничима кæны», - ахъуыды кодта 
лæппу, фæлæ уыцы рæстæг сæ сыхаг чызг Дзыллæйы бафиппайдта, 
сусæгæй йæ дзыхы кæрдзыны къæбæр баппаргæйæ, æмæ уый дæр 
уайтагьд хæрыныл фæци. Йæ кæрдзынæй ма иучысыл куы аззад, 
уæд йæ зæрдыл æрбалæууыд, суанг изæрмæ йæм æндæр кæй ницы- 
уал æрхаудзæн, уый, æмæ æнæбары йæ хæрд фæуагьта... 
Хуры æрныгуылдмæ бирæ нал уыдис, уæддæр ма Таймураз æмæ 
Бадинæйæн сæ голлаг йе ’мбисы онг дæр нæма байдзаг. Лæппу-иу 
нартхоры бицъи куы ауыдта, уæд-иу ыл уайтагьд йæхи цингæнгæ 
ныццавта, цыма йæ æндæр исчи куы ратона, уымæй тарсти, уыйау. 
Иу ран, уæрдоны цалх кæм атылди, уым зæххы бафиппайдта стыр 
нартхор. Нартхорæн йе ’мбис цъыфы аныгьуылд æмæ Таймуразæн 
иуцасдæр стонын дæр нæ куымдта. 
- Кæс-ма, Бади, цы ссардтон! — сцин кодта лæппу, мадмæ 
нартхор æвдисгæйæ. - Йæхæдæг мын цæкуыты фаг нæ уыдзæн, 
цæкуыты! 
- Æвæццæгæн, хорласджытæй æрхаудта, - загъта Бадинæ, стæй 
йыл рахæцыд. — Цом, мæ къона, уæртæ нæм Нæзирæт йæ къух тилы... 
Таймураз æрмæстдæр уæд фембæрста, се ’мбæлттæй куыд адард 
сты, уый, æмæ уайтагъд æд дзæкъул йæ мады фæстæ фæраст... 
Цалынмæ бынтондæр не ’рталынг, уæдмæ быдырдзаутæ Цæ- 
лыччы къанауы был, боны дæргъы цы нартхоры муртæ æрæмбырд 
кодтой, уыдон къухæй фезгъæлстой. 
Таймуразæн фырæххормагæй йæ зæрдæ хæццæ кæнын байдыд- 
та. Афтæмæй йын Бадинæ бонæй йæхи кæрдзыны хайы æрдæг дæр 
ма тыххæй бахæрын кодта. «Æвæццæгæн, æрдæгцæттæ нартхоры 
къæдзил хомæй кæй бахордтон, тынгдæр уый аххосæй схæццæ вæййы 
мæ зæрдæ», - йæхинымæр дзуры лæппу катайгæнгæйæ. 
Хатгай ацархайы æндæр истæуыл хъуыды кæныныл дæр, фæлæ 
та йæ уайтагъд йæ хъуыдытæ хæринагмæ раздахынц. Таймуразмæ 
афтæ кæсы, цыма йæ ныртæккæ иу кæрдзыны къæбæр йæ хъизæ- 
мæрттæй фервæзын кæнид, æмæ æнæбары йæ къух йæ дзыппы 
фæтъыссы, фæлæ дзы ницæуыл фæхæст вæййы. 
- Нæхимæ нæма цæуæм? - афарста Дзыллæ устыты нæуæндон 
хъæлæсæй. - Бынтондæр куы ’рталынг... 
— Хицауадæй ныл исчи куы фембæла, уымæй тæссаг у, — дзуапп 
25 

ын радта Бадинæ. - Чысыл ма бафæстиат уæм. Кæд уæдмæ мæй 
дæр скæсид, æмæ нæм адæймаг дардæй дæр зынид. 
- Нæ зонын, афтæ тынг цæмæн тæрсут, уый, — сбустæ кодта 
Нæзирæт. - Быдыртæм колхозы фос дæр ма куы бауагътой, уæд 
мах цæмæй зылын стæм? Æви нын хъомты кад дæр нал ис? Фыркуы- 
стæй мæ сæфтæджытæ ацы быдырты куы рафтыдтон, уæд дзы мæ 
бон нартхоры цалдæр гыркъойы æруидзын нæу? 
Сылгоймæгтæ зыдтой, Нæзирæт рæстытæ кæй дзуры, уый, æмæ 
иууылдæр ныхъхъус сты. 
Арвыл мигътæ сындæггай фæйнæрдæм куы абырыдысты æмæ 
се ’хсæнæй мæй куы разынди, уæд быдырдзаутæ систой сæ гол- 
джытæ æмæ хъæумæ рараст сты. Таймураз йæ дзæкъул куы йæ дæ- 
лармы хаста, куы йе ’ккойы. Лæппумæ хорз нæ касти, æрхытыл 
кæй цыдысты, уый. «Дзæгьæлы фæдзурынц, хæдзармæ уæз нæй, 
зæгъгæ, — æрхы донмæ куыд нæ ныххауа, ууыл архайгæйæ, иуда- 
дзыг йæхинымæр хъуыр-хъуыр кодта Таймураз. - Афтæ чи фæ- 
зæгъы, уый ма уæдæ мæнау ныртæккæ йæ хæссинæгтимæ æрхыты 
цæуын бахъæуæд...» 
Иу ран лæппу æнæнхъæлæджы дурыл йæ къах скъуырдта æмæ, 
чысыл ма бахъæуа, лакъон доны ма смидæг уа, фæлæ афоныл йæ галиу 
къухæй хæрисы къалиуыл фæхæст æмæ цыдæр амæлттæй йæхи ахауын 
нæ бауагьта. Хорз уьшис, æмæ йæ дзæкъул дæр не суæгьд кодта. 
- Бади, иучысыл-ма нæ фæллад суадзæм, - нæуæндон хъæлæ- 
сæй сдзырдта Таймураз. 
- Æрæвæрут уал уæ хæссинæгтæ, - лæппуйы курдиат фехъус- 
гæйæ, загъта Нæзирæт. - Мæнæн дæр мæ зæнгтæ мæ быны ды- 
дæгътæ кæнын байдыдтой. 
Уыцы ныхæстæм быдырдзаутæ сæ голджытæ се ’ккойттæй æрæп- 
пæрстой æмæ сæ чи кæм лæууыд, уыцы ран йæхи зæххыл æруагъта. 
Уайтагъд цъымарайы дон æмæ хиды тæф сиу сты. 
Цалынмæ сæ фæллад уагътой, уæдмæ мæй мигьты аууон фæци, 
æмæ Таймуразмæ афтæ фæкаст, цыма бæстæ æгасæй дæр нытта- 
лынг, æмæ цæмæндæр фæтæрсæгау кодта. Исдуг æм сылгоймæгты 
цæсгæмттæ дæр дзæбæх нал зындысты. Фæлæ йæ цæст æхсæвы та- 
рыл куы ацахуыр, уæд ын чысыл фенцондæр ис. 
- Ахæцæм та дарддæр, - цыма лæгуæрдон ласта, уыйау фæсус 
хъæлæсæй сдзырдта Нæзирæт æмæ зивæггæнæгау йæ бынатæй сыс- 
тад. - Къутуты уæле куы фæуиккам, уæд нæ хъæумæ бæргæ бирæ 
нал хъæуид. 
Таймуразы ма фæндыд абадын, фæлæ йын Бадинæ йæ цонгыл 
уæлæмæ схæцыд. 
Ногæй та сæ фæндаг дарынц доны былтыл, сæ къæхты бын 
хæмпæлтæ ссæндгæйæ. 
Хъæумæ куыд хæстæгдæр кодтой, афтæ сылгоймæгты ныхас 
фæмынæгдæр и. Хатгай-иу Таймуразмæ доны сыр-сыр йеддæмæ 
ницыуал хъуысти. «Тагъд хъуамæ къутуты уæле фæуæм æмæ уæд 
æрхæй фæндагмæ схиздзыстæм», - хъуыды кодта лæппу, иу къухæй 
йæ хид асæрф-асæрфгæнгæ. 
26 

Мæнæ æппынфæстаг схæццæ сты къутуты цурмæ. Райхъуысти 
сæм куыйты рæйын. Таймуразæн фыртарстæй йæ улæфæнтæ ах- 
гæдтой. 
- Дæ-дæ-æй! Кæд махыл рæйынц? - йæ бынаты дзыхълæуд 
фæкæнгæйæ, ныккатай кодта Дзыллæ. 
- Æсс! Сабырдæр у! - æфхæрæн хъæлæсы уагæй йæм фæцырд 
ис Нæзирæт. - Кæннод ма ныл дæ уынæрмæ хъæуы куыйтæ дæр 
æрæмбырд уыдзысты. 
Раст уыцы минут сæ сæрмæ æрхы был фæзынди цавæрдæр сау 
æндæрг. Фыццагдæр æй ауыдта Таймураз æмæ сонтæй йæ мады 
цонгмæ фæлæбурдта. 
- Ба... Ба... Бади... - сдзурыныл ацархайдта лæппу, фæлæ йæ 
хъæлæс йæхимæ дæр нæ фехъуысти. Уæдмæ сау æндæрджы бафип- 
пайдта Дзыллæ дæр æмæ æвиппайды æхсæвы тары æрхыл азæлыди 
йæ тарст хъæр: 
- Мæ хæдзар куыд фехæлд! Уæлæ уый та чи у?! 
Устытæй чи цавддурау фæци, чи дзы йæ хæссинаг зæхмæ æрæп- 
пæрста, Дзыллæ та йæ нартхор æрхы донмæ ныккалдта. 
- Сисут уæ голджытæ æмæ тагъд мæ размæ рацæут, — барджын 
хъæлæсы уагæй сæм дæлæмæ æрдзырдта сау æндæрг, æмæ сылгой- 
мæгтæ уайтагъддæр Мæхæмæты йæ хъæлæсæй базыдтой. 
Таймураз мыст куы фестадаид æмæ исты амæлттæй хуынчъы 
куы фæмидæг уыдаид, уый дæр æй бæргæ фæндыд, фæлæ ма йын 
цы гæнæн уыдис, æмæ уый дæр иннæты фæдыл, хæмпæлтыл хæц- 
гæйæ, æд дзæкъул уæлбылмæ бырыныл фæци. 
Быдырдзаутæ æрхæй куы схызтысты, уæд сæм Мæхæмæт йæ 
дзыппыдаргæ фанар фæцарæзта. Цырагъы рухсæй Таймуразæн йæ 
цæстытæ атартæ сты æмæ сæ æнæбары йæ къухæй амбæрзта. Æнхъæл 
уыдис, ныртæккæ сæ Мæхæмæт хъæры бын фæкæндзæн, фæлæ уый 
цæмæндæр æвиппайды хъæрæй ныххудти. Сылгоймæгтæ сæ кæрæ- 
дзимæ дисхуызæй бакастысты. 
- Æмæ Дзыллæйæн та йæ хæссинаг кæм ис? - худгæйæ афарста 
лæг. - Æви афтид голлагимæ уый та уемæ экскурсийы рацыд? 
- Фыртарстæй, мæгуыр, йæ нартхор доны ныккалдта, — се ’ппæты 
бæсты дæр дзуапп радта Нæзирæт, стæй уæд лæгьстæхуызæй загьта. 
- Дæ мад-дæ фыды хатыр нын бакæн, Мæхæмæт, æмæ нæ ма фесаф! 
Лæг йæ худын фæуагъта. 
- Ау, æмæ мæ ахæм фыдзæрдæ адæймаг хонут? — æнæнхъæлæ- 
джы рæвдауæг хъæлæсы уагæй загъта уый. - Мæ партион билетæй 
уын сомы кæнын, нæ фембæлды хабар хицауадæй кæй ничи базон- 
дзæн, ууыл. Æрмæст-иу уæхæдæг уæ дзыхтыл хæцут. 
- Цытæ дзурыс?! Æмæ æрра стæм?! 
- Нæ дзыхтыл хæцын нæ зонæм? — алырдыгæй райхъуыстысты 
сылгоймæгты хъæлæстæ. 
- Хорз, уæдæ, — йæ цонг хæрдмæ фæхъил кодта Мæхæмæт. — 
Æууæндын уыл... 
Лæг ма цыдæр зæгъынмæ хъавыд, фæлæ та æваст устытæ схор- 
хор кодтой: 
27 

- Бузныг! 
- Дæ цæрæнбонтæ нын бирæ уæд! 
- Цы хорз зæрдæйы хицау у! 
- Афтæмæй дзы чидæртæ та адæмы тæрсын кæнынц! 
Кæд Мæхæмæтæн устыты æппæлæн ныхæстæ æхсызгон уыдыс- 
ты, уæддæр сæ уайтагъд фæсабыр кодта: 
- Æгæр хъæрæй ма дзурут, исчи уæ фехъусдзæн, æмæ уæд æрмæст 
сымахмæ нæ, фæлæ ма суанг мæнмæ дæр æфхæрд æрхаудзæн... 
Уæдмæ та мигъты ’хсæнæй мæй дæр разынди, æмæ Мæхæмæт 
йæ фанар ахуыссын кодта. 
Быдырдзаутæ цæуынмæ рахъавыдысты, фæлæ та сæ Мæхæмæ- 
ты хъæлæс фæурæдта: 
- Ау, æмæ Дзыллæ та йæ голлаг афтидæй ахæсдзæн? Мæнæ 
йæм къутæрты фæстæ иучысыл банхъæлмæ кæсут. Æз та йын, ца- 
лынмæ уæртæ хъалагьуртæ станы æхсæвæр хæрынц, уæдмæ сарайы 
йæ голладжы згъæлст нартхорæй авгæнон... 
Чызг, «нæ», зæгъгæ, йæ сæр батылдта, фæлæ йын Мæхæмæт йæ 
цонгыл ахæцыд. 
~ Ма тæрс, нæуæндаг, ничи нæ фендзæн... — сусæг хъæлæсæй 
сдзырдта лæг. 
Дзыллæ зивæггæнæгау йæ фарсмæ араст. Мæхæмæт Таймуразы 
рæзты куы фæцæйцыд, уæд лæппуйы фындзыхуынчъытыл ауадис 
карз нозты тæф... 
- Куыд бирæ фæстиат кæнынц, - æнæрхъæцæй сдзырдта Нæ- 
зирæт æмæ йæ бынатæй фестад. - Стан ардæм хæстæг куы у. 
- Æвæццæгæн, хъалагъуртæй исчи æддæмæ рацыд, æмæ сын 
сарамæ бахизæн нæма ис, — дызæрдыггæнгæ загъта Бадинæ. 
- Дзыллæйы тыххæй Мæхæмæт йæхицæй давæг куыд аразы, - 
бафиппайдта сыхæгтæй чидæр.- Æвæццæгæн, нæ чызг йæ зæрдæмæ 
фæцыд. 
- Æсс... Афтæ ма дзур... - йæ хъуыры абадтис Бадинæ. -Мæ- 
хæмæт нæ алкæй тыххæй дæр афтæ бакæнид... 
- Чи зоны? Ацы изæр цыма йæ хорз зондыл хæст у... - сдзырдта 
дызæрдыг хъæлæсы уагæй Нæзирæт, æмæ та иууылдæр ныссабыр сты. 
Уалынмæ къутуты ’рдыгæй фæзынди дыууæ æндæрджы. Быдыр- 
дзаутæ сæ дардмæ бафиппайдтой æмæ æнæрхъæцæй æнхъæлмæ кас- 
тысты се ’рбахæццæмæ. Фæлæ уыдон цыдысты æрлæуу-æрлæугæнгæ. 
- Æвæццæгæн ын йæ голладжы æгæр бирæ нартхор ныккодта, 
æмæ Дзыллæйæн зын хæссæн у, — сдзырдта сыхæгтæй чидæр хæ- 
лæггæнæгау. 
Чысыл фæстæдæр сæ размæ лæфлæфгæнгæ æрбахæццæ сты 
Дзыллæ æмæ Мæхæмæт. 
- Куыд уынын, афтæмæй йæ сины саст фæрæстмæ, - бафип- 
пайдта Нæзирæт, Дзыллæйы æккойы голлаг фенгæйæ. 
- Фæлтау æз дæр мæ нартхор доны куы ныккалдтаин! - усты- 
ты ’хсæнæй райхъуыст сусæг хъæлæс. 
- Хæлæджы цæст, дам, куырм баци, - дзурæгмæ сонтæй фæзылди 
Бадинæ. — Цыма Дзыллæ йæ нартхор æрхы доны барæй ныккалдта... 
28 

Быдырдзаутæ сабыргай рараст сты хъæумæ, Мæхæмæт та къу- 
туты ’рдæм аздæхт. 
- Æвæццæгæн, дæ голлаг æгæр уæззау у, - Дзыллæ хатгай æрлæу- 
уыныл кæй архайы, уый бафиппайгæ йын тæригьæдгæнæгау загъта 
Бадинæ. 
- Нæ, мæ къахы сындз суад æмæ мæ уый чысыл хъыгдары, - 
дзуапп ын радта чызг æнахуыр хъæлæсы уагæй... 
Цалдæр мæйы фæстæ Дзыллæ мой скодта. Хæстæй æнæ цæстæй 
чи ссыд, ахæм лæппу, дам, æй Уæлладжыры комы хъæутæй иумæ 
ахаста. Фæлæ, чызг нæ уыд, зæгъгæ йæ уайтагъд фæстæмæ рарвыс- 
та. Дзыллæ, дам, сæхимæ цæуын нæ куымдта. 
- Æз чызг нæ уыдтæн, фæлæ, цымæ, уæд иу базыл та дыууæ 
сæры хъуамæ сæхи цал цæстимæ æруадзой? — худæнбылæй, дам, 
лæппуйы афарста Дзыллæ, æмæ, дам æй уый фырмæстæй марыны 
онг сси. 
Уыйфæстæ Дзыллæ хъæумæ нал æрцыд. Горæты хæрæндоны 
къустæхсæгæй кусгæйæ баззади. 
Адæм куыд дзырдтой, афтæмæй, дам, уыцы ’хсæв чызджы нарт- 
хоры путы сæрмæ Мæхæмæт фенамонд кодта... 
Уыдæттыл хъуыды кæнгæйæ, Таймураз нæ бамбæрста, Асиат 
саст сугтæ хæдзармæ куыд бахаста æмæ йæм ныр дисхуызæй куыд 
кæсы, уый. 
- Цæуыл ныджджих дæ? Мæхæмæты æдылы ныхæстæ дын афтæ 
хъыг фесты? — æрæджиау лæппуйы бафарста уый. 
Фæлæ йын Таймураз дзуапп куынæ радта, уæд уый дæр сагъæс- 
хуызæй исдуг аджих ис... 
Фæлварæнтæ дæттыны рæстæг æрбацæйхæццæ кодта, æмæ Тай- 
мураз стъолы разæй уæлæмæ нал стад: касти критикон статьятæ, 
фыста сочиненитæ. Фылдæр хатт-иу дзы хæрын дæр ма ферох ис. 
- Чысыл ма-иу дæ улæфт уæддæр суадз. Бынтондæр дæ цæс- 
тытæ чиныгыл куы баныхæстай, - арæх-иу сагъæсхуызæй йæ лæп- 
пуйæн уайдзæфтæ кæнынмæ фæци Бадинæ. 
Таймураз æмбæрста йæ мады зæрдæйы ахаст æмæ-иу цыбыр 
рæстæгмæ æнæбары йæ куыст фæуагъта. 
Фæлæ-иу æм Мурат куы ’рбацыд æмæ йын-иу куы радзырдта, 
алы бон дæр сочиненитæ фыссыныл куыд архайы, уый, уæд та-иу 
уымæн дæр йæ ручкæ йæ къухæй нал цух кодта. 
Муратимæ рагæй дæр, чингуытæ нæ фылдæр чи бакаст, зæгъгæ, 
ууыл ерыс кодтой. Ноджы ма-иу сæ литературæйы ахуыргæнæг 
Луизæ Ивановнæ куы раппæлыдис, уæд-иу, ног чиныг агургæйæ, 
суанг æгас хъæуыл дæр æрзылдысты. Болат сæм, æвæццæгæн, хæ- 
лæг кодта æмæ та-иу сын арæх чызджыты раз фидистæм фæцис: 
- Романтæ кæсыны бæсты ахуырмæ уæ хъус фылдæр куы да- 
риккат! 
- Æмæ ахуыры ды махæй уæлдай дæ тырыса уæлдæр систай? - 
фелхыскъ-иу æй кодта Мурат. 
29 

- Дзыхæй та дыл чи фæуæлахиз уыдзæн? - йæ къух-иу ыл зы- 
нæрвæссонхуызæй ауыгьта Болат. 
- Цыма, дам, ды дæр исты срæцугъынмæ ... æнæууылдæй тынг 
рæвдз дæ, афтæ мæ хъустыл æрцыд. Чи зоны, æмæ дын уый мады 
гуыбынæй рахæсгæ у. 
Болат æм æваст йæхи фæтар кодта, фæлæ сæм чызджытæ цы- 
мыдисхуызæй кæсынц, уый куы бафиппайдта, уæд Мураты ’рдæм 
былысчъилæй афтæ бакодта: 
- Цæй, ныр ахæм адæймагимæ цы дзурон? Мæ сызгъæрин доны 
калæгау. 
Чызджыты цæстмæ Болат йæ дзырд, хистæрæй-кæстæрæй, кæмæ 
нæ баппæрстаид, ахæм нæ уыд. Хатгай ма-иу суанг ахуыргæнджы- 
тæй иуæй-иутæм æнæууылд ныхас зæгъынмæ дæр йæ ныфс бахаста. 
Таймуразæй рох нæ уыд, сæ къласмæ сын немыцаг æвзаджы 
ахуыргæнæгæй æрыгон чызджы куы ’рбарвыстой, уæд ын Болат йæ 
урок фехалыныл куыд архайдта, уый. 
Нина Борисовнæ (афтæ хуыдтой ахуыргæнæджы) уыцы аз фæци 
каст институт æмæ йæ, æвæццæгæн, тынг фæндыди йæ куысты рай- 
дайæны скъоладзауты зæрдæмæ фæцæуын. Фæлæ сæм куыддæр дуа- 
рæй мидбылты худгæйæ æрбахызт, афтæ Болат æвиппайды йæ бы- 
натæй фæхъæр кодта: 
- Хенде хох! 
Стæй йæ дзыхыдзаг ныккæл-кæл кодта. Ахуыргæнæг, цыма ницы 
фехъуыста, уыйау къласæн салам радта æмæ ног æрмæг амонынмæ 
бавнæлдта. Скъоладзаутæ йæм хъуыстой лæмбынæг. «Махæй бирæ 
хистæр нæ уыдзæн», - хъуыды кодта Таймураз, чызджы рæсугъд 
цæсгоммæ кæсгæйæ. Уалынджы та райхъуысти Болаты æлхыскъгæ- 
наг хъæлæс: 
- Уæдæ немыцагау къуыртты карк та куыд хуыйны? 
Чызджы цæсгом æваст фæтар и. 
- Карчы уал йе ’фтуаныл бадгæйæ уадзæм, — мæстыйæ сдзырдта 
ахуыргæнæг, — абон нæ урокмæ кæй ницы бар дары, уый тыххæй. 
Фæлтау уал дын, немыцагау къулбадæг лæппу куыд у, уый баца- 
мондзынæн... 
Скъоладзаутæ æмхуызонæй ныххудтысты, æмæ Болат сонтæй 
йæ бынатæй фæгæпп ласта. 
~ Кæд ницы ’мбарыс, уæд ыл басæтт, æндæр мын цы ’фсæнттæ 
кæныс? — ризгæ хъæлæсæй загъта уый, стæй йæ бынаты ногæй 
фæтъæпæн ис. 
Ахуыргæнæгæн йæ цæсгом цикъæйау афæлурс æмæ йæ былтæ 
кæуынæввонг базыр-зыр кодтой. Уый ауынгæйæ, Мурат Болаты 
’рдæм мæстыйæ фæзылди. 
- Дæхицæй нын цы аразыс, дæхицæй? Æви клоуны дæсныдзи- 
над райсынмæ хъавыс? 
- Æмæ дæу та цы хъуыддаг ис? 
- Ис мæ хъуыддаг! Мах ардæм ахуыр кæнынмæ цæуæм æмæ 
дын уроктæ халыны бар ничи дæтты... 
- Æмæ æгас къласы номæй та цы дзурыс? Æви нæм дæуæй 
уæндагдæр нал ис? 
30 

- Раст дын зæгъы Мурат, - йæ ныхас æм баппæрста Таймураз. 
- Скъоладзау дæ æмæ дæхи дарын зон! 
- Ноджыдæр ма нæм иу хъæбатыр фæзынд, - мæстæймарæгау 
бахудти Болат. 
Æмæ йыл уæд алырдыгæй сæхи сцагътой иннæтæ дæр: 
- Раст дын зæгъынц! 
- Дæхи дарын зон! 
- Эгоист дæ! 
- Хатыр ракур Нинæ Борисовнæйæ! - схор-хор кодтой алыр- 
дыгæй скъоладзаутæ. 
- Хатыр?! - хъæрæй ныххудти Болат. - Уæд цæй тыххæй, не- 
мыцагау къуыртты карк куыд у, уый кæй нæ зоны, уымæн? 
Уый айхъусгæйæ, ахуыргæнæг йæ кæуын нал баурæдта æмæ дуа- 
ры æдде фæци... 
Урокты фæстæ Таймураз кæрты ауыдта Болаты фыд Мæхæмæ- 
ты завучимæ лæугæйæ. Бæрæг уыд, Мæхæмæт тынг мæсты кæй у, 
уый. Болат, æвæццæгæн, бамбæрста йæ фыды зæрдæйы уаг æмæ 
рахъавыд аивæй йæ фæрсты ацæуын, фæлæ йæм уый тызмæг хъæ- 
лæсæй фæдзырдта: 
- Лæппу, тагъд-ма ардæм рауай! 
Болат зивæггæнæгау бацыд йæ фыды размæ. 
- Ныр дæу ахуыргæнæгæн экзаментæ кæнынмæ цы кæсы? — 
тарæрфыгæй бафарста Мæхæмæт йæ фырты. 
- Æз ын... Æз æм... Æз дзы... — лæппу къуызгæйæ рахъавыд 
сдзурынмæ, фæлæ йыл фыд æвиппайды фæтъæлланг ласта: 
- Банцай, дын зæгъын! 
Болат сæргуыбырæй йæ цæстытæ зæхмæ ныццавта. Мæхæмæт 
иуцасдæр алæууыд æнæдзургæйæ, стæй йæм уæд бартхъирæн кодта: 
- Æз дын изæры, къуыртты карк цы у, уый базонын кæндзынæн! 
- Мæгуырæг, - Болатæн тæригъæдгæнгæйæ, сусæг хъæлæсæй 
сдзырдта Агуындæ. - Æгæр æй куы бафхæра. 
- Ма йын тæрс, — бахудти Мурат. - Уый йæм завучы цæстмæ 
хæцыди. 
Æмæ та дыккаг бон Болат скъоламæ фæзынди иннæ хæттытау 
хъæлдзæгæй. 
- Цы фестут, ахуырады бæрзæндтæм хилджытæ? Чъыллипп 
салам уе ’ппæтæн дæр! — цыма æппындæр ницы ’рцыдис, уыйау 
къласы дуарæй мидæмæ худгæйæ бадзырдта Болат, æмæ йæм иууыл- 
дæр цымыдисхуызæй ракастысты. 
- Дысон дæм Мæхæмæт тынг хæцыдис? - дзуапп раттыны бæ- 
сты йæ сонтæй афарста Агуындæ. 
- Æмæ мæ æрмæст ууыл ныууагьта? - бахудтис æм лæппу. - 
Мæ цæсгомы цъæхтæ мын нæ уыныс? 
- Æцæг зæгъыс? — тагъд-тагъд йæ размæ бауад чызг. 
- Уæдæ сайгæ кæнын? Сæумæрайсом мæхи пудрæйæ ацагътон, 
мæ мады пудрæйæ, цæмæй мæ цæсгомы цъæхтæ ма зыной, уый 
тыххæй, - худгæйæ дзуапп радта Болат. 
- Ды та иудадзыг хъазгæ кæныс, - Болаты фарс йæ рæмбын- 
къæдзæй бакъуырдта Агуындæ. — Мæнæй афтæ дæ æцæгæй фæнадта. 
31 

- Дзургæ дæр мæм не скодта, дзургæ. Æвæццæгæн дзы, кæйдæр 
дзаг фынгыл бадгæйæ, йе ’ртхъирæн ферох ис. 
- Æнæуи дæр дæ Косерхан нæмын нæ бауагътаид, - фæлмæн 
хъæлæсы уагæй загьта Агуындæ. 
Цалдæр боны скъоладзаутæ æнхъæлмæ кастысты, Болат Нинæ 
Борисовнæйæ хатыр кæд ракурдзæн, уымæ. Фæлæ лæппу йæхи афтæ 
дардта, цыма æппындæр ницы ’рцыдис. Уый фыццагау архайдта 
чызджытæм хъазæн ныхас æппарыныл, æрмæст дзы уыдонæй би- 
рæтæ сæхи иуварс ласын байдыдтой. Таймураз бафиппайдта, ахуыр- 
гæнджытæ дæр æм зулцæстæй кæй кæсынц, уый. Æвæццæгæн, Бо- 
лат сæхимæ радзырдта уыцы хабар, æмæ йæ мад Косерхан цалдæр 
хатты хуынтимæ скъолайы æрбалæууыд. 
- Нæ колхозы сæрдары ус нæм, цымæ, æгæр арæх не ’рба- 
уайы?- иубон та сылгоймаджы скъолайы кæртмæ ’рбахизгæйæ куы 
ауыдта, уæд хинхуызæй Таймуразы афарста Мурат. 
- Кæд та ногæй ахуыр кæнын йæ зæрды æрæфтыд? — худгæйæ 
йæ хæлары фарстæн фарстæй дзуапп радта Таймураз. 
Раст уыцы минут Косерханы размæ фæци Нинæ Борисовнæ. 
Ахуыргæнæг æй цыма нæ бафиппайдта, уыйау хъавыд йæ рæзты 
ацæуынмæ, фæлæ йын уый æваст йæ цонгыл фæхæцыд. 
- Кæдæм уайыс? - худгæйæ йæ афарста Косерхан. - Мæнæй 
лидзыс? 
- Цæмæн афтæ зæгъыс? - усы раз дзыхълæуд фæкодта Нинæ 
Борисовнæ. - Уæртæ мæм кæсæндоны ахуырдзаутæ ’нхъæлмæ кæ- 
сынц, æмæ уыдонмæ тагъд кæнын... 
~ Æз - хистæр, уыдон — кæстæртæ, - йæ ныхас ын æрдæгыл 
фескъуыдта ус. - Иучысыл дæм куы банхъæмæ кæсой, уæд сын 
ницы уыдзæн. 
Нинæ Борисовнæ йæ дзых сдзурынæввонг схæлиу кодта, фæлæ 
та Косерхан фæразæй: 
- Абон цы диссаджы дзæбæх дæ! Раст, уды къæртты хуызæн! 
- Бузныг... - æнæбары сдзырдта ахуыргæнæг. 
- Болатик дæ «скъолайы фидауц» хуымæтæджы нæ хоны... 
- Болат? - мæсты худт æм бакодта Нина Борисовнæ. 
- 0,о, мæ хур. Урочы дæм, дæ зæрдæмæ чи нæ фæцыд, ахæм 
фарста кæй радта, ууыл дæр æрæджиау фæсмон бæргæ кодта, фæлæ 
йæ рагæй дæр йе ’мбæлттæй хъауджыдæр алцы базонын дæр кæй 
фæнды, уый тыххæй дæм йæхи нæ баурæдта ... Кæд мын, мæгуыр, 
йæ фыды хуызæн мæстыгæр у, уæддæр ын хорз зæрдæ ис - уай- 
тагъд йæ маст цыдæр æрбавæййы. 
Таймуразмæ хорз нæ каст, Муратимæ сылгоймæгты ныхасмæ 
кæй хъуыстой, уый, æмæ цалдæр хатты афæлвæрдта сæ цурæй ацæ- 
уыныл, фæлæ та йын-иу йе ’рдхорд, мидбылты худгæйæ, йæ цон- 
гыл фæхæцыд. 
- Скъоладзаутæй худинаг у... - загъта та ахуыргæнæг æнæвдæ- 
лонхуызæй. — Æнхъæлмæ мæм кæсынц. 
Фæлæ йын Косерхан йæ ныхæстæ ницæмæ ’рдардта. 
- Бафæрсын аипп ма уæд, фæлæ дæ мад та чызгæй кæмæй уыд? 
32 

Нинæ Борисовнæ йын æнæбары дзуапп радта. 
~ Æмæ хæрæфыртæй та кæй хæрæфырт у? 
- Цæмæн мæ фæрсыс? 
~ Кæд мын, зæгъын, исты хæстæг æййафыс? Æз мæхæдæг уæз- 
дæттæй дæн, кæд фæрссаг мыггагмæ моймæ æрцыдтæн, уæддæр. 
- Ныртæккæ та ма уыдæттæм чи кæсы? 
- Нæ, мæ хур, афтæ ма зæгь, - йæ алы дзырд дæр даргъ иваз- 
гæйæ, хъæбæрæй бафиппайдта Косерхан. - Раджы дæр æмæ ныр 
дæр уæздан уæздан уыдис, кæвдæсард та - кæвдæсард. Махæн нæ 
мыггаджы кадджындæр лæгтæ сæ уæзданы гæххæтт Бетъырбухæй 
схастой, æрмæст, дам, сын тыргъы аззади, æмæ, дам, сын æй сæгъ 
бахордта... 
- Косерхан та йæ уарзон темæйыл фæхæст, - худгæйæ бафип- 
пайдта Мурат æмæ Таймуразмæ йæ цæст æрныкъуылдта. 
~ Æмæ дын уый куы дзырдтон, - дарддæр йæ ныхас кодта 
Косерхан. - Болатик мын фæсмонæй йæхи мары, хатгай дæ урок- 
тæм цæуын дæр нал фæуæнды. Æфсæрмы, дам, дзы кæнын. Æз, 
куыд йæ мад, афтæ дæ йæ бæсты хатыр курын. 
- Табуафси, - йæ сæрæй акуывта Нинæ Борисовнæ æмæ æваст 
тагьд къахдзæфтæй кæсæндоны ’рдæм фæраст. 
- Йæхицæй мын цы аразы! - ахуыргæнæджы фæдыл мæстыйæ 
сдзырдта Косерхан. - Удхæссæг! Цыма йæ фыды уæларт бадгæйæ 
баззайдзæн, афтæ йæм кæсæд... 
* * * 
Мæхæмæты бинонтæ йеддæмæ хъæуы патефон никæмæ уыд. 
Уымæ гæсгæ-иу Косерхан сæ уаты рудзгуытæ уынджы ’рдæм куы 
байтыгъта æмæ-иу ирон цагъды зæлтæ сыхмæ куы райхъуыстысты, 
уæд-иу сывæллæттæ уайтагъд сæ дуармæ амбырд сты. Ахæм рæс- 
тæг-иу Болатæй хъалдæр ничиуал уыд. 
- Иннæ пластинкæ дæр-ма сæвæр, - цагъд-иу куы банцад, уæд 
ын-иу лæгъстæ кæнынмæ фесты. 
- Æмæ йæ судзин куы баихсийа, уæд та? - йæ цæсгом-иу барæй 
фæтар кодта лæппу. - Сымах мын куынæ алхæндзыстут, мыййаг... 
- Цæй-ма, иу цагъдæй йын ницыуал уыдзæн... - нæуæндон 
хъæлæсæй-иу загътаид исчи. 
Æмæ-иу кæд Болатæн йæхимæ дæр патефон саразын хорз кас- 
ти, уæддæр-иу иуцасдæр аракæ-бакæ кодта, стæй та-иу ыл уæд зи- 
вæггæнæгау æндæр пластинкæ æрæвæрдта. 
Æвæццæгæн, уæд фæцахуыр ис Болат, алыран дæр йæ дзырд 
куыд цæуа, ууыл. 
Куыдфæстæмæ лæппу арæхæй-арæхдæр агуырдта йæхицæн 
лæгьстæ кæнын. Ноджы ма-иу барæй патефоны цагъд æрдæгыл дæр 
фескъуыдта æмæ-иу йæхи рудзынг æхгæнæг акодта. 
- Концерт фæци! Ныр уæ хæдзæрттæм ауайут! — фæхъæр-иу 
кодта сывæллæттыл. 
- Болат, иучысыл-ма нæ байхъусын бауадз! — куырдтой-иу 
уыдон. 
•* С’л’ба’тхъуаты Рамалаи 
зз 

- Лæвар?! - дисхуызæй-иу сæ афарста уый. 
- Уæдæ? 
- Æмæ нæ патефонæн йæ судзин куы баихсийа, уæд та? Исчи 
нын ног судзинтæ æнæ ’хцайæ ратдзæн? 
- Æмæ дын уæдæ ныр дæ патефонмæ байхъусыны тыххæй æхца 
фидын райдайæм? - уайтагъд-иу райхъуыстысты сывæллæтты æнæ- 
разыйы хъæлæстæ. — Цæй æхца нæм ис?.. 
- Иу суари алкæмæ дæр разындзæн... 
Патефоны цагъдмæ байхъусæггаг Болат кæмæй æхца иста, кæ- 
мæй дыргътæ, кæмæй та хъазæн. Уый тыххæй йæм Таймураз æмæ 
Мурат хæстæг нал цыдысты. Сывæллæттæй дæр бирæтæ йемæ хъа- 
зын нал куымдтой. Фæлæ йын иухатт йæ мад Косерхан горæтæй 
резинæ пурти куы ’рхаста, уæд та цалдæрæй æнæбары йæ цурмæ 
сæхи байстой. Болат та-иу йæ пурти зæххыл ныццавта æмæ-иу 
уæлейæ куы ’рцæйхауд, уæд-иу æй худгæйæ йæ иу къухæй ацахста. 
Лæппуты дæр бæргæ фæндыди пуртийæ ахъазын, фæлæ сæм æй 
Болат нæ лæвæрдта. 
Иуахæмы дын сæ сыхаг зæронд лæг Гацыр æд бел рахызти сæ 
кæртæй æмæ, сæ рæзты цы чысыл дон цыд, уымæн йæ къанау дуры 
сæстытæй сыгъдæг кæнын байдыдта. 
- Мæ хуртæ, иучысыл мæм сымах дæр куы фæкæсиккат, - лæп- 
путы ’рдæм ракасти Гацыр. — Дуртæ уæртæ дзыхъгондмæ баппарут. 
Таймураз æмæ йæм Мурат уайтагъд базгъордтой, фæлæ Болат 
йæ хъазт нæ ныууагъта. 
- Болат, æмæ мын ды нæ аххуыс кæндзынæ? - дисгæнгæ йæ 
афарста зæронд лæг. 
- Æмæ мæхи куы счъизи кæнон, уæд та? - йæ ног цыбыр хæ- 
лафмæ ацамонгæйæ, дзуапп радта лæппу. - Стæй æз æххуырст ни- 
кæмæн дæн. 
Гацыр мæстыхудт кæнгæйæ йæ сæр ныттылдта. 
- Æгæр раджы дын нæу ахæм дзыхæй дзурынæн? - æфхæрæгау ма 
бакодта зæронд лæг, фæлæ йын лæппу йæ уайдзæф ницæмæ ’рдардта. 
Таймураз æмæ Мурат дзыхъгондмæ æппæрстой, Гацыр къана- 
уæй цы дуры сæстытæ калдта, уыдон. Болат та сæ цыма барæй мæ- 
стæй мардта, уыйау, йæ пурти хæрдмæ æппæрстытæгæнгæ, сæ рæз- 
ты куы иуырдæм згьордта, куы иннæрдæм. Куыд рауад, уымæн Тай- 
мураз ницы бамбæрста, æрмæст иузаман, фæстæрдæм нæ кæсгæйæ, 
дзыхъгондмæ фехста æмбæрзæндуры саст. Уыцы минут та æд пурти 
къанауы сæрты фæцæйгæпп кодта Болат, æмæ дуры саст йæ тæккæ 
фадхъулыл сæмбæлд. Æвиппайды лæппуйы цъæхахстæй Таймура- 
зæн йæ хъустæ амыр сты. Фæстæрдæм куы фæзылди, уæд Болаты 
богъбогъгæнгæ зæххыл хаудæй ауыдта æмæ, фыртарстæй цы акод- 
таид, уый нал зыдта. Болатæн йæ ног сандалийыл фæзынди туджы 
фæд. Таймуразы фæндыд сæхимæ ралидзын, фæлæ цæмæндæр йæ 
бон иу къахдзæф акæнын дæр нал уыд. Гацыр Болатмæ куыд фæ- 
цæйуади, афтæ йæ лæппуйы хъæрмæ Косерхан сонтæй сæ кулдуар 
йæ сæрыл рахаста. 
- Амардтой мын мæ иунæджы! Амардтой мын æй! — йæ уæр- 
34 

джытæ хойгæйæ, нырдиаг кодта ус. Болат ноджы хъæрдæрæй нык- 
куыдта. 
Мад фелвæста йæ сæрбæттæн æмæ йæ йæ лæппуйы къахыл ту- 
хыныл фæци. 
- Барæй йæ ничи ныццавта, - райдыдта дзурын Гацыр. - Хъуыд- 
даг мæнæ афтæ рауад... 
Фæлæ йын ус кæугæйæ йæ ныхас æрдæгыл фескъуыдта: 
- Хъуыддаг куыд рауад, уый суд сбæрæг кæндзæн. Ныр та уал 
мын, мæ рæзгæ хъæбулæн йæ туг чи ныккалдта, уый зæгь. 
Зæронд лæг æнæдзургæйæ лæууыд йæ белы æнцой. Косерхан 
йæ кæуын фæурæдта æмæ æнхъæлмæ касти Гацыры дзуапмæ. 
- Барæй йын нæ уыдтæн... - ризгæ хъæлæсæй загьта Таймураз 
æмæ ныккуыдта. 
- А-а-а, уæдæ та ды уьштæ, ды?! - цыма йæ лæппу алыхатт дæр 
Таймуразы аххосæй фыдбылызы бахауы, уыйау ыл фæтъæлланг ласта 
Косерхан, стæй йæм уæд æртхъирæнгæнгæ йæ тымбылкъух батылдта. 
- Фæлæуу, мæнæ мæ хъæбул исты сахъат фæуа! Æз дæ... æз дын уæд 
дæ иу къахыл ныллæудзынæн æмæ дæ иннæмæй фæйнæрдæм атон- 
дзынæн, æмæ дæ фæдыл чи рауайа, уый дæр дын нæ разындзæн... 
Косерханы ныхæстæм зæронд лæг йæ сæр мæстыйæ ныттылдта... 
Болаты сæхимæ бахаста йæ мад, фæлæ ма иуцасдæр уынгмæ 
хъуысти йæ мæсты хъæр. 
- Болатиччы куыд фæцæф кодтат, афтæ мын æй дзæбæх дæр 
скæнут, - дыккаг бон Бадинæйæн загъта Косерхан. - Кæннод уыл 
судмæ бадæтдзынæн. Æз Ауызбийы чызг дæн, Ауызбийы, æмæ 
æфхæрд мæ уæлæ ныууадзинаг нæ дæн! 
Бадинæ алы райсом дæр хъæуæн йæ иу кæронæй иннæмæ дох- 
тыр Митямæ цæф бæттынмæ йе ’ккойы Болаты фæхаста, кæд æй 
Мæхæмæтæн йæ бон йæ бидаркæйы ласын уыдис, уæддæр. 
- Таму мын путырдæгæй фылдæр не ’рласдзæн, фæлæ Болат 
мæлæты уæззау у, - алыхатт сыхæгтæн фæлладæй дзырдта Бадинæ... 
* * * 
Институтмæ цы фæлварæнтæ раттын хъуыд, уыдонæй Тайму- 
раз сочиненийæ тынгдæр ницæмæй тарсти. Афтæмæй фысгæ куыс- 
тытæй скъолайы æдзухдæр тынг хорз бæрæггæнæнтæ иста. 
- Уый куы раттин, уæд рагацау мæхи студентыл банымаин, - 
дзырдта иудадзыг Муратæн. 
- Ды та цæмæй тæрсыс, æдзух дын Луизæ Ивановнæ дæ фыс- 
тытæй куы ’ппæлыд, — дзырдта йын алыхатт йæ хæлар. 
Æцæгдæр, уый уыдис Таймуразæн йæ уарзон ахуыргæнæг. Чи 
зоны, уымæн равзæрста литературон факультет дæр. 
Луизæ Ивановнæ кæддæр Уæрæсейæ сæфтыди Ирыстонмæ æмæ 
йæхицæн кусынæн равзæрста Рагъыхъæуы скъола. Ам æй уайтагъд- 
дæр бауарзтой æрмæст скъоладзаутæ нæ, фæлæ ма суанг сæ ный- 
йарджытæ дæр. Хъæубæстæйæн уæлдай æхсызгон уыд, Луизæ Ива- 
новнæ Бигъатæм куы смой кодта, уæд. Цыбыр рæстæгмæ сылгой- 
маг ирон адæмæн базыдта се ’взаг дæр æмæ се ’гъдæуттæ дæр. 
35 

Уалынмæ йын райгуырдис лæппу æмæ чызг. Æрыгон ахуыргæнæг 
йæхи нымадта амондджыныл. Фæлæ, хъыгагæн, йæ мой æнæнхъæ- 
лæджы фæзиан, æмæ сылгоймаг баззади йæ дыууæ æнахъом сывæл- 
лонимæ. Бирæтæ æнхъæл уыдысты, фæстæмæ Уæрæсемæ аздæхдзæн, 
зæгъгæ, æмæ сагьæс кодтой, сæ уырыссаг ахуыргæнæгæй куы фæ- 
хицæн уой, ууыл. Фæлæ уымæн йæ фæнд конд уыдис: 
- Æз ам ссардтон мæ ног райгуырæн бæстæ æмæ ардыгæй ацæ- 
уинаг никæдæмуал дæн, - загъта фидарæй æмæ афтæмæй Ирысто- 
ны цæргæйæ баззад. 
Хъæубæстæ йын архайдтой феххуыс кæныныл: чи йын хъæдæй 
суг ласта, чи йын каутæ быдта, чи та йын йæ сывæллæттæм касти. 
Адæмы цинæн кæрон нал уыдис, Луизæ Ивановнæйæн Ирыс- 
тоны фыццагдæр Уæрæсейы сгуыхт ахуыргæнæджы ном куы рад- 
той, уæд. Ноджы ма йæ хорз куысты тыххæй фæстæдæр Ленины 
орден куы райста, уæд та йын хъæугуывд скодтой. 
Фыццаг бонтæй фæстæмæ Луизæ Ивановнæ зæрдиагæй архайдта, 
цæмæй ахуырдзаутæ уырыссаг æвзаг æмæ литературæ хуыздæр ба- 
зоной, ууыл: касти сын аивадон уацмыстæй скъуыддзæгтæ, зонгæ 
сæ кодта уырыссаг æвзаджы хъæздыгдзинæдтимæ. Скъоладзаутæ 
хъусынæй не ’фсæстысты, Луизæ Ивановнæ-иу сын Пушкин æмæ 
Лермонтовы æмдзæвгæтæ æнæ чиныгмæ кæсгæйæ дзурын куы рай- 
дыдта, уæд. Æвæццæгæн, уæд фæзынди Таймуразмæ литературон 
факультетмæ бацæуыны хъуыды. Хуымæтæджы нæ фæцахуыр чин- 
гуытæ кæсыныл дæр. 
Луизæ Ивановнæйæн æхсызгон уыд, Таймураз æмæ Мурат чин- 
гуытыл афтæ иузæрдион кæй сты, уый, æмæ-иу сæ арæх иннæ скъо- 
ладзаутæн раппæлыд. Болат та сæм уый тыххæй хæлæг кодта æмæ 
сæ фыддæрагæн фæсаууонмæ «подхалимтæ» хонын байдыдта. 
Таймуразы тынг фæндыди уырыссаг æвзаг тагъддæр æмæ хуыз- 
дæр базонын. Уымæ гæсгæ-иу хатгай йæхи афарста: «Цымæ мæ ныр, 
ирон æвзаг чи нæ зоны, ахæм лæппуимæ искæдæм фистæгæй цæ- 
уын куы бахъæуид, уæд йемæ уырыссагау цас рæстæг бафæразин 
дзурын, цæмæй мемæ æнкъард ма кæна, уый тыххæй?» 
«Æвæццæгæн, уырыссагау дзургæйæ, мæ бон йемæ сæдæ мет- 
рæй дарддæр ацæуын нæ бауид...» — ахæм хатдзæгмæ-иу æрцыд лæппу 
æмæ-иу фенкъард. 
Иу хуыцаубон Луизæ Ивановнæ Таймуразы баййæфта хъæуы 
библиотекæйы чингуытæ æвзаргæйæ. 
- «Айвенго» исыс? - лæппуйы къухы Вальтер Скотты роман 
фенгæйæ, рæвдаугæ хъæлæсы уагæй бафарста ахуыргæнæг. 
Таймураз æфсæрмхуызæй, «о», зæгъгæ, йæ сæр батылдта. 
— Молодец! Хорз у, фæсарæйнаг фысджыты уацмыстæ дæр кæй 
кæсыс, уый, — раппæлыди дзы Луизæ Ивановнæ, стæй йын уæд 
бафæдзæхста: 
— Каст æй куы фæуай, уæд-ма мæм-иу нæхимæ æрбауай, æмæ 
йыл иумæ аныхас кæнæм. Æз дæр ме ’рыгон бонты тынг бирæ 
уарзтон уыцы роман. 
Дыууæ къуырийы фæстæ Таймураз æд чиныг æрлæууыд Луизæ 
36 

Ивановнæйы дуармæ. Исдуг нæ уæндыд уынгæй мидæмæ бадзу- 
рын, фæлæ йæ Луизæ Ивановнæйы лæппу Сережæ рудзынгæй ауыдта 
æмæ уайтагьд йæ размæ рауади. 
- Мидæмæ рахиз,- йæ цонгыл ын тыргъы ’рдæм ахæцыд уый. 
— Мамæ нæхимæ ис... 
Таймураз сабыргай йæ фарсмæ араст. 
- Мамæ, мæнæ та дæм дæ ахуырдзаутæй иу фæзынди, — тыр- 
гьæй йæ мадмæ бахъæр кодта лæппу. 
- Чи у, чи? - агьуыстæй райхъуысти Луизæ Ивановнæйы цъæх- 
снаг хъæлæс. 
- Таймураз... Таймураз у, - хъæрæй дзуапп радта Сережæ. 
~ А-а-а... Таймураз у? Хорз... Тынг хорз... - загьта æхсызгонæй 
Луизæ Ивановнæ. - Уæртæ уал æй уатмæ акæн. Æз дæр уæм ныр- 
тæккæ зындзынæн. 
Къæсæрæй бахизгæйæ, Таймураз фырдисæй дуары раз сагьда- 
уæй лæугæ аззад. Библиотекæйы йеддæмæ ахæм бирæ чингуытæ ни- 
куыма федта æмæ иуцасдæр рæстæг цымыдисæй касти авгæй æхгæд 
тæрхæджытæм. 
~ Адон иууылдæр уæхи сты? — чингуытæм ацамонгæйæ, æнæ- 
бары афарста Таймураз, æмæ Сережæ æваст йæ хъæлæсыдзаг нык- 
кæл-кæл кодта. 
- Бахатыр кæн... - æрæджиау аххосджынхуызæй сдзырдта уый. - 
Нæхи сты, уæдæ кæй сты. 
Уалынмæ фæзынд Луизæ Ивановнæ дæр æмæ Таймуразыл ба- 
цин кодта. 
- Сережæ, ды уал мæ бæсты иучысыл пецмæ дæ цæст фæдар, - 
афæдзæхста йæ лæппуйæн. — Мах та Таймуразимæ «Айвенго»-йыл 
адзурæм. 
Лæппу куы ацыд, уæд Луизæ Ивановнæ Таймуразы йæ фарсмæ 
диваныл æрбадын кодта. 
- Цæй, дæ зæрдæмæ фæцыд ацы роман? - ахуыргæнæг æм йæ 
мидбылты фæлмæн бахудти. 
- Тынг... Тынг фæцыд мæ зæрдæмæ, - къуызгæ дзуапп радта 
Таймураз. - Фæлæ-иу мæ кæсгæ-кæсыны арæх дзырдуатæй пайда 
кæнын бахъуыд. 
Луизæ Ивановнæ Таймуразы романы мидисæй цалдæр хатты 
куы бафарста, уæд бамбæрста, лæппу йæ кæронмæ лæмбынæгæй 
кæй бакасти, уый, æмæ дзы тынг фæбузныг. 
Айвенгойы цардыл, йæ хъæбатырдзинад, йæ хорз удысконд æмæ 
йæ уарзондзинадыл дзургæйæ, Таймуразæй ферох ис, цас рæстæг 
бады Луизæ Ивановнæимæ, уый. Фæлæ иузаман Сережæ дуарæй 
йæ сæр куы ’рбадардта æмæ мадæн аивæй къулы сахатмæ куы аца- 
мыдта, уæд Таймураз къæмдзæстыгæй йæ бынатæй фестади. 
- Бахатыр мын кæн, — аххосджынхуызæй загъта ахуыргæнæ- 
гæн. — Æгæр бирæ уæм фæбадтæн... 
- Ницы кæны, ницы. Ныртæккæ нын Сережæ фæйнæ цайы 
рахæсдзæн. Æз та дын уæдмæ ног чиныг равзардзынæн. 
Луизæ Ивановнæ чингуыты цурмæ бацыд. 
37 

Цайы коймæ Таймураз бынтондæр ныфсæрмы ис. Исдуг, фыр- 
тыхстæй цы акодтаид, уый нал зыдта: иуæй йæ ног чиныг райсын 
фæндыд, иннæмæй та тагъддæр уынгмæ рацæуын. 
Уæдмæ Луизæ Ивановнæ тæрхæгæй райста цавæрдæр чиныг æмæ 
йæ Таймуразмæ бадардта: 
— Мæнæ ацы уацмыс дæр дæ зæрдæмæ хъуамæ фæцæуа. Кæд- 
дæр æй æз цалдæр хатты бакастæн. 
Лæппу райста чиныг æмæ йын йæ цъарыл бакаст: Этель Лили- 
ан Войнич - «Овод». Луизæ Ивановнæ цыбырæй радзырдта чи- 
ныджы авторы тыххæй. 
Уыйфæстæ цымдтой цай балы вареннæ æмæ печенитимæ. Цай 
дæр, вареннæ дæр, печенитæ дæр - иууылдæр уыдысты тынг хæрзад, 
фæлæ Таймураз фырæфсæрмæй фынгмæ æвнæлдта нæуæндонхуызæй. 
Сергей йын, æвæццæгæн, æмбæрста йæ уавæр æмæ æнæрынцойæ дзырдга 
сабиты анекдоттæ, фæлæ сыл йæхицæй тынгдæр ничи худти... 
Войничы роман Таймуразмæ «Айвенго»-йæ ноджы диссагдæр 
фæкаст. Кæсгæ-кæсын-иу ын хатгай улæфт дæр нал фаг кодта. Йæхи- 
иу авæрдта Артуры бынаты, Заретæ та йын уыдис Джеммæ. Артур 
æмæ йæ фыд Монтанелли ахæстоны кæм баиу сты, уыцы ранмæ 
куы бахæццæ, уæд æнæнхъæлæджы йæ цæссыг фемæхсти æмæ йын 
дамгьæтæ сæмхæццæ сты. 
Таймураз чиныг каст куы фæцис, уæд æй радта Муратмæ дæр. 
Уымæн дæр уацмыс йæ зæрдæмæ тынг фæцыд, кæд, Артур кæй 
фæмард, ууыл разы нæ уыдис, уæддæр. 
Романы мидис Таймураз Бадинæйæн дæр радзырдта. 
- Мæгуырæг! - фæтæригьæд кодта мад Артурæн. — Æрыгонæй 
йæ адзал ссардта... 
Дыккаг хатт Таймураз Луизæ Ивановнæмæ бацыдис Муратимæ. 
Ахуыргæнæгæн æхсызгон уыд, Войничы роман Мурат дæр кæй ба- 
касти, уый. Лæппутæ, кæрæдзи дзыхæй исгæйæ, уырыссагау ра- 
дзырдтой чиныджы мидис. Кæм-иу фæкъуыхцы сты, уым сын-иу 
афойнадыл æххуыс кæнынмæ фæци сæ ахуыргæнæг. 
- Фæсарæйнаг фысджыты чингуытæ кæй кæсут, уый хорз у, 
фæлæ уæ уырыссаг æмæ ирон литературæ дæр рох ма уæд, — Тайму- 
раз æмæ Мурат сæхимæ цæуыныл куы ныллæууыдысты, уæд ма 
сын бафæдзæхста Луизæ Ивановнæ. - Пушкин, Толстой, Достоев- 
ский, Чехов æмæ иннæ зынгæдæр классиктæ хъуыстгонд сты æгас 
дунейыл дæр æмæ сын сымах дæр хъуамæ се сфæлдыстадимæ хорз 
зонгæ уат. Рох ма кæнут Къостайы уацмыстæ дæр. 
Уыцы бонæй фæстæмæ Таймураз æмæ Мурат се ’ргом уæлдай 
тынгдæр аздæхтой литературæмæ... 
Таймуразы цинæн кæрон дæр нал уыд, фыццаг хатт ын Луизæ 
Ивановнæ йæ сочинени сæ къласы се ’ппæты хуыздæрыл куы ба- 
нымадта, уæд. Скъоладзаутæ йын алырдыгæй арфæтæ кодтой, хæ- 
лæгæймард Болатæй фæстæмæ. 
— Таймуразы сочиненийæ нын дзæгъæлы æппæлы,— бахъуыр- 
хъуыр кодта уый мынæг хъæлæсæй. — Æвæццæгæн æй критикон 
статьятæй рафыста. 
38 

Кæд Болат хъæрæй нæ дзырдта, уæддæр æй Луизæ Ивановнæ 
фехъуыста æмæ йæм йæ кæсæнцæстыты бынæй дисхуызæй скасти. 
- Æмæ критикон статьятæй кæй спайда кодта, уым æвзæрæй 
цы ис? -хъæрæй йæ бафарста ахуыргæнæг. 
Болат æнæдзургæйæ йæ сæр дæлæмæ ’руагьта... 
* * * 
Скъола каст чи фæци, уыцы фæсивæд райсомæй раджы фистæ- 
гæй араст сты горæтмæ сæ амонд æвзарынмæ — фæлварæнтæ дæт- 
тынмæ. Лæппуйæ, чызгæй — иууылдæр уыдысты хъæлдзæг. Алкæмæ 
дæр дзы разæй æрттывта йæ рухс фидæн: чи дзы рагацау йæхи уыд- 
та ахуыргæнæгæй, чи - дохтырæй, чи - инженерæй, чи та — агро- 
номæй. Сæ фылдæрыл дзы уыдис сæ хуыздæр дарæс, фæлæ иуварс 
бакæсгæйæ дæр зындис, хъæуккæгтæ кæй сты, уый. 
Таймураз ацы хатт йæ фыды хæдон æмæ хæлаф йæ уæлæ скæнын 
нæ бакуымдта, кæд ын Бадинæ бирæ фæлæгьстæ кодта, уæддæр. 
- Мыййаг, дæхи загьдау, Баба йæхæдæг искæцæй куы фæзына, 
уæд та? - фарста лæппу йæ мады, æмæ уый дæр фæстагмæ йемæ сразы. 
Таймуразыл уыдис йæ зæронд æмпъызтытæ хæлаф, хуызивд 
æфсæддон китель — сæ хæстæг Асæгойы лæвар — æмæ йæ мады 
хуыд ног хæцъилдзабыртæ. Йæ цъындатæ булавкæтæй фидаргонд — 
йæ хæлафы фадгуытæм. 
Муратæн йæ дарæс рауад чысыл ногдæр æмæ аивдæр. Уымæн 
ма суанг йæ цъæх сгæллад хæлафы чысыл дзыппæй йæ фыды саха- 
ты æвзист рæхысы кæрон дæр æрзынди. 
Фæлæ лæппутæн се ’ппæтæй арæзтдæр уыдис Болат. Уымæн 
институтмæ цæуыны размæ^горæты сæрмагондæй бахуыйын код- 
той зынаргъ морæ костюм. Йæ къæхтыл уыдис æрттиваг бур сæрак 
туфлитæ. Суанг ма йын къухылдаргæ сахат дæр балхæдтой, æмæ та 
йæм-иу цæугæ-цæуын, йæ цонг хæрдмæ фæхъилгæнгæйæ, æркасти, 
цыма йæ рæстæг базонын тынг фæндыд, уыйау. 
Чызджытæн сæ фылдæрыл уыдис джиппæйфыст хъуымацæй 
хуыд сæрдыгон къабатæ. Таймуразмæ уыцы бон иууылдæр кастыс- 
ты уæлдай рæсугъддæр. Фæлæ дзы уæддæр Заретæйæ дзæбæхдæр нæ 
уыд. Йæ ног сырххъулон къабайы уый æрттывта быдираг дидинæ- 
джы хуызæн. Дзæгьæлы нæ архайдта Болат иудадзыг дæр йæ фарсмæ 
цæуыныл. Æвæццæгæн, йе ’мбæлттимæ уымæн рацыд фистæгæй, 
кæд æй Мæхæмæт колхозы машинæйæ аласынмæ хъавыд, уæддæр. 
- Уый хуызæн зынаргъ туфлиты хуырджын фæндагыл куыд 
цæудзынæ? — йæ фæдыл кулдуарæй рахизгæйæ, тыхстхуызæй ба- 
фарста Косерхан. - Куы сæ фæцъæррæмыхст кæнай, уæд та? 
- Балхæндзыстут та мын уæд ногтæ, — йæ къух ыл ауыгьта лæппу. 
Иузаман та Болат цæугæ-цæуын Заретæйы фарсмæ куы балæу- 
уыд, уæд, цыма Зариффæ Таймуразы мæстæй мардта, уыйау ныххудти: 
- Ахæм ма дзы рæсугъд къай уыдзæн! Горæты фидауц не сты, 
горæты фидауц! 
Уыцы ныхæстæм Болаты цæсгом ныррухс и. Заретæ та фырæф- 
сæрмæй йæхи чызджыты аууон фæкодта. 
39 

Фæсивæдæн сæ фылдæрмæ уыдис фанерæй конд чумæдантæ, 
сæ фарсыл — стыр дамгъæтæй фыст дзырд «Кавказ». Ахæм чумæ- 
дантæ уæй кодтой Беслæныхъæуы базары алыран дæр. Æрмæстдæр 
Болат хъалхуызæй хаста роггомау бур сæрак чумæдан. 
Таймураз æмæ Муратæн сæ чумæданты уыдис фæйнæ æртæ 
кæрдзыны æмæ чингуытæ. Хъуамæ сæ хæринаг къуырийы фаг скод- 
таиккой, стæй та хуыцаубоны ногæй сæхимæ кæрдзынтæ хæссынмæ 
фæзындаиккой. Æхца дзы алкæмæ дæр уыдис æрмæстдæр поезды 
билеты фаг. 
Цалынмæ нæма бафæлладысты, уæдмæ быдыры дардмæ хъуыс- 
ти сæ хъазæн ныхас æмæ худын. Таймураз аивæй бакæс-бакæс код- 
та Заретæйы ’рдæм. Бæргæ йæ фæндыд, чызгимæ сæ кæрæдзимæ 
куы фæкомкоммæ уыдаиккой, уый, фæлæ йæ хъуыддагæй ницы 
уадис. Заретæ иу хатт дæр йе ’ргом Таймуразмæ нæ раздæхта. «Нæ 
мæ уарзы, — æнкъардæй йæхинымæр дзырдта лæппу. — Ныртæккæ 
уый Болатæй дарддæр никæй уыны». 
Сихормæ ’ввахс куы ’рбантæф и, уæд фæсивæдæн сæ уынæр 
фæсабырдæр. Кæмæндæрты дзы фырфæлладæй сæ лæф-лæф цæ- 
уын байдыдта. 
- Цæй-ма, кæдæм тæхут? - лæппуты ’рдæм бустæхуызæй ба- 
дзырдта Зариффæ. - Иучысыл-ма искуы уæддæр абадæм. 
- Уæртæ Хуымæллæджы хиды фале бæлæсты бын æрбаддзыс- 
тæм. Ам, нæхи хурæй кæм бамбæхсæм, ахæм бынат нæй, — загьта 
Мурат æмæ цæуджытыл йæ цæст ахаста. 
- Раст зæгъыс, раст, - йемæ сразы сты бирæтæ. — Уым цъайы 
донæй дæр ануаздзыстæм. 
- Уф-уф, мæнæ ацы ран цы хорз у! — бæлæстæм куы бахæццæ 
сты, уæд, сæ аууоны йæ чумæданыл йæхи æруадзгæйæ, хъæрæй 
сдзырдта Зариффæ æмæ йæ къухмæрзæнæй йæ цæсгом асæрфта. - 
Æз ардыгæй никæдæмуал ацæудзынæн! 
Уыцы ныхæстæм - чызгæй, лæппуйæ — иууылдæр æмхуызонæй 
ныххудтысты. Стæй сæ Зариффæйау чи йæ чумæданыл æрбадти, чи 
дурыл, чи та кæрдæгыл. 
- Æвæццæгæн, Зариффæйæн йæ зæрдæ уæртæ уыцы ног чъы- 
рæйцагьд хæдзармæ бахъазыд, - иннæтæм йæ цæст фæныкъуылдта 
Болат. — Диссаджы дзæбæх лæппу, дам, сæм ис. 
- Ныр цытæ дзурыс?! - чызг йæ цæнгтæ стылдта. - Мæ сæрæн 
куы ницы зонын! 
Раст уыцы минут æцæгдæр, сæ бакомкоммæ цы хæдзар уыдис, 
уымæн йæ тыргъы фæзынд бæрзондгомау бурхил лæппу. 
- Нæ уын загьтон? - йæ сæрæй лæппумæ ацамыдта Болат, æмæ 
та æмхуызонæй ныххудтысты. 
- Цы хъæлдзæг стут! - тыргъæй сæм рахъæр кодта æнæзонгæ 
лæппу. - Афтæмæй цыма уæ фæндаг Рагъыхъæуæй раст экзаментæ 
дæттынмæ сарæзтат. 
- Æмæ йæ цæмæй базыдтай? - нæуæндон хъæлæсы уагæй йæ 
афарста Зариффæ. 
- Æмæ уый цас зын базонæн у? — бахудтис æм лæппу. — Афтæ- 
40 

мæй дæр бæрæг нæу, ацы аз скъола каст кæй фестут æмæ ныр дар- 
дæй горæтмæ кæй цæут, уый? 
~ Дæсны цыдæр дæ! — фæцырд æм ис Зариффæ. 
- Нæ рæдийыс, - ногæй та бахудтис æнæзонгæ лæппу. — Къа- 
мæй фæрсын дæр зонын. 
- Æмæ дардæй кæй цæуæм, уый дæр къамты руаджы базыдтай? 
Кæд Брутæй стæм, уæд та? 
- Уæд уæ къахыдарæсыл ахæм бæзджын рыг не сбадтаид. Æниу 
уæ ныхасыхъæдæй дæр бæрæг нæу, кæцæй стут, уый? 
- Ау, æмæ ма мах иннæтæй хъауджыдæр куыд дзурæм? - дис- 
гæнгæйæ лæппуйы бафарста Мурат дæр. 
Уый Мураты ’рдæм худгæйæ ракасти æмæ йын дзуапп радта: 
- Фыццаджыдæр, стут цыргьзонд, дыккаджы та - дзырдарæхст... 
- Дæуæн дæр цыма дзурын амонын нæ бахъæудзæн, афтæ мæм 
кæсы, — йæ ныхас ын æрдæгыл фескъуыдта Зариффæ. 
- Раст та дæ ацы хатт дæр, хорз чызг, - йемæ сразы ис лæппу. 
- Уымæн æмæ æз дæр сымах хъæуккаг хæрæфырт дæн. 
- Æмæ дæ мадырвадæлтæ чи сты? Кæй хæрæфырт дæ? - цы- 
мыдисæй йыл алырдыгæй ныккалдтой чызджытæ сæ фæрстытæ. 
- Мæ мад чызгæй у Хъæстуатæй, - се ’ппæтæн дæр дзуапп 
радта лæппу. - Чысылæй-иу уæ хъæумæ арæх æфтыдтæн... 
- Æмæ дæ ном та куыд у? 
Лæппу дзуапп раттыны размæ хизæнтыл цæрдæг дæлæмæ ’руа- 
ди æмæ уайтагьд сæ цуры февзæрди. 
- Мæ ном у Зауырбег... Зонгæ уыдзыстæм... - алкæмæ дæр сæ 
йæ къух лæвæрдта, æмæ йын уыдон дæр сæхи амыдтой. 
Лæппу се ’ппæтимæ дæр куы базонгæ ис, уæд ын Зариффæ хъа- 
зæгау афтæ бакодта: 
- Кæд дæ ацы æнуд бон дæхицæн удыбæстæ скæнын фæнды, 
уæд нын уæ цъайы уазал донæй фæйнæ кружкæйы авæр. 
- Уæууа, уый мæхи сæрмæ та куыннæ ’рцыд? - лæппу рахиз 
къухæй йæ ных бакъуырдта. - Чысыл мæм банхъæлмæ кæсут, æз 
ныртæккæ рауайдзынæн. 
Зауырбег тагьд санчъехтæй мидæмæ фæраст. 
- Куыд æм бауæндыдтæ, Зариффæ! - бадис кодта Заретæ. 
- Æмæ дзы уазал дон кæй курын, уым аиппæй цы ис? 
Уалынмæ Зауырбег æд бедра æмæ кружкæ сæ размæ рауад. 
Лæппу цъайæ дон куы систа, уæд дзы дзаг кружкæ фыццагдæр 
Зариффæмæ бадардта: 
- Айс, мæ хъазаг зонгæ, дæуæй тынгдæр уæ ничи сдойны... 
Зариффæ цæмæндæр фефсæрмы ис æмæ, «нæ», зæгъгæ, фæс- 
тæрдæм цалдæр къахдзæфы акодта. Лæппу йæм йæ хъоппæг цъæх 
цæстытæй бахудти. 
- Æри-ма уæдæ дæ нуазæн мæнмæ, - Болат æм йæ къух ба- 
даргь кодта. 
Зауырбег æм кружкæ радта. 
Фæсивæд зыдæй нызтой уазал дон. Æппынфæстаг нуазыны рад 
æрхауди Муратмæ дæр. 
41 

- Донарæхы хорзæх дæ уæд! - раарфæ кодта уый Зауырбегæн, 
афтид кружкæ йæм фæстæмæ куы лæвæрдта, уæд. 
- Бузныг, - йæ сæрæй йын акуывта лæппу. 
Фæсивæд сæ фæллад куы суагътой, уæд та дарддæр сæ фæнда- 
гыл араст сты. 
- Нæ ног зонгæ лæппуйæн цыма Зариффæ йæ зæрдæйы ныххауд, 
афтæ мæм кæсы, - цæугæ-цæуын бафиппайдта Агуындæ. 
— Æцæг зæгьыс, æцæг, — йемæ сразы ис Фатъимæт дæр. — Фед- 
тай, йæ цæстытæ дзы куыднæуал иста, уый? 
- Мæнмæ гæсгæ, Зариффæ йæхæдæг дæр уарзондзинады къæп- 
пæджы бахауди, - йæ ныхас сæм баппæрста Болат. 
— Цæй-ма, гъер цытæ дзурут? - йæхи сæм фæтар кодта За- 
риффæ. - Ахæм лæппу мæнæй цы кæны? Заретæйы хуызæн рæ- 
сугъд, мыййаг, куынæ дæн... 
— Афтæ ма зæгъ, чызгай, уарзондзинад адæймаджы нæ фæрсы, 
- Зариффæмæ хинхуызæй йæ цæст æрныкъуылдта Болат. 
Зариффæйæн, æвæццæгæн, Болаты ныхæстæ æхсызгон уыдыс- 
ты, фæлæ йæ уæддæр иуварс ассыдта. 
Беслæныхъæуы станцæйы поезды куы сбадтысты, уæд фæси- 
вæд чысыл фæсабыр сты. Алчидæр сæ йæ фидæныл хъуыды кодта. 
Таймураз цæмæндæр тæрсын байдыдта, институтмæ куынæ ба- 
хауа æмæ йæ фæстæмæ сæхимæ раздæхын куы бахъæуа, уымæй. «Уæд 
ма Луизæ Ивановнæмæ цы цæсгом равдисдзынæн?» - йæ сæры-иу 
рæстæгæй-рæстæгмæ февзæрди уыцы фарст, æмæ-иу йæ мæт но- 
джы фæтыхджындæр. Поезды цæлхытæ та йын цыма иудадзыг дзырд- 
той: «Горæтмæ... Горæтмæ... Горæтмæ». Цымæ йæм цы ’нхъæлмæ 
кæсы горæты? Баззайдзæн дзы æви нæ? 
Иу æмæ дыууæ хатты нæ уыдис Таймураз йæ мадимæ горæты, 
фæлæ-иу базарæй дарддæр никæдæм ацыдысты. Уым дæр-иу бирæ нæ 
бафæстиат сты. Бадинæ-иу йæ дыргьтæ куы ауæй кодта æмæ-иу Тай- 
муразæн чингуытæ æмæ тетрæдтæ куы балхæдта, уæд та-иу поездæй 
Беслæныхъæумæ æрцыдысты, уырдыгæй та сæхимæ — фистæгæй... 
Таймуразмæ нырæй рæсугъддæр никуы фæкаст Дзæуджыхъæу. 
Ноджы ма горæты сæрмæ хæхты урс цъуппытæ хурмæ налхъуыт- 
налмасау æрттывтой æмæ лæппумæ æвзæрын кодтой æнахуыр рæ- 
сугъд æнкъарæнтæ. Исдуг дзы, Болат æмæ Заретæ фæрстæй-фæр- 
стæм кæй цæуынц, уый дæр æрбайрох. Таймураз цымыдисæй каст 
куы хæхты цъуппытæм, куы та бæрзонд хæдзæрттæм. «Цымæ нæ 
хъæуы цæрджытæ иумæ ахæм хæдзæрттæй цалы бацæуиккой?» - 
хъуыды кодта уый, проспекты ’рдæм куы фæзылдысты, уæд. Хат- 
гай-иу цæугæ-цæуын Таймураз йæхи искæуыл скъуырдта æмæ та 
дзы-иу хатыртæ курынмæ фæци. 
— Раст цыма горæты никуы уыдтæ, дæхи афтæ дарыс, - иу ран 
ын худæнбылæй бауайдзæф кодта Болат. - Æнæфенд дæ куы рахо- 
ной, уымæй нæ тæрсыс? 
Æвæццæгæн, Заретæ сæ цуры куынæ фæуыдаид, уæд ын Тайму- 
раз йæ ныхас ницæмæ ’рдардтаид, фæлæ йæм ныр йæхи нал бау- 
рæдта. 
42 

- Дæу хуызæн магуса æмæ дзæгъæлкъах куы уаин, уæд æз дæр 
горæтмæ арæхдæр æфтин, фæлæ мæн уымæ не ’вдæлы: ахуырæй 
уæлдай ма мæм хæдзары куыстытæй дæр цыдæртæ хауы, - мæс- 
тыйæ йын дзуапп радта Таймураз. 
- Чи у дæуæн магуса æмæ дзæгъæлкъах? - Болат æвиппайды 
йæ бынаты дзыхълæуд фæкодта. 
- Магуса дæр æмæ дзæгъæлкъах дæр - ды! - Таймураз фыддæ- 
рагæн дзырд «ды» хъæрдæрæй загьта. 
Лæппуты хыл кæнынмæ бирæ нал хъуыд, æмæ сыл се ’мбæлттæ 
амбырд сты. 
- Цæй, цæуыл æрбатæвд стут? - æфхæрæгау сæ афарста За- 
риффæ. - Уынджы цæуджытæй æфсæрмы нæ кæнут? 
- Æз ницы æрбатæвд дæн, - йæхи раст кæнынмæ фæци Болат. 
- Æрмæст æнæхсæст ныхæстæ нæ уарзын. Мæнæ дын адоны хатыр 
фæуæд, - йæ сæрæй чызджытæм ацамыдта. - Науæд дын æз... 
- Науæд цы? -Таймураз æм цæхгæр фæзылди. 
- Йæ ливор фелвасид æмæ дæ ныссыхырна кæнид, — Болаты 
бæсты йын дзуапп радта Мурат, æмæ фæсивæд æмхуызонæй ных- 
худтысты. 
Болат Заретæйы ’рдæм бакаст æмæ ма хъавыд цыдæр зæгъынмæ, 
фæлæ Зариффæ йæ разæй фæци: 
- Сс, ныссабыр ут! Æмхъæуккæгтæ уæддæр стут! 
Фæсивæд ногæй араст сты сæ фæндагыл. Ленины уынгæй куы 
фæфале сты, уæд Агуындæ дисгæнгæ фæхъæр кодта: 
- Уæртæ проспект цы рæсугьд у! Цы бирæ адæм дзы ис! Мах 
дæр-ма иучысыл атезгъо кæнæм. 
- Нæ фанер чумæдантимæ? - афарста йæ Зариффæ худгæйæ.. 
- Æмæ цы кæны? - фæцырд æм ис Болат. - Уадз æмæ зоной, 
не ’ппæт дæр кавказæгтæ кæй стæм, уый. 
- Дæуæй фæстæмæ, - йæ ныхас æм баппæрста Мурат. 
- Уæд цæмæн? 
- Дæуæн дæ чумæдан фанерæй нæу. Стæй йыл дзырд «Кавказ» 
дæр нæ ныффыстой. 
- Цæй-ма, Мурат, ды та æдзух алцæмæ дæр дæ хъус дарыс, - 
бахъуыр-хъуыр кодта Болат. - Кæд сымахимæ цæуын, уæд æз дæр 
кавказаг дæн... 
Лæппу ма цыдæртæ дзырдта, фæлæ йæм хъусæг нал уыдис. 
Фæсивæд сæ цæстæнгас сарæзтой, проспекты сабыр къахдзæф- 
тæй дыууæрдæм чи кодта, уыцы адæммæ. Кæд хуыцаубон уыдис, 
уæддæр Таймураз не ’ мбæрста, уыйбæрц дзыллæйы тезгъо кæнынмæ 
куыд æвдæлы, уый. Лæппуйы хъустыл иудадзыг уади цæуджыты 
сабыр ныхас æмæ сылгоймæгты туфлиты къæрцц-къæрцц. 
Фæсивæдæй хъæрæй дзурын ничиуал уæндыд. Æрмæст ма-иу 
чызджытæй исчи хатгай цæмæндæр æнæнхъæлæджы ныччыр-чыр 
кодта, фæлæ та-иу афойнадыл къухæй йæ дзых амбæрзта. 
Проспекты астæу бульвары дыууæрдыгæй рæсугъд æлвыд къу- 
дзиты фарсмæ нывæфтыд гауызтау адæймаджы цæстытæ рæвдыд- 
той æмбисонды дидинджытæ, æмæ Таймураз дисы бацыд, цæу- 
43 

джытæй сæ куыд ничи тоны, ууыл. Йæ зæрдæмæ тынг фæцыд, про- 
спекты хæдзæрттæ иухуызон ахуырст кæй уыдысты æмæ кæрæдзийæ 
хицæн кæй нæ кодтой, уый. «Раст дзы цыма иу иннæуыл ныхæст 
у»,- хъуыды кодта лæппу. 
Парчы цурмæ куы схæццæ сты, уæд ауыдтой дыууæ даргь уæгьд 
бандоны æмæ сыл уайтагьд сæхи æруагътой. Тезгъогæнджытæ сын 
аивæй кастысты сæ чумæдантæм æмæ та-иу цæмæндæр сæ мидбыл- 
ты бахудтысты. Æвæццæгæн, æмбæрстой, институтмæ чи цæуы, ахæм 
хъæуккаг фæсивæд кæй сты, уый. 
Лæппуйæ, чызгæй - иууылдæр цасдæр рæстæг бадтысты æнæдзур- 
гæйæ. Хатгай-иу сæ рæзты дзингдзинггæнгæ атахтысты трамвайтæ, 
æмæ та-иу уæд се ’ппæт дæр æнæбары сæ фæдыл кæсыныл фесты. 
- Ам бадынæй никуы бафсæдин, - иузаман зæрдиагæй сдзырдта 
Агуындæ æмæ йæ къæхты бынæй ныуулæфыд. 
- Æмæ уæд дæ бæсты экзаментæ та чи дæттид? - бахудти йæм 
Зариффæ. - Æви æвзæр бæрæггæнæн райсынæй нæ тæрсыс? 
- Дæ-дæ-дæй! Æвзæр бæрæггæнæны кой мын ма кæн. Зæрдæ- 
скъуыд куыд фæуон, уый дæ фæнды? - сонтæй йæм фæзылди Агуын- 
дæ. - Æз цыфæндыйæ дæр хъæумæ аздæхинаг нал дæн. Фæлтау 
æфснайæгæй дæр кусдзынæн... 
- Ма тæрс, Агуындæ, æдзухдæр дæм, цы билет фæзоныс, уый 
куы ’рхауы. Истыхуызы та аирвæздзынæ, - зæрдæ йын авæрдта 
Болат. 
Чызг лæппумæ бузныгхуызæй бакаст. Уымæн уæлдай æхсыз- 
гондæр вæййы, Болат æм йе ’ргом куы раздахы, уæд. Агуындæ йын 
иннæ чызджытæй хъæрдæрæй фæхуды йæ алы хъазæн ныхасыл дæр. 
Дзæгьæлы йын нæ бауайдзæф кодта иуахæмы Зариффæ: 
- Болат дæм йе ’нгуылдз куы февдиса, уæд дæр худæгæй бакъæ- 
цæл вæййыс. 
Фæлæ уыцы ныхæстæ Агуындæ ницæмæ ’рдары. 
- Мæ хæстæджытæн та рагацау ме ссыды хабар куынæ фехъу- 
сын кæнон, уæд мæм дзы исчи фæхæрам уыдзæн. Кæмдæр сын мæ 
книжкæйы сæ телефонты номыртæ афыстон, - чызджытæ йæ се 
’ппæт дæр куыд фехъусой, афтæ хъæрæй сдзырдта Болат æмæ йæхи 
йæ дзыппыты агурæг акодта. 
- Ау, æмæ дын горæты уыйас хæстæджытæ ис? - цымыдисæй 
йæ афарста Агуындæ. 
- Æгæр бирæ дæр ма сты. 
- Æмæ дзы алкæмæ дæр телефон ис?! - бынтондæр сцымыдис 
Агуындæ. 
- Телефон кæмæ ис, ахæм хæстæджытæ мæнæн ацы горæты иу 
æмæ дыууæ нæй, — куыдфæндыхуызæй раппæлыди Болат æмæ йæ 
хæлафы дзыппæй систа стыргомау сау чыссæ. Куы йæ байгом код- 
та, уæд Зариффæ дисгæнгæйæ фæхъæр кодта: 
- Дæлæ йæм цас æхца ис! Уыйас дæ хъæугæ та цæмæн кæны? 
- Горæт æхцаджынты уарзы, — сæрыстырæй дзуапп радта Бо- 
лат, чыссæ фæстæмæ йæ дзыппы æвæргæйæ. 
Мурат хъазæгау Болаты афарста: 
44 

- Æмæ нын уæд ницы зæгъыс, ницы? 
- Табуафси. Мæнæ уал нæ чызджытæн фæйнæ марожнæйы ал- 
хæндзынæн, — æнæкъуылымпыйæ дзуапп радта уый. 
Йæ бынатæй фестад æмæ, паркмæ бацæуæны раз, сæлдæджытæ цы 
ацæргæ сылгоймаг уæй кодта, уыйырдæм тагьд къахдзæфтæй фæраст. 
- Æз дæр æм фæкæсон, — сонтæй фæгæпп ласта йæ бынатæй 
Зариффæ æмæ лæппуйы фæдыл атындзыдта. 
- Уæ бонæй уат, нæ чызджытæ, - хъæрæй бафиппайдта Мурат. 
- Болат уын йæ мæйы мыздæй уæ зæрдæтæ балхæнынмæ хъавы! 
- Æмæ дæм цы диссаг кæсы? Колхозы сæрдар мæгуыр у æви 
цы? Уæдæ йæ фырты хъуамæ махау горæтмæ цалдæр сомимæ рар- 
вита? — бахудти йæм Таймураз. 
- Хæлæг кæнын хорз нæу, - лæппутæн бауайдзæф кодта Агуындæ. 
- Æмæ йæм хæлæг та чи кæны? - Таймураз йе ’рфгуытыл дис- 
хуызæй уæлæмæ схæцыд. - Исты мын æхцаджын йæ зонд æмæ йæ 
хъаруйы фæрцы сси? 
Уалынмæ Болат æмæ Зариффæ фæзындысты æд сæлдæджытæ. 
- Рæвдздæр сæ айсут! - Зариффæ дзы цалдæр бадардта чыз- 
джытæм. - Кæннод атайдзысты. 
Агуындæ дзы уайтагъд иумæ фæлæбурдта æмæ йæ зыдæй хæры- 
ныл фæци. Фæлæ иннæ чызджытæ куыддæр зивæггæнæгау æвнæлд- 
той. Æвæццæгæн сыл лæппуты ныхæстæ фæзындысты. Хуымæтæ- 
джы-иу нæ бакастысты сæ иуæй-иутæ аххосджынхуызæй Мурат æмæ 
Таймуразы ’рдæм. 
- Цы уыл æрцыди, цы? — дисхуызæй сæ афарста Зариффæ. - 
Æви айхуызæн тæвд бон уæ зæрдæтæ марожнæтæ дæр нал агурынц? 
Ма кæнут уын зæгъын, кæннод сæ мæхæдæг иууылдæр ахæрдзынæн! 
Болат дæр не ’мбæрста, хъуыддаг цæй мидæг ис, уый. Уымæй 
афтæ, чызджытæ сæлдæджытæ куы ауыной, уæд сыл фæхæлæф кæн- 
дзысты, æмæ сæ ныр ахæм уавæры куы федта, уæд хорзау нал фæци. 
Исдуг гуызавæгæнгæ æрлæууыд Заретæйы цур, стæй йæм мидбыл- 
ты худгæйæ иу сæлдæг бадаргъ кодта: 
~ Афтæ фехъуыстон, марожнæтæ, дам, бирæ уарзыс. Айс мын 
уæдæ мæ хай. 
«Куынæ йæ райсид», - йæхинымæр сдзырдта Таймураз, æмæ 
йæ цыма Заретæ хъусгæ фæкодта, уыйау, зæхмæ кæсгæйæ, сабыр- 
гай загьта: 
- Бузныг. Уæртæ уал дзы иннæ чызджытæн ратт. 
- Айс, айс, уыдоны фаг дæр ма дзы разындзæн. 
Чызг æнæбары æфсæрмхуызæй сæлдæг айста. 
- Афтæ зыдæй ма хæр, кæннод дæ исчи бирæгъы ’фсон æрба- 
гæрах кæндзæн, - Агуындæмæ хъазгæйæ бадзырдта Зариффæ æмæ 
хъæрæй ныххудти. 
Æрмæст ын ацы хатт йæ ныхæстыл ничи схудти, æмæ уый дæр 
æваст фæсабыр... 
Æппынфæстаг фæсивæд баныхас кодтой, уæгъд рæстæг парчы 
цур кæй æмбæлдзысты, ууыл, æмæ, сæ кæрæдзийæн хæрзбон зæгъ- 
гæйæ, горæты сæ фысымтыл ахæлиу сты. 
45 

* * * 
Бадинæйы фæндонмæ гæсгæ, Таймураз хъуамæ цыбыр рæстæгмæ 
æрцардаид сæ дард хæстæг Ханиффæмæ. Хæсты рæстæджы сæм уый 
йæхæдæг хъæуы иуцасдæр фæцарди. 
- Зындзæрæн адæймаг у Ханиффæ, фæлæ-иу бафæраз. Цы дын 
зæгъа, уый-иу кæн, - фæдзæхста мад йæ фыртæн, горæтмæ йæ куы 
цæттæ кодта, уæд. 
~ Ма тæрс, Бади, бафæраздзынæн, зындзинадыл ахуыр куы 
дæн. Исты мæ хъæдæй лæгуæрдонæй суг ласын хъæудзæн? 
- Æз афтæ æнæуи зæгьын. Уыййеддæмæ мæ дæуæй ныфс ис. 
Фæлæ уæддæр искæй хæдзары цæрын æнцон нæу. Цы нæ ’рцæуы? 
- Ма мыл мæт кæн, Бади, бирæ рæстæг, мыййаг, куынæ фæуы- 
дзынæн Ханиффæмæ, — дзургæ-дзурын Таймураз иу къухæй æрба- 
хъæбыс кодта йæ мады ... 
Рафæрс-бафæрсгæнгæйæ, Таймураз æппынфæстаг ссардта, цы 
хæдзар агуырдта, уый. Дуар бахойыны размæ ма иуцасдæр гуыза- 
вæгæнгæ алæууыд къæсæрыл. Уыцы минут йæ зæрдыл æрбалæууы- 
дысты йæ мады ныхæстæ, æмæ йæхинымæр сдзырдта: «Ме ’рбацыд 
ын хъыг куы фæуа æмæ мæм æвзæр цæстæй куы ракæса. Фæлтау 
Муратимæ йæ хæстæджытæм куы ацыдаин. Сæ пъолыл дыууæйæ 
дæлфæдтæ-уæлфæдтæ хуыссыдаиккам». 
Уалынмæ мидæгæй райхъуысти цыдæр уынæр, æмæ Таймураз, 
«цæй, цы уа, уый уæд», зæгьгæ, сабыргай дуар бахоста. 
Ссыди дзабырты сыртт-сыртт, æмæ Таймураз æнæбары йæ улæфт 
фæурæдта. 
Дуар чысыл базыхъхъыр, æмæ дзы разынди былахуырст ацæргæ 
сылгоймаджы сæр. 
- Чи дæ? Цы дæ хъæуы? — йæ хъоппæг цъæх цæстытæй йæм 
бынæй хæрдмæ æнæууæнкхуызæй скæсгæйæ, лæппуйы афарста ус. 
- Дæ бон хорз, Ханиффæ... Æз Таймураз дæн, Бадинæйы лæп- 
пу...Таймураз... 
- Таймураз?! - æнæнхъæлæджы сылгоймаджы цæсгом фæрухс 
и. - Мæнæ Бадинæйæн цæйас лæппу ис! Рахиз, мæ къона, ми- 
дæмæ, æрмæст дуары фæстæ дæ туфлитæ фелвас, кæннод мæ пъол 
ногæхсад у. 
Таймуразæн йæ зæрды зæгъын уыдис, мæныл туфлитæ нæ, фæлæ 
хæцъилдзабыртæ ис, зæгьгæ, фæлæ къæсæрæй куы бахызт, уæд иуцас- 
дæр хæлиудзыхæй аззади: уæды онг æм сæхи зæхбын уат тынг рæ- 
сугьд каст, æмæ ныр Ханиффæйы хæрзæфснайд агъуысты уындæй 
куыддæр фæуыргъуыйау ис. Тынгдæр дзы йæ зæрдæмæ фæцыди, 
дуары бакомкоммæ цы кæсæнджын буфет уыдис, уый. Буфеты ру- 
дзынгæй зындысты алыхуызон тæбæгътæ. Сæ размæ хибарæй лæу- 
уыди тымбылгомау гуыбынджын графин сырхахуырст донимæ. Ав- 
джын дзаумæттæн сæ фæстæ айдæн кæй уыдис, уымæ гæсгæ Тайму- 
размæ фæкастысты дыууæ хатты фылдæр. Агьуыстæн йæ астæу æвæрд 
уыд тымбылгомау стъол хауджын урс æмбæрзæнимæ. Рахиз къулы 
рæбын лæууыд зæрондгомау диван чысыл нывæфтыд базтимæ, йæ 
бакомкоммæ — хъулджын уæрæх сынтæг, йæ фæстæ — хъуымацæй- 
46 

конд гауыз доныхъазты нывимæ. Æвæццæгæн, Ханиффæ бамбæр- 
ста, йæ агьуыст лæппуйы зæрдæмæ тынг кæй фæцыд, уый, æмæ йæ 
цæсгомыл ахъазыд æхсызгон мидбылхудт. 
- Дæ чумæдан дæ къухы куы дарыс, - æрæджиау бафиппайдта 
ус. ~ Æри-ма йæ, æз дын æй уæртæ буфеты фæстæ æрæвæрон. 
- Бузныг... ~ нæуæндонхуызæй сдзырдта Таймураз æмæ йæм 
йæ чумæдан радта. 
- Мæнæ цы уæззау у! - ныддис кодта Ханиффæ. — Уагæр дын 
дзы Бадинæ цытæ нывæрдта? 
- Чингуытæ... Чингуытæ дзы ис... - фæкъæзæнæг Таймураз. 
- Чингуытæ? Æрмæстæр чингуытæ? - усæн цæмæндæр йæ цæс- 
гом фæтар и. — Æмæ хъæуæй горæтмæ уыйас чингуытæ чи хæссы? 
Исты ам библиотекæтæ нæй? 
Таймураз йæхи растгæнæгау сдзырдта: 
- Кæрдзынтæ дæр мын дзы ис... 
- Кæрдзынтæ? — ацы хатт усæн йæ цæсгом ногæй фæрухс. — 
Æмæ сæ уæд чумæданы цæмæн уадзæм? Тагьддæр сæ фелвасын 
хъæуы, кæннод æнуды истыхуызон фæуыдзысты. 
Таймураз чумæданæй чысылгомау дзæкъул систа æмæ йæ стъо- 
лыл æрæвæрдта. Ус ын тагьд-тагъд йæ ком райхæлдта æмæ дзы иу 
кæрдзын фæуæле кодта. 
- Мæнæ ма кæдæй-уæдæй нартхоры ссадæй конд къæбæр фед- 
тон! - цингæнгæ сдзырдта Ханиффæ, стæй уæд кæрдзын фæдихтæ 
кодта æмæ дзы иу хайы йæ кæнгæ урс дæндæгтæ фæсагъта. 
Лæппу бафиппайдта, кæрдзыныл былтæахорæны сырх фæд куыд 
аззади, уый. 
«Раст цыма къутуйы бынæй раирвæзти, афтæ зыдæй куыд хæры!» 
- аленк кодта лæппуйы сæры, æмæ фæтарсти, ус ын йæ хъуыдытæ 
куы бамбара, уымæй. 
- Айхуызæн хæрзад кæрдзын афтидæй нæ фидауы, - фыццагау 
зыдæй хæргæйæ, загъта Ханиффæ. - Æвæццæгæн, Бадинæйæн йæ 
хъуг нæма ныззад, уыййеддæмæ дын фæндагмæ иу цыхт уæддæр 
куыд нæ сæвæрдта? 
Таймуразæн йæ зæрды зæгъын уыдис, нæ хъуджы нын дон ала- 
ста, зæгъгæ, фæлæ уыцы минут Ханиффæ кæрдзынæй ферхæцыди 
æмæ иуцасдæр йæ хуыфынæй нал æнцади... Стæй, хæрд куы фæци, 
уæд кæрдзынтæ скъаппы афснайдта. Таймураз фæндагыл тынг сæх- 
хормаг, фæлæ зæгъын ницы бауæндыдис. 
Æхсæвы суангæнафонтæм лæппуйæн йæ бон бафынæй нæ уыд: 
иуæй йæ машинæты уынæр хъыгдардта, иннæмæй - Ханиффæйы 
хуыр-хуыр. Цалдæр хатты афæлвæрдта фондзыссæдзы онг аныма- 
йын, фæлæ йын уый дæр ницы феххуыс. Æппынфæстаг ыл хуыссæг 
фæтыхджын. Фыны лæппу фестади цавæрдæр рæсугьд галуаны. 
Цæуын æй хъуыдис хæрдмæ сырх гауызæй æмбæрзт хизæнтыл. Уæле 
йæм зындис стыр фыссæн стъол. Стъолы фарсмæ бадтис æнæзонгæ 
ацæргæ лæг æмæ йæм йæ къух тылдта, тагъддæр схиз, зæгъгæ. Тай- 
мураз архайдта æнæзонгæ лæджы фæндон сæххæст кæныныл, фæлæ 
йын размæ ницы ’нтыст — хъыгдардта йæ йæ фанерæй конд чумæ- 
47 

дан. «Цымæ мын дзы Бади цытæ сæвæрдта, афтæ уæззау цæмæн у?» - 
рæстæгæй-рæстæгмæ-иу йæхи афарста Таймураз, йæ хæссинаг ын куыд 
уæз кæны, уый æмбаргæйæ. Таймуразы бæргæ фæндыд йæ фæллад 
суадзын, фæлæ йæм стъолы фарсмæ бадæг лæгæй аив нæ касти... 
Иузаман лæппу æвиппайды фехъал ис. Уынгæй йæм машинæйы 
уынæр нал хъуысти. Фæлæ ныр Ханиффæйы хуыр-хуыр æхситтимæ 
баиу ис. Бонырдæм Таймураз цыдæр амæлттæй бафынæй æмæ та 
ногæй фестади æнахуыр галуаны. Ацы хатт дзы æнæзонгæ лæг фæ- 
дарддæр ис, фæуæззаудæр йæ чумæдан дæр. 
«Ахуырады хизæнтыл уæлæмæ цæуын æнцон нæу. Ахуырады 
бæрзæндтæм схизын зын у», - иудадзыг кæцæйдæр хъуысы Тайму- 
размæ, фæлæ, чи дзуры, уый нæ иртасы... 
Райсомæй Таймураз йæ хуыссæны куы рабадт, уæд йæ бакомкоммæ 
Ханиффæйы сынтæг ауыдта афтидæй. Ус агьуысты нæ разынд. 
«Иæ уынæрмæ йын куыд нæ райхъал дæн!» - бадис кодта лæп- 
пу æмæ йæ дарæс йæхимæ æрбайста. 
Уалынмæ къæсæрæй æд цайдан æрбахызти Ханиффæ. 
~ Нæ сыхæгтимæ нын кæрты иумæйаг кухнæ ис, æмæ уырдæм 
ауадтæн, - сдзырдта ус лæфлæфгæнгæйæ. — Райсомæй, зæгъын, иу 
цай уæддæр ацымай. 
Таймураз йæ уæлардарæс скодта, цæхсадта йæхи. Ханиффæ стъо- 
лыл æрæвæрдта уæлæнгай тæбæгь стыр агуывзæ æмæ сау дзулы тæ- 
нæг карстимæ, стæй кæцæйдæр фелвæста сæкæры къæртт æмæ йæ 
агуывзæйы ныппæрста. 
— Æз цайыл иу къæрттæй фылдæр не ’ппарын, - загъта уый 
æмæ агуывзæйы дон рауагъта. Стæй ма йæ ныхасмæ бафтыдта: 
- Мæ цайгæрдæг знон фæци... 
— Æмæ дæхæдæг нæ цымыс? - агуывзæйы сæкæр куыд тайы, 
уымæ кæсгæйæ бафарста Таймураз. 
— Æз кухнæйы нæ сыхæгтимæ ацымдтон, - дзуапп радта уый 
æмæ кæсæны раз йæхи дзæбæхтæ кæныныл фæци. 
«Цымæ мын ацы дзулы къæбæрæй уæлдай ницыуал æрæвæр- 
дзæн? Мемæ кæрдзынтæ куы ’рбахастон» - йæхинымæр сдзырдта 
лæппу æмæ фынгмæ бавнæлдта. Тæвд агуывзæ йын уайтагъд йæ 
къух асыгъта æмæ йæ фæстæмæ стъолыл æрæвæрдта. 
— Фæтагьддæр кæн, кæннод куыстмæ байрæджы кæндзынæн, 
- æнæвдæлонхуызæй йæм фæзылди ус. 
Таймураз æнæбары афтид дзул хæрынмæ бавнæлдта. Фæстагмæ 
йæ цайæ дæр цалдæр хуыппы скодта, фæлæ та уалынмæ Ханиффæ 
тыхстхуызæй сдзырдта: 
— Абон мæ куыстмæ куынæ байрæджы кæнин! 
Лæппу æрмæстдæр уæд бамбæрста, ус æм агъуысты дæгъæл рат- 
тынмæ кæй нæ хъавы, уый, æмæ йæ бынатæй фестади. 
~ Изæрæй раздæр-иу ма ’рбацу, - уынгмæ куы рахызтысты, 
уæд Таймуразæн бафæдзæхста Ханиффæ. - Абон мæ зонгæтæн сæ 
чызг мой кæны, æмæ уыдонмæ хуынд дæн... 
Ус йæ туфлитæй тротуарыл къуырцкъуырцгæнгæ проспекты 
’рдæм фæраст и, Таймураз та хæдзары раз сагъæсхуызæй лæугæйæ 
48 

баззади. Институтмæ цæуынмæ раджы уыдис. Уымæ гæсгæ лæппу 
исдуг, цы кодтаид, уый нæ зыдта. Ноджы ма йыл уарыны иугай 
æртæхтæ дæр хауын байдыдтой. Лæппу уал йæхи бæласы бынмæ 
байста. Уæдмæ уынджы фæарæх сты цæуджытæ. Уарыны æртæхтæ 
арæхæй-арæхдæр хаудысты, æмæ цæуджытæ сæ зонтыктæ райгом 
кодтой. 
«Искæй хæдзары цæрын æнцон нæу», - Таймуразы зæрдыл 
æрбалæууыдысты Бадийы ныхæстæ, æмæ йæ цыма ныртæккæ йæ 
мад хъусгæ кæны, уыйау хъæрæй загьта: 
— Раст мын дзырдтай, Бади, æцæгдæр искæмæ цæрын зын у, 
фæлæ мæ исты амæлттæй иуцасдæр рæстæг бафæразын хъæуы... 
Афтæ, сагъæссаг хъуыдытæгæнгæ уал лæппу базары ’рдæм араст. 
Базары кæрон иу чысыл дуканигонды баййæфта дзул уæйгæнгæ. Афтæ 
раджы йæ цуры бирæ адæм нæма уыд. Таймуразæн суткæйы дæргъы 
Ханиффæйы сау дзулы тæнæг карст йеддæмæ йæ хъуыры хæрина- 
джы номыл ницы ацыд, æмæ хъарм дзулы тæфмæ йæ комыдæттæ 
’руадысты. Бади йын сыхæгтæй æфстау цы ’ртæ сомы райста, уыдо- 
нæй поездмæ билет балхæнынæй дарддæр ницыма схардз кодта. Адæ- 
мæй чи æнæхъæн дзул иста, чи - дзулы ’рдæг. Таймуразæн йæ бон 
цыппæрæмхайæ фылдæр райсын нæ уыд, æмæ тарсти, уæйгæнæг усы 
куынæ бафæнда дзулы ’рдæгæй къаддæр сбарын æмæ йæ адæмы раз 
загьды бын куы фæкæна, уымæй. «Мæнæ йын хъуамæ адон сфаг 
уой», - рагацау аивæй йæ лыстæг æхцатæ анымадта лæппу. 
Таймураз дзæгъæлы тарсти, дзулуæйгæнæг æм куы сзагъд кæна, 
уымæй: ус ма дзы æппæлгæ дæр ракодта, уыйбæрц лыстæг æхца 
йæм кæй разынди, уый тыххæй. 
Таймураз йæ дзулы цыппæрæмхаимæ базары раз сусхъæд бæ- 
лæстæй иуы бын бандоныл йæхи æруагъта æмæ зыдæй хæрыныл 
балæууыд. Дзул ма хъарм уыд. Уымæ гæсгæ лæппумæ касти ноджы 
хæрзаддæр, кæд-иу дзы хатгай зыгуымы лыстæг муртæ бахауди, 
уæддæр. 
Уарын фенцад, æмæ Таймураз Ватутины уынгыл араст и 
уæлæмæ, институты ’рдæм. Иу ран бауади дуканимæ рæстæг базо- 
ныны тыххæй. Иæ амондæн, къулыл сахат разынди. «Нырма ра- 
джы у. Институты дуар нæма байгом кодтаиккой», - йæхинымæр 
сдзырдта Таймураз æмæ уал йæхи товартæм кæсæг скодта. «Искуы 
кусын куы райдайон, уæд мæ фыццаг мыздæй Бадийæн уæртæ ахæм 
туфлитæ балхæндзынæн», — къахыдарæсмæ кæсгæйæ, хъуыды код- 
та лæппу. Хъуымæцтæ кæм уыдысты, уырдæм куы бахæццæ, уæд ам 
та зынаргъ къабайæгтæм бабæллыд. «Болаты мад Косерханы хуы- 
зæн Бади йæхи куы аразид, уæд хъæуы устытæй уымæй рæсугъддæр 
ничи уаид», — зына-нæзына змæлыдысты лæппуйы былтæ. Уынгмæ 
рацæуынмæ куыд хъавыд, афтæ æнæнхъæлæджы фæкомкоммæ 
æрттиваг сырх хъуымацмæ æмæ æвиппайды йæ сæры аленк кодта: 
«Ахæм хъуымацæй хуыд къаба та Заретæйыл сфидауид»... 
— Лæппу, хъуымæцтæм цæй лыстæг кæсыс, дæ уарзон чызгæн 
дзы къабайаг æвзарыс? — хъазæгау æй афарста уæйгæнæг æмæ цæ- 
мæндæр йæ дзыхыдзаг ныххудти. 
1 Сæбæтхъуаты Рамалап 
49 

Уæйгæнæджы ныхæстæй Таймураз йæ бынаты хæрдмæ фæхауд- 
та, фефсæрмы ис æмæ æнæдзургæйæ дуары æдде фæци. 
«Цыдæр сæлхæр адæймаг у, æндæра ма худгæ та цæуыл нык- 
кодта?» - уынджы æрæджиау уæйгæнæгмæ æрбамæсты и лæппу, 
стæй та уæд æнцадгай йæ фæндагыл араст, фæлæ дзы исдуг сылгой- 
маджы фарст нæ рох кодта... 
Таймураз институты дуарæй куы бакаст, уæд йæ дисæн кæрон 
нал уыд: уымæй афтæ дзы ничима уыдзæн, фæлæ къæлидор адæмæй 
уыд йедзаг. Бирæтæ дзы кастысты, къулыл консультациты фæтк цы 
гæххæттыл фыст уыди, уымæ. Таймураз дæр уал раздæр уырдæм баз- 
дæхт æмæ базыдта, дыккаг уæладзыгмæ йæ кæй хъæуы цæуын, уый. 
Консультаци сын кæм уыдаид, уыцы уаты цур Таймураз хæр- 
хæмбæлд фæци, Хуымæллæджы цы лæппуимæ базонгæ сты, уыимæ. 
~ Ды дæр литературон факультетмæ цæуыс? — салам раттыны 
бæсты йæ цымыдисæй афарста Таймураз. 
- Мæн дæр уырыссаг æмæ ирон литературæйы классиктæ ар- 
дæм æрбаздæхтой, - хъазæгау ын дзуапп радта лæппу. 
- Цыма дæ ном Зауырбег уыд? - ногæй та йæ афарста Таймураз. 
- Ныр дæр мæ цыма афтæ хонынц? - йæ цæстытæй йæм бахуд- 
ти уый. - Ды та, æнхъæлдæн, Таймураз дæ? 
Таймураз æм, «о», зæгьгæ, йæ сæр батылдта. 
- Гъемæ æгас цу, Таймураз, дæ фæрв сугтимæ! 
- Ды дæр æгас цу, Зауырбег, дæ бæрæзетимæ! 
Лæппутæ кæрæдзи къухтæ райстой æмæ мидæмæ бахызтысты. 
Раззаг бандæттæ æрцахстой, хæстæй чи раздæхт æмæ инсти- 
тутмæ бацæуын йæ зæрды кæмæн уыд, ахæм нæлгоймæгтæ. Уыдо- 
нæй иуæй-иутæ уыдысты сæ хæстон дарæсы æнæ пъагæттæй, сæ 
риутыл — сæ хæрзиуджытæ. Таймуразы цæст уайтагъд ацахста, йæ 
кителыл бирæ ордентæ æмæ майдантæ кæмæн æрттывтой, уыцы 
худæнбыл офицеры. Аудиторимæ æрбахизгæйæ, фыццагдæр уымæ 
фæкомкоммæ ис лæппу, æмæ йæм афтæ фæкаст, цыма цыдæр æнæ- 
зонгæ æмбырдмæ æрбахауд. Фæлæ Зауырбегимæ фæстаг стъолты 
’рдæм куы фæцæйцыд, уæд бафиппайдта Болаты, дыууæ æрыгон 
чызджы фарсмæ бадгæйæ, æмæ йын куыддæр фенцондæр. 
Уалынмæ дуарæй æрбахызт, асæй рæстæмбис чи уыд, ахæм 
ацæргæ лæг æрвцъæх костюмы. 
- Уый филологон факультеты декан у, — сдзырдта сусæг хъæ- 
лæсæй лæппутæй чидæр. - Тынг тызмæг æй хонынц. 
Декан æнцадгай аудиторийыл йæ цæст ахаста. Исдуг иу сы- 
быртт дæр никæцæйуал хъуысти. 
Йæ фыццаг раныхасы декан абитуриентты базонгæ кодта ин- 
ституты историимæ. Радзырдта сын, цал факультеты дзы ис æмæ 
уыдонæй чи цал ахуыргæнæджы бацæттæ кодта Ирыстоны скъола- 
тæн. Уыйфæстæ сæрмагондæй æрлæууыд литературон факультетыл. 
- Нæ факультет чи фæци, уыдонæй бирæтæ систы ахуыргæндтæ, 
фысджытæ, критиктæ, - дзырдта декан сæрыстырæй. - Чи зоны, сыма- 
хæй дæр исчитæ ацæуа сфæлдыстадон фæндагыл. Ам сын фадат уыдзæн 
фаг зонындзинæдтæ райсынæн, ахуырмæ зивæг куынæ кæной, уæд... 
50 

Болат æвиппайды йæ къух хæрдмæ фæхъил кодта, æмæ декан 
æнæбары йæ ныхас фæурæдта. 
- Исты дæ зæгьын фæнды, лæппу? - æнæразыйы хъæлæсы уагæй 
бафарста уый Болаты. 
- Фæнды, фæнды... - йæ бынатæй фæгæпп ласгæйæ, загъта 
уый. - Мæн уырны, литературон факультетмæ фыццаджыдæр, сфæл- 
дыстадон курдиат кæмæ ис, ахæм фæсивæд кæй исдзыстут, уый. Æз 
æмдзæвгæтæ рагæй фыссын. Дысон дæр та дзы дыууæ афыстон. Иу 
дзы у нæ институтыл. Ныртæккæ уын æй бакæсдзынæн... 
Болат йæ ног урс пинджачы дзыпмæ нывнæлдта. Фæлæ дзы чы- 
сылгомау блокнот куы фелвæста æмæ йæ кæсынæввонг куы фегом 
кодта, уæд ын декан, «нæ хъæуы», зæгъгæ, йæ къухæй ацамыдта. 
Болаты фарсмæ цы чызджытæ бадти, уыдонæй иу æвиппайды 
ныххудти. Деканæн дæр йæ раззаг сызгьæрин дæндæгтæ ферттывтой. 
- Æцæг æмдзæвгæйæ, «афыстон», зæгъгæ, нæ фæзæгъынц, - йæ 
худын æмбæхсгæйæ, фидарæй бафиппайдта уый. — Сфæлдыстадон 
куыст æнцон нæу, æмæ йæм уæлæнгай цæстæй кæсын не ’мбæлы... 
Болат ныхкъуырдæй фæстæмæ æрбадт. 
Декан дарддæр дзырдта, экзаментæм хи куыд цæттæ кæнын хъæуы, 
ууыл. Бирæтæ йæм лæвæрдтой фарстатæ, уæлдайдæр та, хæстæй чи 
ссыд, уыдон. Декан се ’ппæтæн дæр лæвæрдта бæлвырд дзуаппытæ. 
- Уæ поэтгонды уын ахъаззаг тынг бафхæрдта, — худгæйæ загъ- 
та Зауырбег Таймуразæн, къæлидормæ куы рацыдысты, уæд. 
Кæрты Таймуразмæ æнхъæлмæ касти Мурат. 
- Салам суинаг историкæн! - Таймураз ын рæвдауæгау къухæй 
йæ сæр æрсæрфта. 
- Салам суинаг литераторæн! - худгæйæ йын дзуапп радта Му- 
рат, стæй Зауырбегмæ фæкомкоммæ æмæ йæ дисхуызæй афарста: 
- Хъæстуаты буц хæрæфырт, ды дæр литературон факультет 
равзæрстай? 
- Æнæмæнг афтæ у, - йæ къух исгæйæ йын дзуапп радта Зауыр- 
бег. - Рагæй дæр литературæ бирæ уарзын. 
- Æз дæр æй уарзын, фæлæ уæддæр истори мæ зæрдæмæ тынг- 
дæр цæуы, - загъта Мурат æмæ Таймуразы ’рдæм бакаст. 
- Уæддæр ыл басæтт! Мемæ дæ литературон факультетмæ цæ- 
уын нæ бафæндыд, — йæхи барæй хæрамхуыз акодта Таймураз. 
- Æмæ уæдæ иу хъæуы æгæр бирæ литератортæ куы фæзына, 
уæд уым хорзæй цы ис? — бахудтис æм Мурат. - Болат дæ рох у? 
- А-а-а. Нæ поэтæй зæгъыс? Уый мах хуызæн хуымæтæг адæй- 
маг ма хон. Уымæн сфæлдыстадон курдиат æрдзæй райсгæ у. Ны- 
ридæгæн ын æмдзæвгæ афыссын бындз амарынæй зындæр нæу. 
- Рæдийыс, - Таймуразимæ не сразы ис Мурат. — Бындз цæ- 
мæй амарай, уый тыххæй йæ фæдыл разгьор-базгъор хъæуы. Болат 
та уæдмæ иу нæ, фæлæ дыууæ æмдзæвгæйы дæр афысдзæн. 
Лæппутæ æртæйæ дæр ныххудтысты... 
Уыцы бон суанг изæрмæ æртæ ’мгары нал фæхицæн сты. Тай- 
муразмæ афтæ каст, цыма æрмæст Мураты нæ, фæлæ Зауырбеджы 
дæр рагæй зоны, æмæ дзы йæ рæбинаг хъуьщытæ не ’мбæхста. Æвæц- 
51 

цæгæн сын Зауырбег дæр уымæн ракодта йæ бинонты хабæрттæ: 
йæ фыды йын рæстагæй æртын æвдæм азы куыд æрцахстой æмæ йæ 
мад цыппар æнахъом сывæллонимæ куыд баззад, скъолайы бæгъ- 
нæг æмæ æххормагæй куыд ахуыр кодта, фæлæ уæддæр йæ ныфс 
куыд никуы асаст, æмæ йæ куыд уырныдта, искуы педагогон ин- 
ституты студент кæй суыдзæн, уый. 
Зауырбег цыдис Таймураз æмæ Мураты астæуты. Йæ уæлæ уыдис 
дæрдджынгомау цъæх костюм, йæ кьæхтыл та - кæтгагæй туфлитæ. Тай- 
мураз уайтагьддæр бамбæрста, уыдон кæддæр йæ фыд кæй дардта, уый. 
Зауырбег сæ дыууæйæ дæр уыдис бæрзонддæр æмæ асгомаудæр. 
Уымæ гæсгæ, иуварсæй бакæсгæйæ, зын раиртасæн уыд, лæппутæ 
иу карæн кæй сты, уый. 
Фæхицæн кæныны размæ сæ кæрæдзийæн дзырд радтой, кæд 
институтмæ бахауой, уæд æнæмæнг иу агъуысты кæй æрцæрдзыс- 
ты, ууыл... 
* * * 
Ногæй та уары. Æддейæ хъуысы, æртæхтæ рудзынджы зестын 
тæрхæгыл æнæрынцойæ куыд æмдзæгьд кæнынц, уый. 
- Бæстæ та æгасæй дæр дон фестади, - хъуыр-хъуыр кæны 
Ханиффæ, рудзынгæй уынгмæ кæсгæйæ. —Афтæмæй мæ абон ба- 
зармæ ауайын хъуыди. 
Таймураз уыны, уарыны дон рудзынджы æвгтыл уæле бынмæ 
куыд згъоры, уый, æмæ йæ зæрдæ бынтондæр ныммæгуыр. «Абон 
мын экзаменмæ цæттæ кæнынмæ парчы бæлæсты бынмæ ацæуы- 
нæй ницы рауайдзæн», - хъуыды кæны, диваныл бадгæйæ. 
Таймуразы фæнды исты бакæсын, фæлæ йæ Ханиффæ хъыгда- 
ры: куы иу къуыммæ бауайы, куы иннæмæ, кæм та исты гыбар- 
гыбур ссæуы. Цыдæр катайаг у. 
- Хъæумæ ныууайыны фæнд дæм нæма ис? - æвиппайды йæ 
афарста Ханиффæ, æмæ Таймураз йæ бынаты хæрдмæ фæхаудта. 
~ Цы? Хъæумæ, зæгъыс? 
- О. Дæ мады, зæгъын, куы абæрæг кæнис, кæннод, мæгуыр, 
йæ зæрдæ демæ дзурдзæн. Дæхицæн дæр истытæ схæссис... 
- Хуыцаубонæй мæ раздæр нæ равдæлдзæн, - аххосджынхуы- 
зæй дзуапп радта Таймураз. - Райсом нæм фæлварæн уыдзæн, ин- 
нæбон та - консультаци. 
Ханиффæ ницыуал сдзырдта, æрмæст йæ цæсгом куыддæр фæ- 
тар и. Таймуразæн хъыг уыдис, йæхи раст кæнын æй кæй бахъуыд, 
уый. «Цыма дзы истæмæй зылын фæдæн!» - мæстыйæ ахъуыды 
кодта лæппу æмæ та чиныгмæ æркаст, фæлæ дзы исдуг йæ сæрмæ 
ницыуал цыдис: усæн йæ алы фезмæлд дæр æй хъыгдардта. 
Уалынмæ дуар чидæр хицоны хост æрбакодта, стæй уæд фæсус- 
гомау ставд хъæлæсæй æрбадзырдта: 
- Ханиффæ, уæ Ханиффæ, донласт лæгæн дæм бацæуыны бар ис? 
- Уый та Тæтæрхъан у. Удхæссæг! - мæстыйæ сдзырдта Ха- 
ниффæ, стæй уæд æваст йæхи фæхъæлдзæг кодта æмæ цинхуызæй 
дуар байтыгъта: 
52 

- Табуафси, табуафси, Тæтæрхъан, мидæмæ нæм рацу! 
Агъуыстмæ худæнбылæй æрбахызт ныллæггомау бæзæрхыг лæг 
кæттагæй хуыд даргъ пæлæзы. 
- Мæнæ нæм цы диссаджы уазæг фæзынд! - Ханиффæ Тайму- 
разы ’рдæм фæзылд. — Йæ пæлæз-ма йын къулыл ацауындз. 
Таймураз йæ бынатæй фестади, фæлæ йын Тæтæрхъан йæ къу- 
хæй, «нæ хъæуы», зæгъгæ, ацамыдта. 
Лæг йæ пæлæз куы раласта æмæ йæ дуары фæстæ куы ауыгъта, 
уæд Таймураз ауыдта милиционеры дарæс. 
- Уый дæ пъагæттыл майоры стъалы куы фæзынд! - ныддис 
кодта Ханиффæ. - Арфæ дын кæнын, арфæ. Мæнмæ дын æртæ 
чъирийы арахъхъы графинимæ! 
- Бузныг! - йæ сау рихиты бынæй йæм бахудти Тæтæрхъан, 
стæй уæд Таймуразы ’рдæм фæрсæгау бакаст 
- Уый мæ хæстæджыты лæппу у, институтмæ цæуы, - йæ дзы- 
хы цыма тæвд картоф уыд, уыйау цæмæндæр тагъд-тагьд дзурын 
байдыдта Ханиффæ. — Цалынмæ йын æмдзæрæны бынат нæ рат- 
той, уæдмæ уал мæнмæ ацæрдзæн. Æз дæр цы кæнон? Рагæй дæр 
æвæрæз адæмæн æххуысгæнæг дæн. Афтæмæй мæ, кæрдæгыл сæ йæ 
фæстаг чи ахафы, уый зонгæ дæр нал фæкæны... 
Тæтæрхъан хъуыддагхуызæй йæ тæнæг былтæ кæрæдзимæ æрбан- 
цъылдта, стæй йæ чысылгомау къуырф цæстытæ Таймуразмæ са- 
рæзта, цыма, раздæр æй искуы федтон æви нæ, «зæгьгæ», ууыл хъуы- 
ды кодта, уыйау. 
Таймуразы цæмæндæр æрфæндыд йæ чумæданимæ дуары æдде 
фæуын. Æмæ, чи зоны, йæ фæндон æххæст дæр скодтаид, уыцы 
рæстæг, йе ’намондæн, уарын куынæ фæтыхджындæр уыдаид, уæд. 
Æвæццæгæн ын милицæйы кусæг йæ зæрдæйы уаг бамбæрста æмæ 
йын, чиныгмæ ацамонгæйæ, загъта: 
- Дæ куыст кæн, лæппу. 
Таймураз йæхи чиныджы кæсæг скодта. Уæдмæ лæг æмæ ус 
бацыдысты, буфеты фæстæ цы хибар бынат уыд, уырдæм, æмæ уай- 
тагьд лæппумæ райхъуыст сæ сусæг ныхас. 
- Ныртæккæ мæм æхца нæй, - дзырдта Ханиффæ. - Знон мæ 
куыстæй систой, адæмæн, дам, сæ доныл сироп фаг нæ кæныс, 
зæгьгæ, цыма иннæ уæйгæнджытæ ахæм честнæй сты. 
«Уæдæ абон ам уымæн баззад?» - йæ сæры аленк кодта Тайму- 
разæн, æмæ æнæбары ныхасмæ хъусын байдыдта. 
~ Куыстыл тагъд куынæ фæхæст уон, уæд мæ æхцайы тыххæй 
мæ фæстаг къаба дæр ма ауæй кæнын бахъæудзæн æмæ дын уæд дæ 
хæс дæр цæмæй бафиддзынæн? - ногæй та райхъуыст Ханиффæйы 
хъæлæс. 
- Кæм кусай, ахæм бынæттæ бирæ дæр ссарæн ис, æрмæст дзы 
арæхсын хъæуы, - бафиппайдта Тæтæрхъан. - Ды та зыдгæнаг дæ! 
- Бирæ пайда кæцæй нæ цæуа, ахæм куыст мæ нæ хъæуы, - 
загьта фидарæй ус. — Ацы хатт мын бæгæны уæйгæнæджы куыст 
ссар, æмæ дын уæд æхца тагъддæр амбырд кæндзынæн. 
- Кæйдæр чызгæн дæ аборт кæнгæйæ куы ’рбаййæфтой æмæ 
53 

дæ цыдæр амæлттæй ахæстонæй куы фервæзын кодтон, уæд мын 
зæрдæ бирæ æхцайæ бавæрдтай, афтæмæй мын ныры онг цыдæр 
капеччытæй уæлдай ницыма радтай... 
— Куы дын зæгъын, куысты мæ сæвæр, æмæ дæ цы дарын, уый 
дын бафиддзынæн. 
- Бæгæныйы фынчытæй? - райхъуысти Тæтæрхъаны худын. 
Уыцы рæстæг Таймураз йæ чиныг барæй пъолмæ æрæппæрста, 
æмæ сæ ныхас фескъуыд. 
Чысыл фæстæдæр Таймуразы рæзты мæстыйæ рацыд Тæтæр- 
хъан, æнæдзургæйæ йæ пæлæз йæ уæлæ скодта æмæ феддæдуар. 
— Гæртамхор! — лæг æй куыд нæ фехъуса, афтæ йæ фæдыл мы- 
нæг хъæлæсæй сдзырдта Ханиффæ, стæй цæмæндæр Таймуразæн 
хъæстытæ кæныныл фæци: 
— Ады налаты æз кæддæр ахæм цъысымæй фервæзын кодтон 
мæхæдæг... Ныр æм ничи кæсы?.. 
Ханиффæйы, æвæццæгæн, чи йæм байхъуса, ахæм адæймаг 
хъуыдис, æмæ Таймуразæн радзырдта, хæсты фæстæ, дам, Ленинг- 
радæй, йæ бинонтæ цагъды кæмæн фесты, ахæм æрыгон чызг Дзæу- 
джыхъæумæ сæфтыди. Ханиффæ йæ йæхимæ æрбакодта. Тæтæрхъан 
чызджы куы федта, уæд йæ зæрдæйы ныххауд. Уайтагъд æй цъында- 
гæнæн фабрикæйы куыстмæ райсын кодта. Стæй йын йæ биной- 
наджы сусæгæй лæвæрттæ кæныныл нал ауæрста. Рæвдыдхъуаг æры- 
гон чызг дæр æй, æвæццæгæн, бауарзта. Ноджы ма йын Тæтæр- 
хъан, тагьд мæ усæй рахицæн уыдзынæн æмæ дæ ракурдзынæн, 
зæгъгæ, зæрдæтæ ’вæрын байдыдта. Цыбыр растæгмæ чызг бын- 
тондæр фендæрхуызон: фæрæсугьддæр, фæхъæлдзæгдæр. Ханиффæ 
уыдта, Светланæ (афтæ хуынди чызг) алы изæр дæр лæджы æрба- 
цыдмæ куыд æнæрхъæцæй æнхъæлмæ кæсы, уый. 
- Мæ цæгатаг æрттиваг стъалы! - зæрдæбынæй-иу сдзырдта 
Тæтæрхъан, Светланæйы ауынгæйæ, æмæ-иу чызг фырцинæй зæх- 
хыл нал хæцыд. 
Уалынмæ Ханиффæ бафиппайдта, чызг сывæрджын кæй у, уый. 
Ус уайтагъд Тæтæрхъанæн хабар фехъусын кодта. Кæй зæгъын æй 
хъæуы, лæг фæтарсти: партийæ йæ фæтæрдзысты, куыстæй фæхау- 
дзæн. 
- Аборт ын скæн! - загъта уый Ханиффæйæн. 
Фæлæ Светланæ не сразы, æрмæст æнæрынцойæ куыдта, уæл- 
дайдæр æм Тæтæрхъан куынæуал зынд, уæд. Хатгай-иу йæ куыстмæ 
дæр нал ацыд. Ахæм бонты-иу Светланæ йæ сынтæгæй стгæ дæр 
нал скодта. Иурайсом та йæ Ханиффæ ныууагьта хуысгæйæ, фæлæ 
изæры сæхимæ куы ’рбаздæхт, уæд æй æрбаййæфта дуары хæцæ- 
ныл ауыгьдæй. 
— Ау, æмæ уæд Тæтæрхъанмæ ницы ’фхæрд æрхауд?! — мæстæй 
фæхъæр кодта Таймураз. 
- Æмæ йæ хъуамæ чи бафхæрдтаид, хъуыддаг йæхи бæрныгонд 
куы уыд, уæд? — дисгæнгæ йæм бакаст ус. Стæй цæуылдæр ахъуыды 
кодта æмæ тарстхуызæй сдзырдта: — Дæ мады хатырæй, дæ дзыхæй 
мацы суадз уыцы хабары тыххæй. 
54 

Лæппу бакасти дуары хæцæны ’рдæм, æмæ йæ цæстыл тыххæй- 
ты уади, æрыгон чызг куыд ауыгъд уыдаид, уый. 
Таймуразы нал фæндыд Ханиффæйы фатеры цæрын, фæлæ йын 
æндæр гæнæн нæ уыд: бафæразын æй хъуыд фæлварæнты фæуынмæ. 
«Кæд институтмæ бахауон, уæд мын хъуамæ æмдзæрæны бынат рат- 
той», — йæхицæн ныфсытæ æвæрдта лæппу... 
* * * 
Рагæй дæр Дзæуджыхъæуы боныхъæд раивбаивгæнаг у. Дысон 
æнæрынцойæ уаргæ кодта, ныр арвыл иу мигъы къуыбылой дæр 
нал ис. 
Таймураз цæуы уарынæй æхсад уынгты йæ фыццаг фæлварæн 
дæттынмæ. Райдзастæй æрттивынц хæхты урс цъуппытæ æмæ йын 
йæ зæрдæйы æвзæрын кæнынц æбæрæг рæсугъд æнкъарæнтæ. Ар- 
дыгæй йæм ноджы хуыздæр зыны Мад-хох. Райсомы хуры тынтæй 
цæхæртæ калы. Таймураз дзы йæ цæстытæ нал исы. Уымæ афтæ 
кæсы, цыма хохы уæлæ исчи фынæйæ хуыссы æмæ ныртæккæ хуры 
хъармæй райхъал уыдзæн. Исдуг лæппуйæ айрох ис, знон ын Ха- 
ниффæ цы æвирхъау хабар радзырдта, уый дæр. 
Лæппу фыццагау цæуы Мад-хохы ’рдæм æмæ йæхи фæрсы: «Цымæ 
йыл уыцы диссаджы ном чи сæвæрдта? Цæмæн æй хонынц афтæ?» 
Хорз æмæ проспекты къах скъуырынæй тас нæу, æндæра афонмæ 
иу æмæ дыууæ хатты нæ фæкалдаид, хæхтæм кæсгæйæ. 
Парчы цур æвиппайды Таймуразы хъустыл ауадис зонгæ хъæлæс: 
- Уæртæ хъал лæппу, цыма никæй уыныс, дæхи афтæ цы скод- 
тай! Æхца ма ссарай?.. 
Таймураз дзурæджы ’рдæм фæзылди æмæ бæлæсты бын Мура- 
ты бандоныл бадгæйæ куы ауыдта, уæд æм баздæхт. 
- Куыд нæ дæ бафиппайдтон! - дисгæнгæ сдзырдта Таймураз 
æмæ йæ хæлары къух райста. 
- Уæдæмæ йыл басæтт: горæты, æвæццæгæн, схъал дæ, - Му- 
рат æм йæ цæст æрныкъуылдта. 
- Цæмæй схъал дæн? Мæ хæцъилдзабыртæй? Æмæ дæуыл дæр 
се ’мбæлттæ куы ис. 
- Кæд, зæгъын, ды дæр Болаты низæй фæрынчын дæ. Дæ хæд- 
разæй уый, цыма йæ исчи фæсте сургæ кодта, уыйау мæ рæзты 
уæлæрдæм атындзыдта, кæсгæ дæр мæм нæ фæкодта. 
- Уæдæ та тырыса йемæ ахаста? — Таймураз йæ мидбылты бахудти. 
- Цом уæдæ мах дæр, кæннод байрæджы кæндзыстæм. 
Проспекты кæрон лæппутæ галиуырдæм базылдысты æмæ Це- 
ретелийы уынгыл институтмæ сæ ных сарæзтой. 
- Махæн нæ экзамен дыккаг уæладзыджы уыдзæн, - цæугæ- 
цæуын загъта Таймураз. - Сымахæн та? 
- Фыццаджы, - дзуапп ын радта Мурат. 
Дыккаг уæладзыгмæ схизгæйæ, Таймураз къæлидоры бафип- 
пайдта Болаты цалдæр чызджы ’хсæн. Уый сын хъæрæй касти йе 
’мдзæвгæтæ, фæлæ Таймуразы куы ауыдта, уæд уайтагъд йæ блок- 
нот ахгæдта æмæ йæ йæ дзыппы фæтъыста. 
55 

Таймуразæн Зауырбег рагацау йæ фарсмæ бынат æрцахста, æмæ 
дзы уый тыххæй тынг фæбузныг. 
Дзæнгæрæг куы ныццагьтой, уæд Болат дæр тагьд-тагъд фæстаг 
стъолы ’рдæм фæраст и. 
Уалынмæ аудиторимæ æрбахызти бæрзондгомау лæппулæг, æмæ 
йын æмхуызонæй фестадысты. 
- Сбадут, - салам раттыны фæстæ загъта ахуыргæнæг, стæй 
уæд фæйнæгыл сочиненийы темæтæ фыссын райдыдта. 
Исдуг Таймураз фырцымыдисæй æнæбары йæ улæфт фæурæд- 
та, фæлæ фыццаг темæ куы бакаст, уæд йæ цинæн кæрон нал уыд. 
«Максим Горькийы роман «Мад»-ы сæйраг архайæг Павел Власо- 
вы фæлгонц». Уыцы темæйыл скъолайы фыстой сочинени, æмæ 
дзы Таймураз тынг хорз бæрæггæнæн райста. Луизæ Ивановнæ ма 
йын йæ куыстæй æппæлгæ дæр ракодта. 
Куыддæр фыссын райдыдта, афтæ йæм фæстæрдыгæй иу чызг 
сусæг хъæлæсæй æрбадзырдта: 
- Лæппу, кæд дæм шпаргалкæтæ ис, уæд-ма мæм дзы иу авæр. 
- Цавæр шпаргалкæтæ? - йе уæхсчы сæрты йæм дисхуызæй 
акасти Таймураз. - Æз сæ никуы фæпайда кæнын. 
- Дæ бонæй уай... - хæлæггæнæгау бакодта чызг. 
Ахуыргæнæг сабыргай рацу-бацу кæнын байдыдта стъолты 
’хсæнты. Иузаман æрлæууыд Таймуразы цур, æмæ лæппу æнæбары 
йæ фыссын фæуагьта. 
- Кус, кус, - разыйы хъæлæсы уагæй йæм сдзырдта ахуыргæ- 
нæг. - Дæ сочиненийæн уал йæ райдайæн æвзæр нæу... 
Лæппуйæн йæ зæрдæ барухс и. 
Рацыдаид иу сахаты бæрц. Таймуразы бирæ нал хъуыд йæ куыст 
фæуынмæ. Зауырбег дæр йæ фыст фæцæйхæццæ кодта кæронмæ. Раст 
уыцы минут аудиторийыл азæлди ахуыргæнæджы мæсты хъæлæс: 
- Лæппу, де шпаргалкæ-ма ардæм радав æмæ тагъд дуары æдде 
фæу! Дæумæ дзурын, дæумæ, урс пинджакджын! - Ахуыргæнæг йæ 
къухæй Болаты ’рдæм ацамыдта. 
Кæд Таймураз Болатимæ хæлар никуы уыдис, уæддæр, уый сæр- 
къулæй йæ рæзты куы рацæйцыд, уæд ын æнæнхъæлæджы фæтæ- 
ригьæд кодта. 
- Мæгуырæг, ахæм дзæбæх лæппу институтæй æнæхай фæуæд, 
- мынæг хъæлæсæй сдзырдта чызджытæй чидæр, Болат сæргуыбы- 
рæй дуарæй куы ахызт, уæд... 
Экзамены фæстæ лæппутæ базыдтой, Болат хъæумæ кæй ацыд, 
уый, æмæ уыцы хабар Муратæн тынг æхсызгон фæци: 
- Æгайтма йæ ахуыргæнæг экзаменæй ратардта, æмæ сæхимæ 
æгадæй афардæг, - цингæнгæйæ загьта уый. - Кæд ныр ахæм хъал 
нал уаид! 
- Мæнæн уæдæ хъыг у, Болат æнæ институтæй кæй баззад, уый, 
- æнкъардхуызæй сдзырдта Таймураз. — Æмхъæуккæгтæ куы стæм... 
- «Æмхъæуккæгтæ... Æмхъæуккæгтæ!» — сфæзмыдта йæ Мурат. 
- Мæлæты тæригьæдгæнаг не сдæ! Уæдæ ма йæ бæсты дæу ратард- 
таиккой экзаменæй, цымæ дын уый дæр фæтæригъæд кодтаид? 
56 

- Æз Болаты нæ фæзмын, — йæ сæр банкъуыста Таймураз.— 
Ныр æз дæр хъуамæ уый хуызæн хиуарзон æмæ фыдзæрдæ суон? 
Уымæн йæ рæсугъддзинад йæ хъæндзинæдтæ æмбæхсы æмæ... 
Лæппу дзырд нæма фæци, афтæ йын Мурат йæ ныхас цæхгæр 
фæлыг кодта: 
- Цæй, цæй рæсугъд у? Уæдæ ма ды дæр уый хуызæн дарæс 
скæнис, цымæ уæ рæсугъддæр чи уаид? 
Таймураз æм ницыуал сдзырдта. Мурат дæр исдуг ныхъхъус, 
стæй чысыл фæстæдæр Таймуразы афарста: 
- Цæй, куыд у дæ фысым? Нæма дæ стыхсти? 
Таймураз исдуг, цы загьтаид, уый нæ зыдта: иуæй йæ фæндыди йе 
’мбалæн æргомæй йæ хъæстытæ ракæнын, иннæмæй та йæм хорз нæ 
касти йæ хæстæджы хъуыддæгтæ хурмæ ракалын. Мурат, æвæццæгæн, 
бамбæрста Таймуразы зæрдæйы уаг æмæ йæ ницæмæйуал бафарста. 
- Цы дын æй æмбæхсон, Мурат, зын уавæры бахаудтæн, тынг 
зын уавæры, - æрæджиау загьта æнкъардæй Таймураз. - Райсомæй, 
куыддæр уынгæй трамвайы уынæр æрбайхъуысы, афтæ мæ Ханиффæ 
тарстхуызæй фехъал кæны, тагьд дæ дарæс дæ уæлæ акæн æмæ, ца- 
лынмæ уынгмæрзæг нæма фæзынди, уæдмæ сусæгæй дæхи искæдæм 
айс, зæгъгæ, æмæ мæ æрдæгфынæйæ дуары æдде фæкæны. 
- Æмæ уынгмæрзæджы та дæуимæ цы хъуыддаг ис? - бадис 
кодта Мурат. 
- Нæ зонын, — дзуапп радта Таймураз. — Милицæмæ, дам, 
мыл бахъаст кæндзæн, чидæр дæм æнæзакъонæй цæры, зæгъгæ. 
- Æмæ дæ афтæ раджы куы рарвиты, уæд кæм вæййыс? — но- 
гæй та йæ афарста Мурат. 
- Цалынмæ институты дуар нæ байгом кæнынц, уæдмæ уал 
уынгты рацу-бацу фæкæнын. 
- Цом ныртæккæ æмæ дæ чумæдан рахæссæм! 
- Кæдæм!? - Таймураз æваст йæ бынаты дзыхълæуд фæкодта. 
- Уæртæ уал мемæ рацу... 
Таймураз зыдта, Мурат, се ’рвадæлты лæппу Изæтбегæн цы 
чысыл уат баххуырстой, уым кæй цæры. Куыд фехъуыста, афтæ- 
мæй дзы иу сынтæг, стъол æмæ дыууæ бандонæй дарддæр дзаумайы 
мыггагæй ницы уыдис. Уымæ гæсгæ «нæ», зæгьгæ, йæ сæр банкъуы- 
ста. Фæлæ йын Мурат йæ цонгмæ фæлæбурдта. 
- Цом! Цом! Пъолыл уал хуысдзыстæм...- цыма Таймуразы 
хъуыдытæ бамбæрста, афтæ йæ сцырын кодта Мурат... 
Ацы хатт Ханиффæ разынди йæ фатеры. Таймураз усæн куы 
фехъусын кодта, æмдзæрæны мын бынат радтой, зæгъгæ, уæд уымæн 
йæ цæсгом æвиппайды ныррухс и. 
- Де ’мбæлттимæ куы цæрай, уæд дын хуыздæр уыдзæн, - загьта 
Ханиффæ, лæппу йæ чингуытæ чумæданы æфснайын куы райдыд- 
та, уæд. 
Уынджы Мурат æнхъæлмæ касти йе ’мбалы рацыдмæ. 
~ Ай дæр, æвæццæгæн, хъæуæй у, - Таймуразы фæстæ дуарæй 
рахизгæйæ, Мураты ’рдæм йæ къухæй ацамыдта Ханиффæ æмæ 
цæмæндæр схудти. 
57 

- Цæмæй бæрæг у? -тызмæгæй йæм фæцырд и Мурат. 
- Дæ хæцъилдзабыртæй. 
- Куыд æй базыдтай! - æлхыскъгæнæгау загьта Мурат. - Аф- 
тæмæй, хъæуккаг кæй дæн, уый мын æрмæстдæр сæ уæфстыл ныф- 
фыстой. Зæххы бынæй сæм ма скæсай, мæнæ хорз ус. Кæд æцæг- 
дæр зæххы бынты цæуджытæй дæ? 
- Уый куыдтæ дзурыс хистæрмæ?!- йæхи йæм фæбирæгь кодта 
Ханиффæ.- Хъæуккаг лæппу куы дæ! Цымæ дæу цавæр мад æмæ 
фыд схъомыл кодтой?! 
Ус ма фæсте цыдæртæ дзырдта, фæлæ лæппутæ сæ цыдыл баф- 
тыдтой, æмæ сæм йæ ныхæстæ нал хъуыстысты. 
Таймуразæн æхсызгон уыд, Муратимæ иу ран кæй цæрдзысты, 
уый. Æрмæст мæт кодта, мæ ног фысым мæм хорз цæстæй куынæ 
ракæса, зæгъгæ. «Мурат истæуыл куы ныццæхгæр уа, уæд йæ ныхмæ 
сдзурæн нæй», - хъуыды кодта Таймураз, лæппу рагацау йæ хæстæ- 
гæн кæй ницы загьта, афтæмæй йæм йе’мбалы кæй кæны, ууыл 
сагъæсгæнгæйæ. 
Маркусы уынджы цы зæронд хæдзæрттæ уыд, уыдонæй иуы 
кæртмæ Мурат бараст и хионау. Таймураз дæр йæ фæдыл зивæг- 
гæнгæ æфсæндуарыл бахызти. Хæдзарæн йæ фыццаг уæладзыджы 
уыдис цавæрдæр скълæдтæ. 
Скълæдты фарсмæ кърантæй калди дон, æмæ дзы Мурат иучы- 
сыл анызта, стæй уæд æнæдзургæйæ асинтыл дыккаг уæладзыгмæ 
хизыныл фæци. Уæллаг къæпхæныл æрлæууыд æмæ Таймуразмæ 
йæ къух фæтылдта, рæвдздæр рацу, зæгьгæ. Таймураз дæр хъинц- 
хъинцгæнаг хъæдын асинтыл сабыргай уæлæмæ схызт. Тыргъы цалх- 
джын^зæронд къæлæтджыны аныгьуылæгау кодта асгомау сылгой- 
маг. Йæ цæстытæ цъынд кæй уыдысты, уымæ гæсгæ фенхъæлæн 
уыд, фынæй у, зæгьгæ. Фæлæ уый æнæнхъæлæджы ракаст æмæ æвип- 
пайды йæ дзаг цæсгом æгасæй дæр ныррухс. 
- Уый Мурат куы дæ, Мурат! - бацин кодта ус. - Æмæ уый 
демæ чи ис? Цы дзæбæх лæппу у! 
- Уый ме ’мбал у, Зарæ Владимировнæ, - дзуапп ын радта Му- 
рат. — Хуыйны Таймураз. Уый дæр институтмæ экзаментæ дæтты. 
- Æгайтма! - рæвдауæг хъæлæсæй загъта Зарæ Владимировнæ. 
- Æз дæр институтмæ бæргæ бацыдаин, фæлæ мæ ацы æнамонд 
низ мæ къæхтыл слæууын нæ бауагъта. 
Тыргъæй лæппутæ бахызтысты, йæ къултыл нывæфтыд гæххæт- 
тытæ ныхæст кæмæн уыд, ахæм чысылгомау сенæгондмæ. Иу ран 
сенæйы къулæн, æвæццæгæн, гæххæтт нал сфаг æмæ йыл баныхæс- 
той газет Сталины стыр хуызистимæ. Дуарæй бахизгæйæ, Тайму- 
размæ афтæ фæкаст, цыма фæтæг бацæуджытæм худы, уыйау, æмæ 
уый дæр æнæбары йæ мидбылты бахудти. Агъуысты Изæтбеджы 
баййæфтой электрон пецимæ архайгæйæ. 
- Мæ хорз æрвад, дыууæйæ нын æнкъард у, зæгьгæ, нæ дзырд- 
тай?— дуары разæй йæм хъазæгау бадзырдта Мурат æмæ хъæрæй 
ныххудт. - Мæнæ ма нын æмбал! 
Изæтбег йæ куыст фæуагъта æмæ Таймуразы къух райста. 
58 

- Ме ’рдхорд Таймуразы мын йæ фысым нæ уагъта, фæлæ йæ 
уæддæр æз тыххæй ракодтон. Ныр та, зæгъын, махимæ ацæр, - 
дзырдта Мурат Изæтбегæн. — Æз дис кæнын, тынг дис, горæтæгтæ 
уазджытыл «афтæ æнувыд» цæмæн свæййынц, ууыл, — йæхæдæг 
худæгæй бакъæцæл. 
Изæтбег Таймуразы къухæй чумæдан райста æмæ йæ къуымы, 
«Кавказ», зæгъгæ, фыст цы дыууæ чумæданыл уыдис, уыдоны 
фарсмæ æрæвæрдта. 
- Мæнмæ гæсгæ, хъæутæй чи ’рбацæуы, уыдонæн се ’ппæтмæ 
дæр ахæм чумæдантæ вæййы, — худгæйæ бафиппайдта Изæтбег. 
- Иуæй-иутæм дзы сæракæй конд чумæдантæ дæр разыны, - 
загъта Мурат æмæ Таймуразмæ йæ цæст æрныкъуылдта. 
- Уый, æвæццæгæн, æнæнхъæлæджы хæзнатæ чи ссары, уыдо- 
нæй зæгъыс. Фæлæ, цыма, ныртæккæ ахæмтæ нал ис? 
~ Ис, Изæтбег, ис, - фидарæй сдзырдта Мурат. 
Таймураз бамбæрста, Мурат Мæхæмæты кой ракæнынмæ кæй 
хъавы, уый, æмæ йын æваст йæ цонг фелхъывта, ома ма дзур, зæгьгæ. 
Мурат æнæбары йæ ныхас иннæрдæм фездæхта: 
- Æнхъæлдæн æмæ та дæ пецæн йæ цъæт цыдæр кодта. 
- Иу ран та мын асыгъди æмæ йæ кæрæдзиуыл фæфидар кæ- 
нын хъæуы, - дзуапп радта Изæтбег, - кæннод абон æххормагæй 
баззайдзыстæм. 
Изæтбег та ногæй пецимæ архайын байдыдта. Таймураз стъо- 
лыл бафиппайдта алгебрæйы чиныг æмæ йæм фæрсæгау Муратæн 
йæ цæстытæй ацамыдта. 
- Изæтбег хæххон-металлургон институты ахуыр кæны, — су- 
сæг хъæлæсæй йын загъта Мурат. — Хъуамæ инженер суа. 
- Цæуыл сусу-бусу кæнут? - бынæй сæм хæрдмæ худгæйæ скаст 
Изæтбег. 
- Таймуразæн æппæлын, тагъд нæ мыггаджы инженер кæй 
фæзындзæн, уымæй. 
- Мæнæ кæд мæ пец исты амæлттæй сцалцæг кæнон, уæд мын 
уый тыххæй хъуамæ æмгъуыдæй раздæр инженеры диплом раттой, 
- худгæйæ загъта Изæтбег, æмæ уæд æртæйæ дæр æмхуызонæй ных- 
худтысты... 
Таймуразæн æхсызгон уыд, йæ ног фысым ахæм зæрдæхæлар 
æмæ хъæлдзæг кæй разынди, уый. 
Изæрæй Изæтбег йæ электрон пецыл сфыхта еууы кас æнæ ’хсы- 
рæй, фæлæ Таймуразмæ æмбисонды хæрзад фæкасти. Æфсæрмы 
куынæ кодтаид, уæд ма дзы ноджыдæр бацагуырдтаид. 
Æхсæвы Изæтбег дыууæ лымæнæн пъолыл иумæ хуыссæн бакодта. 
Бонæй, æвæццæгæн, Таймураз тынг бафæллад æмæ куыддæр базыл йæ 
сæр æрæвæрдта, афтæ афынæй. Фыны фестади сæхимæ. Бади та йæ 
цæттæ кæны фæндагмæ. Иæ чумæдан хæринæгтæй байдзаг, уæддæр ма 
йын дзы мад архайдта ноджыдæр кæрдзынтæ нытътъыссыныл. 
«Куы та сæххормаг уай... Куы та сæххормаг уай...» - æнæрын- 
цойæ дзуры уый, чумæданимæ архайгæйæ. 
«Сталин у нæ фсетæг, Сталин у нæ фыд!» — уынгæй æрбайхъуы- 
сти сывæллæтты зарын. Таймураз æмбары, зарæг хæстæгæй-хæс- 
59 

тæгдæр кæй кæны, уый. «Æвæццæгæн, махмæ цæуынц!» — йæ сæры 
аленк кодта, æмæ йæ бафæндыд сæ размæ рауайын. 
«Цу, мæ къона, цу, — дзуры йæм мад.— Мидæмæ сын зæгъ, 
кæннод нæм фæхæрам уыдзысты. Хъусыс? Кæртмæ ’рбацыдысты...» 
«Сталин у нсе фæтсег, Сталин у нсе фыд!» — æцæгдæр кæртæй 
æрбайхъуыст зарын, æмæ Таймураз тыргьмæ разгьордта. Фæлæ йæ 
цæст никæуыл æрхæцыд. Зарын дæр æм нал хъуысы. Æрмæст хизæн- 
ты бынмæ цъыфы фæйнæрдæм тыгъдæй лæууы газет Сталины 
хуызистимæ. Чидæр ын йæ цырыхъхъæй йæ цæсгомыл ныллæууыд 
æмæ йыл йæ фæд ныууагъта. Таймуразæн фыртæссæй йæ улæфæнтæ 
ахгæдтой æмæ æвиппайды фехъал ис. Исдуг, кæм уыдис, уый дæр не 
’мбæрста æмæ йæ алывæрстæм аракæс-бакæс кодта, фæлæ къулы 
рæбын чумæдантæ куы ауыдта, уæд йæ зæрдыл æрбалæууыд, ардæм 
куыд æрбафтыд, уый. Агъуысты йæхи йеддæмæ ничи уыд. «Мурат 
æмæ Изæтбег кæм сты?» - йæхи афарста æмæ уыцы рæстæг фæком- 
коммæ дуары хæцæныл цавæрдæр гæххæтмæ. Таймураз æй райхæлд- 
та æмæ бакаст: «Хуысс уал, лодыр, нæ дæ хъал кæнæм. Æз консуль- 
тацимæ цæуын. Изæтбеджы та рынчындоны кæйдæр бабæрæг кæ- 
нын хъæуы. Сымахмæ дæр дыууадæс сахатыл консультаци куы уы- 
дзæн. Ма-иу байрæджы кæн. Институты фембæлдзыстæм. Мурат». 
Таймураз агьуысты дуарæй куы рахызт, уæд æй тыргъы Зарæ 
Владимировнæ цымыдисхуызæй афарста: 
- Æмæ ды Муратимæ куыд нæ ацыдтæ? 
~ Уыдонæн сæ консультаци раздæр райдайдзæн, - дзуапп ын 
радта Таймураз. 
- Кæд æххормагæй цæуыс, мыййаг? - бынæй йæм уæлæмæ сагьæс- 
хуызæй скаст ус. - Замманай лауызтæ нæм ис. 
- Бузныг, Зарæ Владимировнæ, цыдæртæ ахордтон... 
Ус бамбæрста, Таймураз æй сайгæ кæй кæны, æмæ йæ хъавыди 
фæуромынмæ, фæлæ уæдмæ уый йæ рæзты хизæнтыл дæлæмæ ныз- 
гьордта. 
Уынджы дæр ма Таймураз иудадзыг йæ фыныл хъуыды кодта. 
«Кæд, сенæйы къулыл Сталины хуызистимæ газет кæй федтон, уый 
тыххæй ауадис мæ цæстытыл уыцы æнахуыр фын?» - йæхи-иу афар- 
ста лæппу, фæлæ йæ фарстæн йæ бон дзуапп раттын нæ уыд. 
Институты Зауырбегыл куы фембæлд, уæд ын радзырдта йæ 
фын. Уый йæм лæмбынæг байхъуыста æмæ йын ныллæг хъæлæсæй 
бафæдзæхста: 
- Макæмæнуал æй радзур. Фыдбылызæн бирæ нæ хъæуы - исчи 
дын дæ ныхас иннæрдæм сыздахдзæн. 
Таймураз кæд дзæбæх не ’мбæрста, Зауырбег æй цавæр фыдбы- 
лызæй тæрсын кæны, уый, уæддæр йæ фын дарддæр никæмæнуал 
радзырдта... 
* * * 
Уыцы бон абитуриенттæ лæвæрдтой дыккаг фæлварæн. Бирæтæ 
нæма зыдтой, сочиненийæ цы бæрæггæнæнтæ райстой, уый, æмæ 
цымыдисæй кастысты, райсомæй къулыл цы номхыгъдтæ сауыгъ- 
60 

дæуыд, уыдонмæ. Таймураз йæ мыггаджы бакомкоммæ иттæг хорз 
бæрæггæнæн куы ауыдта, уæд, фырцинæй цы акодтаид, уый нал 
зыдта. 
- Молодец,Таймураз! - йæ цонг ын нылхъывта Зауырбег. - 
Дæу йеддæмæ нæ «тынг хорз» никæмæн сæвæрдтой. 
- Ды та? Ды та цы райстай? - цæхгæр æм фæзылди Таймураз. 
- Хуымæллæггагæн «хорз» дæр æгыъæд у, — бахудги йæм Зауырбег. 
Таймураз та ногæй йæ цæстытæ номхыгъдыл æрхаста æмæ æваст 
дисгæнгæ фæхъæр кодта: 
- Кæс-ма! Кæс-ма! Болатæн дæр сочиненийæ «хорз» сæвæрд- 
той. Афтæмæй йæ экзаменæй тæргæ куы ракодтой. 
- Кæд ын бæрæггæнæн рæдыдæй æвæрд æрцыд? — гуырысхо- 
гæнгæйæ загъта Зауырбег. 
Фæлæ лæппутæ, ног фæлварæн цы аудиторийы дæтдзысты, уый 
цурмæ куы бацыдысты æмæ фæсивæды ’хсæн Болаты дæр куы ауыд- 
той, уæд бамбæрстой, бæрæггæнæн ын рæдыдæй æвæрд кæй не ’рцы- 
ди, уый. «Æвæццæгæн, сочинени хицæнæй ныффыста», - ахъуыды 
кодта Таймураз, Болат æм схъæлхуызæй куыд кæсы, уый бафип- 
пайгæйæ. 
Уалынмæ ахуыргæнæг дуарæй ракаст æмæ сыл, йæ цæст ахæс- 
гæйæ, хъæрæй бафарста: 
- Уæздæнты Таймураз уæ чи у? Мидæмæ рацæуæд... 
Таймураз тарстхуызæй ахуыргæнæджы фæстæ фæраст. Георги 
Иванович (афтæ хуыдтой ахуыргæнæджы) цæмæндæр сæрæй къæх- 
ты бынмæ абарста лæппуйы æмæ йын, стъолыл цы билеттæ уыдис, 
уыдонмæ йæ сæрæй ацамыдта. Таймураз дзы иу систа, фæлæ йын 
йæ фарстатæ дæр нæма бакаст, афтæ йын ахуыргæнæг загъта: 
- Билет уадз. Фæлтау уал мын дæ сочинени радзур. 
Уыцы ныхæстимæ Георги Иванович стъолы раз æрбадт æмæ 
абитуриентты куыстыты ’хсæнæй Таймуразы сочинени систа. «Кæд 
æй нæ уырны, мæхæдæг æй ныффыстон, уый?» — йæхинымæр аса- 
гьæс кодта лæппу, æмæ исдуг, цæмæй райдыдтаид, уый нал зыдта. 
- Дзур, дзур, - сочиненимæ кæсгæйæ йæ фæтагъд кодта ахуыр- 
гæнæг. 
Таймураз æнæрхæцгæйæ йæ сочинени радзырдта. 
- Хорз куыст ныффыстай. Молодец! - раппæлыди дзы Георги 
Иванович, стæй йæ уæд цымыдисæй афарста: 
- Уырыссаг æвзаг æмæ дын литературæйæ ахуыргæнæг чи уыд? 
- Луизæ Ивановнæ. 
- Луизæ Ивановнæ? - Георги Ивановичы цæсгом æвиппайды 
фæрухс. — Нæ республикæйы уый хъуыстгонд ахуыргæнæг у. 
Таймураз йæ билетмæ æркаст. 
- Дæ билет æрæвæр, — загъта йын Георги Иванович. — Бæрæг 
у, скъолайы дын хорз зонындзинæдтæ кæй радтой, уый. 
- Цæй тагъд рацыдтæ? Æвзæр бæрæггæнæн райстай? Тызмæг 
ахуыргæнæг у? Куыд фæрсы? - дуарæй куы рахызт, уæд ыл алыр- 
дыгæй ныккалдтой фæрстытæ, фæлæ дзы Таймураз иуæн дæр дзуапп 
раттынмæ нæ сарæхст, æрмæст сæм æнæдзургæйæ йæ экзаменты 
61 

гæххæтт равдыста, æмæ дзы иттæг хорз бæрæггæнæн куы ауыдтой, 
уæд къæлидорыл айхъуысти сæ дисы уынæр. Стæй йын уæд иууыл- 
дæр арфæтæ кæнынмæ фесты, Болатæй фæстæмæ. Зауырбег ма йæ 
фырцинæй йæ хъæбысы хæрдмæ дæр фелвæста... 
Фæстæдæр ын хъæуы куыд радзырдтой, афтæмæй, дам, Мæхæ- 
мæт бацыди институты директорæн суанг йæ хæдзармæ æмæ йын 
балæгьстæ кодта, цæмæй йын йæ фыртæн баххуыс кæна литерату- 
рон факультетмæ бахауынмæ. Директор, дам, куы базыдта, Болат 
æмдзæвгæтæ фыссы, уый, уæд, дам, ын сочиненийæ хорз бæрæггæ- 
нæн нывæрын кодта. 
Мурат уыцы хабар куы фехъуыста, уæд æвиппайды æрбамæсты. 
- Поэт мын дзы сарæзтой! Æмæ йæ уæд хъуамæ экзаментæй 
дæр суæгьд кæной? Йе ’мдзæвгæтæ ныры онг æгæр-мæгуыр къулы 
газеты дæр куы нæма рацыдысты, - хъуыр-хъуыр кодта уый. 
Ноджы ма куы базыдта, Заретæ æмæ Агуындæ сæ фыццаг экза- 
менæй æвзæр бæрæггæнæнтæ райстой æмæ ныр сæ гæххæттытæ ме- 
дучилищемæ дæттынц, зæгьгæ, уæд йæ мастæн кæрон дæр нал уыд. 
- Уыдоныл дæр Мæхæмæты хуызæн фæхæцæг куы фæуыдаид, 
уæд æнæмæнг институтмæ бахаудаиккой. 
- Афтæ цæмæн дзурыс, Мурат? - сабыртæ йæ кодта Таймураз. 
- Мæхæмæт ахæм стыр хицау, мыййаг, куынæ у. 
- Æмæ дзы стыр хицау уæвын та цæмæн хъæуы? Фыццаджы- 
дæр, зæрдæ балхæнын зон... 
- Цæмæй афтæ зæгъай, уый тыххæй хъуамæ факттæ æрхæссай. 
- Кæннод æнæ факттæй дæхæдæг нæ зоныс, Мæхæмæт искæй 
зæрдæ балхæндзæн æви нæ, уый, — мæсты худт æм бакодта Мурат. 
Таймуразæн тынг хъыг уыд, Заретæ æвзæр бæрæггæнæн кæй 
райста, уый. Уымæ ныр афтæ касти, цыма чызгыл арæх нал æмбæл- 
дзæн, æмæ бынтондæр æрæнкъард. Лæппу зыдта, Заретæ йæ кæй 
нæ уарзы, фæлæ уæддæр йæ зæрдæйыл йæ бон нæ цыдис: иудадзыг 
дæр хъуыды кодта чызгыл, йæ цæстытыл уадис, фæндыди йæ æдзух- 
дæр йæ разы уæвын. 
Таймураз арæх касти чингуыты, бирæ адæмтæм Заретæ æмæ 
уый хуызæн хæстæджытæ хæстæджытыл нымад кæй нæ уыдысты. 
Ирыстоны дæр-иу, ахæм хæстæгдзинады кой кæнгæйæ, дзæгъæлы 
нæ дзырдтой: «Тæрхъусы басы бас». Фæлæ Бадинæ Заретæйы би- 
нонты нымадта йæ хæстæджытыл, æмæ йæ уыдон дæр хуыдтой сæ 
хæстæг. «Бадимæ гæсгæ, адæм иууылдæр хæстæджытæ сты, - арæх- 
иу æнкъардæй хъуыды кодта Таймураз. - Æмæ уæд бауарзæн дæр 
никæй ис». Кæй зæгъын æй хъæуы, мад нæ зыдта йæ фырты уавæр. 
Æвæццæгæн ын искæй бауарзын æнхъæл дæр нæма уыд æмæ йæ 
уымæн хуыдта «мæ гыццыл лæппу». Цæмæй зыдта, ныр æхсæзæм 
къласæй фæстæмæ уый Заретæйы сусæг уарзтæй кæй уарзы? 
Таймураз йæ сагъæстыл æрмæстдæр Муратимæ дзырдта, æндæр 
сæ кæмæн ракодтаид? Æниу æй Мурат дæр, æвæццæгæн, уыйас хорз 
не ’мбæрста, йæхæдæг уæды онг кæй никæйма бауарзта, уый тых- 
хæй. Хатгай йын-иу хуымæтæджы нæ бауайдзæф кодта, æгæр сен- 
тименталон дæ, зæгъгæ... 
62 

* * * 
Ирон литературæйæ сочинени ныффыссыны размæ Таймураз 
æмæ Зауырбег ацыдысты Къостайы музеймæ. Лæппуты фæндыд, 
цæмæй поэты цард æмæ сфæлдыстадимæ хуыздæр базонгæ уой. 
Уыдонмæ афтæ каст, цыма темæтæй искæцы æнæмæнг Къостаимæ 
баст уыдзæн. «Институтыл ын йæ ном хуымæтæджы нæ сæвæрд- 
той», - дзырдта Зауырбег Таймуразæн. 
Музейы бирæ адæм нæ разынд. Куыддæр лæппутæ дуарыл ба- 
хызтысты, афтæ сын ацæргæ нæлгоймаг дзурын райдыдта поэты 
царды тыххæй. Таймураз уый размæ бирæ уацтæ бакаст Къостайы 
тыххæй, хорз ын зыдта йæ уацмыстæ дæр. Фæлæ музейы кусæгæн 
йæ ныхасыхъæд афтæ рæсугъд уыд, афтæ дæсны пайда кодта ирон 
æвзаджы ахорæнтæй, æмæ йæм Таймураз хъусынæй нал æфсæсти, 
уæлдайдæр та, поэты æмдзæвгæтæй-иу искæцы æнæ чиныгæй куы 
касти, уæд. Цæлыккаты Аннæйы хуызисты раз Таймураз иуцасдæр 
лæугæйæ баззад. Афтæ йæм касти, цыма Заретæ æмæ Къостайы уар- 
зон чызгмæ цыдæр иудзинад ис, æмæ сæ æнæнхъæлæджы кæрæдзи- 
уыл барыныл фæцис. Исдуг æм дзурæджы хъæлæс дæр нал хъуыс- 
ти. Æрмæст æй фæстæрдыгæй Зауырбег куы фесхуыста æмæ йын 
сæрæй адæмы ’рдæм куы ацамыдта, уæд уый дæр æфсæрмхуызæй 
сæ размæ бацыд. 
— Ныр та ма уæхæдæг иу хатт бакæсут, нæ музейы цы цæст- 
уынгæ æрмæг ис, уыдонмæ, — фæстагмæ загъта нæлгоймаг, æмæ та 
Таймураз ногæй Цæлыккаты Аннæйы хуызисты цурмæ фæраст. 
— Диссаджы рæсугъд сылгоймаг уыд, фæлæ, хъыгагæн, Къоста- 
имæ нæ баиу сты, - бафиппайдта экскурсанттæй чидæр æмæ арф 
ныуулæфыд... 
«Заретæ æнæмæнг йе ’нгæс у, фæлæ сæм иудзинадæй цы ис, 
уый бæлвырд нæ иртасын», - ахъуыды кодта Таймураз æмæ йе 
уæхсчы сæрты Зауырбегмæ ракаст, цыма йæ бафæрсынмæ хъавыд, 
ды та цы зæгъдзынæ, зæгъгæ. 
Мурат йæ разы куы фæуыдаид, уæд уый бæргæ бафарстаид, 
фæлæ йæм уыцы бон фæлварæн уыд æмæ семæ нæ рацыд. 
Уынджы дæр ма иуцасдæр Таймураз Аннæйы хуызистыл хъуы- 
ды кодта, æмæ йæ Зауырбег куы афарста, Къостайы музей дæ зæр- 
дæмæ фæцыд æви нæ, зæгъгæ, уæд фыццаг нæ бамбæрста, цæмæй 
йæ фæрсы, уый, æмæ йæ бынаты дзыхълæуд фæкодта. 
— Цы? Цы загътай? — цыма йæ фынæйæ фехъал, уыйау йæ 
цæсты уæлтъыфæлттæ стыбар-тыбур кодтой Таймуразæн. 
Зауырбег æм дисхуызæй бакаст æмæ та йæ ногæй бафарста: 
— Нæ экскурси, зæгъын, дæ зæрдæмæ фæцыд? 
— Тынг... — къуызгæ дзуапп радта Таймураз. — Уæлдайдæр та ... 
Къостайæн йæхи конд нывтæ... 
— Диссаг у, æрмæст поэт, прозаик, публицист æмæ драматург 
нæ, фæлæ ма ноджы ахæм нывгæнæг дæр кæй уыдис, уый, — ба- 
фиппайдта Зауырбег. 
— Хуымæтæджы йæ не схуыдта Фадеев ирон адæмы Леонардо 
да Винчи, - загьта сæрыстырæй Таймураз... 
63 

- Скъолайы ирон æвзагæй хорз бæрæггæнæнтæ бæргæ истон, 
фæлæ уæддæр тæрсын, ацы хатт мын «рæстæмбис» куы сæвæрой, 
уымæй, - чысыл фæстæдæр сагъæсхуызæй сдзырдта Зауырбег. 
- Уæд цæмæн? - бадис кодта Таймураз. 
- Ныры онг нæ орфографи иухуызон кæй нæу, уый тыххæй. 
- Уый та куыд? 
- Ау, æмæ йæ нæ зоныс? - Зауырбег йе ’рфгуытыл уæлæмæ 
схæцыд. - «Мах дуг» иу растфыссынады æгъдæуттæй пайда кæны, 
«Рæстдзинад» - æндæртæй. Уымæ гæсгæ орфографи скъолаты дæр 
сæмхæццæ кодтой. Ноджы ма нæ пунктуацийы дæр ис, ахуыргæндтæ 
фаг кæуыл нæма бакуыстой, ахæм фарстатæ... 
Ацы ран Таймураз дæр рагацау сагъæс кæнын байдыдта, мæ 
сочинени мын хорз куыстыл куынæ банымайой, зæгъгæ... 
Таймураз цæмæй тарсти, уый йыл æцæгдæр æрцыд: цалдæр боны 
фæстæ, къулыл абитуриентты номхыгъд куы сауыгътой, уæд йæ 
мыггаджы ныхмæ ауыдта бæрæггæнæн «рæстæмбис» æмæ фырди- 
сæй хæлиудзыхæй кæсгæйæ аззади. Йæ иннæ экзаментæй райста 
тынг хорз бæрæггæнæнтæ æмæ йын ныр тынг зын уыдис, «рæстæм- 
бис» ын кæй сæвæрдтой, уый. Таймуразы фæндыд, цы рæдыдтытæ 
’руагъта, уыдон базонын, фæлæ дзы кæй бафарстаид, уый нæ зыд- 
та. Лæппуйæн уæлдай зындæр уый уыдис, æмæ, рæстæмбис бæрæг- 
гæнæнимæ фыццаг семестры стипенди кæй нæ исдзæн. «Афтæмæй 
куыд ахуыр кæндзынæн?» - йæхинымæр иудадзыг сагъæс кодта. 
Зауырбег æмбæрста йе ’мбалы зæрдæйы ахаст æмæ йын уай- 
тагьд ныфсытæ æвæрыныл фæци: 
- Ма тыхс, Таймураз, кæд æз стипенди исон, уæд уал дыууæйæ 
дæр исты хуызы ирвæздзыстæм. Студенттæй, дам, æхца кæмæн нæ 
фæфаг кæны, уыдон рæстæгмæ исты куыстмæ дæр бацæуынц... 
- Æз дæр фехъуыстон, цыма дзы чидæртæ æфсæнвæндаджы 
вагæттæ æвдæлонгæнджытæй фæкусынц... - сдзырдта Таймураз. 
~ Уыцы хъуыддаг æз бæлвырддæр базондзынæн,- загъта Зауыр- 
бег фидарæй, — æмæ уæд рагацау куысты тыххæй вагзалы хица- 
уимæ баныхас кæндзыстæм. Нæ фæнд хъуамæ Мураты зæрдæмæ 
дæр фæцæуа. Æз ын... 
Зауырбег ма цыдæр зæгьынмæ хъавыди, фæлæ уалынмæ кæцæй- 
дæр сæ разы февзæрди Болат, æмæ сæ ныхас æрдæгыл фескъуыди. 
- Ног æрдхæрдтæ та, æвæццæгæн, дунейы ахсджиаг фарстатæ 
лыг кæнынц, - салам раттыны бæсты сæм иуварсæй æрбадзырдта 
уый æмæ цæмæндæр хъæрæй ныххудти. 
- Уыцы фарстатæм нæма рахызтыстæм, — æнцадæй йын дзу- 
апп радта Зауырбег. - Нырма уал мæнæ нæ экзаментыл дзурæм. 
- Таймураз æнхъæл уыд, æмæ та йын ацы хатт дæр тынг хорз 
бæрæггæнæн сæвæрдзысты, — къулыл цы номхыгьд уыдис, уымæ 
ацамонгæйæ, æхсызгонæй бафиппайдта Болат. 
- Æмæ ды та цæуыл цин кæныс, дæхæдæг дæр «рæстæмбис» 
куы райстай, уæд? - сонтæй йæ афарста Таймураз. 
- Мæнæн уый дæр æгъгъæд у, кæйдæртау тынг хорз бæрæггæ- 
нæнтæ райсыныл нæ тох кæнын, - куыдфæндыйæ йæ къух ауыгъта 
уый. Стæй ма йæ ныхасмæ бафтыдта: 
64 

- Æниу мæнæн мæ куыстæн фаг аргъ не скодтой, уыййеддæмæ 
ма дзы æз ме ’мдзæвгæтæй дæр куы спайда кодтон. Уæдæмæ, ахуыр- 
гæнæг, поэзи чи уарзы, ахæм адæймаг нæ разынд... 
- Хатыр бакæн, Болат, кæрты нæм Мурат æнхъæлмæ кæсы, - æнæ- 
вдæлонхуызæй сдзырдта Зауырбег æмæ Таймуразы цонгыл ахæцыд. 
- Æнæуи нæ цыма уынгæ дæр нæ кæны, йæхи афтæ куы дары, 
уæд ыл ацы хатт цы ’рцыди? - Зауырбеджы фарсмæ цæугæйæ, ба- 
дис кодта Таймураз. — Немæ дзурыныл цы схæцыд? 
- Æвæццæгæн ын тынг æхсызгон уыд, ды дæр рæстæмбис кæй 
райстай, уый, - бафиппайдта Зауырбег. - Мæнмæ гæсгæ, йæхи 
бæрæггæнæныл уыйас тыхсгæ дæр нæ кæны. 
~ Æмæ цæмæн тыхса? Уый æнæ стипендийæ дæр æхцахъуаг нæ 
уыдзæн... 
Таймураз йæ ног цæрæнуаты дуарыл куы бахызт, уæд Мурат 
æмæ Изæтбеджы баййæфта хæринаг кæнгæйæ. 
- Цы райстай сочиненийæ? - æмдзыхæй йæ афарстой уыдон. 
- «Рæстæмбис» — æнкъардæй сын дзуапп радта Таймураз. 
- Уый та куыд? - бадис кодта Мурат. - Скъолайы сочиненитæ 
хорз куы фыстай. 
- Æвæццæгæн, афтæ хорз нæ фыстон, - йæ сæр батылдта Тай- 
мураз. 
Изæтбег ын уайтагъд бамбæрста йæ зæрдæйы уаг æмæ исдуг 
хъусæй алæууыд. Стæй уæд загъта: 
- Сæйрагдæр у институтмæ бахауын. Уыйфæстæ, куыд ахуыр 
кæнай, уымæй аразгæ уыдзæн дæ дарддæры фæндаг... 
* * * 
- Уый дыл цы ’рцыди, мæ хъæбул? Къуыримæ дæ царм æмæ 
стджытæ йеддæмæ куы ницыуал баззади! — райхъуысти Бадинæйы 
дисы хъæр, Таймураз дыууæизæрастæу сæ къæсæрæй куы бакасти, уæд. 
- Дæхæдæг мын куы дзырдтай, лæппуйæн нард уæвын не ’мбæ- 
лы, зæгъгæ, - Таймураз худгæйæ йæ мады йæ хъæбысы хæрдмæ 
фелвæста. 
- Уауу! Мæ фæрстæ мын сæттыс! - барæй йæ цæсгом фæтар 
кодта Бадинæ. 
- Хæрæджы цин , дам, дæндагæй у, - аххосджынхуызæй сдзырд- 
та лæппу æмæ йæ мады хъавгæ дæлæмæ ’руагъта. 
- Æвæццæгæн, тынг æххормаг дæ, - Бадинæ æваст пецы ’рдæм 
фæзылд.— Æвæджиауы хъæрмхуыпп мæм ис. 
Таймураз æцæгдæр ныр дыккаг бон хæринаджы хъæстæ нæма 
уыд æмæ æнæ уæлдай ныхасæй стъолы фарсмæ æрбадт. Бадинæ 
йын æрæвæрдта хъæдуры къус кæрдзыны цыппæрæм хаимæ. 
Лæппу зыдæй хæрыныл фæци æмæ уайтагъд йæ къус авдæлон 
кодта. 
- Кæд ма дæ ноджыдæр хъæуы? — афарста мад йæ фырты æмæ 
йын йæ къус йæ разæй систа. 
- Æгъгъæд уал мын у, бафсæстæн, — дзуапп радта Таймураз, 
йæ бынатæй стгæйæ. 
•> Сæбæтх ьуаты Рамалан 
65 

- Таму, уæ экзаментæ куыд цæуынц? 
- Иутæн — хорз, иннæтæн та - ноджы хуыздæр, — хъазæгау 
дзуапп радта Таймураз. - Æз дæр амæлттæ кæнын. 
Нæ йын загъта, иронæй «рæстæмбис» кæй райста, уый. 
- Мурат та, Мурат? Уымæн та куыд цæуынц йæ хъуыддæгтæ? - 
ногæй та афарста Бадинæ. 
- Мурат дæр уал дыууæ экзаменæй хорз бæрæггæнæнтæ райста. 
- Тынг æхсызгон мын у. 
- Мæнæн дæр, - зæрдиагæй бафиппайдта Таймураз. - Ныр- 
тæккæ цæргæ дæр иу ран кæнæм. 
- Ханиффæмæ? - бадис кодта мад. 
- Нæ, уымæй рацыдтæн. Мурат мæ се ’рвадæлты лæппумæ ба- 
кодта... 
Таймураз йæ мадæн цыбырæй радзырдта, Ханиффæйæ цæмæн 
рацыдис, уый. 
- Афтæмæй мын зæрдæ бавæрдта, дæ лæппуйæн мæнмæ хорз 
уыдзæн, зæгъгæ, - арф ныуулæфыд Бадинæ. 
- Æвæццæгæн мын иудадзыг хъæуæй йæхицæн истытæ ласын 
æнхъæл уыд. 
- Æмæ йæ нæ зоны, куыд цæрæм, уый? - йæ сæр батылдта мад. 
Таймураз Бадинæйæн не схъæр кодта, Ханиффæйыл йæ зæрдæ 
тынгдæр цæй тыххæй фæхудти, уый... 
Æхсæвы суанг кæркуасæнтæм нæ бафынæй лæппу. Иннæ хæт- 
тытау та хъуыды кодта Заретæйыл. Къуырийы дæргъы иу бон дæр 
нæ фембæлд чызгыл æмæ нæ зыдта, мединститутмæ кæй нæ ба- 
хаудта, ууыл куыд хъыг кæны, уый. «Дохтыр суæвынмæ бæргæ бæл- 
лыд», - йæхинымæр сдзырдта Таймураз æмæ арф ныуулæфыд. 
«Æхсæрыл сыфтæр нал хæцы. 
Уый, дам, уазалы тыххæй у. 
Æхсæв мыл хуыссæг нал хæцы, 
Уый, дам, уарзоны тыххæйу», — цæмæндæр йæ зæрдыл æрбалæу- 
уыдысты цавæрдæр зарæджы ныхæстæ æмæ йæхимæ æрбамæсты. 
Цыма уыцы зарæг Таймуразыл у! Уарзоныл банымайæн ис æрмæст- 
дæр ахæм чызджы, йæ зæрдæйы рæсугьд æнкъарæнтæ кæмæн рав- 
зæрын кæнай, иудадзыг дын дæ фендмæ чи бæлла. Заретæ та Тай- 
муразыл хъуыды дæр нæ кæны, кæд æй уый йæ цардæй фылдæр 
уарзы, уæддæр. 
Уыцы хъуыдытимæ лæппу æнæнхъæлæджы бафынæй. 
Райсомæй куы райхъал, уæд йæ мады хуыссæн ауыдта афти- 
дæй. «Куыд раджы та фестад! Афтæмæй нæм хъуг дæр куынæ ис», - 
батыхст йæхинымæр, уынгæй йæм, сæ фос хизæнуатмæ чи тардта, 
уыдоны уынæр куы ’рбайхъуысти, уæд. Рудзынгæй акæсгæйæ, Тай- 
мураз фыццаджыдæр бафиппайдта Болаты мад Косерханы. 
- Хæсты рæстæг æддæхъус цы сылгоймæгтæ уыди, уыдон мын 
ныр сæ былтæ асæрфтой æмæ ницыхуызæй дзæбæх сæ лæгтимæ 
цæрынц, - кæмæндæр хъæрæй дзырдта уый. 
- Мæхæмæт дæр, дам, сыл-иу радыгай хорз азылди, - фел- 
хыскъ æй кодта устытæй чидæр æмæ йæ хъæлæсыдзаг ныххудти. 
66 

- Æз Ауызбийы чызг дæн, Ауызбийы, æмæ ахæм дам-думтæм 
мæ хъус нæ дарын! - ноджы хъæрдæрæй загьта ус. - Æниу, цы? Лæг 
лæгыл нымад у, æмæ уадз æмæ йæхи ирхæфса. Мæнмæ, йæ фæлло- 
йæн цы исы, уый хæссæд, уыййеддæмæ цыфæнды дæр кæнæд... 
Косерхан уынджы дæлæмæ аивгъуыдта, фæлæ ма уæддæр иуцас- 
дæр Таймуразмæ хъуысти йæ цъæхснаг хъæлæс. 
- Дысон Болатикк горæтæй нæхимæ ’руади... Дзырдта мын, нæ 
хъæуы фæсивæдæй, дам, экзаменты мæнæй хуыздæр йæ хъуыддаг 
никæмæн цæуы. Хуыцауæй, зæгъын, разы... Æз ын æртæ дзадж- 
джын чъирийы акодтон... 
Чысыл фæстæдæр агьуыстмæ æрбахызт Бадинæ. 
- Косерхан та уынгты дзæнгæда цæгъдгæйæ фæцæуы, — йæ сæр 
батылдта уый. - Йе ’фсæртыл куыройы цалх дæр разилдзæн. Æвæц- 
цæгæн дæ райхъал кодта. 
- Ницы кæны, - загьта Таймураз. - Уæддæр мæ тагьд фæс- 
тæмæ цæуын хъæуы. 
- Дæ кæрдзынтæ дæр та цæттæ сты, - мад æм фæлмæн бахудти. 
- Иучысыл дын æхца дæр ссардтон. 
«Æвæццæгæн та искæмæй æфстау райста», - ахъуыды кодта 
лæппу æмæ уайтагъд фенкъард и. 
Раст уыцы минут æддейæ æрбайхъуыст сылгоймаджы хъæр: 
- Амардта йæ! Бынæй, дам, æй хæрдмæ хъамайæ срæхуыста! 
- Цы ’рцыди? Цы хабар у? Чи кæй амардта?! - фарстой сы- 
хæгтæ сæ кæрæдзийы. 
- Мæхæмæты... Мæхæмæты Афæхъо хъамайæ срæхуыста... — 
кæуынхъæлæсæй дзуапп радта сылгоймæгтæй чидæр. 
- Æмæ зæрондæй æрра сси? Уæздан лæгыл нымад куы у... 
Бадинæ агъуысты астæу цавддурау лæууыд. Таймураз дæр исдуг 
хæлиудзыхæй аззад. Стæй уæд æвиппайды дуар йæ сæрыл ахаста. 
Йæ фæдыл разгъордта Бадинæ дæр. Уайтагьд сыхбæстæ - стырæй- 
чысылæй - удаистæй уынгмæ ракалдысты. 
Чидæртæ уадысты, хъæлæба кæцæй хъуыст, уыцырдæм. Тай- 
мураз дæр уайтагъд сæ фæстæ фæраст. 
Афæхъойы хæдзары цур адæмæй къах бавæрæн нал уыд. Колхо- 
зы машинæйæн азмæлæн нæ уыд æмæ иуцасдæр æнæрынцойæ уасыд. 
- Уæхи иуварс айсут! Лæг сæфгæ кæй кæны, уый нæ уынут?! 
Тагьд æй рынчындонмæ ласын хъæуы! - хъæр кодта хæстыл зилæг 
Темырхъан. 
Æппынфæстаг фæндаг суæгьд ис, æмæ машинæ скуыста. Тай- 
мураз гуыффæйы ауыдта Мæхæмæты уæлгоммæ хуысгæйæ. Темыр- 
хъан ын цавæрдæр урс хæцъилæй ацархайдта йæ цæф бабæттыныл, 
фæлæ йæ хъуыддагæй ницы уадис: Мæхæмæт хъæрзгæйæ йæхи дыу- 
уæрдæм раппар-баппар кодта. Хæцъилыл ранæй-рæтты фæзынди 
туджы фæдтæ. 
- Нæ фелсыр Митя та цы фæци, нæ фелсыр? Ам цæуыннæ ис? 
- райхъуысти зæронд устытæй кæйдæр мæсты хъæлæс. 
- Районмæ, дам, æм цавæрдæр æмбырдмæ фæсидтысты, — дзуапп 
ын радта лæгтæй чидæр. 
67 

— Æрмæстдæр æмбырдты бадын зонæм, æндæр ницы. Ам лæг- 
мæрдтæ кæй цæуы, ууыл та хъуыдыгæнæг нæй, — бахъуыр-хъуыр 
кодта зæронд ус. 
Машинæ куыддæр йæ бынатæй фенкъуысти, афтæ йæ размæ 
дæлæрдыгæй кæугæйæ сызгьордта Косерхан дæр. 
— Мæнæ мыл сæумæрайсом цы бæллæх æрбамбæлд! — йæ уæр- 
джытæ ныххоста ус. - Мæнæ куыд бабын дæн! 
Шофыр машинæ фæурæдта, æмæ Косерхан цæстыфæны- 
къуылдмæ гуыффæйы балæууыд. Йæ лæджы ахæм тæригьæддаг уавæ- 
ры ауынгæйæ, ус бынтондæр æррайы хуызæн сси. 
— Фæлæууæд дæ ныццæвæг, æз æй кæд ахæстоны нæ бамбийын 
кæнон! Кæд ын æз йæ бинонты дæр ма нæ фесафон! - Афæхъойы 
хæдзары ’рдæм йæ тымбылкъух тилгæйæ, хъæр кодта уый. 
Машинæ рыгкалгæ хъæугæрон куы фæаууон, уæд адæм сабыр- 
гай сæ хæдзæрттæм цæуын райдыдтой. Чидæртæ ма уынджы æмбыр- 
дæй лæууыдысты æмæ дзырдтой, хабар куыд рауад, ууыл. 
Ныхæстæм хъусгæйæ, Таймураз базыдта, паддзахадæй хæстæ чи 
дары, уыдоныл зилджытæ райсомæй Афæхъойы дуармæ кæй æрлæу- 
уыдысты, уый. Зæронд лæг йæ хъуг хизынмæ рацæйтардта æмæ сæ 
куы ауыдта, уæд æнæбары фæстæмæ мидæмæ фæзылд, фæлæ йæ 
уыдон фæурæдтой. Афæхъо сæргуыбырæй сæ разы æрлæууыд. 
— Æвæццæгæн дæ хæстæ бафидын ферох ис, - æлхыскъгæнæ- 
гау ын загъта æрбацæуджытæн сæ хистæр. 
— Рох мæ бæргæ нæу, мæ хур, - аххосджын хъæлæсы уагæй дзуапп 
радта Афæхъо. - Фæлæ мæм ныртæккæ æхца нæма ис. Мæнæ та ба- 
зармæ уæймæ цыдæртæ ласын æмæ сын кæд исты капеччытæ райсин... 
Раст уыцы минут, йе ’намондæн, сæ цуры йæ саргъыбæх фæу- 
рæдта Мæхæмæт. 
— Кæдмæ сæ расай-басай кæндзынæ, кæдмæ? — мæстыхуызæй 
йæ уæлбæхæй афарста уый. - Уæлмæрдты де ’мгæрттæн сæ цырты- 
тæн сæ фыстытæ дæр ма куы ссыдысты, уæд дæ цахъхъæн лæгæн 
сайын худинаг нæу? Æви зæронд цæстфæлдахæг дæ? 
— Куыд?!.. Куыд загьтай, куыдзы хъыбыл?! - йæ бынаты хæрдмæ 
фæхаудта Афæхъо. Фæлæ йæ цыма Мæхæмæт хъусгæ дæр нæ фæ- 
кодта, уыйау хæстыл зилджытæн æваст йæ ехсы хъæдæй Афæхъойы 
хъугмæ ацамыдта. 
— Уæ рæстæг цæмæн сафут йемæ дзурыныл? Уæртæ-ма йын 
хæстæм йæ заинаг хъуг атæрут... 
Мæхæмæт ма хъавыди цыдæр зæгъынмæ, фæлæ уæдмæ Афæхъо 
йæ фарсæй æвиппайды йæ хъама фелвæста æмæ дзы уæлбæхмæ ба- 
рæджы срæхуыста. 
~ Схæцон ма йыл, Мæхæмæт? Схæцон ма йыл? — бынæй йæ 
хæрдмæ мæстæймарæгау фарста Афæхъо, цалынмæ уый уадзыгæй 
рыг фæндагмæ не ’рхауд, уæдмæ... 
Фæдисмæ чи æрæмбырд, уыдонæн сæ фылдæр уыдысты Афæ- 
хъойы фарс, фæлæ уæддæр, Мæхæмæтмæ йæ хъама кæй сласта, уый 
растыл нæ нымадтой. 
Уыцы бон Афæхъойы ахæстонмæ аластой... 
68 

* * * 
Фæссихор, консультацийы фæстæ, Таймураз æмæ Мурат сфæнд 
кодтой паркмæ ацæуын. Сæ дыууæмæ дæр хорз касти уым, Терчы 
был, хибар ран, сæхи фæлварæнтæм цæттæ кæнын. Раттын ма сæ 
хъуыд æрмæстдæр иу фæлварæн - историйæ.Уыцы предмет Тайму- 
раз скъолайы Мураты хуызæн хорз нæ зыдта, фæлæ дзы уæддæр 
æвзæр бæрæггæнæн никуы райста. 
- Ды литературæ фылдæр уарзыс, æз - истори, - арæх дзырдта 
йе ’рдхордæн Мурат. - Хицæн факультеттæ дæр уымæн равзæрстам... 
- Абон, цымæ, Болат консультацимæ цæуылнæ фæзынд? - фæн- 
дагыл Мураты афарста Таймураз. - Кæд Мæхæмæт тыхстдæр у? 
~ Уымæн, дам, ницы тас у, - загьта Мурат. - Рог цæф, дам, 
уыд æмæ, дам, æй тагъд рынчындонæй рафысдзысты. 
~ Цы хорз у! - сцин кодта Таймураз.- Уæд, чи зоны, Афæхъойы 
дæр ахæстонæй рауадзой. Зæронды хатыр ын уæддæр бакæндзысты. 
- Ууыл зын баууæндæн у, - йæ сæр батылдта Мурат. - Косер- 
хан, дам, æм фыццагау тынг æртхъирæнтæ кæны. Цыма йыл суанг 
республикæйы прокурормæ дæр йæ хъаст бахæссинаг у? 
Лæппутæ æмбæрстой Афæхъойы уавæр, æмæ йын сæ дыууæ дæр 
тæригъæд кодтой. 
- Йе ’ртæ фыртæй, мæгуыр, хæстæй иу уæддæр куы раздæхта- 
ид! - арф ныуулæфыд Таймураз. 
- Уæд æм Мæхæмæт ахæм дзыхы уагæй дзурын бæргæ нæ ба- 
уæндыдаид, - мæстыйæ бафиппайдта Мурат. 
Лæппутæ исдуг цыдысты æнæдзургæйæ... 
Парчы бандæттæ иууылдæр уыдысты ахст. Адæмæй чи газеты 
каст, чи чиныджы, чи та йæ хъуыдыты аныгъуылд. Таймураз цады 
доныхъазты хъалхуызæй ленкгæнгæйæ куы ауыдта, уæд æнæбары йæ 
бынаты дзыхълæуд фæкодта æмæ сæм дисгæнгæйæ кæсыныл фæци. 
- Ахæм ма дзы рæсугъд мæргьтæ уыдзæн! - хъæрæй сдзырдта 
Таймураз æмæ йæ къухæй доныхъазтæм ацамыдта. 
- Физонæгæн цы хорз уаиккой! - Таймуразы хъæлæсы уаг 
фæзмгæйæ, загъта Мурат, фæлæ йæм йе ’рдхорд æфхæрæндзастæй 
куы бакаст, уæд худгæйæ йæ ныхасыл бафтыдта: 
- Хъазгæ кæнын, Таму, хъазгæ... Æцæгдæр, æмбисонды рæ- 
сугьд сты... 
Мурат ма цыдæр зæгъынмæ хъвыди, фæлæ уыцы рæстæг хи- 
конд сакъадахы фæстæйæ разынди цъæхахуырст лодкæ, æмæ лæп- 
пуйæн йæ дзых хæлиуæй аззади: бадтысты дзы Болат, Заретæ æмæ 
Агуындæ. Таймураз сæ нæма бафиппайдта æмæ фыццагау касти, 
доныхъазтæ кæрæдзийы фæдыл сабыргай куыд ленк кæнынц, уымæ. 
- Нæ хъæуккæгтæ сæ фæллад уадзынмæ куыд дæсны сты! - 
лодкæйы ’рдæм худгæйæ ацамыдта Мурат. — Ацы бон дæ хæстæ- 
джыты чызг доныхъазæй рæсугьддæр у. 
Таймураз дæр сæ ауыдта, æмæ æвиппайды йæ цæсгом фæтар ис. 
- Цавæр хæстæг мын у? — мæстыйæ Терчы ’рдæм былмæ фæ- 
раст и уый. — Тæрхъусы басы бас... 
69 

Йæхинымæр та дзырдта: «Нал æй уарзын, мæ удхæссæг феста- 
ди! Никуы йæ уарзтон! Мæхицæн уарзондзинад æрхъуыды кодтон...». 
Таймураз æнхъæл уыд, Мурат дæр йæ фæстæ цæуы, зæгъгæ, 
фæлæ ма уый иуцасдæр цæмæндæр цады был лæугæйæ аззад. 
- Йæ, уæртæ хуыскъастæутæ, бындзытæ сурæг æмбал уæ нæ 
хъæуы? - Таймуразмæ æрбайхъуыст Мураты мæстæймарæн хъæ- 
лæс, æмæ æнæбары фæстæрдæм фæзылди. 
Лодкæ уайтагъд сакъадахы аууон фæци. 
- Мæ разæй цæмæн ратахтæ, цæмæн? — Терчы был Таймуразы 
бустæхуызæй афарста Мурат. - Уадз æмæ йæ зоной, кæй сæ фед- 
там, уый. Адæм сæхи экзаментæм цæттæ кæнынц, Болат та... 
- Уый, æвæццæгæн, йæ зæрдæ дары, афтæмæй дæр институтмæ 
кæй бахаудзæн, ууыл, — йæ къух куыдфæндыйæ ауыгъта Таймураз. 
~ Фæлæ нæ чызджытæ та, нæ чызджытæ! Цыма сæ æппындæр ницы 
мæт ис... 
- Мæнмæ дæр уый тынг диссаг кæсы, - ныллæггомау сисыл 
йæхи æруадзгæйæ, загъта Мурат. Таймураз дæр æнкъардæй йæ 
фарсмæ æрбадт. 
Исдуг лæппутæ кастысты, сæ бынмæ лакъон доны уылæнтæ, 
сæппар-сæппаргæнгæ, семæ дæлæрдæм бæласы къалиутæ, хъæды 
лыггæгтæ, фæйнæджы гæбæзтæ куыд хастой, уымæ. Бæрæг уыд, 
хæхты та æрæджы тыхджын къæвда кæй рацыд, уый. 
«Нæ йæ уарзын, - ногæй та йæхинымæр сдзырдта Таймураз. — 
Уый дæр мæ нæ уарзы... Болаты уарзы...» 
Мурат йæ чиныг рафæлдæхта. Таймураз дæр йæхи чиныджы 
кæсæг скодта, фæлæ дзы исдуг йæ сæрмæ ницы цыд. 
- Цыма нæ абон Терчы уынæр хъыгдары, афтæ дæм нæ кæсы? 
— иузаман Таймуразы афарста Мурат æмæ йæ чиныг бахгæдта. - 
Уæд та нæ кæрæдзимæ фарстатæ дæттыныл авзариккам? 
- Цы? Цы загьтай? Цавæр фарстатæ? - Таймураз æм дисхуы- 
зæй бакаст. 
- Фынæй бадæ æви цы? Нæ кæрæдзимæ, зæгъын, историйæ 
фарстатæ дæттын афæлварæм? 
- А-а-а... Табуафси... Ды уал райдай... 
Мурат æм фарстатæ дæттыныл фæци, фæлæ дзы Таймураз иуæн 
дæр раст дзуапп нæ лæвæрдта: хæццæ кодта азтæ, цаутæ, архайджы- 
ты нæмттæ. 
- Хъазгæ мæ кæныс æви цы? - фæстагмæ йæм æрбамæсты 
Мурат.- Кæд дæ æрмæг фæлхат кæнын нæ фæнды, уæд мын æй 
зæгъ, æмæ дæ иу ран ныууадзон... 
Мурат æм мæстыхуызæй кæй кæсы, уый куы бафиппайдта Тай- 
мураз, уæд ын æнæбары хатыркурæгау йæ цонгмæ февнæлдта. 
- Нæ, нæ, — йæ сæр батылдта лæппу. — Ацы хатт мæ хъуыдытæ 
иууылдæр дæуырдæм сараздзынæн... 
- Мæнырдæм? - Мурат дисгæнгæ йе ’рфгуытыл уæлæмæ схæ- 
цыд. — Æмæ дын ныронг кæцырдæм арæзт уыдысты? 
Таймуразæн æваст йæ цæсгом фæсырх æмæ йæхи доны уылæн- 
тæм кæсæг акодта... Куыдфæстæмæ æнæкъуылымпыйæ дзуапп дæт- 
70 

тын байдыдта алы фарстайæн дæр. Муратæн æхсызгон уыд, йе 
’рдхорд æрмæг хорз кæй зоны, уый. 
- Ныр та мæм ды райдай фарстатæ дæттын, - загьта Таймуразæн... 
Суанг изæрмæ сæхи фæцæттæ кодтой лæппутæ сæ фæстаг фæл- 
варæнмæ. Фаг-иу цы æрмæг нæ зыдтой, уый-иу бакастысты чи- 
ныджы æмæ та-иу ногæй сæ кæрæдзимæ фарстатæ дæттыныл фес- 
ты. Æрмæстдæр, парчы ранæй-рæтты цырæгътæ куы ссыгъдысты, 
уæд рараст сты лæппутæ Изæтбеджы фатермæ. Бæлæсты ’хсæнты 
фæндæгтыл адæм сындæггай тезгьо кодтой. Хæстæг кæцæйдæр хъуы- 
сти фæндыры цагъд æмæ къухæмдзæгьд. Цады лодкæтæ бабирæ сты. 
Таймураз сыл æнæбары йæ цæст ахаста, раст цыма се ’хсæн Заре- 
тæйы фенынмæ хъавыд, уыйау. Уыцы минут та цæмæндæр йæ зæр- 
дыл æрбалæууыд, кæддæр сын Болат Муратимæ йе ’мдзæвгæ куыд 
касти, уый. Уацмысы архайд цыдис абухгæ денджызы. Æрра уылæнтæ 
лодкæйы кæдæмдæр хастой Бæиæ 3-йы. Зын базонæн нæ уыд, уым 
Болат æмæ Заретæ кæй бадтысты, уый. «Ææмæ 3-йы кæрæдзийæ чи 
фæхицæн кæна, ахæм зæххы цъарыл нæй», - ахæм рæнхъытæй фæци 
уæд йе ’мдзæвгæ. «Æвæццæгæн та абон дæр Болат Заретæйæн уыцы 
’мдзæвгæ касти», - мæсты худт бакодта Таймураз... 
Æхсæвы та йæ хуыссæджыхай кæдæмдæр фæлыгъди. Йæ хъуы- 
дытæ иууылдæр уыдысты Заретæйыл, æрмæст, «нæ йæ уарзын», 
зæгъгæ, йæхинымæр иунæг хатт дæр нал загъта... 
* * * 
Институтмæ чи цыд, уыдонæн сæ нымæц къаддæрæй-къаддæр 
кодта. Фæстаг фæлварæнмæ дзы се ’мбисæй фылдæр нал баззад. 
Бирæтæ истой сæ гæххæттытæ æмæ здæхтысты сæ хæдзæрттæм. 
Иуæй-иутæ та сæ лæвæрдтой техникумтæм. 
Таймураз кæд историйæ йæхи хорз бацæттæ кодта, уæддæр тар- 
сти, исты фарстайæн дзуапп раттынмæ куынæ сарæхса, уымæй. 
«Гал бастыгъд и, æмæ кард йæ къæдзилыл асаст, зæгъгæ, мыл 
уыцы æмбисонд куынæ ’рцæуид», — йæхинымæр хъуыды кодта лæп- 
пу, аудиторийы цур лæугæйæ. Уалынмæ дуарæй рахызт, дзуапп 
дæттынмæ кæй бахуыдтой, уыдонæй иу. Йæ хæдфæстæ мидæмæ 
фæдзырдтой Таймуразмæ дæр. Фæйнæджы раз дзуапп раттынæв- 
вонгæй лæууыдис Зауырбег. Рæбынæй та йæхи цæттæ кодта Болат. 
Таймураз стъолæй билет систа æмæ йын ахуыргæнæг цы уæгъд бы- 
натмæ ацамыдта, уым æрбадт. Фарстатæм куы ’ркаст, уæд бамбæр- 
ста, хорз сæ кæй зоны, уый, æмæ æхсызгонæй сулæфыд. Уæдмæ 
Зауырбег дзурын райдыдта. Ахуыргæнæг æм куыд лæмбынæг хъуы- 
ста, уымæй бæрæг уыд, дзуапп йæ зæрдæмæ кæй цæуы, уый. Зауыр- 
бег дзырд куы фæци, уæд дзы ахуыргæнæг раппæлыди æмæ йын 
тынг хорз бæрæггæнæн сæвæрдта. 
Зауырбеджы фæстæ дзуапп дæттынмæ рахызти Болат дæр. Уый 
фыццаг цæмæндæр ахуыргæнæгæн йæ сæрæй акуывта, мидбылты 
йæм бахудт, стæй уæд хъæрæй дзурын райдыдта коллективизацийы 
фарстайыл. 
71 

- Дæ хъæлæс чысыл фæныллæгдæр кæн. Де ’мбæлтты хъыгда- 
рыс, - йæхи йæм нал баурæдта ахуыргæнæг. 
- Хатыр... Хатыр мын фæуæд... - йæ галиу къух йæ риуыл авæрд- 
та Болат æмæ та ахуыргæнæгмæ йæ мидбылты бахудти. - Мæ сы- 
вæллоны бонтæй нырмæ мæм уыцы хъæндзинад ис. 
Болат авзæрста сабырдæр дзурыныл, фæлæ та уайтагъд йæ хъæ- 
лæс фæбæрзонддæр. Уымæй уæлдай ма йæ къухтæ дæр тилын бай- 
дыдта, æмæ ахуыргæнæг æнæразыхуызæй йæ сæр банкъуыста. 
- Коллективизаци зæхкусæджы фервæзын кодта мæгуырдзи- 
надæй. Ныртæккæ алы колхозон дæр йæхи нымайы амондджыныл, 
- дзырдта Болат æнæрхæцгæйæ, - уымæн æмæ азæй-азмæ йæ цард 
хуыздæрæй-хуыздæр кæны. 
- Æвæццæгæн, уæхи колхозы тыххæй дзурыс, — бафиппайдта ахуыр- 
гæнæг, æмæ Таймуразмæ афтæ фæкаст, цыма Болаты æфхæргæ кæны. 
Фæлæ йын Болат йæ уайдзæф ницæмæ ’рдардта. 
- Раст мæ бамбæрстай, - фидарæй загьта уый. - Мæнæн мæ 
фыд Мæхæмæт колхозы сæрдарæй кусы, æмæ зонын, йæ цардæй 
тынг разы кæй у, уый. 
- Дæ дзуаппыты иумæйаг дзырдтæ бирæ кæй уыдис, уый тых- 
хæй дын «рæстæмбис» æвæрын. Институты дæ дæхиуыл зæрдиаг- 
дæрæй бакусын хъæудзæн, - фæллад хъæлæсы уагæй бафиппайдта 
ахуыргæнæг. 
Болатæн йæ цæсгом суанг йæ хъусты онг сырх-сырхид афæл- 
дæхт: бæрæг уыд, хуыздæр бæрæггæнæн райсынмæ æнхъæлмæ кæй 
касти, уый. 
- Куыд... - хъавыд цыдæр зæгъынмæ, фæлæ афойнадыл йæхи- 
уыл фæхæцыд æмæ тæргайхуызæй, йе ’рттиваг туфлитæй пъолыл 
къуырцкъуырцгæнгæ, дуары æдде фæци. Ахуыргæнæг цæмæндæр 
йæ мидбылты бахудт... 
Таймураз дзуапп дæттынмæ куы рацыд, уæд иуцасдæр, цæмæй 
райдыдтаид, уый нæ зыдта. Æвæццæгæн, тарсти, Болаты хуызæн 
уымæн дæр ахуыргæнæг йæ ныхасы уæлдай истытæ куы бафип- 
пайа, уымæй. Ахуыргæнæг æй йæ сæрæй йæ къæхты онг абарста 
æмæ йæ æнæнхъæлæджы афарста: 
- Сымах хъæуы дæр колхозонтæ афтæ хорз цæрынц? 
- Мах Болатимæ æмхъæуккæгтæ стæм... - къуызгæ дзуапп рад- 
та Таймураз. 
- А-а-а... - ахуыргæнæг йæ мидбылты куыддæр бахудæгау кодта. 
— Уæдæ уæд зын раиртасæн нæу, уæ хъæуы адæм куыд цæрынц, уый... 
Таймураз бынтондæр ныфсæрмы ис. 
- Дæ дарæсæй æфсæрмы ма кæн, — æнæнхъæлæджы йын рæв- 
дауæг хъæлæсы уагæй загъта ахуыргæнæг. — Æз дæр кæддæр инсти- 
тутмæ раст ахæм хæцъилдзабырты фæцыдтæн. 
Фæстаг ныхæстæ Таймуразæн ныфсы хос фесты æмæ уæндон- 
дæрæй райдыдта йæ билетæн дзуапп дæттын. Рæстæгæй-рæстæгмæ- 
иу ахуыргæнæг йæ сæр разыйы тылд кæй бакодта, уымæй бæрæг 
уыдис, Таймуразы зонындзинæдтыл гуырысхо кæй нæ кæны, уый. 
- Молодец! — раппæлыди дзы ахуыргæнæг. — Хъуамæ дæ хорз 
студент рауайа... 
72 

- Цы райстай? 
- Цы дын сæвæрдта? - къæлидоры Таймуразы цымыдисæй 
фæрсынтыл фесты чызджытæ, æмæ та сæм уый иннæ хæттытау æнæ- 
дзургæйæ йæ экзаменты гæххæтт равдыста. 
- «Иттæг хорз!» — фæхъæр кодта чызджытæй иу. - Цы тæхудиаг 
дæ! Æз «рæстæмбисыл» дæр сразы уаин. 
Таймураз рудзынджы раз ауыдта Зауырбеджы æмæ йæм цин- 
гæнгæйæ бауад: 
~ Арфæ дын кæнын дæ хорз бæрæггæнæнимæ! - загъта йын 
Таймураз. 
- Æз та - дæуæн! - загьта Зауырбег. 
- Ныр нæ бон у, æмæ нæхи студенттыл банымайæм! — Тайму- 
раз ын зæрдиагæй йæ къух нылхъывта. 
- Фæлæуу уал. Бардзырд куы нæма ис, - йæ сæр батылдта 
Зауырбег, фæлæ йæ цæсгомыл бæрæг уыд, уый дæр йæхи студентыл 
кæй нымайы, уый. 
Болат сæм иуварсæй касти хæрамхуызæй. Уалынмæ къæлидоры 
кæронæй æрбазынд Мурат дæр. Лæппутæ йæ куы ауыдтой, уæд уай- 
тагъд йæ размæ фæраст сты. 
- Дæуæн дæр дæ хъиамæт ахицæн? - афарста Таймураз Мураты. 
- Уæдæ ам цы ми кæнын? - йæ фарстæн ын фарстæй дзуапп 
радта Мурат. 
- Æмæ цы райстай? 
- «Иттæг хорз». Сымах та? 
- Махæн дæр фæйнæ ахæм бæрæггæнæны саккаг кодтой. 
- Уæдæ уæд æртæйæ дæр фесгуыхтыстæм, - æхсызгонæй загъта 
Мурат. 
Суанг изæрмæ лæппутæ фæтезгъо кодтой проспекты. Дзырдтой 
сæ фидæныл. Институтмæ кæй бахаудтой, уый тыххæй сæхи ны- 
мадтой амондджыныл. Таймуразæн йæ цæстытыл уади, Бадинæ хабар 
куы базона, уæд куыд цин кæндзæн, уый, æмæ æнæбары йæ мид- 
былты худти. 
Изæрæй цырæгътæ куы ссыгьтой, уæд проспект уæлдай рæсугъд- 
дæр фæци. Куыдфæстæмæ цæуджытæ фылдæрæй-фылдæр кæнын 
байдыдтой. Алырдыгæй хъуысти фæсивæды хъæлдзæг ныхас æмæ 
худын. Цырæгъты рухсмæ адæм се ’ппæт дæр Таймуразмæ кастыс- 
ты уæлдай аив æмæ зæрдæмæдзæугæ. «Æвæдза, горæтæгтæ уындæй 
хъæуккæгтæй дзæбæхдæр сты», - ахъуыды кодта уый, тезгьогæн- 
джытыл йæ цæст хæсгæйæ. 
Иу ран лæппутæ бамбæлдысты Болатыл, фæлæ сæ уый йæхи 
нæуынæг скодта. 
- Уæ хъæуккаг ныридæгæн куыд схъал ис! - цæмæй йæ Болат 
фехъуса, афтæ хъæрæй сдзырдта Зауырбег. — Раст цыма горæты 
райгуырд æмæ уæ зонгæ дæр нæ кæны, йæхи афтæ дары! 
- Фæстæдæр фенай, - йæ дзырд æм баппæрста Мурат! - Мæнæ 
студенты билет йæ къухы куы бафта, уæд, хъæуæй кæй рацыд, ууыл 
сæтгæ дæр нал бакæндзæн. 
Болат сын сæ ныхæстæ ницæмæ ’рдардта. Æрмæст, йæ сæр бæр- 
зонд даргæйæ, йæ цыдыл бафтыдта... 
73 

— Æвæццæгæн уæм хæрам у, историйæ уымæй хуыздæр бæрæг- 
гæнæнтæ кæй райстат, уый тыххæй, - худгæйæ сдзырдта Мурат. 
— Уæд æй, парчы тезгьо кæныны бæсты, йæхи хуыздæр ба- 
цæттæ кæнын хъуыд, - загъта Таймураз, Болаты фæстæ кæсгæйæ. 
Таймураз сæхимæ куы ’рцыд, уæд Бадинæ фыркатайæ йæхи- 
цæн иу ран бынат нал ардта. Ноджы ма куы фехъуыста, Болат ин- 
ститутмæ кæй бахауд, уый тыххæй йын стыр куывд кæнынмæ хъа- 
вынц, зæгъгæ, уæд æй скæуынмæ бирæ нал хъуыд. 
— Мæнæн та Таймуразæн мæ бон æртæ чъирийы скæнын дæр 
нæу, - хъаст кодта сыхæгтæн. 
Лæппу архайдта йæ мады æрсабыр кæныныл, фæлæ йын йæ 
бон ницы уыд. 
— Хуыцауы зæрдæ мыл куы фæхуда, йæ ном ын куы ницæмæй 
ссарон, уæд? - сагъæссаг фæци ус. 
Йе ’намондæн, сыхæгтæй дæр дзуллаг никæмæ разынд, æмæ 
Бадинæ бынтондæр стыхст. 
— Ды нæм искæцæй куы фæзынис, уæд нæ мæгуырдзинадæй 
бæргæ фервæзиккам, - арæх-иу дзырдта кæуæгау, сынтæджы сæрмæ 
йæ лæджы хуызистмæ кæсгæйæ. 
Бирæ хæттыты йæ баййæфта Таймураз къамимæ ныхас кæн- 
гæйæ, æмæ йæм-иу уæд афтæ каст, цыма зæронддæр фæвæййы, 
уыйау. Ахæм рæстæг-иу Таймуразæн цæмæндæр йæ зæрдыл æрба- 
лæууыд, Болат, историйæ экзамен дæтгæйæ, сæ колхозонты цар- 
дæй куыд æппæлыд, уый, æмæ та йæм-иу йæхимидæг æрбамæсты: 
«Мæхæмæты бинонтæн дæр махау сæ къæбиц афтид куы уаид, уæд 
Болат ахæм æдылы нæхæстæ нæ кодтаид». 
Уæддæр Бадинæйæн цыдæр амæлттæй йæ къухы бафтыд нарт- 
хоры ссадæй чъиритæ скæнын æмæ йæ сыхæгты сæхимæ ’рбахуыд- 
та. Адæм ын арфæтæ кодтой, Таймураз институтмæ кæй бахауд, 
уый тыххæй. 
— Ныр мацæмæйуал тæрс, - дзырдта йын сыхæгты хистæр сыл- 
гоймаг Бæмбæг, — Таймураз дын ахуыргæнæг суыдзæн, æмæ дæ дæ 
зынтæ ферох уыдзысты. Кæд уæдмæ дæ мой дæр искæцæй фæзы- 
нид. Цы нæ ’рцæуы? Дæлæ, дам, Бруты кæмæндæр йæ бæлццон 
хæстæй нырма ныр раздæхт... 
Уыцы ныхæстæм Бадинæ аивæй скаст йæ лæджы хуызистмæ, 
æмæ йæ цæсгом зына-нæзына фæсырх. 
Чысыл фæстæдæр сыхæгтæ райдыдтой Мæхæмæты кой кæнын. 
— Дыма йыл ницы ’рцыд, йæхи афтæ дары, - загьта лæгтæй 
иу. — Йæ бæхыл та уынгты дыууæрдæм кæнын райдыдта. 
— Æмæ йыл ахæмæй цы ’рцыд? — йæ ныхас ын айста иннæ лæг. 
— Рог цæф уыди, æмæ йæ уайтагъд рынчындонæй рафыстой. 
— Уæдæ уæд аххос йæхимæ цæуылнæ райсы æмæ Афæхъойы 
ахæстонæй цæуылнæ рауадзын кæны? Зæронд лæг рынчын куы у... 
- райхъуысти устытæй кæйдæр мæсты хъæлæс. 
— Цалдæр лæгæй йæм бæргæ æрхатыдыстæм, цæмæй Афæхъойы 
74 

ахæстонæй рауадзын кæна, фæлæ нæм нæ байхъуыста, - дзуапп ын 
радта лæгтæй чидæр. - Закъон, дам, не ’ппæтæй дæр тыхджындæр 
у, æмæ, дам, йæ сæрты ахизын чи фæлвара, уый, дам, хъуамæ карз 
æфхæрд æййафа. Ныр, дам, ын мæнæн мæ бон ницыуал у. 
- Куы йæ фæндид, уæд закъоныл дæр фæуæлахиз уаид, - хъæ- 
рæй бафиппайдта сыхы хъайтардæр ус Азырхан. - Æдзух сæм го- 
рæтæй хицауад сæ машинæтыл куы цæуынц æмæ сын Косерхан сæ 
разы дзаджджын уæлибæхтæ сау бæгæныимæ куы ’рæвæры, уæд йæ 
бон куыд ницы у? Уæдæмæ хъæуæн йæхицæй чысыл хуыцау сарæз- 
та, æмæ йыл æцæг Хуыцауы зæрдæ фæхудæд! 
«Ахæм зæронд лæджы ахæстоны хъуамæ бирæ ма фæдарой, — 
йæхинымæр сдзырдта Таймураз. — Кæддæр колхозæн диссаджы 
дыргъцæхæрадон кæй скодта, уый хатырæй йæ уæддæр рауадздзыс- 
ты». Æмæ йæ зæрдыл æрбалæууыд, дæсæм къласы сын ирон æвзаг 
æмæ литературæйы ахуыргæнæг Мырзабег хъæуы зынгæдæр колхо- 
зонтæй иуыл сочинени ныффыссын куы бахæс кодта, уæд Тайму- 
раз Афæхъойы кæй равзæрста, уый. Лæппу тынг уарзта зæронд лæ- 
джы цæхæрадоныл фæлгæсын, уæлдайдæр та уалдзыгон. Бæлæстæн- 
иу сæ дидинджытæ урс пакъуыйау куы райхæлдысты, уæд сæм-иу 
кæсынæй нал æфсæст. Таймуразæн йæ къухы бафтыд Афæхъойы 
цæхæрадоны рæсугъддзинад равдисын. Уый хорз спайда кодта ирон 
дзырды хъæздыгдзинадæй, ссардта фаг ахорæнтæ зæронд лæджы 
сурæт саразынæн. 
Ахуыргæнæг ын йæ сочинени куы бакаст, уæд дзы тынг раппæ- 
лыд æмæ йын бафæдзæхста, цæмæй йæ очеркы хуызы районы га- 
зетмæ арвита. Таймуразмæ йæ куыст мыхуыры аккаг нæ касти æмæ 
йæ нæ фæндыд, цæмæй йыл редакцийы кусджыты зæрдæ фæхуда. 
Фæлæ йæ Мурат иу ран нал уагьта, ахуыргæнæджы фæндон сæх- 
хæст кæн, зæгъгæ. 
- Кæд дын мыхуыры аккаг нæ уа, уæд дын æй фæстæмæ рар- 
витдзысты, æндæр цы? Дæ орден дын, мыййаг, куынæ айсдзысты... — 
иудадзыг æй цырен кодта уый. 
Фæстагмæ Таймураз сразы ис Муратимæ. 
Рацыди иу мæйы бæрц. Редакцийæ ницы хабар уыд. «Æвæццæ- 
гæн æй бырæттæ калæн чыргьæды ныппæрстой», - йæхинымæр 
алыг кодта Таймураз, æмæ йын цæмæндæр фенцон и. 
Фæлæ иубон куыддæр сæ къласы дуарæй бакаст, афтæ йе 
’мбæлттæ æмхуызонæй хъæр кæныныл фесты: 
- Шолохов! Шолохов нæм æрбацыд! 
- Нæ къласы ног Шолохов фæзынд! 
Таймураз йæ бынаты сагъдауæй аззади. 
Лæппу фыццаг не ’мбæрста, йе ’мбæлттæ афтæ цæмæн хъæр 
кæнынц, уый, фæлæ Мураты къухы газет куы ауыдта, уæд бамбæр- 
ста, йæ очерк мыхуыры кæй рацыд, æмæ йæ цинæн кæрон нал уыд. 
- Арфæ дын кæнæм! - Мурат æм цинхуызæй газет бадардта. 
- Арфæ дын кæнæм! Арфæ дын кæнæм! - алырдыгæй схор-хор 
кодтой чызджытæ. 
Болат сыл былысчъилæй йæ цæст ахаста. 
75 

- Дæ зæрдæмæ нæ цæуы Таймуразы очерк?! - бадис кодта За- 
риффæ. 
- Æмæ уый цæй очерк у? - йæ фарстæн ын фарстæй дзуапп 
радта уый. - Районы газеты цынæ рауадзынц? 
Таймураз уыцы ныхæстæ куы айхъуыста, уæд æнæнхъæлæджы 
йæ цин æрбайсæфт. Дыккаг бон скъолайы цур хæрхæмбæлд фæци 
колхозы сæрдар Мæхæмæтимæ. 
- Хъæуы Афæхъойæ хуыздæр лæг не ссардтай? - сонтæй йæ 
афарста уый. - Фæскомцæдисон куы дæ, уæд, æппæлинаг чи у, 
уый ныры онг нæма базыдтай? 
Таймураз, цы загътаид, уый нал зыдта. 
- Ацы хатт ма дæ зæрды искæуыл ныффыссын куы уа, уæд 
дзы-иу фыццаг мæн бафæрс, уымæн æмæ колхозæн хицау æз дæн, 
- цыма йæ маст тыххæй урæдта, ахæм хъæлæсы уагæй йæ ныхасмæ 
бафтыдта Мæхæмæт. 
Цалынмæ Таймураз, лæгæн цы дзуапп ратта, ууыл хъуыды код- 
та, уæдмæ уый йæ бæх размæ фесхуыста æмæ ма йе уæхсчы сæрты 
фæстæмæ радзырдта: 
- Дæу скъолайы цæуыл ахуыр кæнынц, уый базон!.. 
...Сыхæгтæ сæхимæ куы ахæлиу сты, уæд Бадинæ разыхуызæй 
загьта: 
- Бирæ арфæтæ нын фæкодтой. Кæд ныл сæ куывдтытæ æрцæ- 
уиккой æмæ дæ фыд дæр искæцæй нæхимæ фæзынид! Институтмæ 
кæй бахаудтæ, уый йын стыр æхсызгон уаид. Хæрзаг зæгъид, дæ 
афæдзы куывды дын дæ цуры алцытæ куы æрæвæрдтам, уæд фыц- 
цагдæр чиныг хуымæтæджы нæ равзæрстай, зæгъгæ, — Бадинæйæн 
æваст йæ зæрдæ ’рбауынгæг æмæ йæ куатæйы кæронæй йæ цæс- 
сыгтæ асæрфта. Лæппу хъавгæ йæ мады йæ хъæбысы ’рбакодта. 
Æхсæвы Таймураз йæ фыны уыдта Афæхъойы. Цыма йын аст 
азы ахæстоны фæбадыны тæрхон куы рахастой, уæд иудадзыг суды 
лæгты фарста: 
~ Чи зоны ма иу афæдз фæцæрон, фæлæ уын иннæ авд азы та 
мæ бæсты ахæстоны чи фæбаддзæн, чи? 
* * * 
Институты ахуыры азы райдайæн цас хæстæгдæр кодта, уыйас 
Таймураз зæрдиагдæрæй архайдта сæ хæдзары ахсджиагдæр куыстытæ 
фæуыныл: базылди уынджырдыгæй сæ каумæ, аивта сæ кæркдоны 
сæр; хъуыдис ма йæ ’рмæстдæр хъæдæй зымæджы фаг сугтæ ’рласын. 
- Иучысыл-ма дæ фæллад суадз, — арæх ын лæгъстæхуызæй 
дзырдта Бадинæ. - Дæхиуыл мын куынæуал ауæрдыс. 
- Горæтмæ куы ацæуон, уæд ма æнцад бадынæй тыхсгæ дæр 
скæндзынæн, - дзуапп ын лæвæрдта Таймураз. 
- Уым та дæ æдзух чиныджы кæсын хъæудзæн. 
- Æмæ чиныджы кæсын дæр куыстыл нымайыс? — йæхи-иу 
дисгæнæг акодта лæппу, фæлæ хорз зыдта, ахуыр кæнын дæр æнцон 
кæй нæ уыдзæн, уый... 
76 

Таймуразы райгуырæн хъæу кæд рæсугьд ран æвæрд ис, уæддæр 
рагæй дæр æвадат цæрæнбынатыл нымад уыд: хъæд æм -дард, куы- 
рой - ноджы дарддæр. Таймураз бонцухæй хъæдмæ цыдис лæгуæр- 
донæй суг ласынмæ. 
- Æвæццæгæн, тагъд хъæды хус бæлас нал ныууадздзынæ, - 
хъазæгау-иу бафиппайдта сыхæгтæй исчи, Таймуразы-иу дзаг лæг- 
уæрдонимæ куы федта, уæд. 
Бадинæйы бæргæ фæндыд йæ фыртмæ фæкæсын, фæлæ йæ 
Мæхæмæт иу хатт дæр йæ куыстæй не суæгьд кодта... Уый раздæрау 
адæмæй домдта, цæмæй афойнадыл куыстмæ цæуой. Чысыл сæ-иу 
йæ хæдзары чи фæфæстиат ис, уый-иу загъды бын фæкодта, уæл- 
дайдæр та сылгоймæгты. 
- Дæхи ус быдыры нæ фарсмæ иу хатт дæр куы никуыма æрлæу- 
уыд, уæд нæ дæ фыццаг цы скодтай? - иубон æм йæхи нал баурæд- 
та Азырхан. 
Мæхæмæт искæмæн йæхимæ афтæ сдзурын æнхъæл нæ уыд æмæ 
исдуг хæлиудзыхæй аззад, стæй уæд æваст усмæ йæхи фæтар кодта 
æмæ йæ мæстыйæ бафарста: 
- Æмæ нын дæу та пъырыстыфы бынаты сæвæрдтой? Мæ би- 
нойнагимæ дæ цы кæсы? Æви, рынчын кæй у, уый тыххæй дæм 
дохтырæй гæххæтт æрбахæссон? 
- Алчидæр нæ уый хуызæн «рынчын» куы уаид! - мæстæйма- 
рæгау æм бахудти Азырхан. - Иæ туфлиты зæвæттæй цыма зæ- 
гæлтæ фæхойы, уыйау къуырцкъуырцгæнгæ бон-изæрмæ кæцæй нæ 
ракæсы, ахæм ын куынæуал баззайы... 
- Æз... Æз дын... Æз дæ... — Мæхæмæт фырмæстæй цы загъта- 
ид, уый нал зыдта. 
Уыцы минут Таймуразмæ афтæ фæкаст, цыма лæг усы ехсæй æрцæ- 
вынмæ хъавы, фæлæ уый æваст йæ бæхы размæ фесхуыста æмæ кол- 
хозы правленийы ’рдæм атахт. Азырхан йæ фæдыл хъæрæй ныххудти. 
Азырханы стырæй-чысылæй чи нæ зыдта хъæуы, ахæм нæ уыд. 
Иууылдæр æй нымадтой цыргьзонд æмæ дзуапджын сылгоймагыл. 
Уымæ гæсгæ бирæтæ тарстысты йæ зæрдæхудты бацæуынæй: æмбæр- 
стой, ус йе ’фхæрд кæй никæмæн ныббардзæн, уый. 
Азырханы лæг Хъæвдын удыхъæдæй фæцис бынтон æндæрхуызон: 
уыдис мадзура, æфсæрмыгæнаг æмæ барон. Æвæццæгæн, уымæн цар- 
дысты бинонтæ æнæхыл, æнæхъæлæбайæ, сыхбæстæн фæзминагæй. 
Алы аз дæр Таймураз каникулты рæстæг сæ къласимæ куыста 
быдыры. Арæх-иу баззадысты æхсæвæддæ. Кæд-иу боны дæргъы тынг 
бафæлладысты, уæддæр-иу изæры станы кæрты скодтой стыр арт 
æмæ-иу йæ алыварс æртымбыл сты. Алырдыгæй-иу хъуысти хъазæн 
ныхас, фæсивæды худын, æмæ-иу Таймуразæй уайтагьд йæ фæллад 
æрбайрох ис. Иухатт та хуыссыны размæ скъоладзаутæ арты фарсмæ 
бадгæйæ дзурын байдыдтой алы худæджы цаутыл. Хистæртæй сæ цуры 
ничиуал уыд. Уыдон сæхи байстой станмæ сæ фæллад уадзынмæ. 
- Хъæрæй ма худут, кæннод искæй райхъал кæндзыстут, — иуза- 
ман сдзырдта скъоладзаутæй чидæр, æмæ иууылдæр фæсабыр сты. 
Фæлæ дын уыцы рæстæг устыты агъуыстæй райхъуысти Хаз- 
бийы зарæг, æмæ Таймураз хæлиудзыхæй аззад. 
77 

- Цымæ, уый чи зары? - ныддис кодта Мурат дæр. - Нæлгой- 
мæгтæй уым куы ничи ис? 
Уайтагьд зарæгмæ бахъырныдтой цалдæрæй. Скъоладзауты ’хсæ- 
нæй хъыпп-сыпп нал цыд. 
Æхсæвы тары гом рудзынгæй мæнæуы быдырыл дардмæ тахты- 
сты зарæджы зæлтæ, æмæ адæймагмæ æвзæрын кодтой æнахуыр 
рæсугъд æнкъарæнтæ. Таймураз иу æмæ дыууæ хатты нæ фехъуыста 
Хазбийы зарæг, фæлæ уæды хуызæн йæ зæрдæмæ никуы фæцыд. 
Мæнæ уалынмæ райхъуыст сылгоймæгтæй кæйдæр хъæлæс: 
- Уæ, бирæ нын фæцæрай, Азырхан, нæ лæгты нын куы ам- 
былдтай зарынæй! 
- Ацы мæгуырæй ма уæдæ зарын дæр ма зонон? — дзуапп ын 
радта Азырхан æмæ ’хсызгонæй ныххудти. 
Уæдæй фæстæмæ Таймураз Азырханмæ дардта уæлдай хуыздæр 
зæрдæ. Куысты рæстæджы йын ахста йæ алы дзырд дæр, хъуыста 
йын йæ амындтытæм. Æвæццæгæн, уымæ кæсгæйæ, уæд сахуыр ис 
æхсырфæй мæнæу кæрдын дæр... 
Æмæ ныр Азырхан райсом раджы Мæхæмæтæн ахæм дзуапп 
куы радта, уæд дзы Таймураз тынг фæбузныг. 
- Мæнæн дæр кæйдæртау тæппуд æнхъæл у, — æрæджиау ма 
худæнбылæй сдзырдта ус, стæй, цыма Мæхæмæт йæ разы уыд, уыйау 
ма афтæ бакодта: — Нæ, мæ хур, Азырхан кæмæй фæтæрса, ахæм 
лæг нæма райгуырд... 
Уыцы бон горæтæй хъæумæ æрыхъуыст æнамонд хабар: зæронд 
Афæхъо ахæстоны æвиппайды йæ зæрдæйæ ’рбамард. Таймуразы 
уыцы хабар фыццаг уырнгæ дæр нæ кодта, цалынмæ йæ хъустыл 
лæгты хъæрæй куыд æмæ устыты хъарæг нæ ауад, уæдмæ... 
* * * 
Искуы иу бонæй фæстæмæ Косерхан æцæгдæр йæ бæрзондзæ- 
вæтджын туфлиты къуырцкъуырцгæнгæ фæцæйцæуы дуканимæ. 
Уынæрмæ хæдзæрттæй йæ фæстæ рæйгæ ратæхынц сыхы куыйтæ. 
- Уæ хицæутты сæртæ бахæрут! — æлгъитын сæ байдайы ус. — 
Æмæ уæ дарæг мауал баззайæд! 
Таймураз æй дардмæ дæр куы ауыны, уæд цæмæндæр йæхи 
кæртмæ байсы. Фæлæ ацы хатт йæ дзаг лæгуæрдон къанауы ныс- 
сагъди, æмæ йыл цалынмæ схæц-схæц кодта, уæдмæ Косерхан йæ 
цурмæ схæццæ. 
- Ды дæр, дам, институмæ бахаудтæ,— цæугæ-цæуын бафип- 
пайдта ус. - Æмæ дæ цæй институт хъæуы? Дæ мады ам иунæгæй 
уадзыс? Уе ’ппæт дæр мын ахуырыл сыстут. Æмæ ма уæд колхозы 
та чи кусдзæн, чи? Æви уын искæцæй лæвар хор ласдзысты? 
- Æмæ уæд Болаты уæхимæ цæуылнæ бауромут? — дисхуызæй 
йæ афарста Таймураз. 
~ Уымæн мад æмæ фыд ис, - йе уæхсчы сæрты йын дзуапп 
радта Косерхан. — Дæхи йемæ барыс? 
«Æмæ, дам, фидæны коммунизмы цæрдзыстæм, - мæстыйæ 
78 

ахъуыды кодта Таймураз. — Мæхæмæты бинонты хуызæттимæ ком- 
мунизм саразæн нæй». 
Ахæм хатдзæгмæ Таймураз йæхæдæг раджы æрцыд. Уыцы хъуы- 
ды Муратæн куы загъта, уæд уый дæр йемæ сразы. 
- Æвæццæгæн нæм нырма бирæ ис, йæ зондахаст Мæхæмæты 
хуызæн кæмæн у, ахæм адæм, кæд сæхи коммунисттыл нымайынц 
æмæ сæ партион билеттæй сомы кæнынц, уæддæр... 
- Цæуыл æрæнкъард дæ? - изæрæй Бадинæ сагьæсхуызæй ба- 
фарста Таймуразы. - Исты дæ риссы? 
- Нæ... Институты мæ ахуыр куыд ацæудзæн, ууыл хъуыды 
кæнын... - къуызгæ дзуапп радта уый. 
Афтæмæй та йæ сæрæй иу минут дæр нæ хицæн кодта Косерха- 
ны уайдзæф: «Дæ мады ам иунæгæй уадзыс?» 
«Уæд та рагацау мæхи фæсаууоны ахуыры хайадмæ раивын 
кæнин? Æмæ Бади ууыл куынæ сразы уа?» - иудадзыг йæхи фарста 
Таймураз. 
Уыцы хъуыдытæ йæ суанг хъæды суг кæнгæйæ дæр иу ран нæ 
уагьтой. «Цæй, изæры мæ фæндон Бадийæн зæгьдзынæн», - фæс- 
тагмæ алыг кодта Таймураз æмæ та йæ дзаг лæгуæрдонимæ хъæумæ 
рараст ис. Уырдыджы уæрдон йæхæдæг размæ тахти, æмæ йæ Тай- 
мураз тыххæй урæдта, цæмæй йæ дæлбылмæ йемæ ма ахæсса, уый 
тыххæй. Фæлæ хъæумæ куы ’рхæццæ æмæ та йæ, фæндаг æрхы цур 
Стыр уынджы ’рдæм кæм фæхæрд ис, уым уæрдон хæрдмæ ласын 
куы бахъуыд, уæд та уайтагъд йæ хид йæ цæсгомыл гæр-гæр кæнын 
байдыдта. Ацы ран-иу Таймураз уæлдай тынгдæр архайдта, цæмæй 
тагьддæр уæлбылмæ схæццæ уа. Исчи йыл куы ’рбамбæла æмæ та 
йын тæригъæд гæнгæйæ æххуыс кæныныл куы ныллæууа, уымæй 
тарсти. Фæлтау йæхæдæг цыфæнды зынæн дæр бафæраздзæн. 
Таймураз размæ ахæц-ахæц кæны уæрдоныл, фæлæ та дзы сугтæ 
æгæр бирæ самадта, æмæ йын ласын нæ комы. Лæппу бынтондæр 
стыхсти. Мæнæ йæм уалынмæ фæстæрдыгæй æрбайхъуыст нæлгой- 
маджы хъæлæс: 
- Чидæр йæхицæй хæрæг куыд сарæзта! 
- Æсс, худинаг у. Фехъусдзæн дæ...- мынæг хъæлæсæй йæм 
сдзырдта сылгоймаг.— Фæлтау ын иучысыл аххуыс кæнæм... 
Таймураз сæм йе уæхсчы сæрты ракаст æмæ уайтагьд йæ лæг- 
уæрдоны фæстæ Болат æмæ Зариффæйы ауыдта. Лæппу æнæбары йæ 
фæстаг тыхтæ æрбамбырд кодта æмæ уайтагъд дурджын фæндагыл 
йæ уæрдоны цæлхыты къуыр-къуыр ссыд. Æрмæстдæр, уæлбылмæ 
куы фæцæйхæццæ кодта, уæд бафиппайдта, йæ уæрдоныл ын размæ 
Зариффæ кæй хæцы, уый. Болат цыди йæ фæстæ, худгæйæ. 
- Нæ хъæуы... Дæхи счъизи кæндзынæ... Мæхæдæг æй ласдзы- 
нæн, - æрæджиау ма ’фсæрмыгæнгæйæ сдзырдта Таймураз. 
Фæлæ йæ Зариффæ цыма хъусгæ дæр нæ фæкодта, уыйау уæр- 
дон нæ уæгъд кодта. 
- Цы хорз сугтæ æрластай! - уæлбылмæ куы схæццæ сты, уæд 
дзы раппæлди чызг. Стæй ма уæд йæ ныхасмæ тæригъæдгæнæгау 
бафтыдта: - Дæ хид, мæгуыр, дæ фæсонтæй дæр ма рахъардта! 
79 

Фæстаг ныхæстæ цæмæндæр Таймуразæн фæхъыг сты, æмæ æваст 
йæ цæсгом фæтар и. Чызг æй фембæрста æмæ ма, йæхи растгæнæ- 
гау, рæвдауæг хъæлæсæй загъта: 
- Хорз у, дæ мадæн зымæгмæ суг кæй цæттæ кæныс, уый. 
- Мæ уæрдон дарддæр мæхæдæг тулдзынæн, — йæ цæсгомы хид 
сæрфгæйæ, сдзырдта Таймураз. - Бузныг... де ’ххуысæй... 
Зариффæ Болатимæ уынджы фæзилæны куы фæаууон ис, уæд 
Таймураз ахъуыды кодта: «Дзæгъæлы йæм уыдтæн хæрам, Болаты 
йæ хæстæджыты рæсугъддæр кæй хоны, уый тыххæй... Тынг зæрдæ- 
хæлар чызг у...». 
Изæрæй Бадинæ фæскуыст сæхимæ куы ’рбацыд, уæд ын Тай- 
мураз радзырдта, йæ зæрды фæсаууон ахуыры хайадмæ раивын кæй 
ис, фæлæ та ацы хатт дæр мад уайтагьд йæ хъуыры абадтис: 
- Уый та куыд?! Æмæ дæхи Муратæй фæхицæн кæнынмæ хъа- 
выс? Æви уый дæр йæхи фæсаууон ахуыры хайадмæ ивы? 
~ Уымæн йæ фыд хæстæй сыздæхт, æмæ сæ бинонтæ æххуыс- 
хъуаг нал сты, - æнкъардæй бафиппайдта Таймураз. 
- Мæнæ цытæ дзуры дæ фырт! — къулмæ йæ лæджы хуызистмæ 
кæсгæйæ, кæуынхъæлæсæй сдзырдта Бадинæ. - Мæн тыххæй хъуа- 
мæ мæ лæппу йæ ахуырæй фæкъуылымпы уа? Æз уæд мæрдты дык- 
каг мард дæр ма куы акæндзынæн! 
Таймураз рагацау дæр зыдта, мад ын йæ фæндоныл кæй нæ 
разы кæндзæн, уый, фæлæ йын уæддæр йæ ныхмæ афтæ цæхгæр 
ныллæууын æнхъæл нæ уыд, æмæ исдуг, цы загътаид, уый нал зыд- 
та. Стæй æрæджиау нæуæндон хъæлæсы уагæй загъта: 
- Институтæн фæсаууонмæ дæр хорзæй фæуæн ис... 
- Нæ, Таму, нæ, — фидарæй алыг кодта Бадинæ. — Фæсаууонмæ 
ахуыры кой мын ма кæн. Æнæ дæу уал цæрынæн исты амæлттæ кæн- 
дзынæн. Æрмæст мæм-иу уæгъд рæстæг горæтæй æруай... 
Таймураз æнæбары йемæ сразы ис... 
Сыхæгтæ-иу арæх дзырдтой, Таймураз, дам, мадуарзаг лæппу у, 
æмæ-иу уый дисы бацыд, ныййарæгæн та æнæ уарзгæ куыд ис, зæгьгæ. 
Бадинæ рынчынæй дæр йæ куыст никуы уагъта. Суанг ма-иу 
æнафонтæм дæр хæдзары зилæнтæ кодта. Уымæ гæсгæ-иу Таймураз 
æхсæв куы райхъал ис æмæ-иу Бадинæйы хуыссæны ’рдыгæй уынæр 
куынæ цыдис, уæд-иу фæтарсти, кæд ыл исты ’рцыди, зæгъгæ, æмæ- 
иу æнæбары йæ сынтæджы рабадти. 
- Цæуылнæ фынæй кæныс? Нырма бон куы нæма у, — райхъ- 
уысти-иу мады хъæлæс, æмæ-иу лæппу æхсызгонæй сулæфыд. 
«Уый дæр фынæй нæ уыд. Æвæццæгæн та йæ сагъæстæ сæ быны 
скодтой», - йæхинымæр-иу сдзырдта Таймураз. 
Йæ фыд фæстаг хатт хæстæй цы æртæтигъон писмо сæрвыста, 
уый бынтондæр баихсыд, Бадинæ йæ æдзухдæр йæ роны кæй дард- 
та, уый тыххæй. Хатгай-иу æй Таймуразæн хъæрæй бакæсын кодта, 
кæд æй найзусть зыдта, уæддæр. Лæппуйæн-иу уæлдай æхсызгон- 
дæр уыди, фыд писмойы йæ кой кæм кодта, уыцы бынат бакæсын. 
«Цымæ, адæмтæ кæрæдзиимæ цæмæн фæхæцынц, зæххы къори 
сын къуындæг цæмæн у?» — арæх-иу йæхи фарста Таймураз, фæлæ 
80 

йæ фарстæн йæ бон дзуапп раттын нæ уыд. Ноджы ма сын-иу скъо- 
лайы сæ ахуыргæнæг историйы урочы, дунейыл цы хæстытæ цы- 
дис, уыдоны тыххæй дзурын куы райдыдта, уæд-иу бынтондæр сгуы- 
рысхо ис, адæм искуы иумæ æнцад цæрын базондзысты, ууыл... 
* * * 
Хæст куы банцади, уæдæй рацыд цыппар азы, фæлæ адæмæн 
сæ цард ницы уыйас фæхуыздæр. Лæг кæй хæдзары уыд, уыдон 
цæрынæн цыдæр амæлттæ кодтой, фæлæ, сидзæргæсæй чи баззад, 
уыцы сылгоймæгтæ сæ сывæллæтты цæмæй хастаиккой, уымæн ницы 
зыдтой. Иуæй-иутæ ма дзы æнхъæлмæ кастысты сæ бæлццæтты 
фæзындмæ, æмæ сын уый ныфс лæвæрдта. 
Таймураз-иу хъæдмæ куы фæцæйцыд, уæд-иу хъæуы сæр иу 
хæдзарæй йæ размæ рауади гуыбыргомау зæронд ус æмæ-иу æй тыхст- 
хуызæй афарста: 
— Бæппуйыл мын, мæ къона, никуы фембæлдтæ? 
Таймураз фехъуыста, усæн йæ фырт хæстæй куынæуал фæзынд, 
уæд сæрæй дзæгъæлтæ кæнын кæй байдыдта æмæ алыхатт цæуджы- 
ты - чысылæй, стырæй - йæ лæппуйæ кæй фæфæрсы, уый, фæлæ 
йын уæддæр исдуг дзуапп дæттынмæ нал фæарæхсы. 
— Дæ рынтæ дын бахæрон, Бæппуйы мын нæ федтай? — ногæй 
та йæ афæрсы ус. 
Таймураз æм, «нæ», зæгьгæ, йæ сæр куы батилы, уæд зæронд ус 
æнкъардæй сæхимæ араст вæййы. 
Усæн йæ ном у Бабуца, цæры йæ чындз æмæ йæ фырты дыууæ 
чызгимæ. Чындз рагæй дæр хуысгæ рынчын у. Уый тыххæй йæ чыз- 
джытæ се скъола раджы ныууагътой. Хотæн сæ хистæр Аминæтимæ 
Таймураз фæцахуыр кодта æвдæм къласы онг. Лæппу чызджытимæ 
арæх баиу вæййы хъæды. Уыдон дæр лæгуæрдонæй фæласынц суг. 
Уыцы бон дæр та сыл Таймураз фембæлди хъæдмæ цæугæйæ, 
фæлæ ацы хатт уыдысты æнæ уæрдон. 
— Фæрæт дæр уæм куынæ ис, Аминæт, уæд цавæр хъæддзаутæ 
стут? — хъазгæмхасæнты хистæр чызджы афарста Таймураз. 
— Сындзтелтæ агурæг цæуæм, - дзуапп радта уый. — Нæ цæхæ- 
радоны кæрон нæ сæхгæнын хъæуы, науæд нæ сыхы фос хъыгда- 
рынц... 
Таймураз зыдта, хæсты рæстæджы рагъы бын немыц кæм бад- 
тысты, уырдыгæй адæм сындзтелтæ кæй хæссынц, уый, фæлæ уæд- 
дæр йæхимидæгдисы бацыд, чызджытæ иунæгæй афтæ дардмæ куыд 
араст сты, зæгъгæ. Æрмæст сæм дзургæ ницыуал скодта. 
Суанг фæссихормæ фембырд кодта Таймураз хус сугтæ. Иннæ 
хæттытау дзы йæ лæгуæрдон куы байдзаг и, уæд та хъæуы ’рдæм 
рараст и. «Цымæ, Аминæтитæ телтыл фæхæст сты?» — фæндагыл 
хъуыды кодта лæппу, йæ уæрдон æй уырдыджы дæлæмæ куыд нæ 
ахæсса, ууыл архайгæйæ. Хъæумæ йæ бирæ нал хъуыд, афтæ хъæды 
’рдыгæй æваст цавæрдæр гæрахæй бæстæ ныццарыдта, æмæ Тайму- 
раз фыртарстæй йæ бынаты хæрдмæ фæхаудта. Чысыл ма бахъæуа, 
цæлхыты бын ма фæуа, фæлæ афойнадыл йæ лæгуæрдоны рæтæ- 
6 Сæбæтхъуаты Рамалан 
81 

нæгьдтæ хæрдмæ фæцарæзта æмæ йæ цыдæр амæлттæй баурæдта. 
«Хъæд минæтæй сыгъдæггонд æрцыд, зæгъгæ, куы дзырдтой, уæд, 
цымæ, уый цæй гæрах уыдис?» - бадис кодта Таймураз, йæ зæр- 
дæйы гуыпп-гуыпп куыд цæуы, уый æмбаргæйæ. 
Лæппу хъæумæ куы ’рхæццæ, уæд алырдыгæй йæ хъустыл уа- 
йын байдыдтой адæмы тарст хъæлæстæ: 
- Хæст раджы куы ахицæн, уæд ма, цымæ, уый цавæр гæрах уыди? 
- Кæд та искæй хæдзар бабын ис? 
- Ныр дæр ма мæ хъусты гуыв-гуыв цæуы... 
Дзурджытæ иууылдæр катайгæнгæйæ кастысты хъæды ’рдæм... 
Изæрæй Бадинæ, быдырæй сыздæхгæйæ, Таймуразы кæрты суг- 
тимæ архайгæ куы ауыдта, уæд æвиппайды сцин кодта: 
- Хуыцауæй - разы, æгайтма дæ дзæбæхæй æрбаййæфтон! 
- Æмæ мыл хъуамæ цы ’рцыдаид? - Таймураз æм дисхуызæй 
фæзылди. 
- Ау, æмæ уыцы гæрах нæ фехъуыстай? Æз дзы быдыры дæр 
удаист куы фæдæн! 
- Гæрахæй фылдæр та цы вæййы? - цæмæй йæ мады æрсабыр 
кæна, уый тыххæй куыдфæндыйы хъæлæсы уагæй бафарста лæппу. — 
Кæд исчи йæхи ирхæфста, уæд та? 
- Уый та цавæр хиирхæфст у? Нæ, нæ, мæ къона, мæн суг дæр 
нал хъæуы. Æз дæу иунæгæй хъæдмæ нал ауадздзынæн. Мæнмæ 
гæсгæ, цыдæр фыдбылыз æрцыд... 
Бадинæ раст уыд: дыккаг бон райсомæй хъæуыл айхъуыст Ами- 
нæты фæмарды хабар. Чызг, немыц цы акъоппыты бадтысты, уыдо- 
ны раз тулдзбæласæй сындзтел райхалыныл куыд архайдта, афтæ 
йыл минæ схæцыд æмæ йæ къабазгай фæйнæрдæм фæхаста. Йæ 
кæстæр хо Заремæ та цæф фæци æмæ ма цыдæр амæлттæй сæ хæ- 
дзарыл сæмбæлди. 
- Фыдбылыз мæгуыр адæймаджы кæмфæнды дæр ссары, — 
дзырдтой устытæ, мæрдджынтæм цæугæйæ. 
Аминæты фыдымад Бабуца иннæ хæттытау нæлгоймæгты фарста: 
- Бæппуйы мын уæ ничи федта, мæ хуртæ?.. 
Таймураз тынг фæхъыг кодта Аминæтыл. Иудадзыг дæр йæ 
цæстыл уади, чызджытæ райсомæй телагурæг хъæдмæ куыд фæцæй- 
цыдысты, уый, æмæ йæм цæмæндæр афтæ каст, цыма сын бауро- 
мæн уыдис, цæмæй фыдбылызы ма бахаудаиккой, æмæ йæхи ах- 
хосджыныл нымадта. «Дардмæ ма ацæут, зæгъгæ, сын уæддæр куы 
бафæдзæхстаин», — фæсмон кодта алыхатт. 
- Кæд, мæгуыр, Аминæтæн йæ хъысмæт афтæ амыдта, уæд ын 
дæ бон цы уыд? - фарста Таймуразы Бадинæ, куыд тыхсы, уый 
æмбаргæйæ. 
Хæсты рæстæг фондз сывæллоны мад Чабæхан, сæхимæ дон 
хæсгæйæ, бомбæйы рæмыгьдæй куы фæмард, уæд дæр чидæртæ, йæ 
хъысмæты афтæ фыст уыдис, зæгьгæ, дзырдтой. Фæлæ Таймураз 
ахæм хъуыдыимæ нæ разы кодта: 
- Уæдæ нын скъолайы ахуыргæнджытæ цæмæн амыдтой, адæй- 
магæн йæ хъысмæт йæхицæй аразгæ у, зæгъгæ? 
82 

Таймуразæн-иу йæ зæрдыл арæх æрлæууыд, Аминæтимæ иу 
къласы куыд ахуыр кодтой, уый. 
Кæддæр сæ ахуыргæнæг иумæ сбадын кодта, æмæ, цалынмæ 
чызг йе скъола нæ ныууагъта, уæдмæ сæ партæ нал аивтой. Уый 
тыххæй ма сæ чидæртæ фыццаг мæстæймарыныл дæр ацархайдтой, 
фæлæ Таймураз æмæ Аминæтмæ сæ ныхæстæ нæ бахъардтой, æмæ 
уыдон дæр куыдфæстæмæ ныссабыр сты. 
Аминæт математикæмæ дæсныдæр уыд, Таймураз та — æвзаг 
æмæ литературæмæ. Алгебрæйæ-иу сæм контролон куыст куы уыд, 
уæд-иу Аминæтæй раздæр йæ хынцинæгтæ скæнынмæ ничи сарæхст. 
- Ковалевская дæ ма рауайа! - иухатт дзы урочы раппæлыди 
ахуыргæнæг. 
Скъоладзаутæ æрмæстдæр уæд базыдтой, Софья Ковалевская 
зынгæ математик кæй уыд, уый, æмæ дзы бирæтæ уæдæй фæстæмæ 
Аминæтмæ уæлдай хуыздæр цæстæй кæсын байдыдтой. 
Æвдæм къласы сын бахæс кодтой, кæй цы дæсныдзинад рай- 
сын фæнды, ууыл сочинени ныффыссын. 
Таймуразы уыцы темæйыл бирæ хъуыды кæнын нæ бахъуыд: 
уый рагæй дæр бæллыд ахуыргæнæг суæвынмæ æмæ уайтагъд фыс- 
сыныл фæцис. Аминæт исдуг бадти рудзынгмæ кæсгæйæ, стæй уæд 
уый дæр фыссынмæ бавнæлдта. «Аминæт дæр, æвæццæгæн, мæнау, 
ахуыргæнæджы дæсныйад равзæрста», - йæхинымæр сдзырдта Тай- 
мураз æмæ йын æнæбары йæ тетрадыл йæ цæст æрхаста. «Мæн 
фæнды дохтыр суæвын, цæмæй мæ мады сдзæбæх кæнон, уый тых- 
хæй...» — фыста чызг йæ сочиненийы райдайæны. Лæппу куы фем- 
бæрста, искæй куыст сусæгæй кæсын аив нæу, уый, уæд та дарддæр 
фыссыныл ныллæууыд... 
Цалдæр боны фæстæ скъолайыл айхъуыст, Аминæтæн йæ мадмæ 
фæкæсæг кæй нæй, уый тыххæй йæ ахуыр ныууагьта, зæгъгæ... 
* * * 
Таймураз райхъал арвы гæрæхтæй. Æдде хъуыстис дымгæйы 
æхситт æмæ уарыны сæх-сæх. Рæстæгæй-рæстæгмæ-иу ссыди ру- 
дзынджы æвгты дыз-дыз, æмæ-иу Таймуразмæ афтæ фæкаст, цыма 
ныртæккæ уыдон базгьæлæнтæ уыдзысты æмæ агьуыстмæ дон æрба- 
кæлдзæн, уыйау. Мæнæ та æвиппайды арв ферттывта, æмæ Тайму- 
раз ауыдта Бадинæйы хуыссæн афтидæй. «Æвæццæгæн та къæбицы 
истытæ архайы», - ахъуыды кодта лæппу æмæ хъавыди йæ сынтæ- 
гæй рахизынмæ, фæлæ уыцы рæстæг дуар фегом ис, æмæ мидæмæ 
тагъд къахдзæфтæй æрбауад Бадинæ. Æддейы та ногæй арв куы 
ферттывта, уæд мад бафиппайдта, йæ лæппу фынæй кæй нæ у, уый, 
æмæ лæфлæфгæнгæйæ сдзырдта: 
— Диссаджы къæвда рацыд: арв æмæ зæхх сæхи кæрæдзиуыл 
хойынц... Æвæццæгæн, дæу дæр арвы гуыр-гуыр райхъал кодта... 
— Цæй раджы та сыстадтæ?— мадæн дзуапп раттыны бæсты 
æнæразыйы хъæлæсы уагæй бафарста Таймураз. 
- Фæндагмæ дæ, зæгъын, истæмæйты арæвдз кæнон. Абон го- 
рæтмæ куы цæуыс... 
83 

- Æмæ дæхи æнæхуыссæг уый тыххæй фæкодтай? 
- Æз дæр дымгæйы уынæрæй райхъал дæн æмæ уал мæхи къæ- 
бицмæ айстон, быдырмæ цæуыны размæ, зæгъын, мæ куыстытæ 
акæнон, кæннод та Мæхæмæт бæстæ хъæрæй йæ сæрыл куы сиса, 
æрæджы кæныс, зæгъгæ. 
~ Ау, æмæ дæ ахæм бон дæр быдырмæ цæуын бахъæудзæн?! - 
ныддис кодта Таймураз. - Уарынæй æддæмæ акæсæн куынæ ис... 
- Сæрдыгон къæвда бирæ нæ хæссы, - загьта Бадинæ æмæ 
фæтæгены цырагь ссыгъта. 
Райсомæй Таймураз агьуысты дуарæй куы ракаст, уæд фырди- 
сæй хæлиудзыхæй аззад: хъæуы сæрмæ арвыл иу мигъы тæпп дæр 
нал зынди, кæрты астæу уарынæй æхсад бæлæсты цъуппытыл хъа- 
зыдысты хуры фыццаг тынтæ, æмæ сæ сыфтæртæ налхъуыт-налма- 
сау сæрттывтой. Лæппуйы фындзыхуынчъытыл сæмбæлди хуылыдз 
зæххы тæф æмæ йын цыдæр æбæрæг æхсызгондзинад лæвæрдта. 
Уыцы рæстæг уынгæй æрбайхъуыст бригадиры хъæлæс: 
- Фæтагъддæр кæнут, цалынмæ та нæм Мæхæмæт йæхæдæг нæ 
фæзынди, уæдмæ. 
~ Куы дæ афæндараст кодтаин, уый мæ бæргæ фæндыд, фæлæ 
мын быдырмæ æнæ ацæугæ нæй, - Бадинæ хатыркурæгау Таймура- 
зы цонгыл йæ къух æрхаста. 
~ Ма тыхс, Бади, æфсадмæ мæ, мыййаг, куынæ кæнынц, - 
лæппу йæ мады дæрзæг армытъæпæныл андзæвыд. 
Сихормæ ’ввахс Таймураз æмæ Мурат сæ хæссинæгтимæ Бес- 
лæныхъуы ’рдæм араст сты. Мæхæмæты хæдзары цур бидаркæ куы 
ауыдтой, уæд Мурат худгæйæ бафиппайдта: 
- Болатæн дæр та йæ файтон цæттæ у. Уый махау фистæгæй нæ 
цæуы. 
- Хæлæг æм кæныс? - хъазæгау æй афарста Таймураз. 
- Æз?! - Мурат мæстыхуызæй йæ бынаты дзыхълæуд фæкодта. 
~ Æмæ йæм хæлæггагæй та цы ис? Æви бидаркæ æд бæх йæхи у? 
- Хъазгæ кæнын, Мурат, хъазгæ, цæуыл та æрбатæвд дæ? - 
Таймураз лæппуйы цонгыл размæ рахæцыд. 
Иуцасдæр рæстæг лæппутæ цыдысты æнæдзургæйæ. Алчи сæ 
аныгъуылд йæхи хъуыдыты, цалынмæ хъæугæрон сæ размæ Азыр- 
хан нæ фæци, уæдмæ. 
- Горæтмæ та рараст стут? - лæппуты хæссинæгтыл цымыди- 
сæй йæ цæст æрхаста. 
~ Уырдæм у нæ фæндаг, - сæ дыууæйы бæсты дæр дзуапп рад- 
та Мурат. 
- Тæхудиаг сты уæ ныййарджытæ, цыппар азы фæстæ цæттæ 
лæгтæй деплонтимæ кæмæ фæзындзыстут. 
- «Деплонтæ» — нæ, Азырхан, «деплонтæ», — бахудти йæм 
Мурат. — Æвæццæгæн, «дипломтæ» зæгъинаг уыдтæ. 
- Цæй, «деплон» дæр фæуæд, - йæ къух ыл ауыгьта Азырхан, 
стæй уæд, уынджы уæлæрдæм акæсгæйæ, афарста: 
- Мæхæмæтыл нæ амбæлдыстут? 
- Цыма, сæхимæ ис, — гуызавæгæнгæйæ сдзырдта Таймураз. — 
Йæ бидаркæ йын сæ дуармæ федтам. 
84 

- Дæ-дæ-дæй! Абон быдырмæ кæй нæ ацыдтæн, уый куы базо- 
на, уæд та йæ хъæрæй æгас сыхы дæр ма йæхимæ æрыхъусын кæн- 
дзæн. Дысонæй нырмæ мæ дыгæрдыг кæй нæ арын, уый дæр мын 
ницæмæ ’рдардзæн... 
Азырхан дзургæ-дзурын фæлладæй æрхы ’рдæм фæраст ис. 
~ Æвæццæгæн, Азырхан дæр Мæхæмæтæй æдас нæу, - бафип- 
пайдта Мурат. - Афтæмæй та æхсарджын сылгоймаг у. 
- Æмæ, дæумæ гæсгæ, Мæхæмæтæй тæрсгæ кæны? - Азырханы 
сæрыл рахæцыд Таймураз. - Уæдæмæ йæ йемæ хъаугъа кæнын нæ 
фæнды. 
- Æвæццæгæн, уымæй раст дæ, - æнæнхъæлæджы йемæ сразы 
и Мурат дæр. 
Лæппутæ хъæуæй куы радард сты, уæд иузаман фæсте сæ хъус- 
тыл ауадис бидаркæйы цæлхыты къуыр-къуыр, æмæ дыууæйæ дæр 
æнæбары сæхи фæндагæй фæиуварс кодтой. 
- Салам Хетæгкаты Къостайы номыл институты студенттæн! - 
сæ размæ бидаркæ куы ’рбахæццæ, уæд сын уæле дæлæмæ хъалхуы- 
зæй салам радта Болат, стæй уæд йæ фыды хъусы сусæгæй цыдæртæ 
адзырдта, æмæ йæ цыма уыцы рæстæг бынæй исчи æнæнхъæлæджы 
хъыдзы факодта, уыйау йæ бынаты хæрдмæ фæхаудта æмæ æвип- 
пайды хъæрæй ныххудти. 
- Цымæ ма йæ уыцы æдылы худт та цæмæн бахъуыд? - мæс- 
тыйæ афарста Мурат, фæлæ сæ уæдмæ бидаркæ фæсте фæуагьта. 
- Æвæццæгæн, мах фистæгæй кæй цæуæм, уый та цъæтджын би- 
даркæйы кæй бады, уый йæм худæг фæкаст, - бафиппайдта Таймураз. 
- Æмæ уым худæгæй цы ис? 
- Уымæй та Болаты бафæрс. 
- Æндæр мæ мæт дæр нæй, - йæ къух ауыгъта Мурат. - Ахæм- 
тимæ æз мæ бензин нæ хардз кæнын... 
Бидаркæ Бруты фæзилæны куы фæаууон, уæд Таймураз æнæн- 
хъæлæджы Мураты афарста: 
- Цымæ, адæмæй иутæ амондджын цæмæн фæвæййынц, ин- 
нæтæ - æнамонд? 
- Кæмæй зæгъыс? 
- Фыццаджыдæр, Болатæй. Нырма йæ къух уазал доны дæр 
никуы атылдта, афтæмæй йын цæттæйæ алцыдæр ис. Аминæт та, 
мæгуыр, цардæй ницыма фенгæйæ, немыцы акъоппыты фарсмæ 
йæ адзал ссардта. 
Таймуразæн дзуапп раттыны бæсты, Мурат мæстыйæ загъта: 
- Нæ кълас иууылдæр мардмæ уыдысты, Болатæй фæстæмæ. 
- Чызджытæн дзырдта, нырма, дам, мын зианы фæдыл цæ- 
уынмæ^æгæр раджы у. 
- Йæхи мын уæдæ авдæны бабæттын кæнæд! 
Лæппутæ иуцасдæр ныхъхъус сты, стæй та Таймураз ногæй 
сдзырдта: 
- Хаттæй-хатт мæм афтæ фæкæсы, цыма хæст нæма банцад, 
цыма мæ фыд тагъд нæхимæ фæзындзæн... — Ацы ран æвиппайды 
йæ хъæлæс барызт æмæ уайтагъд йæ ныхас иннæрдæм фездæхта: 
85 

- Афонмæ нæм Зауырбег дæр сæхи цур æнхъæлмæ кæсы... 
Лæппутæ Хуымæллæджы хидыл куы бахызтысты, уæд æцæгдæр 
хъæугæрон бафиппайдтой Зауырбеджы, бæласы бын лæугæйæ. 
- Æмæ уæ хъæуы дзæбæх чызджыты кæм ныууагътат? - лæп- 
путæ кæрæдзийæн салам куы радтой, уæд сæ цымыдисæй афарста 
Зауырбег. 
- Уыдон знон ацыдысты, - дзуапп радта Мурат, стæй ма худ- 
гæбылæй бафтыдта: - Болат дæр абон сæ фæстæ фæтæхы. 
- Федтон æй,- бахудти Зауырбег.— Мæ рæзты бидаркæйы бад- 
гæйæ Беслæныхъæуы ’рдæм аивгъуыдта. Афонмæ станцæмæ фæ- 
хæццæ кæны. 
- Кæд сихоры поездмæ байрæджы кодта, уæд æй хъуамæ вагза- 
лы сæййафæм, - сдзырдта Таймураз, Мураты ’рдæм бакæсгæйæ. 
- Æнæ уымæй дæр фæндаг ссардзыстæм, - куыдфæндыхуызæй 
йæ къух ауыгъта Мурат. 
- Куыд уынын, афтæмæй уе ’мхъæуккаджы тынг нæ уарзут, - 
худгæйæ бафиппайдта Зауырбег: — Æниу, цыма, йæхи чи бауарзын 
кæна, ахæм гуырд нæу, уыйау мæм кæсы. 
- Демæ разы дæн, - йæ сæр батылдта Мурат. - Цавæр адæймаг 
у, уый мæнæ фæстæдæр дæхæдæг хуыздæр базондзынæ... 
Вагзалы лæппутæ Болатыл нæ сæмбæлдысты: æвæццæгæн, уæдмæ 
горæтмæ аивгъуыдта. 
- Æмдзæрæны иу агъуысты бынæттæ ’рцахсыныл кæй бадзыр- 
дтам, уый уæ нæ ферох? - перроны цур бандоныл куы ’рбадтысты, 
уæд лæппуты бафарста Зауырбег. 
- Мах хъæуы адæм æдзухдæр сæ дзырдæн хицау вæййынц, - 
сæ дыууæйы бæсты дæр фидарæй дзуапп радта Мурат. 
- Цыма та уæхицæй æппæлут, афтæ мæм кæсы, — йæ цæстытæй 
сæм хинхудт бакодта Зауырбег. - Æвæццæгæн та уæ ферох, æз дæр 
уæ хъæуккаг хæрæфырт кæй дæн, уый. 
~ Ахæм сæрæнгуырд дæр уымæн дæ! - галиу къухæй йын худ- 
гæйæ йæ уæхск æркъуырдта Мурат. Таймураз дæр йæ худын нал 
баурæдта. 
Адæм сæм се ’ргом раздæхтой, уый куы бамбæрстой, уæд æртæйæ 
дæр сæ худын фæуагътой. Уалынмæ поезд æрхæццæ горæтæй, æмæ 
адæм вагæттæм багуылф кодтой. 
Таймураз куыддæр Мурат æмæ Зауырбеджы фарсмæ бандоныл 
йæхи æруагъта, афтæ йæ зæрдыл æрбалæууыд, æрæджы сæ къла- 
симæ фыццаг хатт поездæй институтмæ куыд цыдис æмæ аивæй 
Заретæйы ’рдæм бакæс-бакæс куыд кодта, уый, æмæ æнæнхъæлæ- 
джы фенкъард ис. Мурат æмæ Зауырбег нæ бамбæрстой се ’мбалы 
зæрдæйы уаг æмæ цæуылдæр хъæлдзæгæй дзурыныл фесты, фæлæ 
сын Таймураз сæ ныхасмæ нæ хъуыста - йæ хъуыдыты аныгъуылд. 
Иудадзыг йæ цæстытыл уадис Заретæ - йæ худгæ цæсгом, йæ 
фæлмæн мидбылхудт, йæ рæсугьд гуырыконд. «Цымæ йæ кæм фен- 
дзынæн?» - æвиппайды йæхи афарста лæппу æмæ йæм афтæ фæ- 
каст, цыма йын поезды цæлхытæ дзуапп лæвæрдтой: «Горæты... 
Горæты... Горæты...». Таймураз æнæбары йæ цæстытæ æрæхгæдта. 
86 

- Ме ’рдхорд, фынæй бадæ æви цы? - иузаман ын йæ фарс 
бакъуырдта Мурат, æмæ Таймуразæн æвиппайды йæ хъуыдытæ фес- 
къуыдысты. 
- Дысон мыл исдуг хуыссæг нал хæцыд... — афсон кодта Тай- 
мураз. 
Æхсæрыл сыфтæр нал хæцы, 
Уый, дам, уазалы тыххæй у. 
Æхсæв мыл хуыссæг нал хæцы, 
Уый, дам, уарзоны тыххæй у, - йæ хъусы йын сусæг хъæлæсæй 
базарыд Мурат, стæй йæм хинхуызæй йæ цæст æрныкъуылдта. Тай- 
муразы цæсгом фæсырх. 
Поезд горæтмæ куы схæццæ, уæд уал лæппутæ фыццаджыдæр 
æмдзæрæны комендантыл сæ фæндаг акодтой. 
- Афойнадыл бынæттæ куынæ ’рцахсæм, уæд æмдзæрæнæй 
æнæхай фæуыдзыстæм... - Таймураз æмæ Мураты фарсмæ цæу- 
гæйæ, мæт кодта Зауырбег. Фæлæ ма, сæ амондæн, æмдзæрæны 
уæгъд бынæттæ разынд. 
Комендант куы базыдта, лæппутæ иу курсæй сты, уый, уæд сæ 
хицæн агьуыстмæ арвыста. 
Таймуразы цинæн кæрон нал уыд. Уый фæндыд, тагьддæр йæ 
цæрæнбынат куы фенид æмæ дзы йæ дзаумæттæ куы æрæвæрид. 
Уæлдай æхсызгон та йын уый уыд, æмæ сын Мурат æмæ Зауырбе- 
гимæ иу уат кæй радтой. 
Фæлæ æмдзæрæны дыккаг уæладзыгмæ куы схызтысты æмæ сын 
радгæс сæ агьуысты дуар куы байгом кодта, уæд æртæйæ дæр къæ- 
сæрыл сагьдауæй аззадысты: кæройнаг сынтæгыл лæууыд бур сæ- 
рак чумæдан, йæ уæлæ - гом тетрад. Йæ фыццаг цъарыл ставд 
дамгъæтæй фыст уыдис: «Æппæлойты Болаты сынтæг». 
- Ам ма ноджыдæр иу адæймаг цæрдзæн? - тарæрфыгæй рад- 
гæс усы бафарста Зауырбег. 
- Æмæ уæдæ куыд æнхъæл стут? Хъуамæ алы уаты дæр цыппар 
сынтæджы уа, — дзуапп ын радта радгæс æмæ стъолыл дæгъæлтæ 
æрæвæрдта. 
Лæппутæн уайтагьд сæ цин цыдæр æрбаци... 
* * * 
Райсомæй Таймураз машинæты уынæрæй куы райхъал, уæд 
фыццаг нæ бамбæрста, кæм ис, уый, æмæ æвиппайды куыддæр сон- 
тау фæцис. Фæлæ йæ алывæрстæм куы акасти æмæ Мурат æмæ За- 
уырбеджы фынæйæ куы ауыдта, уæд, æмдзæрæны кæй ис, уый бам- 
бæрста æмæ æхсызгонæй сулæфыд. Болаты сынтæг уыдис афтид. 
«Æвæццæгæн, йæ хæстæджытæм цæрдзæн, - ахъуыды кодта лæппу. 
- Æмæ ма, цымæ, уæд æмдзæрæны та бынат цæмæн æрцахста?» 
Исдуг Таймураз фезмæлын дæр нæ уæндыди: тарсти, Мурат 
æмæ Зауырбеджы дæр афтæ раджы куы райхъал кæна, уымæй. Ды- 
сон æртæйæ дæр суанг æнафонтæм нæ бафынæй сты: дзырдтой, 
ахуыргæнæджы дæсныйад куыд ахсджиаг у, ууыл. Таймураз æмæ 
87 

Мурат, кæрæдзийы дзыхæй исгæйæ, иудадзыг дæр кодтой Луизæ Ива- 
новнæйы кой. Зауырбег дæр йæ уарзон ахуыргæнæгæй æппæлыди. 
- Уый тыххæй равзæрстон литературон факультет, - загъта 
лæппу сæрыстырæй, - фæлæ ахуыргæнджытæ дæр иухуызон нæ 
вæййынц. Иутæ дзы бауарзынц сывæллæтты, архайынц, цæмæй сын 
фаг зонындзинæдтæ дæттой, чиныгыл сæ иузæрдион скæной. Ин- 
нæтæ та сæ куыстмæ куыдфæндыйы цæстæй кæсынц. Раст, сæ урокты 
фæуынмæ дæр нал фæхъæцынц, æмæ сæм дзæнгæрæджы уынæр куы 
’рбайхъуысы, уæд сыл æвиппайды хур ракæсы. Айрох сæ вæййынц 
сæ ахуырдзаутæ æмæ уайтагьд сæхимæ лидзыныл фæвæййынц... 
Таймураз йæхимидæг разы уыд Зауырбегимæ. Уыцы минут йæ 
зæрдыл æрбалæууыд йæ фыццаг ахуыргæнæг Верæ Михайловнæ. 
Рагæй дæр афтæ фæдзурынц, сывæллон йæ фыццаг ахуыргæ- 
нæджы мадау бауарзы, зæгьгæ. Фæлæ Верæ Михайловнæ Тайму- 
размæ ахæм æнкъарæн нæ сæвзæрын кодта. Уый æдзухдæр скъо- 
ладзаутæм касти тарæрфыгæй, чысыл-иу чи суынæр кодта, ууыл-иу 
йæ дзыхыдзаг фæцъæхахст ласта. Уымæн дзы афтæ тынг тарстысты 
сывæллæттæ иууылдæр, уæлдайдæр та чысыл Таймураз. Лæппумæ 
йæ мад Бади хъæрæй дæр никуы сдзырдта. Уымæ гæсгæ-иу Верæ 
Михайловнæйы тызмæг хъæлæс куы айхъуыста, уæд-иу фыртар- 
стæй йæ зæрдæйы гуыпп-гуыпп ссыди. 
Иу хуыцаубон Бади Таймуразæн Беслæныхъæуы базарæй ре- 
зинæ пурти æрхаста. Ахæм пурти сыхы сывæллæттæй æрмæст Бо- 
латмæ уыд. Таймуразæн-иу Бади хæцъилын пурти скодта, æмæ лæп- 
путæ уымæй хъазыдысты. Фæлæ ныр, йæ астæу сырх таг кæмæн 
уыд, ахæм резинæ пурти куы ауыдта, уæд йæ цæсгом фырцинæй 
ныррухс. Уайтагьд дзы кæрты хъазыныл фæци. Æхсæвы пурти йæ 
базы бын бакодта, цыма йын адавынæй тарсти, уыйау. Куы-иу 
фехъал ис, уæд-иу сонтæй пурти йæ къухæй асгæрста æмæ йыл-иу 
йе ’нгуылдзтæ куы андзæвыдысты, уæд та-иу ногæй афынæй. 
Уæ, фæлтау уыцы райсом йæ пурти сæхимæ куы ныууагътаид! 
Бади йын бæргæ дзырдта, скъоламæ йæ ма ахæсс, зæгьгæ. Фæлæ 
Таймураз фыццаг хатт йæ мады коммæ нæ бакасти. 
- Ницы йæ фæкæндзынæн, - фидарæй йын зæрдæ бавæрдта уый. 
Фыццаг урочы Верæ Михайловнæ сывæллæттæн радта фысгæ 
куыст. Таймураз иу рæнхъ байдзаг кодта дамгъæ «а»-тæй, уыйфæстæ 
бавнæлдта «б»-тæ фыссынмæ. Фæлæ та уыцы минут, йе ’намон- 
дæн, йæ зæрдыл æрбалæууыд йæ пурти æмæ йæ галиу къух хъавгæ 
йæ цыбыр хæлафы дзыппы бынмæ ауагъта æмæ, цыма йæ мады 
лæварæн схауынæй тарсти, уыйау ыл дæлæмæ ныххæцыд. Уыйадыл 
йæ дзыпп фескъуыди æмæ йæ хæлафы фадыгæй æнæнхъæлæджы 
пурти пъолмæ æрхаудта æмæ йæ тъæпп-тъæпп ссыди. 
- Уый та циу?! - йе стъолы разæй тызмæгæй афарста Верæ Ми- 
хайловнæ æмæ цæстыфæныкъуылдмæ Таймуразы уæлхъус алæууыд. 
- Пур... Пур... — тарстхуызæй сдзырдта Таймураз. — Мæ пур- 
ти... пъолмæ æрхауди... 
- Æмæ ардæм пуртийæ хъазынмæ цæуыс?! - йæ хъæлæс фæ- 
бæрзонддæр кодта Верæ Михайловнæ. — Æри-ма йæ ардæм! 
88 

Таймураз партæйы бынæй пурти систа æмæ йæ ризгæ къухæй 
ахуыргæнæгмæ радта. Верæ Михайловнæ йæ бынатмæ куы ацыд, 
уæд лæппуйæн æваст йæ цæссыгтæ йæ тетрадыл æргæр-гæр кодтой, 
æмæ уайтагъд чернилæ дамгъæтыл фæйнæрдæм апырх. 
Урокты фæстæ Таймураз сæргуыбырæй дуары цур æнхъæлмæ 
касти, кæд мын Верæ Михайловнæ мæ пурти раттид, зæгъгæ, фæлæ 
йæ цыма уый уынгæ дар нæ фæкодта, афтæ æд сумкæ хъуыддагхуы- 
зæй ахуыргæнджыты уаты ’рдæм атындзыдта. 
Каникулты рæстæг Таймураз фæцæйцыд, Верæ Михайловнæ 
фатеры кæмæ цардис, уыдоны рæзты, æмæ федта, йæ лæппу Вовæ 
йын йæ пуртийæ куыд хъазыди, уый. Уæдæй фæстæмæ Таймуразæн 
Верæ Михайловнæ йæ удхæссæг фестад. Исдуг æй скъоламæ цæуын 
дæр нал фæндыд. Фæлæ, йæ амондæн, уыцы аз йæ фыццаг ахуыр- 
гæнæг се скъолайæ æндæр ранмæ куыстмæ аивта... 
Уый фæстæ йын уыдис хорз ахуыргæнджытæ. Фæлæ дзы уæд- 
дæр Луизæ Ивановнæйæ хуыздæр нæ разынд... 
Мæнæ та ныр дæр хъуыды кæнын байдыдта йæ уарзон ахуыр- 
гæнæгыл... Йæ хъустыл ауад йæ рæвдаугæ хъæлæс. Куыд сцин код- 
та, Таймураз ын, институтмæ бахаудтæн, зæгьгæ, куы загьта, уæд... 
- Офф-офф, мæнæ цас фæхуыссыдтæн! — æвиппайды рæбинаг 
сынтæгæй райхъуыст Мураты бæзджын хъæлæс. — Æмæ мæ ды та 
куыд нæ райхъал кодтай, Таймураз? - се ’мбал ма фынæй кæй у, 
уый бафиппайгæйæ, афарста Мурат. 
- Дысон æнафонтæм фæбадтыстæм, æмæ ма уæ, зæгъын, иучы- 
сыл фынæй кæнын бауадзон, - йæхи раст кæнынмæ фæци Тайму- 
раз. - Уæддæр нын нырма институтмæ цæуынмæ раджы куы у... 
- Ахæм раджы нал у, - йæ ^сæр батылдта Мурат, стæй æваст 
Зауырбеджы ’рдæм фæзылди. — Йæ, хуымæллæггаг! Ам дын курорт 
у, æви, уæлæмæ цæуылнæ сыстыс? 
-Куынæ мæ хъыгдарис! - Зауырбег, йæ цæстытæ цъындæй дар- 
гæйæ, йæ мидбылты бахудти. 
- Ай дæр хъал куы у, хъал! - Мурат хъазгæйæ къахæй Зауыр- 
беджы фарс бакъуырдта æмæ йын худгæйæ йæ хъæццулыл йæхир- 
дæм рахæцыд... 
Чысыл фæстæдæр лæппутæ сæхи арæвдз кодтой, тагъд-тагъд 
цыдæртæ ахордтой æмæ институтмæ фæраст сты. 
Таймураз æмæ Зауырбег аудиторимæ куы бахызтысты, уæд 
фыццагдæр фæкомкоммæ сты Болатмæ. Уый бадтис тыппыртæго- 
мау хъоппæгцæст чызджы фарсмæ æмæ йын худгæйæ цыдæртæ 
дзырдта. Таймураз чызгæн йæ ном дæр нæма зыдта æмæ бадис код- 
та, Болат йемæ куыд тагъд фæлымæн, ууыл. 
- Нæ поэт йæ рæстæг дзæгъæлы нæ сафы, - лæппу дзургæ- 
дзурын хатгай чызджы цонгмæ куыд февналы, уый ауынгæйæ, ба- 
фиппайдта Зауырбег. 
- Æвæццæгæн та дысон ног æмдзæвгæ афыста æмæ йын уый 
кæсы, — бахудти йæм Таймураз. 
Лæппутæ рудзынджы раз фæрсæй-фæрстæм сбадтысты. Чысыл 
фæстæдæр аудиторимæ æрбахызтысты дыууæ нæлгоймаджы, æмæ 
89 

студенттæ сæ бынæттæй фестадысты. Æрбацæуджытæ дуары раз 
исдуг дисхуызæй лæугæйæ аззадысты, фæлæ нæлгоймæгтæн сæ хис- 
тæр уайтагьд бамбæрста, хъуыддаг цæй мидæг ис, уый, æмæ худ- 
гæйæ загъта: 
- Куыд уынæм, афтæмæй нын ахуыргæнджытæ æнхъæл стут. 
Мах дæр сымах хуызæн студенттæ стæм æмæ амæй фæстæмæ уемæ 
иу курсы ахуыр кæндзыстæм. Мæн хонынц Темыр, ме ’мбалы та - 
Барысби. 
- Мах та уæ æцæгдæр ахуыргæнджытæ фенхъæлдтам! - цъæх- 
снаг хъæлæсæй фæхъæр кодта хъоппæгцæст чызг æмæ æвиппайды 
ныккæл-кæл кодта. Ныххудтысты иннæ студенттæ дæр. Худыны 
уынæр нæма банцад, афтæ аудиторимæ æрбахызт декан. Фыццаг- 
дæр студенттæн раарфæ кодта, ахуыры аз кæй райдыдта, уый тых- 
хæй, стæй сын уæд бакасти лекци ирон æвзаджы историйæ. Лек- 
цийы фæстæ студенттæ хъуамæ курсæн равзæрстаиккой старостæ. 
Декан дзурын райдыдта, старостæйыл цы хæстæ æвæрд ис, уыдо- 
ныл, фæлæ йæ ныхас кæронмæ нæма ахæццæ кодта, афтæ æвип- 
пайды хъоппæгцæст чызг йæ бынатæй фæгæпп ласта. 
- Мæн фæнды, цæмæй нын старостæ Болат уа, - лæппумæ 
ацамонгæйæ, загъта уый. — Скъолайы ахуыргæнгæйæ дæр фæском- 
цæдисон организацийы разамонæг уыд, уымæ гæсгæ нæ курсы 
æгъдау сæвæрынмæ уымæй хуыздæр ничи сарæхсдзæн... Ноджы ма 
уый фыссы æмдзæвгæтæ дæр. Мæнæн дзы иу бакаст, æмæ мæ зæр- 
дæмæ тынг фæцыд... 
«Æмæ Болат та фæскомцæдисон организацийæн разамонæг кæд 
уыдис?» — йæхинымæр бадис кодта Таймураз, фæлæ уæдмæ чыз- 
джытæ алырдыгæй схор-хор кодтой: 
- Раст зæгъы Дзерассæ: Болат хорз старостæ уыдзæн! 
- Болаты равзарæм! Болаты! 
- Уый поэтикон курдиатæй дæр хайджын у! 
Декан разыхуызæй йæ мидбылты бахудти. 
- Кæд æй ныридæгæн афтæ хорз базыдтат, уæд уын уый ста- 
ростæ фæуæд, æрмæст æм хъусут. 
- Хъусдзыстæм, хъусдзыстæм, - се ’ппæты бæсты дæр дзуапп 
радта Дзерассæ. 
Таймуразæн хъыг уыдис, Болаты старостæйæ кæй равзæрстой, 
уый. Уымæ гæсгæ дыккаг лекцийы рæстæг иуцасдæр фыссынмæ 
дæр нал арæхст. Фæлæ, йæ амондæн, Зауырбег ахуыргæнæгæн йæ 
хъуыдытæй иунæг дæр фæсте нæ уагьта, æмæ та йын-иу Таймураз 
æнæбары йæ тетрадмæ бакаст. «Хорз у, Зауырбеджы фарсмæ бадт 
кæй фæдæн, уый, æндæра лекцийæ мæ бон ныффыссын ницы бауы- 
даид», — йæхинымæр дзырдта Таймураз. 
Дзæнгæрæджы дзинг-дзинг куы ссыди, уæд ын уый тынг æхсыз- 
гон фæци. 
- Лекци мæ зæрдæмæ тынг фæцыд, - загьта Зауырбег æмæ 
Таймуразы афарста: — Дæумæ та куыд фæкаст? 
Цалынмæ Таймураз, цы дзуапп ратта, ууыл хъуыды кодта, уæдмæ 
аудиторийыл азæлыд Болаты хъæлæс: 
90 

- Райсом уæ институтмæ куыд ничи байрæджы кæна, афтæ. 
Нæ фехъуыстон мачи зæгъæд: мæхæдæг уæ мæ журналы бæрæг кæн- 
дзынæн! 
- Уый та куыд? — ныддис кодта Зауырбег. - Ныридæгæн нæ 
тæрсын кæны? 
- Йæхицæй мын хицау ацарæзта, — мæстыйæ сдзырдта Таймураз. 
Сæ бакомкоммæ, хæстæй чи раздæхт, уыцы студенттæ Болаты 
ныхæстыл хъæрæй ныххудтысты. Уый сæм мæстыхуызæй ракасти. 
Фæстаг лекцимæ хъусын Таймуразæн фенцондæр. Ныр уый 
фыццагау лекторæн йæ алы дзырд ныффыссыныл нал архайдта, 
фæлæ Зауырбеджы хуызæн йæ тетрадмæ хаста лекторы ахсджиаг- 
дæр хъуыдытæ. Ацы хатт æй нал бахъуыд Зауырбеджы тетрадмæ 
кæсын. 
Изæрæй æмдзæрæны Таймураз Мурат æмæ Зауырбегæн бакаст 
йæ конспекттæ, æмæ дзы уыдон тынг раппæлыдысты. 
Уыцы изæр Мурат, Болаты сынтæгмæ амонгæйæ, загъта: 
- Æвæццæгæн та нæ поэт ахсæв дæр йæ хæстæджытæм баззай- 
дзæн. 
- Уæдæ йæ старостæйæ кæй равзæрстой, уый сын ма фехъусын 
кæна? - ныххудти Зауырбег. 
- Кæй равзæрстой старостæйæ? — дисхуызæй йæм цæхгæр фæ- 
зылди Мурат. 
- Болаты, æндæр кæй, — дзуапп ын радта Зауырбег. 
- Ау, æмæ уæм уымæй сæрæндæр нæ разынди? 
- Нæ чызджытæ дзы деканæн феппæлыдысты, æмæ сын уый 
дæр сæ фæндоныл сразы... 
- Ноджы ма йын загътой, скъолайы дæр, дам, фæскомцæди- 
сон организацийы разамонæг уыдис, зæгъгæ, - йæ ныхас сæм бап- 
пæрста Таймураз дæр. 
- Æмæ уæд ды кæм уыдтæ? — мæстыхуызæй йæм бакасти Му- 
рат. - Цæуылнæ загътай, уый афтæ нæу, зæгъгæ? 
- Болат йæхæдæг куы ныхъхъус, уæд мæм аив нæ фæкаст йæ ныхмæ 
радзурын. Æмхъæуккæгтæ уæвгæйæ, сæ кæрæдзийы нæ уарзынц, 
зæгьгæ, куы банхъæлой... - йæхи раст кæнынмæ фæци Таймураз. 
- Æмæ ныр не ’мхъæуккаг сайыны фæндагыл куы ныллæууа, 
уæд мах хъуамæ нæхицæй гобитæ саразæм?! 
- Цæй, ахæм стыр бынатмæ йæ, мыййаг, куынæ равзæрстой. 
Дæлæмæ дæр æмæ уæлæмæ дæр - старостæ. Цæуыл тыхсут? — куыд- 
фæндыхуызæй йæ къух ауыгъта Зауырбег. 
- Æз уым куы фæуыдаин, уæд æй федтаид! - фидарæй загьта 
Мурат. 
- Æвæццæгæн, йæхæдæг рагацау чызджытимæ баныхас кодта, 
цæмæй йæ старостæйæ равзарой, уый тыххæй, - гуызавæгæнгæйæ 
сдзырдта Зауырбег. 
- Афтæ кæй уыдаид, ууыл æз гуырысхо дæр нæ кæнын, - йæ сæр 
разыйы тылд бакодта Мурат. — Болат алцыдæр йæ сæрмæ ’рхæсдзæн! 
Таймураз та ууыл дис кодта, Заретæ ахæм лæппумæ йе ’ргом 
куыд аздæхта... 
91 

* * * 
Болат кæд æмдзæрæны бынат æрцахста, уæддæр фылдæр йæ 
хæстæджытæм царди. 
- Æгайтма йыл арæх не ’мбæлæм, — дзырдта Мурат, Болаты 
афтид сынтæгмæ кæсгæйæ. 
- Дæуæн цы у? Ды йыл искуы иу хатт йеддæмæ не ’мбæлыс, 
фæлæ махыл уынгæджы бон ис, - бафиппайдта Зауырбег. 
- Тæригьæд уын кæнын... 
- Мах дæр кæнæм нæхицæн тæригьæд, фæлæ ма нæ бон цы у? — 
барæй йæхи мæгуырхуыз акодта Зауырбег, стæй уæд хъæрæй ныххудти. 
Райсомæй Болат хъуыддагхуызæй æд журнал къæлидоры фæ- 
лæууы æмæ, курсы студенттæй кæй ауыны, уымæн йæ мыггаджы 
ныхмæ æнæдзургæйæ цавæрдæр нысан авæры, стæй та уæд ногæй 
йæ каст æрбацæуæны ’рдæм скæны. 
- Хицау, мах дæр дæ журналы фæбæрæг кæн, - хъазгæйæ йæм 
бадзуры Зауырбег, - кæннод нæ стипендийæ æнæхай фæкæндзынæ! 
- Мæхæдæг уæ нæ уынын? - тызмæгхуызæй йæ афæрсы Болат. 
- Æлхыскъ ныхас та ма дзы цæмæн хъæуы? 
Болат старостæ кæй сси, уый уайтагьд хъæуы дæр ма базыдтой. 
Куыд рабæрæг, афтæмæй лæппу, йæ зонгæтæй кæуыл æмбæлд, уыдо- 
нæн се ’ппæтæн дæр йæхицæй æппæлыд: нæ курсы, дам, мæн йед- 
дæмæ, студенттæн хицау кæй скодтаиккой, ахæм нæ разынд. Уый 
тыххæй йыл сæвæрдта Зауырбег дæр хицауы ном. 
- Таймуразмæ дæр мын-иу дæ цæст фæдар, — бахатыд Болатмæ 
иубон Бадинæ, дуармæ йыл куы фембæлд, уæд, - хæлæрттæ куы 
стут. 
- Цавæр хæлар мын æй хоныс? Мæ дæлбар куы у... - сæрбæр- 
зондæй йын загъта Болат æмæ йæ фæндагыл араст. 
Бадинæ джихæй йæ фæстæ кæсгæйæ баззад. 
Таймуразæн уыцы хабар куы радзырдта, уæд уымæн æваст йæ 
цæсгом фæтар. 
- Дæлбар та цы хоны, Бади? - афарста лæппу, стæй уæд æнæн- 
хъæлæджы æваст йæ хъæлæсыдзаг ныххудти. 
- Цæуыл худыс, мæ къона, цæуыл? 
Мад æм æнæмбаргæхуызæй кæй кæсы, уый бафиппайгæйæ, 
лæппу йæ худын фауагъта æмæ йын æнцадæй загъта: 
- Институты, Бади, командиртæ æмæ дæлбартæ нæй. Æфсады, 
мыййаг, куынæ стæм. 
- Уæдæ мын афтæ цæмæн загъта Мæхæмæты схъæлгопп фырт? 
- Æвæццæгæн дзы æрбайрох, æфсадмæ нæ кæй нæма акодтой, 
уый, — ногæй та схудти лæппу. 
Таймураз Муратæмæ Зауырбегæн Болаты ныхæстæ куы рафæз- 
мыдта, уæд ма сæ худынмæ æмдзæрæны комендант дæр дуарæй йæ 
сæр дисхуызæй æрбадардта. 
- Уæ сыхæгтæн райхъал кæнынæй нæ тæрсут? — мынæг хъæлæ- 
сæй сæ афарста уый. 
- Бахатыр кæн, — йæ цæссыгтæ сæрфгæйæ, сдзырдта Зауырбег. 
— Таймураз нын худæджы хабар ракодта, æмæ нæхи нал баурæдтам... 
92 

- Ныр æцæгдæр Болатæн йæ дæлбартæ куы уаиккам, уæд нын, 
цымæ, цытæ бакæнид? - комендантæн йæ къæхты уынæр куы адард 
ис, уæд Таймуразы ’рдæм худгæйæ бакасти Зауырбег. 
- Уæд нæ гауптвахтæйæ æддæмæ нал рауадзид, - дзуапп ын 
радта Таймураз. 
Лекциты размæ Болатæн алыбон дæр фыццагау йæ журнал йæ 
къухæй нæ хицæн кæны, фæлæ семинар куы райдайы, уæд исты 
æфсонæй уайтагъд цыдæр æрбавæййы - куы йæ дæндæгтæ срис- 
сынц, куы та йæм æнæнхъæлæджы искæдæм фæдзурынц. 
Таймуразæн та семинартæ йæ зæрдæмæ тынг цæуынц. Уый сæм 
йæхи хорз бацæттæ кæны, фæлæ йæм цалынмæ ахуыргæнæг йæхæ- 
дæг нæ фæдзуры, уæдмæ йæ къух никуы сдары - цæмæндæр йæ 
ныфс нæ фæхæссы, хæсты чи уыд, уыдоны раз дзуапп дæттынмæ. 
Уыдон уырыссагау дзурынмæ дæсныдæр сты. Таймураз та дзургæ- 
дзурын арæх рæдыдтæ æруадзы, уæлдайдæр та, фæрæдийынæй куы 
фæтæрсы, уæд. Зауырбег Таймуразæй уæндондæр у. Æвæццæгæн, 
йе ’взаг дæр уый тыххæй у сыгьдæгдæр. Ноджы ма уырыссаг æмдзæв- 
гæтæ дæр бирæ зоны. Студенттæн найзусть арæх фæдзуры Маяков- 
скийы æмдзæвгæ «Стихи о советском паспорте». 
- Скъолайы йæ бирæ хæттыты сценæйæ дæр дзырдтон, - фæ- 
зæгъы Зауырбег сæрыстырæй. - Мæ ахуыргæнæг мын бацамыдта, 
Маяковскийы уацмыстæ куыд кæсын хъæуы, уый. 
Зауырбег архайдта Хуымæллæджы скъолайы драмон къорды дæр. 
Арæх хъазыдис сæйраг рольты. 
Институты дæр ахæм къорд куы сарæзтой, уæд дзы филологон 
факультеты студенттæй фыццаджыдæр ныффыстой Зауырбеджы. 
Æвæццæгæн, ирон драмон театрæй сын разамонæг чи уыд, уый йæ 
зыдта, Зауырбег раздæр пьесæты кæй хъазыд, уый. Лæппуйы фæн- 
дыд, цæмæй Таймураз æмæ Мурат дæр драмон къордмæ бацыдаик- 
кой, фæлæ уыдонæй йемæ ничи сразы. 
- Мæнæ кæд Таймуразы фæнды артист уæвын... - йе рдхорды 
’рдæм сæрæй ацамыдта Мурат. - Уый лирикон зарджытæ кæнынмæ 
тынг дæсны у. 
- Цытæ дзурыс?! — йæ хъуыры абадтис Таймураз. — Сценæмæ 
рахизыны бæрц дæсны кæм дæн? Стæй дзы зарын йеддæмæ ницы 
хъæуы? 
- Цæй, æз дæр, мыййаг, æцæг артист куынæ дæн, - йæ сæр 
банкъуыста Зауырбег. — Дæлæмæ дæр-уæлæмæ дæр — хихъæппæри- 
садон къорды архайæг. 
- Хуымæллæджы драмон къорды тыххæй газетты дæр ма куы 
фыстой, - йæ зæрдыл æрбалæууыд Таймуразæн. - Уæ пьесæ 
«Æфхæрдты Хæсанæ»-йæ уын тынг æппæлыдысты. Æвæццæгæн, уæд 
сæйраг ролы ды хъазыдтæ. 
Зауырбег æм мидбылты худгæйæ йæ сæр, «о», зæгьгæ, батылдта. 
- Æмæ нын уæд ныры онг уый тыххæй куыд никуы радзырд- 
тай? — бадис кодта Мурат. — Уæдæ ма дæ бынаты Болат фæуыдаид, 
цымæ нын йæхицæй Тæбæхсæуты Бало нæ ацарæзтаид? 
- Æмæ уын æз исты Болат дæн? 
93 

- Болат уæвынæй дæ Хуыцау бахизæд! — загъта йын Мурат. 
- Болаты кой, цымæ, æгæр арæх нæ кæнæм? - афарста лæппуты 
Зауырбег. - Фæлтау, иучысыл æхца куыд бакусæм, ууыл адзурæм. 
- Æцæг, æцæг, - цымыдисхуызæй йæм фæзылди Таймураз. - 
Дæ хæстæджы нæма федтай? Куыстæй дын зæрдæ куы бавæрдта. 
- Знон æй федтон. 
- Æмæ дын цы загъта? - Зауырбеджы æмдзыхæй афарстой 
лæппутæ. 
~ Де ’мбæлттæ, дам, кæд лодыртæ не сты, уæд сæ сомæхсæв 
вагæттæй æвзалы калынмæ ракæн, - худæнбылæй сын дзуапп рад- 
та Зауырбег. 
- Мæнæ цы лæг ис, мæнæ! - февзыста йæм Мурат. - Æмæ нын 
æй уæд нырмæ куыд нæ загътай? 
- Болаты кой кæнгæйæ мæ куысты хабар айрох, - йæхи раст- 
гæнгæйæ, загьта Зауырбег, стæй сæ уæд афæдзæхста: 
- Кусынмæ кæй цæуæм, уый макæмæн схъæр кæнут: деканат 
æй куы базона, уæд нæм исты ’фхæрд æрхаудзæн... 
Æхсæвы æнафонтæм лæппуты хуыссæг нал ахста: æнæрынцойæ 
дзырдтой, вагæттæй æвзалы куыд калдзысты, ууыл. 
«Цы ’хца райсон, уымæй Бадийæн дæр исты балхæндзынæн»,- 
фæстагдæр ма ахæм хъуыды фæзынди Таймуразы сæры, стæй уæд 
æнæнхъæлæджы афынæй ис. 
Фыны уыдта, цыма сæ кæртмæ дзаг машинæ æрбатылд. Таймураз 
æмæ Бадинæ йæ размæ æд белтæ рауадысты. Уæле сæм æнæдзургæйæ 
сæ чъизи къухтæ тилынц Мурат æмæ Зауырбег, фæлæ, цы зæгъынмæ 
хъавынц, уый Таймураз нæ иртасы. Уалынмæ æвиппайды гуыффæ 
фегом ис, æмæ сыл æвзалы æркалдис. Чысыл ма бахъæуа, æмæ сæ йæ 
быны ма фæкæна. Ссыди кæйдæр худын, æмæ Таймураз фехъал ис. 
Йæ фарсмæ сынтæджы Мурат æцæгдæр фынæйæ схуд-схуд кодта. 
Таймураз æй чысыл фесхуыста, æмæ лæппу йæ худынæй фенцад... 
Дыккаг бон изæрæй лæппутæ ацыдысты вагзалмæ æвзалы калынмæ. 
Дыууадæсæм сахатыл фæзынди товарласæн поезд, æмæ сæ рад- 
гæс кусынмæ ракодта. Сæ уæлæ сын скæнын кодта кæттагæй дарæс. 
- Кæннод уæ райсом институты уе ’мбæлттæ нал базондзысты, 
~ загъта уый худгæйæ. 
Таймуразмæ раздæр афтæ зын нæ касти æвзалы калын, фæлæ 
куыдфæстæмæ йæ лæф-лæф цæуын байдыдта. Ноджы ма-иу хатгай 
рыгæй хуыфыныл дæр схæцыд æмæ-иу йæхимæ æрбамæсты. «Уæдæ 
æдзух ацы куыст чи фæкæны, уыдон куыд фæразынц?» - йæхины- 
мæр дзырдта, йе ’мбæлттæй фæсте нæ баззайыныл архайгæйæ. 
Бон чысыл куы ’рбацъæх, уæд лæппутæ сæ куыст ныууагьтой æмæ 
вагзалмæ сæхи ’хсынмæ бацыдысты. Таймуразæн фырфæлладæй йæ 
бон фæзилын дæр нал уыд: йæ цæнгтæ рыстысты, йæ армы тъæпæнтæ 
дудыдтой. Æмдзæрæны куыддæр йæ сæр базыл æруагьта, афтæ тарф 
фынæй аци. Мурат æмæ Зауырбегæн дæр уайтагьд сæ хуыр-хуыр ссыд. 
Кæддæр куы райхъал сты, уæд рудзынгæй ауыдтой, хур арвыл 
уæлæуæз кæй суади, уый, æмæ æмхуызонæй сæ хуыссæнтæй фæ- 
гæппытæ ластой. 
94 

- Æнхъæлдæн, фыццаг лекцимæ байрæджы кодтам! - тыхст- 
хуызæй сдзырдта Зауырбег, йæ дарæс кæнгæйæ. 
- Æнæмæнг, афтæ у, — йæ ком ныйивæзта Мурат. — Болат уæ 
куы амара, уымæй нæ тæрсут? 
Мурат йæ ныхæстыл йæхæдæг ныххудти. Фæлæ Таймураз æмæ 
Зауырбег худыныл нæ уыдысты. Уыдон зыдтой, Болат хабар уай- 
тагъд деканыл кæй сæмбæлын кæндзæн, уый, æмæ сæ дарæс кæны- 
ныл фæтагьд кодтой. 
Куыддæр институты дуарæй бахызтысты, афтæ фыццаг лекцийы 
фæстæ райхъуыст дзæнгæрæджы зæлын. Таймураз æмæ Зауырбег 
хъавыдысты, цæмæй аивæй аудиторийы фæмидæг уой, фæлæ Болат 
сæ размæ фæци. 
- Чысыл афынæй стæм, - Болат цы зæгъынмæ хъавыд, уымæ 
дæр нал фæкаст, афтæмæй аххосджын хъæлæсы уагæй сдзырдта 
Зауырбег æмæ цæмæндæр йæ мидбылты бахудт. 
- Æмæ цæмæн батагьд кодтат? Хуыссыдаиккат уал, — цæмæй йæ 
студенттæ се ’ппæт дæр фехъуыстаиккой, уый тыххæй йæ хъæрæй 
фелхыскъ кодта Болат. - Нырма лекцитæ се ’ппæт куы нæма фесты. 
Зауырбег ын куы ницыуал загъта, уæд ма мæстыхуызæй йæ 
ныхæстыл бафтыдта: 
- Æвæццæгæн та æнафонтæм дзæнгæда фæцагътат. 
Фæслекциты декан йæхимæ фæсидтис Таймураз æмæ Зауыр- 
бегмæ. Лæппутæ рагацау дæр зыдтой, фыццаг лекцийы кæй нæ уыды- 
сты, уый Болат деканæн кæй фехъусын кодта, æмæ тарстысты, 
æфхæрд сæм куы ’рхауа, уымæй. 
- Кæм тезгъо кодтат? - æнцадæй сæ бафарста декан, цæмæн- 
дæр Таймуразы æвзалыйæ чъизи дзабыртæм кæсгæйæ. 
Лæппу æнæбары йæ бынаты цоппай кæнын байдыдта. Уый 
бæргæ фæндыд, декан йæ сæр иннæрдæм куы азилид æмæ йын йæ 
къахыдарæс куынæуал уынид, фæлæ йын лæг фыццагау йæ цæс- 
тытае йæ хæцъилдзабыртæй нал иста. 
Йе ’мбалы зæрдæйы уаг æмбаргæйæ, Зауырбег деканæн цыбырæй 
радзырдта, æхсæвыгæтты вагзалы æвзалыкалджытæй кусын кæй рай- 
дыдтой, цæмæй иудадзыг сæ бинонты æккой ма бадой, уый тыххæй. 
- Уæ зæрды кусын кæй ис, уый æвзæр нæу, - загьта декан рæвда- 
уæг хъæлæсы уагæй. - Æз мæхæдæг дæр ахуыргæнгæйæ иучысыл заво- 
ды акуыстон. Æрмæст уæ, студенттæ кæй стут, уый дæр рох ма уæд... 
Лæппутæ дзы баззадысты тынг разыйæ. 
Курсы студенттæй куыдфæстæмæ иуæй-иутæ хæлæрттæ систы: 
иумæ цыдысты библиотекæмæ, иумæ сæхи цæттæ кодтой семинар- 
тæм, иумæ уарзтой тезгъо кæнын дæр. 
Таймуразмæ диссаг каст, хæстæй чи раздæхт, уыцы студенттæ 
фыццаг бонæй фæстæмæ сæ кæрæдзиуыл уæлдай æнувыддæр кæй 
уыдысты, уый. Институты æппæт факультетты дæр ахуыр кодтой 
ахæм студенттæ. Таймураз сæ арæх уыдта иумæ ныхасгæнгæйæ. 
Æвæццæгæн-иу дзырдтой сæ хæстон хабæрттыл. Лæппуйы сæм-иу 
95 

фæндыд искæцæй байхъусын, фæлæ йæм уый аив нæ касти. Хæсты 
чи уыди, ахæм студенттæй дыууæйæ ахуыр кодтой Таймуразимæ иу 
курсы. Иæ зæрдыл æрбалæууыд, фыццаг бон институтмæ куы ’рба- 
цыдысты, уæд сæ студенттæ ахуыргæнджытæ куыд фенхъæлдтой, 
уый. Иу дзы хуынди Темыр, иннæ - Барысби. Темыр уыд ныллæг- 
гомау бæзæрхыг лæппу. Бакæсгæйæ афтæ зынд, цыма иудадзыг дæр 
цæуылдæр мæсты у, æмæ йæм фыццаг бонты хæстæг ничи цыд. 
Барысби та уыд бæрзондгомау фыдхуыз лæппу. Йæ цъæх цæстытæ 
æдзухдæр уыдысты худæндзаст, мæнæ цыма сæ хицау афтæ зæгьынмæ 
хъавыд, æз амондджын дæн, хæстæй дзæбæхæй кæй раирвæзтæн 
æмæ ныр мæ уарзон институты кæй ахуыр кæнын, уый тыххæй, 
зæгьгæ. Темыр хæстæй æрыздæхт майорæй. Таймураз фæстæдæр куыд 
фехъуыста, афтæмæй хæсты быдыры уый уæззау цæфæй немыцмæ 
уацары бахауд, фæлæ куыддæр чысыл фæдзæбæх, афтæ йæ къухы 
нæхирдæм ралидзын бафтыд. Дзырдтой, немыцмæ уацары кæй 
фæци, уый тыххæй, дам, æм стыр æфхæрд æрхауд. «Кæд уыцы 
æфхæрды фæд баззад нырмæ йæ цæсгомыл?» - арæх хъуыды кодта 
Таймураз. Темыр майор кæй уыд, Барысби та - капитан, уымæн 
уыдаид, æви дзы Темыр æцæгдæр чысыл хистæр кæй уыд, уый тых- 
хæй, уымæн ничи ницы зыдта, æрмæст Барысби йæхи афтæ дардта, 
цыма дзы бирæ кæстæр у. Темыр æмæ Барысбийы æдзухдæр фенæн 
уыд иумæ. Цæргæ дæр иу уаты кодтой. Уырдæм сæм цыдысты, хæ- 
стæй чи раздæхт, ахæм студенттæ, арæхдæр та, Сталинграды чи 
фæцæф æмæ æнæ рахиз цæст æмæ галиу къухæй чи ссыди, уыцы 
студент Батджери. Уый ахуыр кодта историон факультеты æмæ 
нымад уыд институты хуыздæр студенттæй иуыл. 
Таймураз семинарты раздæр Темыр æмæ Барысбийы цур дзуапп 
дæттын нæ уæндыд: тарсти, уырыссагау уыдоны хуызæн дзурынмæ 
дæсны кæй нæма уыд, уый тыххæй исты рæдыд куы ’руадза, уымæй. 
Фæлæ йын иуцасдæры фæстæ йæ зонындзинæдтæй ахуыргæнджытæ 
æппæлын куы райдыдтой, уæд фæныфсджын æмæ-иу алы фарста- 
йыл дæр дзырдта уæндонæй. Ахæм рæстæг-иу æм Болат касти зы- 
нæрвæссонæй, кæд-иу йæхимæ зæгьинагæй ницы уыд, уæддæр. 
- Хорз у, дæ мады афтæ арæх кæй абæрæг кæныс, уый, - иухатт 
автостанцæйы Таймуразæн загъта Темыр. - Æз дæр та, зæгъын, 
хъæумæ ныккæсон. 
Лæппуйæн æхсызгон уыдысты Темыры ныхæстæ, уæлдайдæр та, 
уый дæр алы сабаты лекциты фæстæ сæхимæ кæй цыд, уый тыххæй. 
Темырæн йæ ныййарджытæ æмæ йæ бинойнаг æд сывæллон 
цардысты Къостайыхъæуы. Институты зыдтой, йæ бинойнаг уырыс- 
саг кæй у, хæсты рæстæг санитаркæ кæй уыд æмæ Темыры мæлæ- 
тæй кæй фервæзын кодта. Уыйфæстæ йæ Темыр йемæ Ирыстонмæ 
скодта. Сæ хъæуккæгтæ тынг æппæлыдысты Темыры бинойнагæй, 
уайтагьд ирон æвзаг кæй базыдта æмæ Темыры мад æмæ фыдæн 
хорз чындз кæй рауад, уый тыххæй. Таймураз уыцы хабар куы фе- 
хъуыста, уæд Темыр йæ цæсты ноджы фæкадджындæр... 
Иубон Таймуразы бахъуыд æвзагзонынады чиныг, фæлæ йе 
’мбæлттæй никæмæ разынд. 
96 

- Уыцы чиныг хъуамæ Темырмæ кæнæ Барысбимæ разына, - 
загъта Зауырбег, æмæ сæм Таймураз уайтагъд фæраст. 
Куыддæр сын сæ агьуысты дуар бахойынæввонгæй йæ къух 
уæлæмæ систа, афтæ йæм мидæгæй райхъуыст Темыр æмæ Барыс- 
бийы ныхас, æмæ сæ куы бахъыгдарон, зæгъгæ, йæ къух фæстæмæ 
’руагъта. 
- Бауырнæд дæ, Барысби, хатгай нæ хъæуы уынгты куы фæ- 
цæйцæуын æмæ, хæстæй чинæуал раздæхт, уыдоны бинонтæй ис- 
кæуыл куы амбæлын, уæд ма мæхи цы фæкæнон, уый нал фæзо- 
нын. Афтæ мæм фæкæсы, цыма, æз æгасæй кæй баззадтæн, уымæй 
сæ разы аххосджын дæн... 
- Ахæм хъуыдытæ мæнмæ дæр фæзыны, уæлдайдæр та, сидзæр- 
гæс сылгоймаджы куы фенын, уæд, - æнкъард хъæлæсы уагæй йын 
загьта Барысби... 
Таймураз æнæбары, сабыр къахдзæфтæгæнгæ, æнæуынæрæй 
фæстæмæ раздæхт. 
- Чиныг уыдонмæ дæр нæй? - Таймураз сæ агьуыстмæ куы 
бацыд, уæд æй сонтæй афарста Зауырбег. 
- Нæй... - цыбыр дзуапп ын радта Таймураз. - Райсом æй 
библиотекæйы фендзынæн... 
Темыр æмæ Барысбийы дуар цæуылнæуал бахоста, уый не схъæр 
кодта. 
Æхсæвы æнафонтæм Таймуразæн йæ бон бафынæй нæ уыд. 
Лæппу иудадзыг дæр хъуыды кодта Темыр æмæ Барысбийы ныхæ- 
стыл, фæлæ йыл бонырдæм хуыссæг фæтых. Фыны та иннæ хæтты- 
тау фестади хъæуы. Цыма Бадинæимæ лæууынц сæ кæрты дуармæ. 
Кæцæйдæр сæ рæзты ссæуынц Темыр æмæ Барысби. Сæ цурмæ 
куы схæццæ сты, уæд сæ дыууæ дæр æфсæрмхуызæй сæ цæсгæмттæ 
сæ къухтæй амбæрзтой. 
- Ма мæ ’фсæрмы кæнут, мæ хуртæ, махон æгас у, махон æгас 
у... - сæ фæдыл æнæрынцойæ дзуры Бадинæ... 
* * * 
Таймураз æдзухдæр семинартæм йæхи хорз цæттæ кодта: рага- 
цау-иу бакаст ахуыргæнæджы амынд литературæ, æркасти-иу йæ 
конспекттæм. Уымæ гæсгæ дзы æппæлыдысты Темыр æмæ Барыс- 
би дæр. Болат сæм уый тыххæй хæрам уыд. 
- Цæмæн дзы хъæуы æппæлын? Цы йæм ссардтой æппæлина- 
гæй? Тыхахуыр кæй кæны, уый нæма базыдтой? - чызджытæн 
дзырдта Болат. 
- Тыхахуыр та цы хоныс? - дисгæнгæ йæ афарста чидæр. 
- Ау, æмæ дзырд «тыхахуыр» цы амоны, уый ныры онг нæма 
базыдтай, ирон филологийы факультеты куы ахуыр кæныс? - Бо- 
лат йе ’рфгуытыл уæлæмæ схæцыд, стæй зынæрвæссонхуызæй ба- 
худти. - Дзырдуатмæ дæ-иу арæхдæр æркæсын хъæуы, мæ хур, арæх- 
дæр, кæннод дыл искуы дæ ахуырдзаутæ фæхуддзысты, дæ мадæлон 
æвзаг нæ зоныс, зæгъгæ. Тыхахуыр у, мæнæ уырыссагау «зубрежкæ» 
кæй хонынц, уый. Куыд зонæм, афтæмæй та зубрежкæйæ зиан йед- 
7 С’н’бæтхъуаты Рамамаи 
97 

дæмæ пайда ницы ис, уымæн æмæ, уый руаджы абон цы базонай, 
уымæй райсоммæ дæ сæры ницыуал баззайдзæн. 
Чызджытæй кæд Болатимæ разы ничи уыд, уæддæр сæ Тайму- 
разы сæрыл сдзурын ничи бауæндыд, старостæйы тетрадмæ куы 
бахауой, уымæй тæрсгæйæ. Курсæй-иу Болат чысылдæр кæмæ фæ- 
хæрам, уымæ-иу æнæмæнг исты хъæндзинад ссардта: кæй-иу лек- 
цийæ раздæр ацæугæ бафиппайдта, кæй та æрæджыгæнгæ, æмæ-иу 
уæд студенттæ дзырдтой, Болаты тетрадмæ бахаудта, зæгъгæ. 
Болаты фæндыд, цæмæй ахуыргæнджытæ дæр зыдтаиккой, кур- 
сæн старостæ кæй у, уый, æмæ сын-иу лекцийы размæ сæ бæсты 
аудиторимæ дуар фегом кодта. Иубон студенттæн фехъусын код- 
той, хæсты чи уыд, ахæм ног ахуыргæнæг сын политэкономийæ 
лекцитæ кæсын райдайдзæн, зæгъгæ. Болат та рагацау дуары раз 
бынат æрцахста. Куыддæр къæлидорæй къæхты уынæр æрбайхъуыст, 
афтæ Болат дуар фегом кодта æмæ, ахуыргæнæджы цæсгоммæ ком- 
коммæ кæсгæйæ, хъæрæй загъта: 
— Абон не студенттæй ничи фæцух кодта. Иууылдæр цæттæ 
стæм дæ лекцимæ зæрдиагæй байхъусынмæ... 
Ахуыргæнæг йæ бынаты сагъдауæй аззад. Исдуг дисхуызæй касти 
студентмæ, стæй уæд æнцадæй бафиппайдта: 
— Æфсæддон скъолайы курсанттæ не стут, æмæ ахæм ныхæстæ 
ам уæлдай сты. 
Болат тæргайхуызæй йæ бынатмæ фæраст. Уыцы минут æй 
фæстæрдыгæй мæстæймарæн хъæлæсы уагæй Дзирæ афарста: 
— Болат, уæ Болат, рапорт дæтгæйæ дæ честь раттын та цæмæн 
ферох? 
Бирæтæ сæ худын нал баурæдтой. Бахудтысты Темыр æмæ Ба- 
рысби дæр... 
Семестры кæрон, студенттæй экзаменты тынг хорз бæрæггæ- 
нæнтæ чи радта, уыдонæн сæ къамтæ Кады фæйнæгыл бакодтой. 
Курсы студенттæн æхсызгон уыд, Темыр, Барысби æмæ Таймуразы 
къамтæ дæр дзы куы федтой, уæд. Фæлæ сæ Болат Кады фæйнæгыл 
фæрстæй-фæрстæм куы ауыдта, уæд былысчъилæй сдзырдта: 
— Дюмайы æртæ мушкетеры! 
Уыйфæстæ, дам, ма йæ ныхæстæм бафтыдта: — Цæй отлич- 
никтæ сты Темыр æмæ Барысби? Хæсты кæй уыдысты, уый тыххæй 
сын ахуыргæнджытæ махæй хуыздæр бæрæггæнæнтæ февæрдтой. 
Таймураз та, Таймураз! Мæнæ Царциаты диссæгтæ! Уый та мын 
кæдæй нырмæ сси отличник, скъолайы мæлæты стыр зонындзи- 
нæдтæ куынæ ’вдыста, уæд? 
— Скъолайы йын, æвæццæгæн, ахуырæн амы хуызæн фæрæзтæ 
нæ уыд, - йæ сæрыл рахæцыд Зауырбег. 
— Фæрæзтæ алыран дæр иухуызон сты, цы уæлдай сæ ис? — нæ 
састи Болат. 
— Уый дзы дæуæн нæй уæлдай. Таймураз йæхиуыл горæты куыд 
кусы, афтæ кусынæн ын хъæуы рæстæг нæ уыд. 
— Ам дæр фыркуыстæй йæхи нæ мары. Алы сабаты хъæуы куы 
балæууы. 
98 

- Æмæ йæ мады кæй абæрæг кæны, уым æвзæрæй цы и? 
- Цæй, цы дзурыс йемæ? Йе ’мхъæуккагмæ хæлæг кæй кæны, 
уый нæ зоныс? - фæстæрдыгæй Зауырбегмæ ’рбадзырдта Дзирæ. - 
Фæлæ йын Темыр æмæ Барысби та цы кодтой, цы, цъыфкалæн сыл 
цæмæн кæны, махæй хуыздæр куы ахуыр кæнынц, уæд? 
Курсы чызджытæй цæмæндæр Дзирæйæ тарст Болат. Æмæ йын 
æнæнхъæлæджы йæ хъæлæс куы айхъуыста, уæд куыддæр фæуыр- 
гьуыйау. 
-Æз... Мæн... Уыдон... Уыдоны кой рæдыдæй скодтон... - къуыз- 
гæ ма сдзырдта Болат æмæ лидзæг фæци... 
Сырх Æфсады бæрæгбоны размæ институтмæ æрбарвыстой кор- 
респонденттæ радиокомитет æмæ газет «Рæстдзинад»-æй, цæмæй, 
хæсты чи уыд, уыцы студенттыл æрмæг æрæмбырд кодтаиккой. 
Корреспонденттæ бацагуырдтой Темыр æмæ Барысбийы дæр. Къуы- 
рийы фæстæ сыл газеты рацыд сæрмагонд очерк, æмæ ныр сту- 
денттæ, очерк куы бакастысты, уæд базыдтой, хæсты хъæбатырдзи- 
над чи равдыста, семæ ахæм лæппутæ кæй ахуыр кæны, уый. Фæс- 
тæдæр æй ралæвæрдтой радиойæ дæр. 
Дыккаг бон, куыддæр Темыр æмæ Барысби аудиторийы фæ- 
зындысты, афтæ студенттæ къухæмдзæгъдимæ сæ бынæттæй феста- 
дысты, æмæ уыдон исдуг дуары раз лæугæйæ аззадысты. 
- Цы ’рцыди? Цы хабар у? - дисхуызæй афарста Темыр. 
- Сæрыстыр уæ стæм æмæ уын уый тыххæй æмдзæгьд кæнæм! - 
се ’ппæты бæсты дæр дзуапп радта Дзирæ. 
- Бузныг! — æмдзыхæй сдзырдтой Темыр æмæ Барысби. 
Къуырисæры, цалынмæ Темыр хъæуæй фыццаг лекцимæ не 
схæццæ вæййы, уæдмæ аудиторийы студентты хъазæн ныхас æмæ 
худын нæ фенцайы. Се ’ппæтæй хъазагдæр æмæ худагдæр та свæййы 
Барысби, раст цыма студенттæн се ’мгар у, уыйау. Уыдон дæр æм, 
æвæццæгæн, ахæм цæстæй фæкæсынц, æндæра йемæ сæхи афтæ 
уæндонæй нæ дариккой. Фæлæ куыддæр Темыр дуарæй æрбакæсы, 
афтæ иууылдæр уайтагъд ныссабыр вæййынц. Чи зоны, йе ’мкур- 
сонтæй бирæ хистæр кæй у, уымæ гæсгæ. Барысби дæр хатгай ин- 
ститутмæ йе ’фсæддон кителы æд хæрзиуджытæ куы ’рбацæуы, уæд 
студенттæ цæмæндæр йемæ хъазæн ныхас кæнын нал фæуæндынц: 
æвæццæгæн, сæ зæрдыл æрбалæууы, хæсты стыр лæгдзинад кæй 
равдыста, уый. 
Барысбийæн йæ хорз ахуыры тыххæй, институты Коцойты Ар- 
сены номыл цы сæрмагонд стипенди фæзынд, уый дæтдзысты, 
зæгъгæ, куы райхъуыст, уæд курсы студентты цинæн кæрон нал 
уыд. Æрмæст Болатмæ уыцы хабар хорз нæ фæкаст. 
- Мæнау сфæлдыстадон куыст куынæ кæны, мыййаг, уæд æм 
фыссæджы номыл стипенди куыд æрхауд? -фарста уый дисхуызæй 
йæ зонгæ чызджыты. 
Йæ фыццаг стипендийæ Барысби студенттæн балхæдта зынаргъ 
къафеттæ, æмæ Дзирæ хъазгæйæ дзырдта: 
99 

- Нæ лæппутæ, нæ фехъуыстон уæ мачи зæгьæд, искуы уæ сиахс- 
цыд кæнын куы бахъæуа, уæд мæнæ ацы къафеттæй асламдæртæ 
хæссынвæнд ма скæнут, кæннод уыл фæхуддзысты. 
- Уæд цæмæн? - афарста йæ худгæйæ Зауырбег. - Уыдоны 
аргъæй аслам къафеттæй фылдæр куы рацæудзæн. 
- Уæд сæ дипломджын сиахсыл чъындыйы ном сбаддзæн, - 
дзуапп радта хæргæ-хæрын Дзирæ, стæй ма йæ ныхасмæ бафтыдта: 
- Сиахсы къафеттæ хъуамæ æртæхæдонджынтæ уой. 
- Уыдон та ма цавæр сæрмагонд къафеттæ сты? - бадис кодта 
Зауырбег. 
- Дæ къухы цы къафетт ис, уый райхал, æмæ йæ уæд базондзынæ. 
- А-а-а, æртæ гæххæтты тыхт кæй сты, уый тыххæй сыл сæвæрд- 
тай ахæм ном? 
- Æз сыл æй нæ сæвæрдтон, - загьта Дзирæ, - нæ хъæуы зæ- 
ронд устытæ хонынц афтæ шиколад къафеттæ... 
Иннæ студенттæй хъауджыдæр, Болат нæ бакуымдта къафетт 
райсын. 
- Къафетхъуаг куы уон, уæд дзы мæхи бон суыдзæн балхæнын, 
кæд сæрмагонд стипенди нæ исын, уæддæр, - загьта тæргайхуызæй. 
- Куыд зонæм, афтæмæй ды иу стипенди дæр нæ исыс, ахуыр- 
мæ дæ кæй не ’вдæлы, уый тыххæй, — йæхи йæм нал баурæдта Дзирæ. — 
Æниу дæу стипенди хъæугæ дæр нæ кæны: дæ фыд дæ æнæ ’хцайæ 
нæ уадзы... 
Кæд Болатæн Дзирæйы ныхæстæ тынг хъыг фесты, уæддæр йæ 
ныхмæ сдзурын нæ бауæндыд... 
Курсæй бирæтæ Барысбийы арæх уыдтой фæсарæйнаг æвзæгты 
факультетæй иу рæсугьд чызгимæ. Фыццаг æнхъæл уыдысты, йæ 
хæстæг у, зæгъгæ. Фæлæ фæстæдæр чызджытæ куы бафиппайдтой, 
сæ дыууæ дæр искæй раз куыд ныфсæрмы вæййынц, уый, уæд æнæ- 
зонгæ чызджы фæсаууонмæ хонын райдыдтой «нæ чындзаг». Иубон 
та сыл уыдон цалдæрæй сæмбæлдысты кинотеатры цур. Чызджытæ 
йын йе ’мбалмæ цымыдисæй кæй кæсынц, уый куы бафиппайдта 
Барысби, уæд æфсæрмыхуызæй загьта: 
- Базонгæ ут... Уый дæр нæ институты ахуыр кæны... 
- Афассæ, - æнахуыр фæлмæн хъæлæсæй йæхи бацамыдта чызг. 
Чызджытæ йæ хæстæгмæ фыццаг хатт федтой, æмæ сæ зæр- 
дæмæ тынг фæцыд. Бакастæй сæм Барысбиимæ цыдæр иудзинад 
уыд. Сæ дыууæ дæр уыдысты цъæхдзаст æмæ бурхил. Æрмæст Афас- 
сæйæн йæ цæсгомыл уыди иугай дзыгъуыртæ, фæлæ йæ уыдон код- 
той ноджы рæсугъддæр æмæ бæллиццагдæр. 
Иуцасдæры фæстæ Дзирæ йе ’мбæлттæн дзырдта, тагъд сæ чын- 
дзæхсæв кæй уыдзæн. 
Æмæ, æцæгдæр, каникулты рæстæг Барысби ракуырдта Афассæйы. 
Студенттæ æнхъæл уыдысты, зæгьгæ, чындзæхсæвы фæстæ уыдон 
хъæуы бафæстиат уыдзысты. Уымæ гæсгæ сæ ахуыры азы райдайæ- 
ны институты къæлидоры иумæ лæугæйæ куы ауыдтой, уæд сыл 
уайтагъд цингæнгæйæ амбырд сты. Афассæ кæимæ ахуыр кодта, 
уыцы чызджытæ йыл цымыдисхуызæй сæ фæрстытæ ныккалдтой: 
100 

- Куыд тагъд дæ рауагътой хъæуæй? 
- Къуымы цас фæлæууыдтæ? 
- Чындзы митæ кæнын базыдтай? 
- Де ’фсины куыд хондзынæ? 
Фæрстытæн кæрон нал уыд, æмæ дзы Афассæ иуæн дæр дзуапп 
раттын нæ фæрæзта. Æмæ уæд чызджытæ сæ кæрæдзиимæ дзуры- 
ныл фесты: 
- Чындзы куы ацыд, уæд бирæ рæсугъддæр фæци. 
- Æнæуи дæр рæсугьд хъуаг нæ уыд Афассæ. 
~ Мæн дæр æвзаргæ лæппумæ чындзы цæуын фæнды. 
- Æцæг зæгъыс? Уæд Афассæйы хуызæн рæсугьд хъуамæ уай. 
- Æмæ фыдындтæ та цы фæуой уæд? 
- Уыдон та хъуамæ сæхи хуызæтты агурой. 
- Уæдæ уæд мæн, маймулийæ гыццыл нывылдæр чи у, ахæм 
лæппуйы ссарын хъæуы. 
Фæстаг ныхæстæм чызджытæ æмхуызонæй ныххудтысты. 
Уалынмæ æрбайхъуыст дзæнгæрæджы хъæр, æмæ студенттæ ауди- 
торитыл фæпырх сты... 
* * * 
Иу сабаты та Таймураз лекциты фæстæ горæтæй хъæумæ ра- 
раст. Мураты дæр бæргæ фæндыд йемæ рацæуын, фæлæ сæ уыцы 
бон историйы ахуыргæнæг Хъобанмæ экскурсийы акодта... 
Таймураз сæ уынгмæ куы схæццæ, уæд та йыл иннæ хæттытау 
сыхæгтæ цин кæнын байдыдтой. 
- Диссаджы лæппу райрæзти Бадинæйæн, - дзырдтой йæ фæ- 
дыл кæсгæйæ хæлæггæнгæ бирæтæ. - Уындæй йæ фыды цæрмыс- 
тыгьд бакодта. Ноджы ма йæ фадыварц дæр уый хуызæн у. 
Таймуразæн кæд уыдæттæ æхсызгон вæййынц, уæддæр, фырæф- 
сæрмæй йæхи цы фæкæна, уый нал фæзоны. 
Мæнæ уалынмæ сæ кæрты дуарæй ракасти Болаты мад Косерхан. 
- Куы та ’рхæццæ дæ! — диссаг фенæгау фæхъæр кодта ус. — 
Ахуыр та ма кæд фæкæныс, ахуыр?! 
- Ахуырмæ дæр мæ равдæлы, - æнцадæй йын дзуапп радта 
Таймураз. 
- Уый, мæнæ экзаментæ куы райдайой, уæд рабæрæг уыдзæн... 
Таймураз сæхимæ куы бацыд, уæд Бадинæйæн рафæзмыдта 
Косерханы ныхæстæ. 
- Уымæн суанг сывæллæтты онг дæр йе ’взаг кæмæ нæ хæццæ 
кæны, ахæм нæй, - йæ къух ауыгьта мад. - Æрæджы йын Минæты 
чызг Зæри хорз фæци. Косерхан æм, æвæццæгæн, ныр дæр ма мæсты у. 
- Æмæ йын уагæр ахæмæй цы загьта? - бадис кодта Таймураз. 
- Скъоладзаутæ фæсурокы сæхимæ куы ’рцæйцыдысты, уæд 
Косерхан сæ гом рудзынгæй худгæйæ рахъæр кодта: 
- Зæри, уæ Зæри, дæ чъапæ цæй дæллоз æрзæбул? 
- Æмæ йыл, рацу, ды уæлæмæ схæц, — цæугæ-цæуыны йæм фæ- 
цырд ис чызг, æмæ сывæллæттæ æмхуызонæй ныччыр-чыр кодтой. 
- Гуыбынниз дæ адавæд! Уый хистæрмæ куыд уæндыс?! - 
101 

фæтъæлланг ыл ласта ус, йæ тымбылкъух тилгæйæ. - Ныридæгæн 
дын цæй цыргъ æвзаг ис! Исчи дын æй йæ бындзарæй стона! 
Сыхæгтæй дуармæ чи фæци, уыдон уыйфæстæ хабар кæрæ- 
дзийæн худгæйæ дзырдтой. Зæри та скъоламæ æндæр уынгты цæ- 
уын байдыдта... 
Таймураз хуыцаубонты вагзалы кæй фæкусы, уый йæ мадæн не 
схъæр кодта, фæлæ та йын иннæ хæттытау йæ хызынæй дыууæ хуы- 
мæтæг цъындайы æмæ аслам къафетты килæйы ’рдæг куы систа, 
уæд та йæм уый хæцыныл фæци: 
- Ныр дæ де стипендийæ лæвæрттæгæнæг чи кæны? Мæн тых- 
хæй кæд æххормагæй аззайыс? Æдзух мæ зæрдæ демæ куы дзуры... 
- Ма тыхс, Бади, мæхи хъуагæй нæ ныууадзын. Æмдзæрæны 
æртæ лæппуйæ иумæ цæрæм æмæ не стипендийæ рагацау хæрыны 
фаг радих кæнæм. 
- Æмæ уын уæд хæринаг та чи фæкæны? 
- Нæхæдæг, æндæр чи? - Таймураз йæ мадмæ бахудти. — Хæ- 
ринаг кæнынмæ институты махæй дæсныдæр ничиуал у. 
Уыцы минут лæппуйы зæрдыл æрбалæууыд, иу изæр хъæдур 
куыд фыхтой, уый, æмæ йæ хъæрæй ныххудынмæ бирæ нал хъуыд... 
Уæд хæринаг кæнын Мураты рад уыд. Таймураз ын кастрункæ 
хъæдуримæ донæй байдзаг кодта æмæ йæ керогазыл уæларт сæвæрдта. 
- Дарддæр дæхæдæг архай, - загъта йын уый. - Мах та уал 
Зауырбегимæ иучысыл нæ конспекттæм æркæсæм. 
Иузаман хъæдурæн йæ пæлхъ-пæлхъ куы ссыд, уæд Мурат дæр 
чиныг райста æмæ кæсыныл фæци. 
- Нæ зынаргъ пъовыр, дæ хъæдур дæ ма ферох уæд, - Мурат 
æд чиныг йæхи сынтæгыл куы ’руагъта, уæд æм хъазгæйæ бадзырд- 
та Зауырбег. 
- Цыма дæ гæккуыри схауы, гуыдынхъус! - хъазæнæмхиц ын 
афидис кодта Мурат, чиныг дæлæмæ нæ уадзгæйæ. 
- Бæгуыдæр! - йемæ сразы Зауырбег. — Райсомæй нырмæ мæ 
хъуыры дон дæр нæма ацыд. 
- Мæн дæр мæ ахсæн схордта, - бадзырдта йæм Таймураз дæр. 
- Бахæрынæй анхъæлмæ кæсын - хуыздæр, — уымæн дæр та 
куыдфæндыйы хъæлæсы уагæй дзуапп радта Мурат, фыццагау йæ 
чиныгыл хæцгæйæ. 
- Уыцы хъæдурæн æппын сфыцын афон нæма у? Къостайы «Си- 
дзæргæс»-ы хъæдурæй зындæр фыцæн куы фæци, - иузаман йæхи 
нал баурæдта Зауырбег æмæ уидыгæй кастрункæмæ нывнæлдта. 
- Нæ, нырма хъæбæр у, — йæ сæр батылдта лæппу, стæй уæд 
«Сидзæргæс»-æй дыууæ хъæлæсæй найзусть скъуыддзаг бакаст: 
— О гыцци, кæд уыдзæн ? 
Райс-ма, цсей, дæ аг! 
— Абадут!.. Фæуыдзæн 
Алксей дæр йсе фаг... 
- Хуыссæг мæ йæ быны скодта, - чысыл фæстæдæр йæ чиныг 
стъолмæ баппæрста Мурат æмæ дыууæ къухæй йæ цæстытæ аууæр- 
ста. — Цæй, уæд та иу сахаты бæрц афынæй кæнæм. Уæдмæ кæд нæ 
102 

хъæдур дæр сфыцид. Æрмæст-иу мæ райхъал кæнут, кæннод та уæхæ- 
дæг æнæ мæн хæрыныл фæуыдзыстут. 
Мураты фæндоныл æртæйæ дæр сразы сты, æмæ уал сæ алчи- 
дæр æд дарæс йæхи йæ сынтæгыл æруагьта. Уайтагьддæр тарф фы- 
нæй аисты - сæ фæллад сыл æртæфст. 
Раздæр сæ чи фехъал, уый не сбæрæг, æрмæст агьуыст фæздæ- 
гæй куы байдзаг æмæ сыл хуыфæг куы бахæцыд, уæд фæгæппытæ 
ластой. 
- Нæ хъæдур йæ быныл басыгьд! - тарст хъæр фæкодта Мурат 
æмæ рудзгуытæ байтыгьта, стæй дуар дæр байгом кодта, æмæ фæз- 
дæг къæлидормæ ныццавта. 
Уынæрмæ студенттæ - лæппуйæ, чызгæй - уайтагьд амбырд 
сты, фæздæг кæцæй калд, уыцы агъуысты раз. 
- Уый цæй тæф у? Цы уæм басыгъд? - фарстой сæ цымы- 
дисæй. 
Æмæ, лæппутæн сæ хъæдур басыгъд, уый куы базыдтой, уæд 
сыл худæг бахæцыд... 
- Нырма уæ сыгъд хъæдуры тæфæй уæ рæзты ауайæн нæма ис, 
- къуырийы фæстæ дæр ма-иу худгæйæ дзырдтой чызджытæ, лæп- 
путæй-иу искæуыл куы амбæлдысты, уæд. 
Уымæй фæстæмæ Таймураз æмæ Зауырбег Мураты хъазгæйæ 
хонын райдыдтой «не сгуыхт пъовыр». 
- Ма кæнут уын, зæгъын, кæннод хæринаг кæнын нал баком- 
дзынæн, - тæрсын сæ кодта Мурат, фæлæ та-иу, йæ рад куы 
’рхæццæ, уæд бар-æнæбары хъуыддаг йæхимæ райста... 
Хабар Бадинæйæн ахудыны охыл радзуринаг уыд, фæлæ сæм 
уæдмæ ’рбацыд Асæгойы ус Асиат йæ лæппуимæ. 
- Таймуразы мын фенын кæн, зæгъгæ, мæ иу ран нал уагъта, - 
дзырдта мад, Сослан цингæнгæйæ йæхи Таймуразыл куы баппæр- 
ста, уæд. - Горæтæй йе ’рцыдмæ дæр нал фæхъæцы. Иудадзыг мæ 
фæфæрсы, Таймураз не скъолайы ахуыргæнæгæй кусын кæд рай- 
дайдзæн, зæгъгæ. 
- Мæнæ ды куыддæр фыццаг къласмæ бацæуай, уæд, - худ- 
гæйæ Сосланæн загъта Таймураз æмæ та йæ ногæй йæ хъæбысы 
æрбакодта. Стæй йæ зæрдыл æрбалæууыд, пурти йын кæй балхæд- 
та, уый, æмæ тагъд-тагъд йæ хызын гом кæныныл фæцис. 
Сослан хъулон-мулон пурти куы ауыдта, уæд æм сонтæй фæ- 
лæбурдта. 
- Пурти... Пурти мын æрхаста! - цингæнгæ фæхъæр кодта лæппу 
æмæ та Таймуразыл йæхи баппæрста. 
Чысыл лæппуйæн йæ цæсгом ахæм æнæкæрон цин æвдыста, йæ 
цъæх цæстытæ афтæ тынг æрттывтой, æмæ Таймуразæн цæмæндæр 
йæ улæфæнтæ ахгæдтой. Чи зоны, уыцы рæстæг йæ зæрдыл æрба- 
лæууыд, кæддæр ын йæ фыццаг ахуыргæнæг Верæ Михайловнæ йæ 
резинæ пурти куыд байста, уый... 
Хуыцаубоны райсомæй раджы Таймураз Беслæныхъæумæ фис- 
тæгæй фæраст. Изæрæй йæ Мурат æмæ Зауырбегимæ хъуыдис æвзалы 
калынмæ цæуын... 
103 

- Ацы хатт цæй тагьд кæныс? - дисгæнгæ йæ афарста Бадинæ, 
фæлæ йын Таймураз цыдæр æфсон акодта. Æргом зæгьын ын нæ ба- 
уæндыд йæ цыды сæр, мæт кæнын та куы райдайа, уымæй тæрсгæйæ. 
* * * 
Горæты Таймураз, Мурат æмæ Зауырбеджы арæхдæр фенæн 
уыдис иумæ. Уымæ гæсгæ-иу сæ сæ зонгæтæ искæуыл хицæнæй куы 
амбæлдысты, уæд-иу æй дисгæнгæ афарстой: 
- Æмæ де ’мбæлттæ кæм сты? 
Лæппутæ кæсæндонмæ дæр фылдæр хатт иумæ цыдысты. 
- Уæ кæрæдзийæ атонын дæр куынæуал комут, - уынджы сæм 
искæйты цур уайдзæфгæнæгау бадзуры Болат. - Иу хæдон дæр уын 
уæрæх куы сси... 
Чи зоны сæм хæлæг фæкæны. 
Таймураз уæлдай æнувыддæр Зауырбегыл у. Æвæццæгæн, уый 
дæр æнæ фыдæй кæй хъомыл кодта, уымæ гæсгæ. Зауырбег сын 
Муратимæ фыццаг хатт куы радзырдта, 1937 азы йын йæ фыды 
æнаххосæй куыд æрцахстой æмæ сæ мад цыппар сывæллонгæс куыд 
баззад, уый, уæд бынтондæр йемæ балымæн. 
- Нæ мадæн удæгасæй кады цырт ныссадзын æмбæлы, мах ахæм 
тухитæгæнгæйæ кæй фæхаста, уый тыххæй, - арæх фехъусæн уыд 
Зауырбегæй, сæ бинонтыл-иу ныхас куы рацыд, уæд. 
Зауырбег уыд уæззау зонды хицау. Таймуразмæ-иу афтæ каст, 
цыма уый исты зæгъыны агьоммæ раздæр дæрдтыл ахъуыды акæны, 
цæмæй йæ ныхас зæрдæмæдзæугæдæр æмæ аивдæр рауайа. «Æвæц- 
цæгæн, ахæм адæймагæй фæзæгъынц, йæ дзырды уæз ис, зæгъгæ», - 
ахæм хатдзæгмæ-иу æрцыд Таймураз, Зауырбегмæ хъусгæйæ. 
Æмдзæрæны, шахмæттæй хъазынæй Зауырбеджы чи амбылдтаид, 
ахæм нæ уыд. «Ботвинник дæ æмæ Ботвинник» - æппæлыдысты дзы 
студенттæ. Таймураз æмæ Мурат дæр æвзæр нæ хъазыдысты, фæлæ 
сыл-иу уæддæр Зауырбег æнæ ферзæй дæр фæуæлахиз. Таймураз-иу 
уайтагьд йæ къухтæ хæрдмæ сдардта, фæлæ-иу Мурат йемæ стох ис. 
— Бирæ кæй хъуыды кæныс, уый тыххæй мæ æмбулыс, — уай- 
тагьд-иу æрбамæсты Мурат. 
- Æмæ дæу хъуыды кæнын чи нæ уадзы, ме ’рдхорд? - йæ 
цæстытæй йæм-иу хинæйдзаг худт бакодта Зауырбег. — Уæдæ шах- 
мæттæй хъазт цæмæн рауагътой? 
— Цыма дæхицæй æгæр æппæлыс, нæ хуымæллæггаг æрдхорд, 
афтæ мæм кæсы. 
— Ницы æппæлын. 
— Уæдæ ма уæд иу хатт ахъазæм, цымæ нæ чи рамбулид. - 
Ныронг дæм мæ хъæдын цæстытæй кастæн. 
— Кæд дæ афтæ тынг фæнды, уæд - табуафси... 
Æмæ та-иу лæппутæ ногæй хъазын райдыдтой. Таймураз та сын- 
иу рæстмæкæсæг уыд. 
Фыццаг-иу Мурат æцæгдæр йæ хъазт фæхуыздæр кодта, фæлæ 
та-иу куыдфæстæмæ æнæнхъæлæджы хуымæтæджы рæдыдтытæ æр- 
уагъта, уæлдайдæр-иу куы ’рбамæсты, уæд. 
104 

- Фынæй бадæ, æви дæ зæрды хъазын нал ис? - ахæм рæстæг-иу 
Зауырбеджы фелхыскъ кодта Мурат. - Цæй бирæ хъуыды кæныс? 
Раст цыма дзыллæйы сагьæстæ иууылдæр дæ сæры бацыдысты! 
Зауырбег-иу æнæдзургæйæ бахудтис æмæ та йын-иу цалдæр 
минуты фæстæ мат сæвæрдта. 
- Демæ хъазæн нæй! - мæстыйæ-иу шахмæттæ æрбамбырд кодта 
Мурат. - Уыйбæрц хъуыдыгæнгæйæ алкæй дæр амбулæн ис... 
Фæлæ-иу дзы уайтагъд йæ маст æрбайрох æмæ та-иу исты ху- 
дæджы хабæрттæ кæныныл фæци. 
Болат æмдзæрæнмæ арæх нæ цыд. Кæд-иу фæзынд, уæддæр — 
чызджытæм. Хаттæй-хатт-иу лæппуты агьуыстмæ дæр бакасти, цыма 
йæ бынатæн æрцахсынæй тарсти, уыйау. 
- Фылдæр мæ хæстæджытæм кæй вæййын, уый уын хæрзаг 
æхсызгон у, - иубон къуымтыл зынæрвæссонæй йæ цæст ахæсгæйæ, 
загъта Болат. 
- Дæу дæр ам цæрынæй бар ис, - дзуапп ын радта Зауырбег. - 
Дæ сынтæг уæгъд куы у. 
- Нæма тагъд кæнын: мæ хæстæджытæ мæм куы фæхæрам уой, 
уымæй тæрсын... Стæй уæ цы хъыгдарон? Æнæ мæн уын хуыздæр 
куы у... 
- Уымæй раст дæ, - бафиппайдта Мурат. - Кислород нæм 
фылдæр хауы... 
- Æмæ кæд кислородыл афтæ тыхст дæ, уæд ардæм цæмæн 
ссыдтæ? Нæ хъæуæй хуыздæр уæлдæф кæм ис? - фæрæхуыста йæ 
Болат. 
- Институт каст куы фæуон, уæд та уырдæм дæр ацæудзынæн. 
Дæу та, æвæццæгæн, горæтæй дæ къах никæдæмуал ахæсдзæн, - 
æнцадæй йын дзуапп радта Мурат. 
- Хъысмæт кæмæн цы саккаг кæна, уый уыдзæн йæ хай: иумæ 
æрхаудзæн - горæт, иннæмæ - хъæу. 
Болат йæ фæдыл дуар куы ахгæдта, уæд Таймуразмæ афтæ фæ- 
каст, цыма агъуыст рухсдæр фæци, æмæ æхсызгонæй сулæфыд... 
Таймураз æмæ Зауырбег, сæ курсы чызджытæй æмдзæрæны чи 
цард, уыдонимæ тынг схæлар сты. Фæслекциты сæм-иу уыдон хъуа- 
мæ исты ’фсонæй дуар æрбахостаиккой: кæй дзы-иу чиныг бахъуыд, 
кæй конспект. Лæппутæ-иу сæ æнæмæнг мидæмæ ’рбахуыдтой, æмæ- 
иу сын уайтагъд ныхас бацайдагь. Чызджытæн се ’ппæтæй зæрдæ- 
хæлардæр æмæ хъæлдзæгдæр уыд Дзирæ. Уындæй йæ æрдз ницы 
уыйас фæхайджын кодта, фæлæ-иу дзурын куы райдыдта, уæд-иу 
æнæнхъæлæджы йæ цæсгом райста цавæрдæр бæллиццагæнгас. Ахæм 
рæстæг-иу адæймагæй æрбайрох, зыхъхъыргомау дæндæгтæ йын кæй 
ис, йæ фындз æгæр дынджыр кæй у, йæ фæтæн роцъо астæуæй 
æгæр кæй фæдзыхъхъ. Чызгæн раппæлæн уыди æрмæстдæр йе ’ртти- 
ваг сау цæстытæй æмæ йæ даргь дзыккутæй. «Уыдон мæ хъалгæ- 
нæнтæ сты, - хъазгæйæ-иу дзырдта Дзирæ. - Æндæр мын Хуыцау 
рæсугъддзинадæй ницы балæвар кодта». 
- Хъæдур хæрын мæм цæуы, — бахудти-иу чызг æмæ-иу йе 
’мбæлтты разæй стъолы фарсмæ бандоныл йæхи ’руагьта. 
105 

— Нæ пъовыр нæм фæхæрам æмæ нæ ацы хатт æнæ ’хсæвæрæй 
ныууагъта, - Зауырбег-иу Мураты ’рдæм ацамыдта. 
— Æмæ йæ уæд йæ бынатæй цæуылнæ сисут? 
- Хъæдур фыцынмæ нæм уымæй дæсныдæр кæй нæй, уый тых- 
хæй. Æрмæст хатгай æгæр куы афынæй вæййы, уæд ын йæ быныл 
басудзы... 
Мурат-иу æнæдзургæйæ Зауырбегмæ йæ тымбылкъух батылдта. 
— Лæппутæ, куыд уынын, афтæмæй мын ацы изæр хъæдур хæ- 
рынæй ницы рауайдзæн, — æнкъард хъæлæсы уагæй-иу загьта Дзирæ. 
— Фæлæ уæ усгур хæстæг никæмæн ис, усгур хæстæг? 
- Æмæ кæмæн агурыс усгур? — афарста йæ Зауырбег. 
— Мæхицæн, æндæр кæмæн? Рагацау хорз къайаг куынæ баца- 
гурон, уæд мæ дипломимæ зæронд чызгæй баззайдзынæн. 
— Ис уæдæ Хуымæллæджы ахæм усгур, ис, — æцæгхуызæй-иу 
загъта Зауырбег, — фæлæ, цыма, дæуæй бирæ хистæр уыдзæн, афтæ 
мæм кæсы. 
— Уый ницы кæны. Бирæ чи федта, уый бирæ зондзæн æмæ мæ 
кæд истæуыл сахуыр кæнид, - йæ сæр-иу разыйы тылд бакодта 
Дзирæ, стæй-иу уæд Зауырбеджы цымыдисæй афарста: — Æмæ йæм 
лæгдзинадæй та цы ис, лæгдзинадæй? 
- Нæ хъæуы фæсивæдæй, нуазынмæ йыл чи фæуæлахиз уа, ахæм 
нæй, - худгæйæ йын дзуапп радта Зауырбег. 
- Æмæ нæлгоймæгтæй та нуазгæ чи нæ кæны? - чызг-иу дисгæнæ- 
гау йе ’рфгуытыл уæлæмæ схæцыд, стæй-иу уæд æцæгхуызæй загьта: - 
Ахуыргæнæгæй кусдзынæн æмæ йын-иу зæрдæлхæнынæн арахъхъы авг 
мемæ æрбадавдзынæн, æрмæст мæ-иу расыгæй æгæр ма фæнæмæд... 
Чызджы ныхæстæ фæсивæды хъæрæй худты бын фесты. Худт- 
иу куы фæсабыр, уæд та-иу Дзирæ Зауырбеджы ногæй афарста: 
— Æмæ уæд уындæй та куыд у, уындæй? 
- Маймулийы раз - кукла. Æрмæст йæ бур рихитæ дæр лæп- 
пуйы аргь сты... Фæлæ ды, æвæццæгæн, институт каст куы фæуай, 
уæд хъæуккаг усгурыл нал барвæсдзынæ. 
— Уый та куыд? — æфхæрæгау æм бакаст Дзирæ. - Ныр, инсти- 
тут каст чи фæуа, уыдон иууылдæр хъуамæ Фариккайы хуызæн го- 
рæты баззайой? Æмæ ма уæд хъæуы скъолаты та чи кусдзæн? 
- Фарикка та чи у? - афарста йæ Таймураз. 
- Уый нæ хъæуккаг чызг у. Фыццаг хатт йе ’мбæлттимæ го- 
рæтмæ куы сæфтыд, уæд, дам, цæугæ-цæуын уынгты хъæрæй касти, 
хæдзæрттыл цы фыстытæ уыдта, уыдон. Йе ’мбæлттæ йын дзырд- 
той, дæ хъæлæс фæныллæгдæр кæн, адæмæй худинаг у, зæгьгæ, фæлæ 
сын уый сæ ныхас ницæмæ дардта. Иу ран та хæрæндоны раз йæ 
бынаты дзыхълæуд фæкодта æмæ хъæрæй уæнггай бакаст, дуары 
сæрмæ ставд дамгъæтæй цы фыст федта, уый: Сто-ло-ва-я, йæ тых- 
йæ бонæй цавд «а»-йыл æруадзгæйæ. Ныр, дам, мын уый дæр горæ- 
таг баци æмæ иронау дзурын йæ сæрмæ нал хæссы... 
Лæппутæ-иу худæгæй бакъæцæл сты. 
- Худын æмæ хъазын дæр хорз у, фæлæ ма нæм тагъд уæ хæ- 
дæттæ æхсынмæ авæрут. Райсом уын сæ раджы итувæрдæй æрба- 
106 

хæсдзыстæм, - чызджытæ-иу сæхимæ куы цыдысты, уæд-иу лæп- 
путæм бахатыди Дзирæ. 
- Цытæ дзурыс?! - æмхуызонæй-иу фæхъæр кодтой лæппутæ. 
- Нæ, нæ! Фæлтау баулæфут... 
Мурат-иу бынтондæр ныфсæрмы. Таймураз æмæ Зауырбег дæр- 
иу сæ уагыл нал уыдысты. Фæлæ-иу Дзирæ чызджытимæ къæлидо- 
ры æнхъæлмæ каст, цалынмæ сæм лæппутæ сæ хæдæттæ нæ ратта- 
иккой, уæдмæ. 
Иуизæр та Дзирæ йе ’мбæлттимæ куы ацыд, уæд Мурат сабыр- 
гай сдзырдта: 
- Диссаджы чызг у Дзирæ... 
Таймураз бафиппайдта, йе ’рдхордæн йæ цæсгом куыд фæсырх 
ис, уый, фæлæ цыма ницы федта, йæхи уыйау акодта... 
Æхсæвы Мурат æмæ Зауырбег уайтагъд бафынæй сты, фæлæ 
Таймуразæн йæ хуыссæг кæдæмдæр фæлыгъд. Иннæ хæттытау та 
уый хъуыды кодта Заретæйыл. Йæ зæрдыл æрбалæууыд, æрæджы 
хъæуы куы уыд, уæд кæрты Асæгойы ус Асиат æмæ Бадинæ Заре- 
тæйы кой куыд кодтой, уый. Таймураз сæм æнæбары хъуыста уатæй. 
- Æвæдза, Дзыгыдайæн цы рæсугъд чызг ис! Мæнæ аргьæутты, 
йæ цæсгомыл мæйтæ æмæ хуртæ хъазынц, зæгъгæ, кæмæй фæзæ- 
гъынц, раст ахæм у, - дзырдта Асиат Бадинæйæн. - Кæмæн æй 
ракурын кæнон, ахæм хæстæг мын куы уаид, уæд ын æй æз æнæ- 
мæнг банымудзин. 
«Ис дын ахæм хæстæг, Асиат, ис», - чысыл ма бахъæуа, æмæ 
Таймуразы дзыхæй ма схауа. 
- Æхсызгон мын у, Дзыгыдайæн ахæм чызг кæй рахъомыл, уый, 
- уатмæ æрбайхъуыст Бадинæйы хъæлæс дæр. - Хæстæджытæ стæм... 
Фæстаг дзырдтæ Таймуразæн тынг фæхъыг сты... 
Иубон лæппутæ проспекты сæмбæлдысты Зариффæ æмæ Агуын- 
дæйыл. Таймураз сын семæ Заретæйы куынæ федта, уæд фенкъард 
ис. «Уæд та нæм медучилище хæстæгдæр куы уаид», - ахъуыды 
кодта уый йæхинымæр. 
- Уæ хъæуы æппæты хъæлдзæгдæр чызг та ацы бон дæр дисса- 
джы дзæбæх у, - сусæг хъæлæсæй бафиппайдта Зауырбег, йæ сæ- 
рæй Зариффæмæ ацамонгæйæ. 
Зариффæйыл йæ ног хъулон къаба æцæгдæр хорз фидыдта, æмæ 
Таймураз йæхимидæг Зауырбегимæ сразы. 
- Хъæуы нæ уыдыстут? - цæугæ-цæуын Таймураз æмæ Мураты 
афарста Зариффæ. - Нæхимæ цы хабæрттæ ис? 
- Ногæй ницы, - сæ дыууæйы бæсты дæр дзуапп радта Таймураз. 
Чызджытæй куы фæхицæн сты, уæд та Зауырбег ногæй бафип- 
пайдта: 
- Æмбисонды дзæбæх у Зариффæ ацы бон. 
- Куыд уынын, афтæмæй дæ зæрдæйы ныххаудта, — æвиппай- 
ды ныххудти Мурат æмæ йæ рæмбынкъæдзæй Зауырбеджы фарс 
бакъуырдта. 
- Æмæ... Æмæ мыл афтæ бæрæг у? — йæ цæсгом фæсырх и 
лæппуйæн. 
107 

— Бæрæг кæнын æй нал хъæуы, хуымæллæггаг, - ноджы хъæр- 
дæрæй загъта Мурат. - Хуымæтæджы куынæ фæкъæзæнæг дæ. 
— Цæй, нал æй æмбæхсын, - ныхас хъазынырдæм аздахыныл 
архайгæйæ, йæ къух йæ риуыл авæрдта Зауырбег. 
Æхсæрыл сыфтæр нал хæцы. 
Уый, дам, уазалы тыххæй у. 
Æхсæв мыл хуыссæг нал хæцы, 
Уый, дам, уарзоны тыххæй у. 
— «Пæсæйы фæндон»-ы ныхæстæ дзæгъæлы æрымысыдтæ: дæ 
хъуыддагæй ницы рауайдзæн. 
— Уæд цæуылнæ? 
— Кæд дæ зæрдæ нæ хъæуккаг чызгмæ ’хсайы, уæд уал дзы нæ 
дыууæ Таймуразæй искæмæн йæ къахыл æрлæууын хъæуы. 
— Уый та цы амоны? - Зауырбег йæ худын фæуагьта. 
— Уый та уый амоны, æмæ, махæн куынæ балæгъстæ кæнай, 
уæд Зариффæйы дæ цæсты кæронæй дæр нæ фендзынæ: дæ фыдгой 
йын фæкæндзыстæм, — æцæгхуызæй загъта Мурат. 
— Ау, æмæ хæлæрттæ нал стæм? 
— Таймураз дæм цы зæрдæ дары, уымæн ницы зонын, фæлæ 
дæм æз мæхæдæг хæрам дæн, - йæхи йæм фæтар кодта Мурат. 
— Уæд цæй тыххæй? Цы дын кодтон? 
— Шахмæттæй мæ æгæр арæх амбулыс. 
Зауырбег йæ дзыхыдзаг ныххудти. 
— Хатыр... Хатыр мын фæуæд, — æрæджиау барæй азымджын- 
хуызæй сдзырдта лæппу. - Иннæ хатт дын рагацау дыууæ фигу- 
рæйы ратдзынæн. 
— Цы?! Цы загьтай?! Æлхæнынмæ мæ хъавыс?! Æз уый мæ сæрмæ 
не ’рхæсдзынæн... 
Лæппутæ, сæ хъаугъайæ цæуджыты сæхимæ ’ркæсын кодтой, 
уый куы бамбæрстой, уæд худгæйæ кæрæдзийы къухтæ æркъуырд- 
той æмæ институты ’рдæм фæраст сты.. 
Хæрз æрæджы дæр ма, институты кæрты цы сусхъæд бæлæстæ 
зад, уыдонæн сæ бур сыфтæртæ иугай кæрæдзийы фæдыл уæлдæфы 
зилдухгæнгæ дæлæмæ хаудтой æмæ, къæхты бын сæ хус сыф-сыф цыд, 
ныр бæстæ æгасæй дæр митæй урс-урсид адардта. Таймуразæн палто 
нæ, фæлæ æгæр-мæгуыр бæмбæджджын дæр нæй. Йæ амондæн ма 
йын Асæго йæ дæрдджын китель балæвар кодта. Лæппу æмдзæрæ- 
нæй куы рахизы, уæд уайтагьд йæ гæртт-гæртт ссæуы. Уазал ын кæй 
вæййы, ууыл уыйас нæ фæтыхсы, фæлæ йын фæндагыл исчи куы 
фæтæригьæд кæны, уæд фырæфсæрмæй йæхицæн бынат нал фæары. 
— Фæрынчынæй нæ тæрсыс, ахæм уазалы тæнæг дарæсы куыд 
цæуыс? — арæх æй афæрсы кæртмæрзæг зæронд лæг. 
Цæмæй зоны уый, Таймуразæн æндæр кæй ницы ис? Фылдæр 
хатт уый тыххæй йе ’мбæлттимæ киномæ дæр нæ ацæуы. Æнæуи 
дæр æм уæлдай æхца кæм ис?.. 
108 

Зауырбег дары йæ фыды палто. Муратæн дæр сæхимæ балхæдтой 
бæмбæджджын, фæлæ Бадинæйæн йæ бон ницы у. 
- Мæ зæрдæйы тугтæ ныккæлынц, хъызт бон дæуыл сагъæс- 
гæнгæйæ, - фæзæгъы мад, Таймураз хъæумæ куы ныццæуы, уæд. 
Уынджы йæм Болат æнæрвæссонхуызæй æрбакæсы. Æрæджы 
йын цы зынаргь цъæх палто бахуыйын кодтой, уый фылдæр хатт 
лекциты дæр йæ уæлæйæ нæ раласы. 
- Рудзынгæй мæм уазал цæуы, - йæхи раст кæнынмæ фæвæййы, 
исчи йын ахуыргæнджытæй куы бауайдзæф кæны, уæд. 
- Болат хуысгæ дæр йæ палтойы кæны, - иухатт хъæрæй ныххуд- 
ти Зауырбег, æмæ студенттæй дæр чидæртæ сæ худын нал баурæдтой. 
- Дæу та, æвæццæгæн, æлхыскъ ныхас кæныныл ме ’мхъæук- 
кæгтæ сахуыр кодтой, - мæстыйæ йын дзуапп радта Болат. 
Зымæджы сессийы размæ сæ факультетæн уыдис æмбырд. Уым 
сын хъуамæ радзырдтаиккой, фæлварæнтæм хи куыд цæттæ кæнын 
хъæуы, уый тыххæй. 
- Нæ курсы студенттæ хъуамæ иу ран бадой, æмæ уæхицæн 
рагацау фыццаг рæнхъы бынæттæ ’рцахсут, - хъуыддагхуызæй фе- 
хъусын кодта Болат æмæ, æрæджы цалцæггонд чи ’рцыд, уыцы 
залмæ фæраст. 
Чызгæй-лæппуйæ иууылдæр уайтагъд йæ фæдыл мидæмæ ба- 
калдысты. Таймуразмæ бынат ног чъырæйцагъд къулы раз кæй æр- 
хауд, уымæ гæсгæ æнæбары йæ бандон чысыл феддæдæр кодта. 
- Рæбындæр-ма бабад, цæмæй тæрсыс? - бустæхуызæй йæм 
бадзырдта Болат. — Дæуæй та цы счъизи уыдзæн? 
- Уый куыд дзурыс, Болат? - æрбамæсты йæм Дзирæ. 
- Æмæ ахæмæй цы загьтон? - йæ фарстæн ын фарстæй дзуапп 
радта уый. - Йæ зæронд кителæн счъизийæ тæрсы? 
- Болатæн йæ дзыхæй цы схаудзæн, ууыл никуы ахъуыды кæны, 
- бафиппайдта Зауырбег. - Уымæн дзы сæр хъæуы. 
- Стæй культурæ, — йæ ныхасмæ ма йын бафтыдта Дзирæ. 
Болат дæр, æвæццæгæн, бамбæрста йæ рæдыд, фæлæ уæддæр 
хатыр ракурыны бæсты загьта: 
- Цæй-ма, ницæй тыххæй мæ дыууæйæ æфхæрыныл цы фестут? 
Таймураз дæр Болатмæ йæхимидæг мæстæй сыгъди, æмæ уæдмæ 
залмæ иннæ курсыты студенттæ куы не ’рбаивылдаиккой, уæд æй 
раст ныццæвыныл дæр нæ бацауæрстаид. 
- Йе ’дылы ныхæстæ йын мацæмæ дар, - Таймуразы зæрдæйы 
уаг æмбаргæйæ, æнцад хъæлæсæй загьта Зауырбег. 
Уыцы бонæй фæстæмæ Болат архайдта исты хуызы Таймуразы 
зæрдæ балхæныныл, фæлæ йæм уый йе ’ргом не здæхта. 
- Абон Таймураз семинары цы хорз дзуапп радта! — студенттæ 
йæ иууылдæр куыд фехъусой, афтæ дзы иухатт раппæлыд уый. Иннæ 
хатт та дзы конспекттæ бацагуырдта, дæуæй хуыздæр нæм лекцитæ 
ничи фыссы, зæгьгæ. 
Болаты бынаты æндæр исчи куы фæуыдаид, уæд ын Таймураз 
йæ конспекттæ нæ бахæлæг кодтаид. Фæлæ дзы уый зæрдиагæй кæй 
не ’ппæлы, уый æмбаргæйæ йын дзуапп радта: 
109 

- Рæвдз фыссынмæ та нæ курсы нæ, фæлæ ма суанг æгас ин- 
ституты дæр дæу чи амбулдзæн? Мæнмæ дæу аккаг конспекттæ нæй. 
- Хæлæг мын сæ кæныс? Æмхъæуккæгтæ дæр нал стæм?.. 
- Иу быдыры хæмпæлгæрдæг æмæ уарди дæр æрзайы. 
- Цæуылдæр мæм тынг фæхæрам дæ, - йæ сæр батылдта Болат. 
Ницыуал æм сдзырдта, афтæмæй Таймураз йæ разæй иуварс 
ацыд... 
Муратимæ сæ фæлварæнтæ лæвæрдтой тынг хорз бæрæггæнæн- 
тимæ. Зауырбег дæр сæ фæсте нæ зади. Болат райста дыууæ «рæс- 
тæмбисы» æмæ ныр йæхицæй нал æппæлыд. Иубон æнæнхъæлæ- 
джы æд чумæдан фæзынди æмдзæрæнмæ. 
- Искæмæ цæргæйæ ахуыр кæнын зын у, - хъаст кодта уый. — 
Мæ хæстæджытæм куы æгæр раджы бацæуын, куы — æгæр æрæгмæ. 
Æдзух мын мæ алы къахдзæф дæр нымайынц. Æмдзæрæны куы цар- 
даин, уæд, чи зоны, рæстæмбис бæрæггæнæнтæ дæр нæ райстаин. 
Таймуразитæн æхсызгон кæм уыд, Болат æмдзæрæнмæ кæй æрба- 
цыд, уый, фæлæ цы кодтаиккой - йæ бынат ын ничима ’рцахста. 
Фыццаг рæстæг Болат архайдта йе ’мбæлтты хуызæн йæхи фæл- 
варæнтæм цæттæ кæныныл, фæлæ та-иу уайтагъд афæллад æмæ та- 
иу исты ’фсонæй дуары æдде фæци. 
- Кæмдæр та йæм, æвæццæгæн, чызджытæ ’нхъæлмæ кæсынц, 
- бафиппайдта-иу лæппутæй исчи. 
Æмдзæрæнмæ-иу Болат æрбаздæхт æнафонты. Уынджы дуар- 
иу æхгæд куы разынд, уæд-иу гæсимæ загъд самадта. 
- Ам æмдзæрæн у æви ахæстон? - æддæрдыгæй-иу æрбайхъуы- 
сти йæ хъæлæба. — Театрмæ дæр ацæуæн нал ис? 
- Цафон театр ма у?! - фæтъæлланг-иу ласта дуаргæс хуыссæг 
хъæлдзæгæй. 
- Æмæ мæ спектаклы фæстæ йæ хæдзармæ фæхæццæ кæнын 
никæй фæхъæуы? - сæттын-иу нæ куымдта Болат. 
Фæлæ, йæ амондæн, уæдмæ лæппутæй фынæй ничима фæкæны. 
- Зубрить та кæнут? - æфхæрæгау сæм дуарæй æрбадзуры лæп- 
пу. - Уæхи цæуыл марут, гормæттæ? 
Фæлæ та ноджыдæр иу «рæстæмбис» куы райста Болат, уæд 
ногæй йæ хæстæджытæм ацыд. 
Алы фæлварæны фæстæ дæр студенттæн сæ бæрæггæнæнтæ хас- 
той, къулыл-иу цы ведомость сауыгътой, уырдæм. Уымæ гæгæ ал- 
чидæр зыдта, сæ курсæй чи цы бæрæггæнæн райсы, уый. Болат 
æдзухдæр йæхицæй кæй æппæлыд, уымæ гæсгæ чызджытæй бирæтæ 
’нхъæл уыдысты, уымæй сæ хуыздæр зонындзинæдтæ ничи равдис- 
дзæн, зæгъгæ. Фæлæ йын ныр йæ мыггаджы ныхмæ æртæ «рæстæм- 
бисы» куы федтой, уæд иууылдæр дисы бацыдысты. 
- Институт каст куы фæуон, уæд мæ æнæмæнг аспирантурæмæ 
айсдзысты, зæгъгæ, куы дзырдта, — сæ зæрдыл-иу æрбалæууыдыс- 
ты йæ ныхæстæ. 
Таймураз фæстаг экзаменæй дæр «тынг хорз» бæрæггæнæн куы 
райста, уæд йæ цинæн кæрон нал уыд. Студенттæ та йын иууылдæр 
арфæтæ кодтой. Дзирæ ма йæ хъазгæйæ «суинаг наукон кусæг» дæр 
110 

рахуыдта. Мурат дæр йæ фæлварæнтæ лæвæрд фæци тынг хорз бæ- 
рæггæнæнтимæ. Таймуразæн уæлдай æхсызгондæр уыд, йе стипен- 
дийыл кæй бафтдзæн æмæ Бадинæйы хъуаг кæй нал уыдзæн, уый. 
Сессийы кæрон Таймураз æмæ Муратæн сæ къамтæ Кады фæй- 
нæгыл куы бакодтой, уæд сын Зариффæ дзырдта: 
- Нæ хъæуы студенттæ уæ тынг сæрыстыр сты. Не ’ппæты дæр, 
дам, амбылдтой. 
«Заретæ та, Заретæ? Уый та цы зæгъы?» - йæхинымæр æй фарс- 
та Таймураз, кæд ын чызг йæ зæрдæйы уагæн ницы зыдта, уæддæр. 
Цыдæр æфсонæй-иу Таймураз цалдæр хатты ацыд Кады фæй- 
нæджы рæзты æмæ та-иу аивæй йæ хуызистмæ скасти. Æмæ кæд 
къамы уыйас хорз нæ рауад, уæддæр æй тынг фæндыд, Заретæ дæр 
æй куы фенид, уый. 
Таймуразитимæ иу курсы ахуыр кодта горæтаг чызг Изетæ. Уый 
чысылæй бахауд трамвайы бынмæ æмæ цыд протезимæ. Арæх рын- 
чынтæ кæй кодта, уый аххосæй скъола каст фæци йе ’мгæрттæй 
бирæ фæстæдæр. Институты уый иннæ чызджытæй раздæр райдыд- 
та йæ цæсгоммæ зилын: йæхи пудрæйæ цагъта, йæ былтæ зына- 
нæзына ахуырста. Адæймаг æй цæугæйæ куынæ федтаид, уæд нæ 
фæгуырысхо уыдаид, уæнгхъуаг кæй у, ууыл. Ноджы ма æдзухдæр 
касти худæндзастæй. Студенттæ стыр аргь кодтой Изетæйæн, дзырд- 
той йын сæ сусæг хабæрттæ, фарстой йæ алцæмæй дæр. Уымæ гæсгæ 
куы фехъуыстой, Болат æй бафхæрдта, зæгъгæ, уæд æм бирæтæ 
фæхæрам сты. Хъуыддаг та рауади афтæ. 
Изетæ æмæ йæ хæлар чызг Радимæ кастысты, экзаменты фæстæ 
къулыл цы ведомость ауыгъд уыдис, уымæ. Ныхасгæнгæйæ, чыз- 
джытæ нæ бамбарстой, сæ чъылдыммæ Болат куыд æрлæууыд, уый. 
- Не студенттæй кæмæндæр йæ хъуыддаг хорз нæ ацыд, - сдзырд- 
та Изетæ, номхыгъдмæ амонгæйæ, æмæ бахудти. — Афтæмæй нын 
æдзух йæхицæй æппæлыд. Не старостæйæ зæгъын... 
- Ныр ды та чъырæйцагъд зæппадзы хуызæн куы дæ, уæд кæ- 
уыл худыс? - æнæнхъæлæджы йæ фæстæрдыгæй мæстыйæ афарста 
Болат, æмæ чызг æвиппайды йæ бынаты хæрдмæ фæхаудта. - Дæ 
цæсгом-ма хъарм донæй æрæхс, цымæ дæ адæм маймулийыл нæ 
банымаиккой! 
Изетæ исдуг сдзурынмæ нал арæхст æмæ ма кæсаджы хуызæн 
йæ дзых фæхæлиу-фæхæлиу кодта. 
- Цы?! Цы загътай?! - æрæджиау æм цæхгæр фæзылди Изетæ, 
æмæ йæ былтæ кæуынæввонгæй базыр-зыр кодтой. 
Радимæ чызджы сабыртæ кæныныл фæци. Уæдмæ Болат сæ 
разæй мæстыйæ дуары ’рдæм атындзыдта... 
- Цъаммардæр адæймагæн скæнæн нæй! - фæхъæр кодта Му- 
рат, чызджытæ йын хабар куы радзырдтой, уæд. 
Уыцы бон студенттæ баныхас кодтой, каникулты фæстæ Бола- 
ты старостæйы бынатæй кæй сисын кæндзысты, ууыл... 
Таймураз хъæумæ куы ныццыд æмæ Бадинæйæн куы фехъусын 
кодта, йæ экзаментæй се ’ппæтæй дæр тынг хорз бæрæггæнæнтæ 
райста, уый, уæд уымæн фырцинæй йæ цæссыгтæ ’ркалдысты. 
111 

- Уæ, тæхуды, ныр искæцæй дæ фыдмæ бадзур, Таму дын ин- 
ституты иттæг хорз ахуыр кæны, зæгъгæ! - йæ къухтæ йæ риуыл 
авæрдта Бадинæ. 
Таймураз æмбæрста йæ мады зæрдæйы уаг æмæ йæм мидбылты 
худти. 
- Исты амæлттæй та дын æртæ чъирийы скæнон æмæ дзы Хуы- 
цауы ном ссарæм, кæд нын амæй фæстæмæ дæр æххуысгæнæг уаид, - 
загьта Бадинæ, йæ цæссыгтæ сæрфгæйæ. 
Йæ мад куыд цин кæны, уый уынгæйæ, Таймураз загъта: 
- Мæ хорз ахуыры тыххæй мын мæ къам Кады фæйнæгыл ба- 
кодтой... 
- Æцæг зæгъыс?! - Бадинæйæн йæ цæсгом æгасæй дæр ныр- 
рухс ис. - Тæхуды, ныр уый фен! 
- Æмæ къамæй цы кæныс? Мæнæ мын мæхимæ ’рбакæс, - 
лæппу йæ дзыхыдзаг ныххудти... 
Изæрæй Бадинæ лæппуйæн радзырдта, сыхы устытæ йын йæ 
хорз ахуырыл куыд бацин кодтой, уый. Æрмæст, дам, Косерхан 
былысчъилæй афтæ бакодта: 
- Раст ын цыма сызгъæрин майдан райста, уыйау ын арфæтæм 
куы фестут. Кæд ын райсом институтæй рахаудзæн, уæд та? 
- Цæмæн хъуамæ рахауа? — бадис кодта Нæзирæт. 
- Скъолайы мын мæлæты сгуыхтдзинæдтæ куы не ’вдыста... 
- Ам æй, мæгуыр, хæдзары куыстытæй ахуырмæ не ’вдæлди. 
- Уæдæмæ иуæй-иутæн æнæнхъæлæджы сæ хъуыддаг ацæуы. 
Болатиччы та мын цæмæндæр ахуыргæнджытæ сæ ныхтæ ныссагъ- 
той. Æвæццæгæн, уыдонæй хуыздæр дарæс кæй дары, уымæн афтæ 
кæнынц. Æмæ уæдæ кæйдæртау мæ иунæг лæппуйы институтмæ 
хæцъилдзабырты æрвитон?... 
- Ма тыхс, Бади, - йæ мадæн Косерханы ныхæстæ тынг хъыг 
кæй сты, уый æмбаргæйæ, фидарæй загъта Таймураз, - искуы мæ- 
нæн дæр хорз дарæс уыдзæн, æрмæст мæхи фæллойы руаджы... 
* * * 
Таймураз æмæ Мурат æнхъæл уыдысты, Болат сæм хæстæг нал 
æрбацæудзæн, зæгьгæ, фæлæ та-иу дзы уый каникулты рæстæг исты 
’фсонæй куы иумæ фæзынд, куы иннæмæ. Арæх-иу абæрæг кодта 
йе ’ннæ æмхъæуккæгты дæр. 
- Цымæ нæм йе ’ргом цæмæн раздæхта? Цы йыл æрцыд? - дис 
кодта Таймураз. 
- Уый хуымæтæджы нæу, - загъта Мурат. — Æвæццæгæн æй 
махæй исты хъæуы? 
- Кæд йæхиуыл æрхудти? — дызæрдыггæнгæйæ загъта Таймураз. 
- Æнхъæл нæ дæн, - йæ сæр банкъуыста Мурат. 
- Цы нæ вæййы? Чи зоны, æмæ йæ бамбæрста, схъæлбеттæй цæ- 
рыны бæсты æмхъæуккæгтимæ хæларæй цæрын хуыздæр кæй у, уый. 
- Афтæ куы уаид, бæргæ, фæлæ Болатмæ ахæм зонд не ’рцæудзæн... 
Зымæджы каникулты фæстæ та студенттæ хъуамæ горæтмæ иумæ 
ацыдаиккой фистæгæй. Болат дæр йæхи семæ цæуæг акодта. 
112 

- Æмæ ды та дæ фыды фарсмæ цъæтджын бидаркæйы цæуы- 
ныл куы сахуыр дæ, уæд, гуыргъахъ фæндагыл дæ къæхтæ куы фæ- 
риссой, уымæй нæ тæрсыс? Ноджы ма æнахуырæй фæллайгæ дæр 
бакæндзынæ, - Болаты фелхыскъ кодта Мурат. 
- Æз дæр сымахæй лæмæгъдæр нæ дæн, — бустæхуызæй йын 
дзуапп радта Болат. - Бафæраздзынæн. 
Уыцы бон афтæ уазал нæ уыд. Сихормæ хæстæг хур æрбатавта, 
æмæ фæндæгтыл мит ранæй-рæтты тайын дæр ма байдыдта. Чызджытæ 
æмæ лæппутæ цыдысты цъыгыъуыттытæгæнгæ. Исчи дзы-иу куы 
фæцæйхауд, уæд-иу бæстæ хъæлдзæг худт æмæ хъазæн ныхас сси. 
~ Райсомæй дзы уыйас нуазын нæ хъуыд! 
- Къахдзоныгьтыл бырыс æви цы? 
- Дæ къæхтæ куы фæразæй вæййынц, дæ гуыр та фæсте куы 
аззайы! — алырдыгæй хъуыстысты фæсивæды хъæлæстæ. 
Сосафæндагмæ куы баххæццæ сты, уæд сæ къæхтæ нал бырыдыс- 
ты: ам мит бынтондæр атад, æрмæст ма фæсвæндаг ранæй-рæтты нал- 
хъуыт-налмасау æрттывта æмæ адæймаджы цæстытæ куырм кодта. 
Таймуразæн уæлдай æхсызгон уыд, Заретæ дæр семæ кæй цыд, 
уый. Ацы хатт æм афтæ каст, цыма чызг Болаты хъуыды дæр нæ 
кæны, æмæ йæхинымæр дзырдта: «Æвæццæгæн, хыл сты. Чи зоны, 
базыдта, сылгоймæгтæм йæ хъус æгæр кæй дары, уый, æмæ йыл 
сæнæууæнк ис». 
- Нæ фæсивæды нын æндæр хъæутæ зараг куы хонынц, уæд цы 
ныхъхъус стут?! ~ иузаман сæ уынæр чысыл куы фенцад, уæд æвип- 
пайды фæхъæр кодта Болат. 
- Дæумæ у нæ каст! - фæрæвдз æм Зариффæ. - Раздæр уал 
нын ды равдис дæ дæсныдзинад . 
- Табуафси, — цыма йын тæвд уыд, уыйау йæ палтойы тæрттæ 
феуæгъд кодта æмæ хъæрæй ныззарыд: 
Мæ хурыхай, рсесугъд чызгай, 
Куынæ дæ федтаин, бæргæ, 
Дæ зарынмæ, дсе кафынмæ 
Кæм меууы иунæджы зæрдæ? 
Лæппутæй дæр чидæртæ зарæг сæхимæ айстой. Фæлæ Болат 
архайдта се ’ппæтæй дæр хъæрдæрæй зарыныл, æмæ, хъæлæстæ 
кæрæдзиуыл кæй нæ бадтысты, уый тыххæй æнæбары сæ зард фæ- 
уагьтой. 
- Цымæ дзы хъæр кæнын та цæмæн хъæуы? - Болаты ’рдæм 
худгæйæ бакаст Мурат. - Куы ныффæсус уай, уымæй нæ тæрсыс? 
- Нæ критик та мæм йæ къуымых пъеро фелвæста, — йæхи йæм 
фæтар кодта Болат. - Цыма уæ исчи зарынмæ мæнæй дæсныдæр у. 
- Уæллæй, уымæй Таймуразы никуы амбулдзынæ, — дзуапп ын 
радта Мурат. 
- Таймуразы?! Æмæ уый зарын дæр ма зоны, йæ хорз ахуыры 
æдде! — фæуыргъуыйау Зариффæ. 
Уыцы ныхæстæм иууылдæр бынтондæр сцымыдис сты. Тайму- 
раз та фырæфсæрмæй, йæхи цы фæкодтаид, уый нал зыдта. 
N Сæбæтхъуаты Рамалан 
113 

- Азар-ма, нын уæдæ, Таймураз! 
- Азар ма! Азар-ма! - студенттæ фæндагыл æрлæууыдысты. 
Уæлдай тынгдæр Таймуразæн лæгьстæ кодтой чызджытæ.Заретæ 
ницы дзырдта, фæлæ Таймуразмæ афтæ фæкаст, цыма уый дæр 
фæнды, куы азарид, уый. Фæлæ сын цавæр зарæг акæна? 
- «Пæсæйы фæндон»-æй-ма сын Æхсарбеджы зарæг акæн, — 
бахатыд æм Мурат. 
Ирон театр уыцы спектакль сæ хъæуы куы равдыста, уымæй 
фæстæмæ Æхсарбеджы зарæг Мурат арæх хъуыста Таймуразæй, го- 
рæтмæ кæнæ-иу горæтæй куы цыдысты, уæд. Æмæ та йæ мæнæ ныр 
дæр, йæхицæн уæлдай лæгьстæтæ нæ агургæйæ, æнæнхъæлæджы 
зæрдæбынæй ныззарыд: 
Æмбисонд æрбауай, Цæлойтæн сæ рсесугъд, гъей! 
Мсе уд мын фæхаста дсе бакаст, дæ бахудт, гъей! 
Æз нал дæн хæдзарæй, æмгæрттæй фæцух деен, гъей! 
Æррайау дсе фсестсе куы зилын æдзухдæр, гъей! 
Фæсивæд фырдисæй сæ цыд фæуагътой æмæ хæлиудзыхтæй 
кæсгæйæ баззадысты. Таймураз уыдта, чызджытæ йæм уæлдай лæм- 
бынæгдæр кæй хъусынц, уый, æмæ архайдта хуыздæр азарыныл: 
кæм-иу йæ хъæлæс бæрзонддæр систа, кæм та-иу æй ныллæгдæр 
æмæ фæлмæндæр фæкодта. Тынг æй фæндыд заргæ-зарын Заре- 
тæйы ’рдæм бакæсын, фæлæ цæмæндæр нæ уæндыд. 
Зарæг куы фæци, уæд иуцасдæр уынæр нал хъуысти, стæй уæд 
студенттæ æваст сæ хæссинæгтæ зæхмæ æрæппæрстой æмæ йын 
æмхуызонæй нымдзæгъд кодтой. 
- Нæ уын дзырдтон, зарынмæ тынг дæсны у, зæгьгæ?! - раст 
цыма йæхæдæг фесгуыхт, уыйау цингæнгæ фæхъæр кодта Мурат. 
- Ахæм ма дзы рæсугъд хъæлæс уыдзæн! 
- Мæ зæрдæйы ахызта йæ зард! 
- Уагæр ма йын музыкæ куы уыдаид! - алырдыгæй хъуысти 
æппæлæн ныхæстæ, æмæ Таймураз бынтондæр ныфсæрмы. 
- Цымæ йæ æгæр не стаут? — чызджыты ’рдæм æфхæрæгау 
бадзырдта Болат. - Ахæм диссагæй цы равдыста? Æрмæст уын Бал- 
латы Валодяйы афæзмыдта... 
- Уæдæ-ма йæ ды дæр Таймуразы хуызæн афæзм, - фæцырд 
æм ис Мурат. 
- Æз искæйты нæ фæзмын. 
- Дæ бон нæу — æмæ нæ фæзмыс. 
- Ды та дзы де ’рдхорды сæрыл куынæ рахæцай! 
- Ацы хатт æз дæр Мураты фарс дæн,- æнæнхъæлæджы сдзырдта 
Зариффæ. - Диссаджы хорз зары Таймураз. Æз ын ахæм курдиат- 
джын æнхъæл нæ уыдтæн. 
- Цæй, уæдæ дзы Лемешев саразут! — Болат мæстыхуызæй йæ 
къахæй дур ныкъкъуырдта. 
~ Уый та чи у? - афарста йæ Агуындæ. 
- Ау, Лемешев чи у, уый ныры онг нæма базыдтай? — зынæр- 
вæссон худт бакодта Болат. — Советон Цæдисы адæмон артист. Æдзух 
ын радиойæ йæ зарджытæ куы фæдæттынц. 
114 

- Цы бакæнон? — аххосджын хъæлæсы уагæй загьта Агуындæ. 
- Нæ хъæуы радио нæма ис... Ды горæты арæх вæййыс æмæ алцы- 
дæр зоныс... 
Уыцы ныхæстæм Болат чысыл фæхъæлдзæгдæр. 
Студенттæм Хуымæллæджы сæ дуармæ æнхъæлмæ касти Зауырбег. 
~ Мидæмæ уал нæм саккаг кæнут, - бахатыди сæм уый, За- 
риффæйы ’рдæм кæсгæйæ. - Иучысыл уæ фæллад суадзут. 
- Поездмæ нын байрæджы уыдзæн, — се ’ппæты бæсты дæр 
æнæвдæлонхуызæй загьта Таймураз. 
- Нырма нын рæстæг ис. Рацæут уал, рацæут, - Зауырбег Тайму- 
разы цонгыл хæдзары ’рдæм ахæцыд. - Куыд цæрæм, уый базонат. 
- Уалæй нæ кæдæм кæныс? - тыхстхуызæй сдзырдта Мурат дæр. 
~ Уæхицæн бирæ лæгъстæ цæмæн агурут? - æфхæрæгау Мура- 
ты афарста Болат. - Уæдæ сæм æз бацæудзынæн. Хуымæллæггаг 
хæдзары никуыма уыдтæн... 
Фæсивæд æнæбары Болаты фæстæ кæртмæ бахызтысты. Уыцы 
рæстæг тыргъы фæзынди Зауырбеджы мад. 
- Уазæг нæ уадзут? - дардæй йæм уæндонæй бадзырдта Болат. 
- Уазæг — Хуыцауы уазæг, мæ къона! Æгайтма ныл æрвæссут, 
- Зауырбеджы мадæн йæ цæсгом фырцинæй ныррухс... 
Уаты стъолыл уыдис æртæ чъирийы бæгæныйы графинимæ: 
æвæццæгæн, Зауырбег йæ мадæн рагацау фехъусын кодта, йе 
’мбæлттæ сæм кæй æрбацæудзысты, уый. 
- Уæхи мын бацамонут, мæ хуртæ, мæ цæгаты хъæуккаг стут 
æмæ уын уæ ныййарджыты хъуамæ зонон, - загъта ус фæлмæн 
хъæлæсæй. 
Æмæ, æцæгдæр, зыдта сæ алкæй бинонты дæр. Кæйдæрты дзы 
рахуыдта йæ хæстæджытæ, уæлдай тынгдæр та бацин кодта Тайму- 
раз æмæ Муратыл. 
- Зауыр мын æдзухдæр сымах кой фæкæны, — дзырдта уый рæвдаугæ 
хъæлæсы уагæй. — Уыдон дæр, дам, мæнау тыхстытæ баййæфггой. 
«Зауырбег бынтондæр йæ мады ’нгæс куыд у? — йæхинымæр 
бафиппайдта Таймураз. — Сæ ныхас, сæ бахудт дæр - æмхуызон». 
- Цы дзæбæх ус у! - хибарæй куы аззадысты, уæд Агуындæйы 
хъусы сусæгæй бадзырдта Зариффæ, фæлæ йын Болат йæ ныхæстæ 
айхъуыста æмæ йын худгæйæ загъта: 
- Ахæм æфсин дын куы фæуид! 
Зариффæ æфсæрмхуызæй йæ сæр дæлæмæ ’руагъта. 
- Куыд кæсын, афтæмæй дæ тынг фæнды, — загьта та ногæй 
Болат. - Дæ цæсгом хуымæтæджы нæ фæсырх. 
- Цæмæн æй æфсæрмы кæныс? - бахудти Зауырбег дæр. — 
Фæлтау-ма мæнæ чъиритæ скув! 
Чысыл фæстæдæр фæсивæд æмхуызон хъæлдзæгæй араст сты 
Беслæныхъæуы станцæмæ. 
- Кæд дын амал фæуа, уæд та мæ-иу хуыцаубоны абæрæг кæн, 
- радзырдта ма мад йæ лæппуйы фæдыл... 
Студенттæ поезды куы сбадтысты, уæд Агуындæ æнæнхъæлæ- 
джы Болаты афарста: 
115 

- «Рæстæмбистæ» цы предметтæй райстай, уыдон ногæй нæ 
дæтдзынæ? 
- Уæд цæмæн? - Болат æм сонтæй цæхгæр фæзылди. 
- Кæд дæ хуыздæр бæрæггæнæнтæ райсын фæнды?... 
- Æз та фæлтау иу-дыууæ ног стихы ныффысдзынæн. Пушкин 
æмæ Къоста дæр ахуырмæ уыйас рæвдз нæ уыдысты, фæлæ сæ 
нæмттæ историйы баззадысты. 
- Дæуæн дæр уæдæ уыдоны хуызæн хъуамæ искуы де сфæлды- 
стад скъолайы ахуыр кæной, - худгæйæ йæм бакаст Мурат. 
- Цы нæ ’рцæуы? - йе ’лхыскъ ныхас ын ницæмæ ’рдардта 
Болат. - Чи зоны, афтæ дæр рауайа... 
- Уæдæ уæд дæ пъеро цыргъæй дар. Ирон адæмы фыдæнхъæл 
ма фæкæн... 
Ацы хатт Болат Мураты ныхæстæ æнæдзуаппæй ныууагьта. 
Поезд тахти Дзæуджыхъæумæ. Студенттæй та алчи йæхи хъуы- 
дыты аныгьуылд. Таймураз дис кодта, Заретæ фыццагау Болаты 
’рдæм кæй нæ кæсы, ууыл. «Æниу, мæнырдæм дæр нæ кæсы», - 
йæхинымæр загъта æнкъардæй... 
* * * 
Дыккаг семестр райдыдта. Таймураз, Мурат æмæ Зауырбег лек- 
цитæй æмдзæрæнмæ куы ’рбаздæхынц, уæд сæ, йæ рад кæмæн 
вæййы, уый бавналы хæринаг кæнынмæ, иннæ дыууæйæ уал исчи 
хъæрæй фæкæсы йæ конспекттæ. Хæринаг кæнынмæ сæ куынæ фев- 
дæлы, уæд сæ фæндаг ракæнынц институты буфетыл, райсынц пи- 
кулиты банкæ сау дзулимæ, æмæ та уайтагьд хæргæ-хæрын райхъуы- 
сы сæ хъæлдзæг ныхас. 
- Æмбæлттæ, фырзыдæй уæ пикулиимæ йæ уидыг мачи аны- 
хъуырæд, кæннод ын операци кæнын бахъæудзæн, — хъазгæйæ сæ 
афæдзæхсы Зауырбег. 
- Æз ныртæккæ зæгæлтæ дæр аныхъуырин, - хæргæ-хæрын 
фæзæгъы Мурат. 
- Цæй уæздан хæрд та кæныс, дæхицæн æххормагæй баззайы- 
нæй нæ тæрсыс? - Таймуразмæ бакæсы Зауырбег. 
- Æз дæр цыдæр амæлттæ кæнын... 
Пикулитæ хæрд куы фæвæййынц, уæд та сын сæ дон уидгуы- 
тæй бацымынц æмæ сæ исчи разыхуызæй сдзуры: 
- Офф, офф, куыд тынг бафсæстæн, ныр мæм иу къуыри дæр 
хæрын нал æрцæудзæн. 
Лæппуты худынмæ буфеты хицау йæ куыст фæуадзы æмæ хъæ- 
рæй бафиппайы: 
- Не студенттæ та цыдæр хъæлдзæг сты, æвæццæгæн та мæ 
пикулитæ сæ зæрдæмæ тынг фæцыдысты. 
- Ацы хатт дын уæлдай хæрзаддæр уыдысты, — йемæ сразы 
вæййы Зауырбег. — Бузныг, Аннæ Ивановнæ. 
Лæппутæ æмдзæрæны чысыл сæ фæллад суадзынц, стæй та рес- 
публикæйы кæсæндонмæ ацæуынц. 
Фыццаг бонты та Болат афæлвæрдта, райсомæй лекцитæм чи 
116 

куыд цæуы, уый йæ журналы бæрæг кæныныл. Фæлæ йын къуы- 
рийы фæстæ студенттæ сæ иумæйаг æмбырды йæ бынатмæ Дзирæйы 
равзæрстой. Болат се ’ппæтмæ дæр фæхæрам æмæ сæм исдуг дзургæ 
дæр нал кодта. Цалдæр хатты ма лекцитæм дæр нал æрбацыд. 
~ Цыма нæ поэт фæтæргай, афтæ мæм кæсы, - бафиппайдта 
Дзирæ. 
- Уæд дзы хи гуырымыхъхъ дарын нæ хъуыд, - загьта Изетæ. - 
Стæй хъуамæ ахуырыл дæр фылдæр рæстæг хардз кодтаид. 
Ацы хатт чызджытæй Болаты сæрыл ничи рахæцыд. Æвæццæгæн, 
Изетæйы æнæхъуаджы кæй бафхæрдта, уый йын нæ ныббарстой. 
Болат фыццагау æмдзæрæны æхсæвиуат арæх нæ кодта, фæлæ 
куы фехъуыста, йæ бынат ын кæмæндæр дæттынмæ хъавынц, зæгъгæ, 
уæд та йæ сæрак чумæданимæ лæппутæм фæзынди. 
- Мæ хæстæджытæм мын хицæн уат ис, æмæ уым уый тыххæй 
баззайын, — йæхи раст кæныны охыл дзырдта Болат. - Ам мын 
сфæлдыстадон куыстæн уыйбæрц фадат нæй... 
- Æмæ уæд уым цæуылнæ лæууыс? - худæнбылæй йæ афарста 
Мурат. - Нæ литературæ нын чысыл фæхъæздыгдæр кæнис. 
Мураты ныхæстæ Болатæн фæхъыг сты æмæ йын мæстыйæ дзу- 
апп радта: 
- Кæм цæрон, уый мын амонын нæ хъæуы, - мæхиуыл сæр ис... 
Иубон æмдзæрæны Таймураз Болатимæ иунæгæй куы аззади, 
уæд ын уый æнæнхъæлæджы тæргайхуызæй загьта: 
- Ды дæр мæ хъæуккаг дæ, афтæмæй мын мæ бынатмæ Дзи- 
рæйы куы ’взæрстой, уæд мæ фарс нæ фæдæ. 
- Æмæ æмхъæуккæгтæ кæй стæм, уый дæ зæрдыл æрмæстдæр 
ныр æрбалæууыд? Амæй размæ мæ дæ дæлбар куы хуыдтай... 
- Мæлæты саузæрдæ адæймаг нæ дæ! Ахæм ныхæстæм дæ хъус 
куыд дарыс?.. 
Таймураз æрмæстдæр уыцы минут бамбæрста, каникулты рæс- 
тæджы йæм-иу Болат сæхимæ афтæ арæх цæмæн æрбауад: тарсти, 
старостæйы бынатæй куы фæхауа, уымæй, æмæ йæ фæндыд, цæ- 
мæй бахъуаджы сахат уый йæ сæрыл рахæцыдаид. 
Лæппутæн цыппарæй иу агъуысты цæрын æнцон нæ уыд, уæл- 
дайдæр та Болаты хуызæн æмбалимæ: чи йын дзы æгæр хъæрæй 
дзырдта, чи — хæргæйæ цъæм-цъæм кодта, чи та фынæйæ хуыр- 
хуыр. Йæхимæ та йын исты фау æрхæссай - аба-бау! Хорз æмæ 
æмдзæрæнмæ æхсæв афойнадыл никуы ’рбацæуы. 
Иуæхсæв та Зауырбегæн цæмæндæр йæ фыды хабар йæ зæрдыл 
æрбалæууыд. Таймураз æмæ Муратæн дзурын байдыдта, æнафоны 
сын сæ дуар куыд æрбахостæуыд, стæй сæм цалдæр æнæзонгæ лæ- 
джы куыд æрбабырстой æмæ йын йæ фыды сæ разæй куыд акодтой. 
- Кæд чысыл уыдтæн, уæддæр мæ уыцы ныв рох нæ кæны, — 
йæ къæхтыбынæй ныуулæфыд Зауырбег. - Мæ хъустыл арæх ауайы 
мæ мады кæуын. Мæн никуы бауырндзæн, мæ фыд адæмы знаг 
уыд, уый. Æнаххосæй йæ фесæфтой, бирæтау... Искæдбон рæстдзи- 
над сбæрæг уыдзæн. 
Уыцы рæстæг къæлидорæй æрбайхъуыст Дзирæйы хъæлæс: 
117 

- Мидæмæ дæ нæ уадзынц? Ам цæмæн лæууыс? 
Чидæр ын сабыргай цыдæр загъта. Уыйфæстæ къæхты хъæр 
ссыди. 
Лæппутæ ’нхъæлмæ кастысты Болаты ’рбацыдмæ, фæлæ та уыцы 
’хсæв дæр нæ фæзынд æмдзæрæнмæ. 
~ Дысон Болат æмдзæрæнæй цæмæн ацыд? - райсомæй лекци- 
ты размæ Дзирæ афарста Таймуразы. 
- Æмæ уый æмдзæрæны куынæ уыд. 
- Уæдæ кæм уыд? 
- Æвæццæгæн та йæ хæстæджытæм бахсæвиуат кодта. 
- Æмæ йæ æз дысон уæ дуары раз лæугæйæ куы федтон. Мæнмæ 
афтæ фæкаст, цыма уын къæлидорæй уæ ныхасмæ хъусы, æмæ йæ 
барæй афарстон, мидæмæ дæ нæ уадзынц æви цы, зæгъгæ. Болат 
мын цыдæр æфсон акодта, стæй уæд тагъд-тагъд хихсæн уатмæ 
фæраст. 
Таймураз кæй аджих, уый бафиппайгæйæ, Дзирæ тыхстхуызæй 
афарста: 
- Цæуыл дзырдтат, цæуыл? Кæд, мыййаг, йæ кой кодтат? 
- Нæ, — йæ сæр банкъуыста Таймураз, - уый кой нæм нæ уыд... 
Къуырийы фæстæ сæм декан æртæйæ дæр фæсидти. 
- Кæд институты уæ зæрды дарддæр ахуыр кæнын ис, уæд, чи 
нæ хъæуы, ахæм хабæрттыл ма дзурут, - загъта сын уый мынæг 
хъæлæсæй. 
Лæппутæ уайтагъддæр бамбæрстой, деканы ныхас цы амоны, 
уый, æмæ дзы тынг фæбузныг сты. 
Фæстæдæр куы фехъуыстой, Болатæн йæ мады хæрз хæстæг 
оргæнты кусы, зæгъгæ, уæд дзы сæхи хъахъхъæнын байдыдтой. Йæ 
цуры архайдтой, уæлдай дзырд сæ куыд никæмæй сирвæза, ууыл. 
- Болат адæймагыл исты æрымысыныл дæр нæ бацауæрддзæн, 
- фидарæй загъта Зауырбег. 
- Кæй ныхмæ та фæндтæ кæнут? - истæуыл ныхасгæнгæйæ 
сæ-иу куы ’рбаййæфта, уæд-иу хъазæгау афарста Болат. - Уе знæг- 
тæн сæ кæрон нæма сыскъуыд? 
- Махæн знæгтæ нæй, адæм иууылдæр нæ хæлæрттæ сты, — 
дзуапп ын-иу радта лæппутæй исчи. - Знæгтæ, æвæццæгæн, дæуæн 
ис бирæ. 
- Æфхæрут та мæ. Мæнæй уæ зæрдæхæлардæр куынæ ис, уæд... 
- Афтæ дын дæ лымæн чызджытæ фæзæгъынц? - йæ ныхас ын 
æрдæгыл фескъуыдта Мурат. 
- Цыма мæм хæлæг кæныс, афтæ мæм кæсы. Дæуæн нырма иу 
зонгæ чызг дæр куы нæма ис. 
- Дæуæн цы зонгæтæ ис, ахæмтæ мæн нæ хъæуы. 
- Зын бауырнæн у... 
- Бар дæхи, - йæ къух ыл ауыгьта Мурат. 
Сæ курсы чызджытæй бирæтæ æрæгæй нырмæ сæхи иуварс ла- 
сынц Болатæй. Фæлæ йыл иннæ факультетты чызджытæй чи амбæ- 
лы, уыдон æм дардæй мидбылты худын байдайынц. 
- Киноартист Павел Кадочниковы хуызæн уæм нæ кæсы? — сæ 
118 

кæрæдзийы афæрсынц уыдон, æмæ уый Болатæн диссаджы æхсыз- 
гон фæвæййы. 
«Æвæццæгæн, Заретæ Болатæй бынтондæр фæхицæн», - арæх 
ахъуыды кæны Таймураз, фæстаг хатт хъæуæй иумæ куыд цыдыс- 
ты, уый йæ зæрдыл куы ’рбалæууы, уæд. 
Тынг æй фæнды, æцæгдæр афтæ куы рауаид, æмæ Заретæ, Бо- 
лат чи у æмæ цы у, уый куы базонид. 
«Чи зоны, уæддæр мæн нæ бауарздзæн, йæ хæстæгыл мæ кæй 
нымайы, уый тыххæй», - йæхинымæр æнкъардæй фæзæгъы лæппу. 
Таймураз йе ’мбæлтты сусæгæй хатгай медучилищейы рæзты 
ацæуы, фæлæ Заретæйыл йæ цæст никуы ’рхæцы. Æниу, зонгæ дæр 
нæ фæкæны, куы йыл сæмбæла, уæд ын цы зæгъдзæн, уый. «Æрмæст 
æй фенон», — ахæм хъуыды йæм фæзыны училищейы цур. Уыцы 
рæстæг йæ цæстыл ауайы Заретæ урс халаты æмæ йæм уæд фæкæсы 
ноджы рæсугьддæр æмæ бæллиццагдæр. 
Иубон Зауырбег лæппутæн куы загъта, нæ чызджыты театрмæ 
ахонæм, зæгъгæ, уæд Таймураз уайтагъд йемæ сразы. Уый æнхъæл 
уыд, æмæ Заретæ æмæ Агуындæйы дæр семæ акæндзысты, фæлæ йе 
’мбæлттæй ахæм хъуыды никæй сæрмæ ’рцыд, Таймураз та сын æй 
ской нæ бауæндыд. Лæппутæй алчидæр йе стипендийæ дыууæ би- 
леты аргъ радих кодта, æмæ кæд Дзирæ æмæ Зариффæйы фæндыд, 
цæмæй театрмæ сæхи хардзæй ацæуой, уый, уæддæр сæм ничи бай- 
хъуыста. 
- Ау, нæ сæртыл худтæ нал хæссæм? - худгæбылæй сæ афарста 
Зауырбег, æмæ чызджытæ йемæ сразы сты. 
Театры Зауырбег, Зариффæ, Дзирæ æмæ Мурат бадтысты фæр- 
сæй-фæрстæм, Таймураз та — Радимæйы фарсмæ. 
Уыцы изæр æвдыстой спектакль «Отелло». Сæйраг ролы хъа- 
зыд Тæбæхсæуты Бало. Таймураз æй фыццаг хатт уыдта Отеллойы 
ролы, æмæ сценæйы архайд куы райдыдта, уæд ын уайтагъд цæ- 
мæндæр улæфт нал фаг кодта. Сыгъдæгзæрдæ, æнæхин æмæ хъæба- 
тыр мавры сурæт тынгæй-тынгдæр дисы æфтыдта театрдзауты. Хат- 
гай-иу райхъуыст тыхджын къухæмдзæгьд. 
- Мæ лæвар къухмæрзæн! - нæрыди Отеллойы зæлланггæнаг 
хъæлæс фæстаг акты, Дездемонæйы кæм фæрсы, уым. Æмæ Тайму- 
разæй исдуг æрбайрох, театры кæй бады, уый. Чысыл ма бахъæуа, 
ма ныхъхъæр кæна, ма йæ амар, аххосджын нæу, зæгъгæ, фæлæ 
йын Радимæ уыцы рæстæг йæ цонгмæ февнæлдта, æмæ йæхиуыл 
фæхæцыд. 
Спектаклы фæстæ студенттæ уынгмæ куы рацыдысты, уæддæр ма 
иуцасдæр Таймуразы хъустыл уади Балойы диссаджы хъæлæс. Æвæц- 
цæгæн дзы йæ цард-цæрæнбонты дæр нал ферох уыдзæн уыцы изæр... 
* * * 
Семинартæ куы ’рбахæстæг вæййынц, уæд курсы чызджытæ Тай- 
муразы иу ран нал фæуадзынц, нæхи сæм иумæ бацæттæ кæнæм, 
зæгъгæ. Лæппу рагацау бакæсы, ахуыргæнæг сын цы литературæ 
бацамоны, уый, æмæ йæ ныфс фæхæссы алы фарстайыл дæр бино- 
119 

ныгæй æрныхас кæнынмæ. Чызджытæ йæм лæмбынæг фæхъусынц 
æмæ сæ тетрæдты фæфыссынц, хорз кæй нæ фæзонынц, уыцы фар- 
статæн цыбыр дзуаппытæ. 
Болат студентты рæзты куы фæцæйцæуы, уæд сæм æфхæрæгау 
æрбадзуры: 
- Нæ хъæуккаг профессоры лекцитæм та хъусут? 
Фылдæр хатт æм ничи ницы сдзуры... 
Фæстаг рæстæг Болат, фæсарæйнаг æвзæгты факультеты чи ахуыр 
кодта, ахæм рæсугъд чызгимæ фæлымæн. Хуыдтой йæ Ритæ. Йæ 
фыд куыста хуыйæн фабрикæйы директорæй, æмæ чызг дæр бон 
цалдæр хатты йæ дарæс ивта. Болат-иу йæхицæй ныббуц, афтæмæй 
Ритæимæ проспекты тезгъо кæдта. 
- Цыма та уарзондзинады къæппæджы бахаудтай, афтæ мæм 
кæсы, - иухатт ын æмдзæрæны загьта Зауырбег. - Дæ ног зонгæ 
Ритæ хуыйны?.. 
- Цæй уарзондзинады кой кæныс? - æнæрвæссон худт бакодта 
Болат. - Ныр, цы чызджытимæ цæуон, уыдон иууылдæр мæ уар- 
зæттæ сты? Ритæ мын немыцаг æвзагæй æххуыс кæны... 
~ Уæлдайдæр та проспекты тезгьо кæнгæйæ, - фæцырд æм ис 
Мурат. 
- Æмæ мæм ды та хæлæг кæныс? 
- Уæдæ мæ хуыздæр куыст циу?.. - æнцадæй йын дзуапп радта 
Мурат. — Æцæгдзинадæй та мын хъыг у, нæ хъæуы рæсугъддæр 
æмæ уæздандæр чызджы Ритæйы хуызæттæй кæй ивыс, уый. 
- Заретæйæ зæгъыс? - йæ^дæндæгтæ худæгау базыхъхъыр кодта 
Болат. - Уый æгæр уæздан у. Иæхиуыл андзæвын нæ уадзы. Хъæук- 
каг æнæфенд... 
- Æгайтма ирон æгьдау æмбары, — разыйы хъæлæсы уагæй загь- 
та Зауырбег. — Ахæм чызгæй хъуамæ сæрыстыр уай. 
- Цæй, æз уынаффæхъуаг нæ дæн, моралон уроктæ дæттын мын 
нæ хъæуы, - йæ къух ауыгъта Болат æмæ та кæдæмдæр фæраст. 
Таймуразæн, иуæй, æхсызгон уыдис, Болат æмæ Заретæйæн сæ 
мыды къæм кæй бахауд, уый, иннæмæй та лæппумæ мæсты кодта, 
чызджы æнæфендыл кæй банымадта, уый тыххæй. 
- Хорз у, Заретæ йын йе ’цæг цæсгом кæй раиртæста, уый, - 
æрæджиау, цæуылдæр ахъуыды кæнгæйæ, сдзырдта Зауырбег. - За- 
риффæйæн дзырд радтон, кæй никæмæн радзурдзынæн, Болат сæ 
Заретæимæ киномæ кæй акодта, уый, фæлæ йæ сымахæй куыд бам- 
бæхсон? 
- Æмæ иумæ кинойы кæй уыдысты, уым сусæггагæй цы ис? - 
бадис кодта Мурат. - Æмхъæуккæгтæ не сты? Болатæн ма Зариффæ 
йæ хæстæг дæр куы у. 
- Чызджыты киномæ кæй ахуыдта, уым æцæгдæр диссагæй ницы 
ис, йæхи дзы хорз куы дардтаид, уæд, - йæ сæр батылдта Зауырбег. 
Уыйфæстæ хабар цыбырæй радзырдта. 
Кинотеатры Болат сбадти Заретæ æмæ Зариффæйы ’хсæн, æмæ, 
куыддæр цырæгьтæ ахуыссын кодтой, афтæ Заретæйы зæнгыл йæ 
къух æрæвæрдта. Чызг сонтæй йæ бынатæй фестади, ацæуинаг уыд, 
фæлæ фæстæрдыгæй кæйдæр мæсты хъæлæс райхъуысти: 
120 

- Цы фæгæпп ластай? Дæ фæсонтæм кæсынмæ дын æрбацы- 
дыстæм? 
Заретæ æнæбары фæстæмæ ’рбадти. Зариффæ, цы ’рцыдис, 
уымæн ницы ’мбæрста. Кино уыдис индиаг лæппу æмæ чызджы 
уарзондзинадыл. Архайд йæ тæмæны куы бацыд, уæд Болат æвип- 
пайды йæ рус Заретæйы русыл авæрдта. Чызг та ногæй йæ бынатæй 
фестади æмæ кæугæйæ дуары ’рдæм лидзæг фæци. Йæ фæдыл раз- 
гьордта Зариффæ дæр. 
- Цы кодтай?! Цы дыл æрцыд?! - уынджы йæ иудадзыг тарст- 
хуызæй фарста Зариффæ, фæлæ йын Заретæ иуцасдæр дзуапп дæт- 
тын нæ фæрæзта. 
- Кæд дæм кинойы цаутæ афтæ тынг бахъардтой? — иу ран æй 
нал уагьта Зариффæ. 
- Дæ хæстæг горæты хæлд чызджытимæ лекка кæны æмæ мæ- 
нæн дæр ахæм æнхъæл у, — æрæджиау кæугæйæ сдзырдта Заретæ. 
- Чи? Болат? Æмæ дын уагæр цы кодта? — сцымыдис Зариффæ. 
Æппынфæстаг ын Заретæ куы радзырдта, Болат кинойы йæхи 
куыд дардта, уый, уæд уымæн дæр фырмæстæй йæ цæссыгтæ фе- 
мæхстысты. 
- Уæд мын лæгъстæтæ кодта, Заретæйы демæ киномæ рацæуы- 
ныл сразы кæн, зæгьгæ. Рагæй, дам, ыл нал сæмбæлдтæн æмæ, дам, 
хæстæгмæ йæ фенынмæ бæллын. 
- Цæмæ бæллы, уый ныр рабæрæг... 
- Фæлæууæд, мæнæ рацæуа! Æз ын, цы хъæуы, уый куынæ зæгьон! 
- Нæ, нæ, — тагьд-тагъд сдзырдта Заретæ. - Æз йе ’мгæрæтты 
дæр никуыуал ацæудзынæн... 
Цалынмæ, дам, Заретæ кæм цæры, уырдæм нæ бахæццæ сты, 
уæдмæ^йæ кæуынæй нæ банцад, - загьта Зауырбег фæстагмæ. 
- Йæхи аххос у Заретæйæн, - сдзырдта Мурат мæсты хъæлæсæй. 
- Болат йæ фыды фырт кæй у, уый нæ зоны? Цæмæн цæуы йемæ? 
Таймураз джихæй лæугæйæ баззад... 
Уыцы бон изæрæй уарын байдыдта, æмæ лæппутæ æмдзæрæ- 
нæй никæдæмуал ацыдысты. Алчидæр сæ касти, библиотекæйæ цы 
чиныг райста, уый. 
- Ирыстоны сахъгуырдтæ! - иурæстæг æвиппайды фæхъæр кодта 
Зауырбег æмæ йæ чиныг стъолмæ баппæрста. - Мæ сæрмæ та дис- 
саджы хъуыды æрцыд, æмæ йæ хъуамæ сымах дæр базонат! 
- Куы нæ фæтæрсын кодтай! — æфхæрæгау æм бакасти Мурат. 
~ Æвæццæгæн, Архимед дæр гидростатикæйы сæйраг закъон куы 
байгом кодта, уæд «Эврика», зæгъгæ, дæуау ныхъхъæр кодта. 
- Уæ, дæ цæрæнбон мын бирæ уа, - ныххудти Зауырбег. - Цы 
зондджын лæгимæ мæ абарстай! 
- Цæй, уæдæ нын дæ гениалон хъуыды тагъддæр фехъусын кæн, 
~ нал æм фæлæууыд Мурат. 
- Ирон æвзаг æмæ литературæйы факультеты цы предметтæ 
ахуыр кæнынц, уыдонæн сæ фылдæр цæуынц уырыссаг æвзаг æмæ 
литературæйы факультеты дæр. Цымæ, куыд уаид, мах Таймура- 
зимæ курдиæттæ куы бадæттиккам, цæмæй нын бар раттой, фæсау- 
121 

уонмæ уырыссаг æвзаг æмæ литературæйы факультеты ахуыр кæ- 
нынæн дæр? Цыппар азы фæстæ дыгай дипломтæ райсиккам... 
Раст уыцы минут агьуысты дуар æрбайгом æмæ къæлидорæй 
хуылыдзæй æрбахызт Болат. Уый, æвæццæгæн, фехъуыста Зауыр- 
беджы ныхæстæ æмæ былысчъилхуызæй загъта: 
— Иу къухæй, дам, дыууæ харбызы нæ истæуы... 
Лæппуты нæ фæндыд Болаты раз дарддæр Зауырбеджы фæндо- 
ныл дзурын æмæ ныхъхъус сты. Ногæй та бавнæлдтой чиныджы 
кæсынмæ... 
Дыккаг бон Зауырбег æмæ Таймураз сæ курдиæттæ балæвæрд- 
той деканатмæ, æмæ сын, куыд раззагдæр студенттæн, афтæ бар 
радтой дыууæ факультеты ахуыр кæнынæн. 
Курсы студенттæ уыцы хабар куы фехъуыстой, уæд Зауырбег 
æмæ Таймуразæн арфæтæ кæнын байдыдтой. 
— Сымахæн уæ бон бауыдзæн дыууæ факультеты дæр хорз бæ- 
рæггæнæнтимæ фæуын, - дзырдтой сын чызджытæ. 
— Цымæ сæ æгæр раджы не ’ппæлут? - æнæууæнк хъæлæсы 
уагæй сæ фарста Болат. - Ныр ахуыры райдайæны æнæнхъæлæджы 
сæ фыццаг гæрæхтæ фæрæстмæ сты, зæгъгæ, уæд дарддæр дæр сæ 
хъуыддаг афтæ хорз цæудзæн? 
— Уым гуырысхойагæй ницы ис, - фидарæй загьта Дзирæ. - 
Куыд ахуыр кæнынц, уымæй бæрæг у, дыууæ факультеты дæр æнты- 
стджынæй кæй фæуыдзысты, уый. 
Болат Дзирæйы ныхмæ сдзурын нæ бауæндыд, æрмæст дзы хæ- 
рамхуызæй иуварс азылд... 
Таймураз æмбæрста, дыууæ факультеты ахуыр кæнын æнцон 
кæй нæ уыдзæн, уый, æмæ йæ рæстæг фылдæр æрвыста институты 
кæсæндоны. Уый тыххæй ма йæ факультеты къулы газеты дæр чин- 
гуыты рагъы фарсмæ сныв кодтой. Кæд ныв уыйас хорз нæ рауад, 
уæддæр Таймуразæн æхсызгон уыд, уæлдайдæр, йæ бынмæ йын куы 
бакаст, нæ факультеты хуыздæр студенттæй иу йæхи семинартæм 
цæттæ кæны, зæгъгæ, уæд... 
* * * 
Цæгат Ирыстоны автономон республикæйыл 25 азы сæххæсты 
бонмæ педагогон институты хихъæппæрисадон къордтæ дæр сæхи 
цæттæ кодтой ног равдыстытæм. Зауырбег цыдис драмон къорды 
репетицитæм, Таймураз æмæ Мурат та - горæты сæйраг стадионмæ, 
уыдысты спортивон программæйы архайджытæ. Болат иу къордмæ 
дæр йæхи нæ ныффыста. Фыццаг хатт Таймуразиты сæ цъæх кæр- 
дæнæй хуыд уæрæх хæлæфты стадионы ’рдæм цæугæйæ куы федта, 
уæд сыл æвиппайды йæ дзыхыдзаг ныххудти. 
— Цы хабар у? Дæ дæндæгтæ цы ныззыхъхъыр кодтай? - мæс- 
тыйæ йæм фæзылди Мурат. 
— Иуварсæй уæхимæ куы бакæсиккат, уæд æй базониккат, цæ- 
уыл худын, уый: уе спортивон цъæх хæлæфты раст цирчы клоунты 
хуызæн стут. 
— Æмæ уæдæ уый тыххæй нæ бакуымдтай махимæ дæхи спорти- 
вон къордмæ ныффыссын дæр? — бадис кодта Таймураз. 
122 

- Базыдтай йæ, — худгæйæ йæ сæр батылдта Болат. — Æз ахæм 
хæлафы уынгмæ ницæй тыххæй рацæуин. 
- Цæуылнæ? — Мурат æм ноджы тынгдæр æрбамæсты. - Дæ 
кадæн дзы дæлдæр фæуынæй тæрсыс? 
- Уымæй дæр цы бæрæг ис? - йæ фарстæн ын фарстæй дзуапп 
радта Болат æмæ та худынæввонгæй йæ дæндæгтæ базыхъхъыр кодта. 
- Ауай уæдæ дæ фæндагыл дарддæр, - Болатæн парчы ’рдæм 
ацамонгæйæ, загъта Мурат. - Афонмæ та дæм дæхи хуызæн дзæ- 
гъæлкъах чызджытæ бæлæсты бын æнхъæлмæ кæсынц... 
Таймуразмæ хорз каст, цы номырты архайдта, уыдонæй-иу ис- 
кæцыйæ тренер куы раппæлыд, уæд. Ахæм рæстæг-иу æй стадио- 
нæй йæ къах æддæмæ нал хаста. 
Уыцы бон æнæнхъæлæджы хæхты сæрмæ фæзынди сау мигь 
æмæ, стырæй-стырдæргæнгæйæ, сабыргай горæты ’рдæм бырын 
байдыдта. Уалынджы арв ферттывта æмæ райхъуысти йæ нæрын. 
Бæрæг уыд, тыхджын къæвда кæй рацæудзæн, уый. Фыццаг æртæхтæ 
хауын куы байдыдтой, уæд студенттæ стадионæй лидзæг фесты. 
Цалынмæ Таймураз æмæ Мурат дæр сæхицæн æмбæхсæн бынат 
агуырдтой, уæдмæ бынтондæр ныххуылыдз сты. 
~ Цæй, донласт хуылыдзæй нал тæрсы, — æрæджиау куыдфæн- 
дыхуызæй сдзырдта Мурат æмæ æнцадгай Терчы ’рдæм араст. 
Чысыл фæстæдæр уарын фенцади, æмæ лæппутæ, доны былгæ- 
рæттæ каутæй æхгæд кæм уыдысты, уыцы ран сæхи ’хсынмæ ’рлæу- 
уыдысты. Дон раивылд æмæ ауæзты цур зилдух кодта. 
Таймураз, галиу къухæй кауы михыл хæцгæйæ, хъавгæ донмæ 
’ргуыбыр кодта. Раст уыцы минут йæ хъустыл ауад цыдæр тъæпп. 
Æваст фæзылди, Мурат кæм лæууыд, уыцырдæм, æмæ йæ куынæ- 
уал ауыдта, уæд фырдисæй йæ дзых хæлиуæй аззад. Уалынмæ абухгæ 
донæй Муратæн раздæр йæ сæр фæзынди, стæй та йæ цонг. Тайму- 
раз æм фæлæбурдта æмæ йæ тыхамæлттæй уæлбылмæ сласта. Лæп- 
пуйæн йæ иу къахыл дзабыр нал уыд. 
- Ныр ма иу дзабыримæ куыд ацæудзынæн? - бакатай кодта 
уый, йæ дзабырыл хæцгæйæ. 
Таймураз ын йæ дзабыр райста æмæ йæ æвиппайды Теркмæ 
ныззыгъгъуытт ласта. 
- Цæмæн æй фехстай?! — фæхъæр кодта Мурат, йæ дзабыр ын 
дон сæппар-сæппаргæнгæ дæлæрдæм куыд фескъæфы, уымæ кæсгæйæ. 
- Уæдæ ма иу дзабырæй цы кæныс? - худгæйæ афарста Тайму- 
раз. - Уадз æмæ дын йе ’мбалы аййафа. 
- Æмæ мæ бæгъæввадæй цæугæйæ чи фена, уый цы зæгъдзæн? 
- стыхсти Мурат. 
- Ма тыхс, æз дæр мæ дзабыртæ раласдзынæн, æмæ адæм æнхъæл 
уыдзысты, уаргæбон бæгъæввадæй барæй цæуæм, зæгъгæ. 
Уыцы ныхæстæ айхъусгæйæ, Муратæн чысыл фенцондæр. Лæп- 
путæ цалынмæ суанг æмдзæрæнмæ нæ бахæццæ сты, уæдмæ сæм 
адæм цымыдисæй кастысты æмæ сæ мидбылты худтысты. 
Зауырбег сæ агъуыстмæ бæгъæввадæй бахизгæйæ куы федта, уæд 
сæ хъазæгау афарста: 
123 

- Куыд кæсын, афтæмæй Дзæуджыхъæуы æнæ къахыдарæсæй 
цæуын модæ сси... 
Таймураз ын хабар куы радзырдта, уæд иуцасдæр Зауырбег йæ 
худынæй нал æнцад. 
- Æмæ йæ уæддæр доныбыл куынæуал ауыдтай, уæд цы ахъуы- 
ды кодтай? - йæ худын тыххæй уромгæйæ, Зауырбег фарста Тай- 
муразы. — Уæларвмæ стæхын æнхъæл ын фæдæ? 
- Доны тъæпп куынæ фехъуыстаин, уæд мæм, чи зоны, ахæм 
хъуыды дæр фæзындаид, фæлæ йын йæ сæр куы ауыдтон, уæд бам- 
бæрстон, кæсагахсынмæ кæй ныггæпп ласта, уый... 
Ацы ран йæ худын нал баурæдта Мурат дæр. 
Дыккаг бон лæппутæ сæ иумæйаг æхцайæ Муратæн базары бал- 
хæдтой дыууæ дæрдджынгомау кæттаг туфлийы. 
- Кæд та не стипенди райсынмæ исты амæлттæй аирвæзиккам, 
- загъта Зауырбег. 
- Æз дæр ацы хатт Терчы ныггæпп ласдзынæн! - хъазгæйæ 
срæцыгъта Таймураз. - Кæд мæнæн дæр мæ хæцъилдзабыртæ дон 
аласид, æмæ мын иумæ урс кæттаг туфлитæ балхæниккат. 
- Æнæуи дæр дын балхæндзыстæм, - базарæй здæхгæйæ, Тай- 
муразæн зæрдæ бавæрдта Зауырбег. - Уæддæр тагьд каникултæ рай- 
дайдзысты, æмæ нæ иуцасдæр хæринаджы мæт куы нал уыдзæн. 
Каникулты коймæ Таймуразæн йæ зæрдыл æрбалæууыд, Зауыр- 
бегимæ ма сæ уырыссаг æвзаг æмæ литературæйы факультеты дыууæ 
фæлварæны раттын кæй хъæуы, уый, æмæ йæ афарста: 
- Фæсаууонмæ чи ахуыр кæны, уыдонæн, цымæ, сæ консуль- 
тацитæ кæд райдайдзысты? 
- Мæйы кæрон, зæгьгæ, фехъуыстон, - дзуапп ын радта Зауырбег. 
~ Хорз у, æмæ ирон филологийы факультеты нæ фæлварæнтæ 
æмгьуыдæй раздæр радтам. 
- Ды та ацы хатт дæр иттæг хорз бæрæггæнæнтæ райстай, - 
бафиппайдта Зауырбег. — Нæ декан дæ кæмæндæр фæзминаг сту- 
дент рахуыдта. 
- Уæд кæмæн? 
- Болатæн. 
- Болаты ахуырмæ не ’вдæлы. 
- Æрæджы та, дам, йæ фыд институты директормæ ссыди, цæ- 
мæй йын йæ фыртмæ фæкæса, уый тыххæй, — загъта Мурат. 
- Æмæ йын директор цы бакæна? - афарста йæ Таймураз. - 
Йæ бæсты лекцитæм дæр цæуа? 
- Æвæццæгæн та Болат сæхимæ рахъаст кодта, ахуыргæнджытæ 
мын мæ зонындзинæдтæн æмæ ме сфæлдыстадæн фаг аргъ нæ кæ- 
нынц, зæгьгæ, æмæ Мæхæмæт уый тыххæй ссыдаид директормæ, - 
бафиппайдта Мурат. 
- Уæд та йын йæ уацмыстæй искæцы къулыгазеты куы рауа- 
дзиккой, — бахудти Таймураз. 
- Цæмæй йæхи æцæгдæр классикыл банымайа? — дисхуызæй 
йæм бакасти Зауырбег... 
Дзургæ-дзурын лæппутæ схæццæ сты æмдзæрæнмæ. Муратæн 
124 

йæ туфлитæ æгæр стыр рауадысты, фæлæ сыл уæддæр тынг бацин 
кодта. 
- Мидæгæй сын сæ фындзты исты бавæрдзынæн æмæ мæхи 
аккаг суыдзысты, - загъта разыхуызæй æмæ дзы агьуысты къуым- 
ты дыууæрдæм чопчопгæнгæйæ арауай-бауай кодта. 
Лæппутæн дæр æхсызгон уыд, Муратæн йæ туфлитæ йæ зæр- 
дæмæ кæй фæцыдысты, уый, кæд сæ рæстæгмæ сæ рæттæ тынгдæр 
балвасын хъуыдис, уæддæр... 
Сæрды каникултæ куыд атахтысты, уый Таймураз æмбаргæ дæр 
нæ бакодта. Хъæдæй та зымæджы фаг суг æрласта, цалдæр хатты 
уыдис, Бадинæйæн быдыры цы хай радих кодтой, уым дæр - æхсыр- 
фæй мæнæу кæрдынмæ. 
Каникулты рæстæг Таймураз фыццаджыдæр бабæрæг кодта 
Луизæ Ивановнæйы. 
- Хорз у, фæсаууонмæ уырыссаг æвзаг æмæ литературæйы фа- 
культеты дæр кæй ахуыр кæныс, уый, — разыйæ баззад ахуыргæнæг 
Таймуразæй. — Искуы дын мæ бынат ратдзынæн. 
Уыцы ныхæстæм лæппу фесхъиуæгау кодта æмæ йæ ахуыргæ- 
нæгмæ бакаст. Уый йын, æвæццæгæн, фембæрста йæ зæрдæйы уаг 
æмæ йæ мидбылты фæлмæн бахудти. 
- Мæнæн дæр кæддæр мæ ахуыргæнæг куы загъта, искуы мæ 
скъолайы раивдзынæ, зæгьгæ, уæд мæ йæ ныхæстæ нæ бауырныдтой, 
фæлæ иу цалдæр азы куы рацыд, уæд æцæгдæр фыццаг хатт йæ бæс- 
ты къласы дуарæй бахызтæн æмæ ныры онг сывæллæттимæ кусын. 
- Дæу хуызæн ахуыргæнæг мæнæй никуы рауайдзæн... — къуызгæ 
сдзырдта Таймураз. 
- Дæхиуыл куы кусай, уæд дæ хуыздæр ахуыргæнæг дæр ма 
рауайдзæн, - фидарæй загъта Луизæ Ивановнæ. - Æз дæр æцæг 
ахуыргæнæг æвиппайды не сдæн. Уроктæ амонынæн хуыздæр ма- 
дзæлттæ агургæйæ, æнæхуыссæг æхсæвтæ бирæ арвыстон... 
Фæстæдæр уыцы ныхæстыл Таймураз бирæ хæттыты хъуыды 
кодта, æмæ йын цæмæндæр уыдысты ныфсы хос. 
Хъæуы студенттæ иууылдæр каникулты æрцыдысты сæхимæ, 
Болатæй фæстæмæ. 
- Уадз æмæ горæты йæ фæллад суадза, - дзырдта йæ мад Ко- 
серхан сыхы устытæн. — Мæ иунæг хъуамæ ам мах хуызæн цъыф ма 
змæнта. 
- Æз та дæу бынтондæр куыстыты бын фæкодтон, — иубон 
æнкъардæй бакодта Бадинæ æмæ йæ зæрдæ ’рбауынгæг. 
- Уæдæ Болаты хуызæн магуса уон, Бади? 
- Магусайæ дын тас нæу. Дæ фыд дæр нæ уыд магуса. Фæлæ 
дын тæригъæд кæнын... 
Таймуразæн-иу амал куы фæци, уæд архайдта Заретæйы фены- 
ныл. Хъуамæ сын сæ хæдзары рæзты исты ’фсонæй ацыдаид æмæ 
йын дардæй салам раттаид, æрлæууынмæ æмæ йемæ аныхас кæ- 
нынмæ йæ ныфс нæ хаста. 
125 

- Ай кæй дзæбæх лæппу у, кæй? — иубон та сæ рæзты куы 
фæцæйцыд, уæд Заретæйы афарста йæ мад Дзыгыда. 
- Бадинæйы... - цыбырæй йын дзуапп радта Заретæ. 
- Нæхи Бадинæйы?! - ныддис кодта ус. - Ау, æмæ йын афтæ 
тагьд айрæзт? 
Таймураз æнæбары йæ цыдыл бафтыдта. Дзыгыда ма цыдæртæ 
дзырдта йæ чызгæн, фæлæ йæ ныхас лæппумæ нал фехъуыст. 
«Æвæццæгæн ын дзуры, нæ хæстæг у, зæгъгæ», - ахъуыды код- 
та Таймураз æмæ æваст фенкъард. 
«Тæрхъусы басы бас...» — ацы хатт дæр та зына-нæзына базмæ- 
лыдысты йæ былтæ. 
Изæрæй йын Бадинæ куы фехъусын кодта, Косерхан уынгты 
Заретæйы кæйттæ кæнын байдыдта, зæгьгæ, уæд дзы рагацау мæт 
бацыд, йæ ныхæстæ чызджы хъустыл дæр куы ’рцæуой, уымæй. 
Косерхан, дам, дзырдта, цыма йын Заретæ йæ лæппуйы ’рцахсынмæ 
хъавы æмæ йæ барæй йæхиуыл ардауы. 
- Æвæццæгæн, Заретæ Болатыл стырзæрдæ кæй сси, уый тых- 
хæй йæм смæсты æмæ дзы фыддæрагæн йæ мадæн хахуыр ныхæстæ 
фæкодта, - загьта мæстыйæ Таймураз Бадинæйæн. 
Стæй йын уæд радзырдта, се ’хсæн кинойы цы ’рцыди, уый. 
- Йæ цæрæнбонтæ бирæ уæнт Дзыгыдайы чызгæн, ирон æгъдау 
цы у, уый чи ’мбары æмæ худинаг йæ сæрмæ чи нæ хæссы! — бакод- 
та Бадинæ. - Болат та йын йæ тæригьæд фæхæссæд, æнаххосæй йæ 
дзырддаг кæй кæны, уый тыххæй! Адæм куыд дзурынц, афтæмæй 
йæ фыдæй фæсте ницыуал ныууагъта. Ууыл дæр æууæнк никуы 
уыди... 
Уыцы ’хсæв дæр та Таймураз, Заретæйыл хъуыды кæнгæйæ, 
суанг æнафонтæм йæ цæстытæ не ’рцъынд кодта. Тарсти, хабар 
хъæуыл куы айхъуыса, уымæй. «Цæй, уæддæр Косерханы ныхæс- 
тыл ничи баууæнддзæн», - æппынфæстаг ма йæхинымæр сдзырдта 
Таймураз æмæ афынæй. 
Фæлæ, лæппу цæмæй тарсти, уый æрцыди: адæмы ’хсæн уай- 
тагьд Болат æмæ Заретæйы кой ахæлиу. 
~ Дæ чызг куы рахъомыл уа, уæд æй хъæуæй горæтмæ макуы 
ауадз, - дзырдтой иутæ. - Куы йæ ауадзай, уæд цыма дæ чъыр 
доны бакалдтай, афтæ дæм фæкæсæд - уайтагъд дын йæ бæттæнтæ 
атондзæн æмæ дæм æнæ фæхудинагæй фæстæмæ нал æрыздæхдзæн. 
- Алы чызгæй афтæ зæгъæн нæй, — семæ нæ разы кодтой ин- 
нæтæ. - Бирæтæ сæ уæлæ бындз абадын дæр нæ бауадзынц. 
- Дзæбæх чызг бæргæ уыд Заретæ. 
- Æмæ ныр нал у? 
- Нæ зонын. Кæд, мыййаг, æцæгдæр фæрæдыд? 
Хабар Мæхæмæты хъустыл куы’рцыд, уæд, дам, уый худгæйæ 
афтæ бакодта: 
- Мæ фырт нырма æрыгон у æмæ уадз æмæ йæхи ирхæфса. 
Лæппу йæ рæстæг цы чызджытимæ фервиты, уыдоны се ’ппæт кургæ 
нæ ракæны. Мæхицæй йæ нæ зонын? 
Мæхæмæты ныхæстыл Таймураз æмæ Мурат тынг смæсты сты. 
126 

- Æдзух йæ партион билетæй чи сомы кæны, уый хъуамæ афтæ 
дзура?! — фæхъæр кодта Мурат сонтæй. - Æви æцæг коммунисттæ 
ахæмтæ вæййынц? 
Таймураз фæтарст, исчи Мураты куы фехъуса, уымæй, æмæ йын 
æнæбары йæ дзых къухæй амбæрзта. 
- Сс... Коммунистты кой ма кæн. Исты ’фхæрд дæм æрхаудзæн... 
- Бафхæрынæй тæрсæм, æмæ нæм Мæхæмæты хуызæттæ дæр 
уымæн ис, - бустæ хъæлæсы уагæй бафиппайдта Мурат. 
- Мæхæмæты хуызæттæ нæм бирæ нæй. 
- Кæд æцæгдæр афтæ у, уæд Хуыцауæй — разы... 
Таймураз æмæ Мурат хъæуæй горæтмæ куы рацæйцæуынц, уæд 
Косерхан сæ размæ æнæ рауайгæ нæ фæвæййы. Хъуамæ сын Бола- 
тæн семæ исты ахæссын кæна. Мурат æй дардæй куы ауыны, уæд 
рагацау хъуыр-хъуыр кæнын байдайы: 
- Цыма йын хæрджытæ стæм. Болат йæхæдæг хъæумæ цæуылнæ 
цæуы? Æви йын горæты цæхх ныччындæуыд? 
Фæлæ фылдæр хатт Косерхан Болатæн æхца фервиты. 
- Йæхи къухтæм-иу ын сæ раттут. Уæхиуыл дзы ма схардз кæ- 
нут, — æнæмæнг сын бафæдзæхсы ус, стæй ма цæмæндæр хъазæгау 
йæ ныхæстæм бафтауы: - Æниу ын сæм куы фæныхилат, уæд уын 
сæ фидын нæ бахъæудзæн? 
Фæстаг хатт æм Мурат йæхи нал баурæдта: 
- Æмæ ныл кæд не ’ууæндыс, уæд нæм сæ цæмæн дæттыс? - 
сонтæй йæ афарста уый. 
- Æууæндын уыл, æууæндын, — худгæйæ йын дзуапп радта 
Косерхан. - Æз хъазгæ кæнын. Ма мæм фæхæрам ут... 
Мæнæ та ныр дæр Косерхан сæ кæрты дуарæй йæ сæр радардта. 
Фыццагдæр æй Мурат ауыдта æмæ йæ цонгæй Таймуразы фарс ба- 
къуырдта. 
- Дæлæ та Косерхан дæр нæ размæ фæзынд. Уæртæ æрхы был- 
тыл ацæуæм, кæннод та нæ Болатæн исты хæссын бахъæудзæн. 
Таймураз уайтагьд йæ фæдыл фæраст. 
Лæппутæ къахвæндагыл æрхы былмæ куы ныххызтысты, уæд 
хæрхæмбæлд фесты сæ сыхаг чызг Сæлимæтимæ. Уый та иннæ хæт- 
тытау рацыд сыгъдæг уæлдæфæй баулæфынмæ. Рынчындонæй йæ 
куы рафыссынц, уæд кæнæ къуыбырыл фæбады, кæнæ æрхы был- 
тыл тезгъо фæкæны - рæуджыты низæй рынчын у. Кæддæр нымад 
уыд колхозы хуыздæр звеноводтæй иуыл. Газеты-иу ыл арæх фыс- 
той. Фæлæ иухатт араугæ тæвд бон хидæйдзагæй уазал дон банызта 
æмæ фæрынчын. Мæхæмæт æй быдырмæ цæуын кодта, цалынмæ 
иурайсом, мæнæу кæрдгæйæ, туг не сомдта, уæдмæ... 
- Нæ сыхы сахъгуырдтæ, горæтмæ та рараст стут? — цинхуы- 
зæй лæппуты афарста Сæлимæт. — Æмæ уынгты цæуылнæ ацыдыс- 
тут? Ауылты уын дарддæр нæу? 
- Æмæ уæд дæуыл амбæлдаиккам? - йæ фарстæн ын хъазæгау 
фарстæй дзуапп радта Мурат. 
- Бузныг уын, Дзæуджыхъæуы мæ рынчындоны кæй бабæрæг 
кодтат, уый тыххæй. 
127 

- Табуафси, - сæ дыууæйы бæсты дæр сдзырдта Таймураз. 
- Исчи уæ мединститутмæ цæуылнæ бацыд? - ногæй та афар- 
ста Сæлимæт. 
- Æмæ пединститут æвзæрдæр у? - фæцырд æм ис Мурат. 
- Уый дæр æвзæр нæу, фæлæ уæ, зæгъын, иу дохтыр куы суы- 
даид, уæд мæ кæд сдзæбæх кодтаид, — æнкъардхуызæй загъта Сæ- 
лимæт. 
Таймураз æмæ Мурат, цыма аххосджын уыдысты, уыйау исдуг 
джихæй аззадысты. 
- Хъазгæ кæнын, хъазгæ, - лæппуты зæрдæйы уаг бамбаргæйæ, 
йæхи барæй фæхъæлдзæгхуыз кодта Сæлимæт. - Уыййеддæмæ ма 
мæнæн баххуыс кæнын кæй бон у?... 
Хъæуæй куы радард сты, уæддæр ма Таймураз Сæлимæтыл хъуы- 
ды кодта. Йæ зæрдыл æрлæууыд, хæсты рæстæджы-иу сыхы фæси- 
вæд изæрыгæтты куыствæлладæй уынгмæ куыд рацыдысты æмæ-иу 
хъазт куыд сарæзтой, уый. Чызджытæн лæппу-’мбал фаг нæ кодта 
æмæ-иу сæ кæрæдзиимæ кафыдысты. Таймураз æмæ Мурат кæд 
чысылтæ уыдысты, уæддæр сæхи нымадтой нæлгоймæгтыл æмæ-иу 
уайтагьд хъазты астæумæ рагæпп ластой. Бæстæ-иу æмдзæгьд куы 
сси, уæд-иу лæппутæ сæхиуыл нал ауæрстой: алчидæр сæ-иу архайдта 
йæ къахфындзтæ зæххыл хуыздæр æрсадзыныл. Таймураз арæхдæр 
кафыди Сæлимæтимæ. Уымæй нæ ферох, чызг-иу мидбылты худ- 
гæйæ йæ разæй куыд расирдта æмæ-иу кафгæйæ йæ даргъ дзыккутæ 
йæ фæсонтыл дзедзыкка кæнын куыд байдыдтой, уый. Фæлæ лæп- 
пу иухатт æнæнхъæлæджы фæкомкоммæ Сæлимæты кæуындзаст 
цæсгоммæ æмæ æвиппайды йæ кафтæй фæкъуылымпы. Афтæ йæм 
фæкаст, цыма, чызг йæхи цахъхъæн лæппуимæ кæй нæ кафы, уый 
тыххæй йæ кæуын тыххæй уромы. Чысыл фæстæдæр Таймураз æнæ- 
бары йæ кафт фæуагъта. 
- Бафæлладтæн... - афсон кодта уый æмæ æнкъардæй иуварс ацыд... 
Хæсты фæстæ, фæсивæдæй ма æгасæй чи баззад, уыдон здæх- 
тысты сæ хæдзæрттæм. Сæлимæтмæ фæзынди курджытæ, фæлæ дзы 
иуæн дæр разыйы дзуапп нæ лæвæрдта. Сыхы дзырдтой, йæ уарзон 
хæсты фæмард æмæ уый тыххæй никæмæн разы кæны, зæгъгæ. 
- Иæ амонд мын хæсты быдыры баззад, - арæх фехъусæн уыд 
йæ зæронд мад Дунетханæй... 
Мурат дæр, æвæццæгæн, хъуыды кодта Сæлимæты хъысмæтыл. 
Хуымæтæджы нæ бафиппайдта æнкъард хъæлæсы уагæй: 
- Æвгъау уыд ахæм чызг йæ фыды уæзæгыл баззайынæн... 
* * * 
Хъæуы устытæ рагæй дæр сæ лæгты нæмттæ уайсадгæ кодтой. 
Фыдæлтæй нырмæ сын æгьдау афтæ амыдта. Уымæ гæсгæ сæ фехъу- 
сæн уыд: «нæ лæг», «махон», «мæнæ уый», «сæ фыд» æмæ афтæ 
дарддæр. Иннæтæй уæлдай, Косерхан та Мæхæмæты «нæ сæрдар» 
кæнæ «къолхозы сæрдар» хуыдта, цыма йын уыцы бынат йæ мады 
гуыбынæй рахæсгæ уыд, уыйау. Исчи-иу Мæхæмæты куы агуырдта, 
уæд ын-иу Косерхан хъалхуызæй загътаид: «Сæрдар нæхимæ нæй. 
128 

Æз дын дæ курдиат сæрдарыл сæмбæлын кæндзынæн». Иухатт, дам, 
сæм хохæй æрбафтыд Мæхæмæты хæстæджытæй чидæр. Уазæг сын 
сæ кæрты дуар йæ лæдзæгæй куы бахоста, уæд, дам, æм мидæгæй 
Косерхан тызмæг хъæлæсы уагæй рахъæр кодта: 
- Чи дæ? Цы дæ хъæуы? Колхозы сæрдар ам нæй. Йæ куысты 
йæ бацагур. 
- Мæн колхозы сæрдаримæ ницы кæсы, - бахъуыр-хъуыр, дам, 
кодта лæг. — Æз мæ хæстæджы фенынмæ ’рбацыдтæн. 
- Рахиз уал уæдæ мидæмæ, - Косерхан ын йæ размæ дуар бай- 
гом кодта. - Уæдмæ кæд сæрдар дæр зынид. 
- Ды, æвæццæгæн, йæ секридар дæ, - цыма усы нæ базыдта, 
уыйау æлхыскъгæнæгау бафиппайдта уазæг. 
- Нæ, æз йæ бинойнаг дæн, - къæмдзæстыгхуызæй йæ сызгъæ- 
рин дæндæгтæ чысыл базыхъхъыр кодта Косерхан, фæлæ æрбацæ- 
уæгæн йæ нымæтхуд æмæ йæ зæронд хызынмæ куы фæкомкоммæ, 
уæд æваст йæ цæсгом фæтар. Æвæццæгæн, ус ахъуыды кодта, ахæм 
диссаджы уазæг нæу, зæгъгæ. 
- Уæртæ уал сарайы æрбад, - загьта Косерхан æнæвдæлонхуы- 
зæй. - Æз дæр дæм чысыл фæстæдæр рауайдзынæн, - æмæ уаты 
фæмидæг. 
Лæг, дам, сарайы бирæ фенхъæлмæ касти, фæлæ йæм ус куынæ 
фæзынди, уæд тæргайæ фæстæмæ сæхимæ аздæхт... 
Косерхан алы æрбацæуæгыл афтæ не ’мбæлди. Сæ дуармæ-иу 
уæлдæр хицауады кусджытæй искæй машинæ куы ’рлæууыди, уæд- 
иу усыл хур ракасти. 
- Мæнæ нæм цы диссаджы уазæг сæмбæлд! - райхъуыстаид-иу 
уымæн йæ цины хъæр, стæй йын-иу уæд уайтагъд йæ разы фынг 
æвæрынмæ фæци. 
Ахæм рæстæг-иу «сæрдары» æрбацыдмæ дæр нал фæкасти. Хат- 
гай-иу сæ дуармæ баиу уыдаиккой цалдæр машинæйы, æмæ-иу уæд 
фæстæдæр Косерхан йæхицæй æппæлынæй нал æфсæст: 
- Мæ бæгæны æмæ фыдджынтæ нæ уазджыты зæрдæмæ тынг 
фæцыдысты, — дзырдта-иу сыхæгтæн. — Æз ма сын дзы семæ фæн- 
дагмæ дæр авæрдтон. 
«Нæ колхозы сæрдар йæ хæдзары лæвар ресторан байгом код- 
та», — бафиппайдтаид-иу исчи сусæгæй, фæлæ хъæрæй йæ хъуыды 
зæгъын ничи уæндыд. 
- Хорз лæджы ус уæвын æнцон нæу, — арæх-иу дзырдта Косер- 
хан. - Алыбон дæ хынцын хъæуы стыр уазджыты. Хъуамæ дзы ал- 
кæй раз дæр æрæвæрай дзаджджын фынг, куыд никæй зæрдæ дыл 
дзы фæхуда, афтæ. 
- Ды худинаг дæ сæрмæ не ’рхæсдзынæ, — барæй-иу загътаид 
сыхæгтæй исчи, æмæ-иу уæд Косерхан йæхицæй ноджы тынгдæр 
æппæлынмæ фæци: 
- Бирæтæ мын, дæ конд хæринаг дын уарзæм, зæгъгæ, афтæ 
акæнынц, ’ æмæ сын уæд æз дæр фæзæгъын, уæ устыты раз мæ æгæр 
ма ’ппæлут, кæннод мæм фæхæрам уыдзысты, зæгъгæ... Мæнæн мæ 
мад дæр хæринаг кæнынмæ дæсны уыди. Цины æмæ зианы рæс- 
9 Сæбæтхьуаты Рамалан 
129 

тæг-иу æй къæбæргæнæгæй кæдæм нæ бацагуырдтой, ахæм хæдзар 
нæ уыд... 
Куыд дзырдта, афтæмæй æфснайынмæ дæр Косерханы ничи ам- 
былдтаид. «Æз искæй æфснæйдтытыл не ’рвæссын», - арæх дзы фехъу- 
сæн уыд устыты раз, æмæ-иу уæд уыдон йæ фæсаууонмæ дзырдтой: 
- Мæгуыр уыдзæн, Косерханы чындз чи фæуа, уыцы чызг. 
Ноджы ма бирæтæ зыдтой, йæ лæппуйæн кæй никæй аккаг 
кæны, уый. «Болатиккæн йæ иу бахудт дæр чызджы аргъ у», - фæз- 
мыдтой усы чидæртæ. 
Æвæццæгæн, уый тыххæй райдыдта Косерхан Заретæйы фыд- 
гæйттæ кæнын дæр. 
* * * 
- Абон проспекты уæ хъæуккаг чызджытæй иуыл фембæлдтæн 
æмæ бадис кодтон, æрдз сылгоймаджы ахæм рæсугъд куыд скæны, 
зæгъгæ, - Таймураз æмæ Муратæн æмдзæрæны цур дзырдта Дзирæ. 
- Мах хъæуы та рæсугъд чызджытæй фылдæр цы ис? — куыд- 
фæндыхуызæй загъта Мурат. 
- Ахæм уæ хъæуы нæ, фæлæ æгас Ирыстоны дæр бирæ нæ ра- 
зындзæн. Фæрсгæ йæ бакодтон, кæцон дæ, зæгъгæ. Æмæ ма мын 
йæ ном дæр загъта. 
- Æмæ чи уыд? - ацы хатт æм йæхи нал баурæдта Таймураз. 
- Йæхи Заретæ рахуыдта. Йæ цæсгомыл раст мæйтæ æмæ хуртæ 
хъазынц. 
- О! Заретæ æцæгдæр æмбисонды чызг у, — Дзирæимæ сразы 
Мурат дæр. 
- Рагæй дæр дохтыр суæвынмæ бæллыд, фæлæ, мæгуыр, ин- 
ститутмæ нæ бахауд, — æнкъардхуызæй бафиппайдта Дзирæ. 
- Медучилищейы фæстæ йæ бон бауыдзæн йæ ахуыр дарддæр 
ахæццæ кæнын, - фидарæй йын загьта Мурат, æмæ дзы Таймураз 
фæбузныг ис... 
Изæрæй лæппутæм æмдзæрæнмæ æнæнхъæлæджы кæцæйдæр 
фæзынди Косерхан. 
- Ам Болатиччы сынтæг кæцы у? - афарста сæ, салам дæр нæ 
ратгæйæ. 
Зауырбег ын æй бацамыдта. 
- Æмæ нæ лæппу йæхæдæг кæм ис? 
- Æвæццæгæн та уæ хæстæджытæм... - æнæбæрæг дзуапп ын 
радта Мурат. 
- Æмæ дысон уыдонмæ куынæ уыд, уæд кæм уа?.. — батыхсæ- 
гау кодта ус. 
- Мах ын цы зонæм? — йæ сæр батылдта Мурат. - Ам арæх нæ 
вæййы. 
Косерханы цæсгом æгасæй дæр сырх-сырхид афæлдæхт. 
- Уæдæ уый æцæгдæр уыцы æнаккаг чызгмæ куы вæййы!.. - 
æваст йæ хъоппæг цæстытæ ноджы тынгдæр фæхъоппæг кодта ус 
æмæ лæбурынæввонгæй дуары ’рдæм фæраст, фæлæ æваст дзыхъ- 
лæуд фæкодта æмæ лæппуты тызмæгæй афарста: 
130 

- Кæм цæры, кæм, мæ лæппуйы мын ахуыр кæнын чи нæ уа- 
дзы, уыцы дзæгъæлдзуаг чызг? 
- Кæмæй зæгъыс, кæмæй? — дисхуызæй йæм фæзылди Мурат. 
- Дæ фыртæн зонгæ чызджытæ бирæ ис... 
- Куыд кæмæй?! — фæхъæр кодта Косерхан. - Дзыгыдайы чызг 
Заретæйæ зæгъын, æндæр кæмæй! 
- Цы?! Æмæ Заретæ Болаты мæтæй мæлы?! Уый хуызæн уæздан 
чызгыл цытæ мысыс? Судмæ дыл куы бадæтта, уымæй нæ тæрсыс? 
- Мурат усы ’рдæм æнæбары цалдæр къахдзæфы акодта. 
- Худинаг дын уæд хахуыр ныхæстæ кæнын! - йæхи йæм нал 
баурæдта Таймураз дæр. 
- Ды та ма цы рагæпп ластай? Чи дæ фæрсы? Æви де ’мбалæн 
къæссайы комыл хæцæг дæ? - æнæрвæссонхуызæй Таймуразы йæ 
сæрæй йæ къæхты онг абарста Косерхан. - Мæн хуызæн уæздæт- 
тæй рацæугæ чи у, уымæ хъуамæ сымах дзурын дæр ма уæндат. Æз 
Ауызбийы чызг дæн, Ауызбийы! 
Косерхан йæ фæдыл дуар афтæ ныггуыпп ласта, æмæ лæппу- 
тыл царæй чъыры муртæ ’ркалди. 
- Кæд ацы ус уæздæттæй у, уæд æз та китайаг император дæн! 
- хъæрæй сдзырдта Зауырбег, стæй цымыдисæй лæппуты афарста: 
- Ауызби та йын кæм фесгуыхт, Ауызби, йæ сæр дзы афтæ 
бæрзонд цæмæн хæссы? 
- Æз ын йæ кой хæрз æрæджы фехъуыстон, — дзуапп ын радта 
Мурат. — Сæ хъæуы, дам, хъуыстгонд уыд йе ’нæуагæй. Æдзух, дам, 
цыдæр Ботасимæ хæддзуйæ зылдис куывдтыл æмæ хистытыл. Бо- 
тас, дам, йе ’фсæн дæндæгтимæ рæвдздæр уыд æмпулынмæ, Ауыз- 
би та - нуазынмæ. Æвæццæгæн, уый тыххæй дзырдтой адæм хъаз- 
гæйæ: «Ботасы æфсæртæ æмæ дæ Ауызбийы цæсгом куы уа, уæд 
дæхицæн фесæфынæй ма тæрс». Ахæм ныхæстыл, дам, дыууæ лæ- 
джы мæсты дæр нал кодтой. Уый нæ, фæлæ, дам, ма-иу Ауызби 
худгæйæ загътаид: «Хорз лæг хъуамæ хонджыты ма стыхсын кæна. 
Минас кæм уа, уыцы хæдзар йæхæдæг дæр ссардзæн». 
~ Æз ма уæдæ, Ауызби цæстфæлдахæг уыд, зæгьгæ, дæр фехъуы- 
стон... - дарддæр Ауызбийы кой ракæнынмæ хъавыди Таймураз 
дæр, фæлæ уыцы рæстæг чидæр дуар æрбахоста. 
- Мидæмæ! - ахъæр æм кодта Зауырбег. 
Уайтагъд агъуыстмæ цымыдисхуызæй кæрæдзийы фæдыл æрба- 
хызтысты Дзирæ æмæ Радимæ. 
- Уый, уæм цавæр хъæргæнаг ус уыди? - лæппуты афарста 
Дзирæ. - Йæ хъæлæс суанг мах агъуыстмæ дæр ма куы хъуысти. 
- Уый Болаты мад Косерхан уыд, — дзуапп ын радта Мурат. — 
Йæ фырты агуырдта. 
- Æмæ æмдзæрæны искуы иу хатт йеддæмæ куынæ вæййы, уæд 
æй сымахмæ цæмæн агуры? - бадис кодта чызг. — Абон та лекциты 
дæр куынæ уыд. 
Лæппутæ чызджытæн не схъæр кодтой, Косерханæн йæ загъд 
цæй фæдыл уыдис, уый: тарстысты, хабар адæмыл куы ахæлиу уа, 
уымæй. 
131 

Фæлæ дыккаг бон Зариффæ Дзирæйæн радзырдта, Косерхан 
хъæуæй горæтмæ цæмæн ссыд, уый. Ус, дам, бацагуырдта Заре- 
тæйы æмæ йын медучилищейы æмдзæрæны йе ’мбæлтты раз алы- 
выд фæкалдта. Чызг ма афæлвæрдта сдзурын, мæ сæрæн куы ницы 
зонын, уæд мæ æнаххосæй цæмæн æфхæрыс, зæгъгæ, фæлæ, дам, 
æм Косерхан нæ байхъуыста. 
— Фæлæуу, æз дæ кæд де скъолайæ нæ фæсурын кæнон! - фæ- 
стагмæ, дам, ма йæм бартхъирæн кодта уый. 
Фæстæдæр Зариффæ фехъусын кодта лæппутæн, Заретæ йæ 
гæххæттытæ райста æма& хъæумæ аивгъуыдта, зæгъгæ. 
- Æмæ йæ медучилище фæуынмæ афæдз дæр куынæуал хъæуы, 
уæд йæ ахуыр куыд уадзы?... — сагъæсхуызæй афарста Таймураз. 
- Æз дæр аххосджын дæн, Заретæйæн æдзух, Болат дæ уарзы, 
зæгъгæ, кæй дзырдтон, уый тыххæй, — Таймуразæн дзуапп раттыны 
бæсты кæуынхъæлæсæй йæхимæ хæцыныл фæци Зариффæ. - Йе 
’мдзæвгæтæ дæр ма йыл-иу сæмбæлын кодтон, мæ хæстæг кæй у, 
уымæ гæсгæ. Иухатт мæ цуры Болат Заретæйы иу ран нал уагъта, 
комкоммæ-ма мын зæгъ, уарзыс мæ æви нæ, зæгьгæ, фæлæ йын 
уый дзуапп нæ радта, æмæ уæд Болатæн йæ цæссыгтæ ’ркалдыс- 
ты... Æз ма йын тæригъæд дæр фæкодтон... 
Ацы ран Таймуразы зæрдыл æрбалæууыд, æвдæм къласы куы 
ахуыр кодтой, уæд Болат йæхицæй куыд æппæлыд, бахъуаджы са- 
хат мын мæ цæссыгтæ ’ркалын зын никуы вæййы, зæгъгæ. 
— Æмæ дæ æнаххосæй дæ цæссыгтæ ’ркалын та кæд бахъæуы? - 
бадис кодтой йе ’мбæлттæ. 
- Мæ мадæй мæ æхца расайын куы бафæнды, уæд. 
— Сайыс, — нæ йыл баууæндыдысты чидæртæ. — Кæуын дæм 
куы нæ цæуа, уæд дæм цæссыг дæр нæ разындзæн. 
- Уæдæ-ма кæсут! - фæхъæр кодта Болат, стæй уæд йæ цæс- 
тытæ иу ранмæ ныццавта æмæ афтæмæй иуцасдæр рæстæг æнæуы- 
нæрæй алæууыд. 
Чысыл фæстæдæр йæ рустыл кæрæдзийы фæдыл æруадысты 
иугай цæссыгтæ. 
— Федтат? - йæ алывæрстæм уæлахизхуызæй акæстытæ кодта 
Болат æмæ йæ хъæлæсыдзаг ныххудти. 
- Артист нæу, артист?! - райхъуысти чызджыты ’хсæнæй дисы 
хъæр, æмæ лæппу йæхицæй ныббуц ис... 
«Æвæццæгæн, Заретæйы раз дæр уыцы дæсныдзинад æвдыста- 
ид», - йæхинымæр мæстыйæ ахъуыды кодта Таймураз, фæлæ хъæ- 
рæй ницы сдзырдта... 
Болат æцæгдæр цæстфæлдахæн митæ кæнынæй йæ разæй ни- 
кæй ауагътаид. Иуизæр та, дам, йæ зонгæ лæппуимæ бадтис про- 
спекты даргъ бандæттæй иуыл æмæ сæрæй къæхты онг йæ цæсты- 
тæй барста, сæ рæзты цы чызджытæ цыди, уыдоны. Фæлæ йе ’мба- 
лæн йæ зæрдæ стадионмæ ’хсайдта. Уыцы бон хъуамæ футболæй 
ахъазыдаиккой Ирыстоны æмæ Мæскуыйы командæтæ. 
— Мæн дæр тынг фæнды, нæ командæ куыд хъаздзæн, уый фе- 
нын, фæлæ билет райсын мæ къухы нæ бафтыд, - футболуарзаг 
132 

фæсивæд сæ рæзты къордтæ-къордтæй стадионы ’рдæм куыд цæ- 
уынц, уымæ кæсгæйæ, хъыг кодта Болаты зонгæ лæппу. 
- Æмæ дæ афтæ тынг фæнды футболмæ бакæсын? — цæхгæр 
хм фæзылди Болат. — Æз дæ уæдæ хæснагыл æнæ билетæй дæр 
стадионмæ бакæндзынæн. 
- Æцæг?!- лæппуйы цæстытæ æваст ферттывтой. - Æмæ дын 
дзы зонгæ ис? 
- Уый дæ хъуыддаг нæу. Æрмæст дæ куы бакæнон, уæд мæ-иу 
изæры ресторанмæ ахон. 
- Разы дæн! - сцин кодта лæппу. 
- Уæдæ уæд - размæ, мæ фæдыл! - уыцы ныхæстимæ Болат йæ 
бынатæй фæгæпп ласта æмæ тагъд-тагъд футболуарзджыты фæстæ 
атындзыдта. Лæппу йæ æййафгæ дæр нал кодта. 
Билеттæм чи касти, уыцы сылгоймæгты размæ куы бахæццæ 
сты, уæд Болат йæхи фæразæй кодта æмæ, цыма дыууæйæ дæр æрæ- 
джы кодтой, уыйау, лæппумæ ацамонгæйæ, хъæрæй сдзырдта: 
- Уый мемæ ис, рауадзут æй! Уый республикæйы сæйраг газе- 
ты редакцийæ у... 
Билеттæм кæсджытæ сæ уайтагь æнæ уæлдай ныхасæй стади- 
онмæ бауагътой... 
Уыцы изæр Болат йæ зонгæ лæппуйы хардзæй рестораны йæхи 
хорз федта. 
Уыйфæстæ Болат институты худгæйæ дзырдта: 
- Диссаг уыд, билеттæм чи каст, уыдонæй мæ иу дæр куыд нæ 
бафарста, де ’мбал республикæйы сæйраг газетæй у, фæлæ ды та чи 
дæ, чи, зæгъгæ. Æвæццæгæн мын исты хицау æнхъæл фесты... 
Косерхан æмдзæрæны куы уыд, уымæн йæ дыккаг бон та Болат 
дæр кæцæйдæр хуыссæгхъуагæй лекцитæм фæзынди. 
- Мæ мадæн мын цæмæн схъæр кодтат, дысон æмдзæрæны 
кæй нæ уыдтæн, уый? — хæрамхуызæй Зауырбеджы афарста уый. 
- Æмæ йын уæдæ хъуамæ цы загътаиккам? - йæ фарстæн ын 
фарстæй дзуапп радта Зауырбег. 
- Ау, æмæ цы зæгъын хъуыд, уый нæ зыдтат? Уæхи нæлгой- 
мæгтæ куы хонут! Уæдæмæ, сымахимæ разведкæйы ацæуæн нæй. 
Таймураз æм æрбамæсты æмæ йæм йæ бынатæй фæгæпп ласта, 
фæлæ йæ Зауырбег афойнадыл йæ цонгæй ацахста. 
- Дæхиуыл фæхæц, - загьта йын уый æнцадæй. - Ахæм адæй- 
маг ныццæвыны аккаг дæр нæу... 
* * * 
Октябры бæрæгбон æрбацæйхæццæ кодта, æмæ горæт бæлвырд 
фæрæсугъддæр. Иннæ хæттытау та уынгтæм базылдысты, уæлдай- 
дæр, Сталины проспектмæ. Ам ногахуырст хæдзæрттæ бирæ аив- 
дæр æмæ райдзастдæр фесты. Хуымæтæджы нæ кастысты цæуджытæ 
сæ алывæрстæм цымыдисæй, сæ цæуын дæр ма-иу фæуагътой, хæ- 
дзæрттæм кæсгæйæ. 
Фæлæ уыцы расугъддзинад Таймуразмæ нæ хъардта. Уый иуда- 
дзыг хъуыды кодта Заретæйыл. Знон куы фехъуыста, Заретæ Та- 
133 

джикистанмæ йæ мады æмхæрæфыртмæ цæрынмæ ацыд, зæгъгæ, 
уæд йæхицæн иу ран бынат нал ардта. Ныр дæр мæнæ йе ’мбæлтты 
сусæгæй йæхи æмдзæрæнæй уымæн райста. Кæсæндоны цы чиныг 
райса, уымæй йæ сæры исты бацæудзæн, уый нæ зоны, фæлæ йæ 
уæддæр йæ къæхтæ размæ хæссынц. «Ехх, Заретæ, Заретæ, ахæм 
лæмæгъ цæмæн разындтæ? Дæ райгуырæн Ирыстонæй кæйдæр ха- 
хуыр ныхæсты тыххæй цæмæн фæлыгъдтæ?» — йæхинымæр куыд 
дзырдта, афтæмæй æвиппайды йæхи кæуылдæр скъуырдта. 
- Лæппу, фынæй бадæ, æви сæумæрайсом сыкъадзæф фæдæ? - 
æфхæрæгау æм æрбакаст ацæргæ лæг. 
- Бахатыр кæн... Мæ хъуыдыты адзæгъæл дæн, - йæхи раст 
кæныныл фæци Таймураз. 
Лæг ын, æвæццæгæн, фембæрста йæ уавæр æмæ æнæнхъæлæ- 
джы йæ рихиты бынæй хинхуызæй бахудт. 
- Æнхъæлдæн æмæ дæ кæйдæр рæсугьд чызг сагьæссаг фæкодта, - 
загьта сабырæй æмæ йын йæ цонгыл рæвдаугæ йæ къух æрхаста. 
Таймураз ма лæгæй иу хатт хатыр ракуырдта, стæй уæд йæ цу- 
рæй лидзæг фæци. «Цымæ йæ цæмæй базыдта, æцæгдæр сагъæссаг 
кæй фæдæн, уый?» - йæхинымæр бадис дис кодта лæппу. 
Хуыцаубон уыд, æмæ кæсæндоны бирæ адæм нæ разынд. Сту- 
денттæн та, æвæццæгæн, сæ фылдæр хъæутæм аивгъуыдтой. Тайму- 
разы дæр бæргæ фæндыд йæ мады бабæрæг кæнын, фæлæ тарсти, 
уый йын йæ зæрдæйы уаг куы бамбара æмæ та йæ, цы дыл æрцыд, 
зæгъгæ, фæрсынтыл куы схæца, уымæй. 
Лæппу райста Къостайы уацмысты томтæй иу æмæ йæ рафæл- 
дæхта. Уайтагъд йæ цæстытæ ацахстой Цæлыккаты Аннæйы порт- 
рет, æмæ йæ зæрдыл æрбалæууыд, кæддæр музейы Заретæйы йемæ 
куыд барста, уый. «Æцæгдæр сæм цыдæр иудзинад ис», — ахъуыды 
та кодта мæнæ ныр дæр, портретмæ кæсгæйæ. 
- Сæ цæстытæ æмæ се ’рфгуытæ бынтондæр иухуызон сты, — 
сабыргай дзуры Таймураз. — Ноджы ма сæ сæ цæсгомы æвæрд дæр 
иу кæны. Æрмæст Заретæ æрыгондæр у. 
- Къоста æмæ Аннæ нæ баиу сты, мах дæр, æвæццæгæн, Заре- 
тæимæ ... - йæ хъуыды фескъуыд - йæхи мын Къостаимæ куыд 
абарста! 
Уæлдай фылдæр ныффæстиат уыцы бон Таймураз кæсæндоны. 
Куы иу чиныг райсы, куы - иннæ, фæлæ дзы-иу цы бакасти, уымæй 
фыццагау йæ сæрмæ ницы цыдис. Цалдæр хатты йæм фæзынди 
æмдзæрæнмæ ацæуыны зонд дæр, фæлæ та-иу йæ зæрдыл куы ’рба- 
лæууыд, йе’мбæлтты цур æй йæхи хъæлдзæгæй æвдисын хъæудзæн, 
уый, уæд та-иу йæ фæндон аивта. «Афонмæ Мурат æмæ Зауырбег 
дис кæнынц, нырмæ кæм ис, зæгъгæ», — фегуырд йæ сæры æмæ 
хъуыдытыл фæци, цы ’фсон сын скæндзæн, ууыл. «Цæй, зæгьдзы- 
нæн, мæ хæстæг Ханиффæмæ уыдтæн, зæгъгæ», — фæстагмæ йæм 
фæзынд уыцы хъуыды, æмæ рацыд æмдзæрæнмæ. 
Куыддæр сæ агьуысты дуарæй бакаст, афтæ йæ бынаты джихау 
лæугæйæ аззад: стъолы алыварс бадтысты Мурат, Зауырбег, Дзирæ 
æмæ Радимæ. 
134 

- Кæдæй-уæдæй!.. - æмхуызонæй фæхъæр кодтой уыдон æмæ 
сæ бынæттæй фестадысты. 
- Кæм фесæфтæ, кæм? - бустæхуызæй йæ афарста Мурат. - Мах 
дæ Зауырбегимæ кæм нæ бацагуырдтам, ахæм ран куынæуал баззад. 
- Мæ хæстæг Ханиффæйы абæрæг кодтон. Чысыл æнæфæразгæ у... 
- загьта йын Таймураз æмæ йæ ныхæстæй йæхæдæг фефсæрмы. 
- Кæдæй нырмæ мын сиузæрдион дæ Ханиффæйыл? - бадис 
кодта Мурат. - Æви дын æмдзæрæны бынат куы нæма уыдис, уæд 
дзы цæмæн рацыдтæ, уый дæ ферох ис? 
Таймураз æм аивæй, ма дзур, зæгъгæ, ацамыдта, æмæ Мурат 
ницыуал сдзырдта. 
- Мах дæр дыл мæт кодтам, цымæ, кæм бафæстиат ис, зæгьгæ. 
Де ’мбæлттæй куы никуы фæхицæн вæййыс, - загъта Дзирæ, Тай- 
муразмæ æнæууæнкхуызæй кæсгæйæ. 
Чызджытæ куы ацыдысты, уæд Таймураз æнхъæл уыд, йе ’мбæлттæ 
га йæ фæрсынтæ райдайдзысты, æцæгдæр кæм уыдтæ, зæгьгæ. Фæлæ 
уыдон дыууæйæ дæр æнæнхъæлæджы ныхъхъус сты, æмæ Таймуразæн 
æхсызгон уыд, кæйнæуал æй рафæрс-бафæрс кæнынц, уый. 
Райсомæй лекцийы фæстæ Зауырбег Таймуразæн сусæгæй фехъу- 
сын кодта, станцæйы та рæстæгмæ кусджытæ кæй агурынц, уый. 
- Хорз уаид, нæхицæн та иучысыл æхца куы бакусиккам, уæд, 
кæннод нын не стипенди мæйы кæронмæ не сфаг уыдзæн, - дзырдта 
Зауырбег. 
Таймураз уайтагъддæр сразы Зауырбеджы фæндоныл. Уымæ 
афтæ фæкаст, цыма, уæззау куыст кæнгæйæ, йæ зæрдæйы рыст чы- 
сыл фæкъаддæр уыдзæн. «Кæд иудадзыг Заретæйыл нал хъуыды кæ- 
нин», - йæхинымæр сдзырдта лæппу. 
- Не ’хцайæ дæуæн дæр кæттаг туфлитæ балхæниккам, кæннод 
дын Терчы дон Муратау дæ хæцъилдзабыртæ куы аласа, уæд бынтон- 
дæр æнæ къахыдарæсæй баззайдзынæ, - худгæйæ загьта Зауырбег. 
Таймуразы зæрдыл æрбалæууыд, уыцы уаргæ бон сæ Муратимæ 
бæгьæввадæй горæты уынгты цæуын куыд бахъуыд, уый, æмæ уый 
дæр йæ худын нал баурæдта... 
Изæрæй та лæппутæ сæ уæлæ скодтой, цауддæр дарæсæй сын 
цы уыдис, уый, æмæ сæ куыд ничи федтаид, афтæ хъуызæгау æмдзæ- 
рæнæй вагзалы ’рдæм рараст сты. Сæ амондæн, уыцы рæстæг уын- 
джы сæ зонгæтæй никæуыл сæмбæлдысты. Таймуразæй исдугæрбай- 
рох сты, фæстаг рæстæг йæхицæн иу ран бынат цы сагъæстæй нæ 
ардта, уыдон. «Цымæ та ’взалы калдзыстæм æви нын æндæр исты 
куыст ратдзысты?» — цæугæ-цæуын фарста йæхи. Æниу, разы уыд 
цавæрфæнды куыстыл дæр, æрмæст сын хорз бафидæнт, æмæ зы- 
мæгмæ кæд йæхицæн исты хъарм дзаума балхæнид. 
Уыцы изæр вагæттæ агуыридуртæй æвдæлон кодтой. Таймуразмæ 
фыццаг уыцы куыст зын нæ фæкаст æмæ архайдта цалдæр дуры 
иумæ сисыныл, фæлæ куыдфæстæмæ йæ къухтæ нæ, фæлæ ма йæ 
уæхсчытæ дæр риссын байдыдтой. 
- Дæхи цæуыл марыс? — бауайдзæф ын кодта Зауырбег сусæг хъæ- 
лæсæй. — Æртæ дурæй фылдæр цæмæн исыс? Дæхиуыл ауæрдгæ кус! 
135 

Суанг боныцъæхтæм фæкуыстой лæппутæ. Æртæйæ дæр фæс- 
тагмæ фырфæлладæй цудын байдыдтой æмæ уал иуцасдæр перро- 
ны раз бандоныл бадгæйæ баззадысты. 
- Уæдæ, æвæдза, æхца кусын куыд зын у! — æрæджиау худгæйæ 
сдзырдта Зауырбег æмæ йе ’мбæлтты дыууæрдыгæй йæ даргъ цæнг- 
тæй æрбахъæбыс кодта. 
Æхцайы коймæ Мурат сонтæй афарста: 
~ Цымæ нын нæ мызд кæд бафиддзысты? 
~ Æвæццæгæн, къуырийы кæрон, - дзуапп радта Зауырбег. - 
Нырма сæм æхца нæма ис... 
Лæппутæ æмдзæрæны дуарыл куы бахызтысты, уæд къæлидоры 
сæ размæ фæци Дзирæ. Чызг сæ чъизи дарæсы куы ауыдта, уæд 
хинхуызæй бафиппайдта: 
- Æвæццæгæн, базонын æнхъæл нæ уыдыстут, дысон та кæм- 
дæр уæззау куыст кæй фæкодтат, уый. 
~ Хæйрæг дæ æмæ хæйрæг, - сусæг хъæлæсæй сдзырдта Зауыр- 
бег æмæ йе ’нгуылдз йæ былтыл авæрдта, ома ма уынæр кæн, зæгьгæ. 
— Ды цы нæ базонай, ахæмæй исты ис? 
- Уæдæ ма мæ курсæн старостæ цæмæн равзæрстат? — ацы хатт 
йæ хъæлæс фæмынæгдæр кодта Дзирæ дæр. - Лекцитæм нæ бай- 
рæджы кæндзыстут? 
- Уымæй ма тæрс, - загъта Зауырбег. — Ныртæккæ нæхимæ 
базилдзыстæм æмæ уæм афойнадыл фæзындзыстæм? 
- Кæд тынг бафæлладыстут? — тæригъæдгæнгæйæ сдзырдта 
Дзирæ æмæ цæмæндæр Мураты ’рдæм бакаст. 
Лæппуйæн йæ цæсгом фæсырх. 
- Ницы нын у, - йæ къух ауыгьта Зауырбег. - Куыдз къуылы- 
хæй нæ мæлы... 
- Уæд та фыццаг лекцимæ ма ’рбацæут, - ногæй та тæригъæд- 
гæнæгау сдзырдта чызг. 
- Цы? — бахудти йæм Зауырбег. - Æмæ махыл дæр, Болаты 
хуызæн, «уазæджы» ном сбада?.. 
Æцæгдæр, Болат фæстаг рæстæг лекцитæм арæх нал цæуы. «Фыс- 
джытæм та мæ уацмыстæ бадавтон», «Журналы редакцийы та ба- 
фæстиат дæн», - афсон кæны уый алыхатт йæхи раст кæнынæн. 
Уымæ гæсгæ куыддæр аудиторийы дуарæй æрбакæсы, афтæ Дзирæ, 
йæхи барæй цинхуыз акæнгæйæ, фæхъæр кæны: 
- Уазæг!.. Буц уазæг та нæм фæзынд! 
Уый тыххæй студенттæ иууылдæр Болаты фæсаууонмæ «уазæг» 
хонын райдыдтой. Болат уыцы номыл раздæр мæсты кодта, фæлæ 
йыл куыдфæстæмæ сахуыр æмæ йæ ницæмæуал дардта. Хатгай ма- 
иу йæхæдæг дæр дуарæй худгæйæ æрбадзырдта: 
- Уазæг нæ уадзут? 
Болат архайдта, цæмæй чызджытимæ ногæй бахæлар уа: кæ- 
мæн-иу киномæ билет райста, кæмæн та-иу артисттæй искæй хуы- 
зист балæвар кодта, арæхдæр — Павел Кадочниковы хуызист. «Æвæц- 
цæгæн æй иуæй-иутæ бакастæй уый æнгæс кæй хонынц, уымæн 
афтæ кæны», — сæ кæрæдзийæн худгæйæ дзырдтой лæппутæ. 
136 

Фæлæ йæм чызджытæ фыццаджы цæстæй нал акастысты, уæл- 
дайдæр, Заретæйы хабар куы фехъуыстой, уæд... 
* * * 
Æвдæм ноябры диссаджы хорз бон скодта. Арвыл иу мигъы 
къуымбил дæр нæ уыд. Горæты сæрмæ хæхты цъуппытæ хурмæ цæ- 
хæр калдтой. Институты студенттæ æмхуызонæй демонстрацимæ 
рацыдысты. 
- Абон «нæ уазæг» дæр нæ байрæджы кодта, - Болаты ’рдæм 
ацамонгæйæ, загъта Дзирæ, æмæ иууылдæр ныххудтысты. 
Болат, цыма ницы фехъуыста, йæхи уыйау скодта. Уыдис та 
йыл ног костюм æмæ ног туфлитæ. Студенттæн се ’ппæтæй аивдæр 
кæй у, уый æмбæрста, æмæ бынтондæр йæхицæй ныхъхъал. Ноджы 
ма йæм дидинджытæ куы радтой, уæд дзы уайтагъд иу йæ риуыл 
фæфидар кодта æмæ сæ факультеты студентты раззаг рæнхъмæ йæхи 
байста. Райхъуысти музыкæйы зæлтæ æмæ цины уынæр. Демонст- 
рацийы цæуджытæ сабыргай араст сты Сталины проспектыл хæхты 
’рдæм. Таймураз æмæ Зауырбег цыдысты фæрсæй-фæрстæм. 
Уыдонмæ дæр иннæты хуызæн уыдис гæххæттæй конд дидинджытæ. 
Проспекты дыууæрдыгæй лæууыдысты адæм æмæ сæм худгæйæ сæ 
къухтæ тылдтой. Уæлейæ сæм гом рудзгуытæй дæр цымыдисхуы- 
зæй кастысты цæрджытæ. Таймураз уайтагьд бафиппайдта, Болат 
йæхи иннæтæй фæраздæр кæныныл кæй архайы, уый. 
- Кæдæм тырныс? Рæнхъ цæмæн халыс? — иу ран ын чидæр 
бауайдзæф кодта, æмæ уæд йæ цыд чысыл фæсындæгдæр кодта. 
Фæлæ та иуцасдæры фæстæ ногæй фæраздæр. 
- Сæ ахуыргæнæг цы æрыгон у! - иурæстæг æрбайхъуыст де- 
монстрацимæ кæсджытæй кæйдæр хъæлæс. 
- Кæмæй зæгъыс? - афарстой дзурæджы. 
- Уæртæ сæ разæй ног костюмы цы рæсугьд лæппу цæуы, уымæй. 
Таймураз уайтагьддæр бамбæрста, Болатæй кæй зæгъынц, уый, 
æмæ йæ худын нал баурæдта. 
- Цæуыл худыс, цæуыл? — йæ фарс ын бакъуырдта Зауырбег. 
~ Нæ фехъуыстай? Болаты нын нæ ахуыргæнæг рахуыдтой, - 
дзуапп ын радта Таймураз æмæ та ногæй ныххудти. 
Лæппуйы худынмæ хъæрæй худын байдыдта Зауырбег дæр, æмæ 
сæ разæй чи цыд, уыдон сæм æфхæрæгау фæстæмæ ракастысты. 
Лæппутæ къæмдзæстыгхуызæй сæ худын фæуагътой... 
Демонстрацийы фæстæ, æмдзæрæнмæ куыд рацæйцыдысты, афтæ 
сæ Церетелийы уынджы Зариффæ фæурæдта. Чызджы цæстæнгасæй 
бæрæг уыд, цыдæр ахсджиаг хабар сын фехъусын кæнынмæ кæй хъа- 
вы, уый, æмæ йæм Таймураз йæхи хæстæгдæр байста. 
- Знон Сталинабадæй писмо райстон, - цæмæндæр сусæг хъæ- 
лæсæй загъта чызг, стæй уæд йæ алывæрстæм аракæс-бакæс кодта, 
цыма йæ цæуджытæй исчи куы фехъуса, уымæй тарсти, уыйау. 
- Заретæйæ?! — æвиппайды сирвæзти Таймуразы дзыхæй. 
Æгæр хъæрæй йæ кæй афарста, уый тыххæй йæм чызг фыццаг 
йæхи фæтар кодта, фæлæ, хорзау кæй нал фæци, уый куы бафип- 
пайдта, уæд ын æнцадæй йæ фарстæн фарстæй дзуапп радта: 
137 

- Уæдæ мæм Заретæйæ уæлдай Таджикистанæй чи хъуамæ ныф- 
фысса? 
- Æмæ куыд у? Цытæ фыссы? — ацы хатт æй цымыдисæй афар- 
ста Мурат дæр. 
Уым дæр медучилищейы ахуыр кæны, — цинхуызæй тагъд-тагьд 
дзурыныл фæци Зариффæ. - Йæ хæстæджытæ йыл æрхъæцмæ дæр нæ 
хъæцынц, фæлæ, мæгуыр, уæддæр иудадзыг мысы Ирыстон, йæ мады... 
Зариффæйæн æваст йæ кæуын йæ хъуыры абадти æмæ йæ ныхас 
æрдæгыл фескъуыдта, фæлæ та чысыл фæстæдæр фæдзырдхъом: 
- Сымахæн дæр саламтæ ’рвиты... Æрмæст мæ куры, цæмæй 
йын йæ адрис макæмæн схъæр кæнон: æвæццæгæн, тæрсы, Болат 
æмæ йæ Косерхан куы базоной, уымæй... 
Таймураз куы фехъуыста, сымахæн дæр саламтæ ’рвиты, зæгьгæ, 
уæд фырцинæй йæ зæрдæйы гуыпп-гуыпп ссыди. 
- Хорз у, йæ ахуырæй кæй нæ фæкъуылымы ис, уый, — разыйæ 
бафиппайдта Мурат, стæй ма уæд йæ ныхасмæ бафтыдта: - Писмо 
йæм куы фыссай, уæд ын-иу махæй дæр зæрдиаг саламтæ раттын 
ма ферох кæн... 
Цалынмæ суанг æмдзæрæнмæ нæ бахæццæ сты, уæдмæ Тайму- 
раз архайдта йæ цин бамбæхсыныл. «Махæн дæр Муратимæ саламтæ 
’рвиты! Æз дæр дзы нæ ферох дæн!» — иудадзыг йæхинымæр дзырдта 
Таймураз æмæ йæ мидбылты худти. Мурат æй дисхуызæй афарста: 
- Цæуыл худыс, цæуыл? 
Таймураз исдуг, цы загьтаид, уый нæ зыдта æмæ куыддæр фæ- 
уыргьуыйау, фæлæ афойнадыл йæхиуыл фæхæцыд æмæ афсон кодта: 
- Демонстрацийы рæстæджы нын Болаты нæ ахуыргæнæг кæй 
рахуыдтой, уый мæ зæрдыл æрбалæууыд, æмæ ууыл худын... 
Мурат дæр чысыл бахудызмæл... 
* * * 
Таймураз æмæ Зауырбег сæхи цæттæ кæнын райдыдтой студент- 
ты наукон конференцимæ. Таймураз докладæн равзæрста темæ: 
«Хетæгкаты Къоста - ирон литературæйы бындурæвæрæг», Зауыр- 
бег та - «Къостайы уацмысты бастдзинад адæмон сфæлдыстадимæ». 
Болат сын сæ темæтæ куы базыдта, уæд уый дæр сфæнд кодта, Къо- 
стайы номимæ баст чи уыдаид, ахæм темæйыл бакусын. Ахуыргæ- 
нæг ын дзырдта, Къостайы сфæлдыстадыл конференцийы æгæр бирæ 
докладтæ уыдзæн æмæ æндæр темæ равзар, зæгъгæ, фæлæ Болат 
йемæ не сразы. 
- Мæнæн дунейыл Къостайæ зынаргьдæр поэт нæй, æмæ хъуа- 
мæ мæ доклад дæр ууыл скæнон, - цæхгæр ныллæууыд Болат, æмæ 
ахуыргæнæг дæр æнæбары йемæ сразы. 
Болат йæ темæ схуыдта: «Къоста - ирон адæмон поэт». 
Муратæн куы дзырдтой, Болат æндæр темæйыл бакусыныл кæй 
не сразы, уый, уæд худгæйæ бафиппайдта: 
- Мæнмæ гæсгæ, уымæн цавæрфæнды темæйыл дæр нывыл 
доклад ныффыссын йæ къухы нæ бафтдзæн. Кæсæндоны сахаты- 
рдæг дæр бадын куынæ фæразы. Уайтагъд исты ’фсонæй дуар йæ 
сæрыл рахæссы. 
138 

Таймураз æмæ Зауырбег лекциты фæстæ алыбон дæр цыдысты 
кæсæндонмæ, агуырдтой æрмæг сæ докладтæн. Муратæн сæ фа- 
культеты бахæс кодтой Хъобаны культурæйы тыххæй ныффыссын 
æмæ уый та арæх фенæн уыдис Ирыстоны наукон-иртасæн инсти- 
туты архивы. Йæ куыстæн ын разамынд лæвæрдта зындгонд про- 
фессор Скитский. 
Таймураз базонгæ ис, поэты сфæлдыстад цы уацты æвзæрст 
цыдис, уыдонимæ, фæлæ иуцасдæр, йæ хъуыдытæ цæмæй райдыд- 
таид, уый нæ зыдта. «Фыццаг хъуыдыйад зæрдæзæгъгæ куы ныф- 
фыссин, уæд мын бæлвырд фенцондæр уаид», - хъуыды-иу кодта 
кæсæндонмæ цæугæйæ. 
«Къоста у ирон адæмы уарзон поэт...» - иубон райдыдта фыс- 
сын Таймураз, фæлæ ахæм хъуыдыйад йæ зæрдæмæ нæ фæцыд. 
«Къоста ирон адæмы уарзон поэт кæй у, уый алчидæр зоны», — 
йæхимидæг уайтагъд алыг кодта лæппу. 
«Къостайы адæмон поэт уымæн хонынц, æмæ йæ уацмысты пайда 
кодта адæмон сфæлдыстадæй...». Нæ, уый дæр та нæ бæззы. Тайму- 
раз бынтондæр стыхст. Зауырбег ын дзуры, дæ фыццаг хъуыдыйа- 
дæн æгæр стыр аргь кæныс, зæгъгæ, фæлæ йæм Таймураз нæ хъусы. 
Уый фыццагау агуры, хуыздæр цæмæй райдайа, ахæм хъуыды. 
«Коста у, ирон лæг цæрæнбонты йæ сæр бæрзонд кæмæй хæс- 
дзæн, ахæм намысджын поэт», - æппынфæстаг ныффыста Таймураз 
æмæ дисы бацыд, ныры онг ахæм хуымæтæг хъуыдыйадыл куыд нæ 
фæхæст, ууыл. Дарддæр ын кусын фенцондæр. Алыбон дæр архайдта 
поэты сфæлдыстадыл йæхи хъуыдытæ ныффыссыныл. Хатгай-иу 
докладæй хицæн бынæттæ бакаст Мурат æмæ Зауырбегæн, æмæ-иу 
сæ уыдон куы раппæлыдысты, уæд-иу ын уый ныфсы хос фæци. 
Зауырбег æмæ Мурат дæр зæрдиагæй куыстой сæ докладтыл. 
Таймуразæн йæ зæрдæмæ уæлдай тынгдæр цыдис, Мурат Хъобаны 
культурæйыл куыд фыста, уый. Иуæй-иу хабæрттæ Таймураз ныры 
онг нæ зыдта æмæ-иу æхсызгонæй хъуыста Муратмæ, Зауырбегимæ 
сын-иу уый Хъобаны кой кæнын куы райдыдта, уæд. 
Иу сабаты та лæппутæ сфæнд кодтой сæхимæ ацæуын. Мурат 
æмæ Зауырбег сæ докладтæ семæ рахастой, хъæуы сыл иучысыл 
бакусдзыстæм, зæгъгæ, фæлæ Таймураз зыдта, сæхимæ йæ уымæ 
кæй нæ равдæлдзæн, уый, æмæ йæ æмдзæрæны ныууагъта. 
Хуыцаубоны изæрæй куы сыздæхтысты, уæд Таймураз йæ док- 
лад нал ссардта. 
— Кæд æй æфснайæг æндæр искуы сæвæрдта? - Таймураз куыд 
тыхсы, уый æмбаргæйæ, сдзырдта Мурат æмæ агъуысты къуымтыл 
зилæг сси. Суанг ма сынтæджы бынмæ дæр бакаст, фæлæ йæ цæст 
ницæуыл æрхæцыд. 
— Кæд æй дæ чумæданы нывæрдтай? — дызæрдыггæнгæ сдзырдта 
Зауырбег. 
— Нæ. Стъолыл мын баззад, - фидарæй загъта Таймураз. 
— Уæдæ нæм мæрзæгæй уæлдай исчи ’рбацыдаид? — афарста 
Мурат, стæй уæд дзуапмæ дæр нал фенхъæлмæ каст, афтæмæй уай- 
тагъд дуары æдде фæци. 
139 

Чысыл фæстæдæр фæстæмæ фездæхти æмæ лæппутæн мæсты- 
хуызæй фехъусын кодта: 
— Чызджытæ зæгъынц, райсомæй, дам, Болаты уæ агъуыстæй 
рахизгæйæ федтам. Уый йæ амырхтаид! 
— Æмæ нæ темæтæ бынтон иухуызон куынæ сты, уæд æй цæ- 
мæн бахъуыд? - бадис кодта Таймураз. 
— Цыма Болаты нæ зоныс! - йæ сæр батылдта Мурат. - Ис- 
тытæ дзы слуха йæхицæн цæттæ фæллæйттæй! 
— Цæй, нырма, доклад цы фæци, уый бæрæг куы нæма у, уæд 
æй рагацау Болатыл цæмæн æвæрыс? - Мураты ’рдæм фæзылди 
Зауырбег. 
— Уæдæ нæм искæцæй æрбацыд давæг? Болаты ардыгæй ацæу- 
гæ куы федтой, - Зауырбегимæ нæ разы кодта Мурат. 
— Райсом Болат лекцитæм куы ’рбацæуа, уæд æй чызджыты 
раз бафæрсдзыстæм, - загъта Зауырбег æнцадæй. - Æфснайæджы 
дæр уал нæ фенын хъæуы. 
— Мæнмæ гæсгæ, уый ныртæккæ дæр æмдзæрæны ис. Цыма йæ 
къæлидоры кæрон ауыдтон? 
— Фæдзурæм-ма йæм уæдæ, - сцымыдис Зауырбег. 
Мурат та ногæй дуары хдд^ фæци æмæ чысыл фæстæдæр сыл- 
гоймагимæ ’рбацыд. 
— Бахатыр кæн, фæлæ ам стъолыл гæххæттытæ нæ федтай? — 
’нæуæндонхуызæй йæ бафарста Таймураз. 
— Бæгуыдæр, федтон, — дзуапп радта уый, - фæлæ сæм æз нæ 
бавнæлдтон. Кæд ахуыргонд нæ дæн, уæддæр ахæм гæххæттытæ ах- 
сджиаг кæй вæййынц, уый æмбарын. 
— Мыййаг сæ, зæгъын, чи нæ хъæуы, ахæм гæххæттытæ æнхъæл 
фæдæ? - ногæй та аххосджынхуызæй загъта Таймураз. 
— Нæ, нæ, æз мæрзгæйæ стъолмæ никуы февналын, - фидарæй 
алыг кодта ус. - Искæй фыстытимæ мæн цы хъуыддаг ис? 
Таймураз тарсти, Болат та лекцитæм куынæ фæзына, уымæй. 
Фæлæ йæ ацы хатт лæппутæ аудиторийы баййæфтой. Болат та чыз- 
джытæн æппæлæн ныхæстæ кодта: 
— Ацы райсом диссаджы рæсугъд дæ! 
— Дæ ног къаба дыл цы хорз фидауы! 
— Исчи дæ куы аскъæфа, уымæй нæ тæрсыс? 
Чызджытæ йын худгæйæ дзуапп лæвæрдтой: 
— Чи мæ скъæфы? Исчи йæ хæдзар халы? 
Зауырбег Болаты раз æрлæууыд æмæ йæ комкоммæ бафарста: 
— Знон æмдзæрæны уыдтæ æви нæ? 
~ Уыдтæн æмæ цы? Исты мын дзы сынтæг нæй? 
— Дæ сынтæг дæхи фæуæд, фæлæ дæ кæйдæр доклад цæмæн 
бахъуыд? 
— Цавæр доклад?! — Болат дисхуызæй йе ’рфгуытыл уæлæмæ 
схæцыд. 
— Таймураз ныр дыккаг мæй кæуыл фыдæбон кæны, уый. 
— Цы?! Æмæ йын кæм уыдис? — йæхи фæтар кодта Болат. 
140 

- Стъолыл æй ныууагъта. 
- Æмæ йын æз, мыййаг, хъалагъур уыдтæн? Мæн дзы цæмæн 
фæрсыс? 
Студенттæ цымыдисхуызæй сæ алыварс æрæмбырд сты. 
- Æфснайæджы фæстæ агьуыстмæ ды бацыдтæ. 
Чызджытæ сæм куыд зæрдиагæй хъусынц, уый куы бафиппайдта 
Болат, уæд æвиппайды ныххудти, стæй уæд хъазæгау загъта: 
- Æвæццæгæн, уый дæр конференцийы радзурын æрфæндыд, 
æмæ йын йæ доклад ахаста. 
- Клоуны номыртæ æвдисын дзы ницæмæн хъæуы, - æрбамæ- 
сты йæм Зауырбег. - Уый стъолмæ хæстæг дæр нæ бацыд. 
- Уæдæ æз та стъолыл ницы федтон, - цæхгæр алыг кодта 
Болат. - Стæй мæнæн мæ доклад рагæй дæр цæттæ у. 
- Ныууадз æй, - Зауырбеджы цонгмæ февнæлдта Таймураз. - 
Уæддæр дын нæ басæтдзæн... 
- Æмæ хъуамæ цæуыл басæттон? Дæ сæрæн мацы зон, афтæ- 
май дыл тугтæ мысæнт... 
Фæлæ дзы студенттæ иуварс кæй азылдысты, уымæй бæрæг уыд, 
йæ ныхæстыл ын кæй ничи баууæндыд... 
- Уæ конспекттæ бафснайут, — уыйфæстæ-иу лекциты кæрон 
хъазæгау загъта Дзирæ, - кæннод уын сæ æфснайджытæй исчи йæхи 
бакæндзæн... 
* * * 
Таймураз ногæй кусын райдыдта йæ докладыл. Уый размæ цы 
ныффыста, уыдонæй цыдæртæ йæ зæрдыл нал лæууыдысты æмæ та 
йæ лекциты фæстæ бахъуыд кæсæндонмæ цæуын. Ноджы ма кон- 
ференцийы райдайæны бон дæр æрбахæстæг, æмæ Таймуразы йæ 
мады бабæрæг кæнынмæ дæр нал æвдæлди. Хорз уыд, æмæ Мурат 
Бадинæйæн хъуыддаг бамбарын кодта, æндæр та йæ зæрдæ йемæ 
дзырдтаид. 
Болат иуцасдæр æмдзæрæнмæ кæйнæуал цыд, уымæй бæрæг уыд, 
Таймуразы доклады фесæфтмæ бар кæй дары, уый. 
Конференцийы райдайæнмæ Таймураз йæ доклад фыст фæци. 
Йе ’мбæлттæн æй куы бакаст, уæд ын дзы уыдон тынг раппæлыды- 
сты. 
- Мæнмæ гæсгæ дын ацы хатт ноджы мидисджындæр фæци, - 
бафиппайдта Зауырбег. 
- Раст зæгъыс, - йемæ сразы ис Мурат дæр, стæй ма худгæйæ 
йæ ныхасмæ бафтыдта: 
- Махæн дæр сæ куы адавтаиккой, уæд сæ кæд фæхуыздæр код- 
таиккам... 
Болат бацархайдта фыццæгтимæ дзырд райсыныл. 
- Æз мæ доклад, Къостайыл цы ’мдзæвгæ ныффыстон, уымæй 
райдайдзынæн, — загъта уый æмбырды разамонæгæн, æмæ уый дæр 
йемæ сразы ис. 
Болат размæ куы рацыдис æмæ студенттæн йæ сæрæй куы акуыв- 
та, уæд ранæй-рæттæй райхъуст рог къухæмдзæгъд. 
141 

- Мæ дзырдсей Къостайы ном арын! 
Куы арæхсин уый хуызæн зарын! 
Мæхи уæд æз амондджын хонин, 
Ирыстонæн аргъ ксенын зонин, — касти уый хъæрæй йе ’мдзæвгæ, 
æмæ уайтагьд фæстæрдыгæй чидæр ныччыр-чыр кодта. Болат рæс- 
тæгмæ йæ каст фæуагьта, æмæ худын фескъуыд. Æмдзæвгæ тынг лæ- 
мæгь кæй уыд, уымæ гæсгæ йын ничи нымдзæгьд кодта, æмæ исдуг 
хъусæй алæууыд, стæй уæд тæргайхуызæй йæ докладмæ рахызт: 
- Ирон адæмæн Къостайæ зынаргъдæр ничи у. Алчидæр ын 
зоны йæ уацмыстæ æмæ сын стыр аргъ кæны ... - райдыдта сабыр- 
гай дзурын Болат. Фæлæ куыдфæстæмæ йæ хъæлæс фæбæрзонддæр 
кодта. Хатгай-иу поэты æмдзæвгæтæй хицæн рæнхъытæ дæр бакас- 
ти, фæлæ сæ равзарыныл нæ архайдта. 
- Иумæйаг дзырдтæй æгæр нæ пайда кæны? — Таймуразы хъу- 
сы сусæгæй бадзырдта Зауырбег. 
Рацыдис цалдæр минуты, æмæ Таймураз æвиппайды йæ бынаты 
хæрдмæ фæхаудта: уый базыдта, цы доклад ын фесæфт, уымæй хицæн 
хъуыдытæ. Æрмæст дзы Болат ранæй-рæтты чысыл цыдæртæ аивта. 
«Мурат раст дзырдта, — йæхинымæр мæстыйæ сдзырдта Тай- 
мураз. — Мæ доклад мын Болат адавта». 
Таймуразы уымæй размæ нæ уырныдта, йе ’мхъæуккаг йæ сæрмæ 
ахæм хъуыддаг дæр æрхæсдзæн, уый. Фæлæ йын ныр гуырысхойаг 
ницыуал уыд... 
- Цыма йæхицæй тынг разы у, афтæ дæм нæ кæсы? - йæ цон- 
гæй Таймуразы фарс бакъуырдта Зауырбег, Болат сæ рæзты хъалхуы- 
зæй йæ бынатмæ куы фæцæйцыд, уæд. 
Болаты фæстæ дзырды бар радтой Зауырбегæн. Йæ раныхасы 
уый раздæр лæмбынæг æрлæууыд Къостайы лирикон æмдзæвгæты 
историйыл, стæй сын уæд дзурын райдыдта се ’взаджы хъæздыг- 
дзинадыл. Зауырбег-иу искæцы æмдзæвгæ æнæ чиныгæй куы ба- 
каст, уæд-иу райхъуысти студентты къухæмдзæгъд. 
- Кæсынмæ цы дæсны у! - бадис кодта Дзирæ. 
- Драмон къорды хуымæтæджы нæ архайдта, - бафиппайдта 
Радимæ. 
Мæнæ уалынмæ ’рхæццæ ис Таймуразы рад дæр. Болаты раны- 
хасы фæстæ зæрдæдзæф кæй уыд мæстæй, уымæ гæсгæ дзурын рай- 
дыдта мынæг хъæлæсæй. Хатгай-иу къуыхцы дæр фæци. 
~ Чысыл хъæрдæр æмæ уæндондæрæй дзур! — йæхи йæм нал 
баурæдта кнференцийы разамонæг, æмæ Таймураз уайтагъд йæхи- 
уыл фæхæцыд. 
Ноджы ма, залы уæвджытæ йæм лæмбынæг хъусынц, уый куы 
бамбæрста, уæд æнцондæрæй дзурын байдыдта йæ хъуыдытæ. 
Йæ раныхас куы ахицæн, уæд бæстæ къухæмдзæгъд сси, æмæ 
Таймураз ныфсæрмы. 
Конференцийы фæстæ Таймураз æмæ Зауырбеджы куыстытæ 
нымад æрцыдысты хуыздæртыл. 
Студенттæ æмдзæрæнмæ куы рацæйцыдысты, уæд чызджытæ 
æппæлын систой Таймуразы куыстæй: 
142 

- Ахæм цыбыр рæстæгмæ ма йæ ногæй куыд хорз ныффыстай? — 
дис кодта Дзирæ, комкоммæ Таймуразмæ кæсгæйæ. 
- Институт каст куы фæуæм, уæд, æвæццæгæн, Таймуразы ас- 
пирантурæмæ айсдзысты, - райхъуысти Радимæйы хъæлæс. 
- Нæ. Æз уал хъуамæ фыццаг скъолайы бакусон, — фидарæй 
загьта Таймураз. - Уыйфæстæ бæрæг уыдзæн... 
- Уымæй раст дæ, Таймураз. Теори практикæимæ баст у... - 
хъуыддагхуызæй бафиппайдта Зауырбег. 
- Ома «теория без практики мертва» зæгъынмæ хъавыс? - ба- 
худти йæм Таймураз. 
- О, о, мæ лымæн! - йæ сæр разыйы тылд бакодта Зауырбег, 
стæй уæд чызджыты афарста: 
- Болат Къостайыл цы ’мдзæвгæ ныффыста, уый уæм куыд 
фæкаст? 
- Фæлтау æй куынæ ныффыстаид! -худгæйæ йын дзуапп радта 
Дзирæ. - Поэзимæ йын ницы бар дары. 
- Болат та йæ уæдæ тагъд «Мах дуг»-мæ бахæсдзæн, - загьта 
Радимæ. - Æрмæст ын æй нæ ныммыхуыр кæндзысты, æмæ та уæд 
дзурдзæн: «Нæ зæронд фысджытæ æрыгон фæсивæды сæхимæ хæс- 
тæг нæ уадзынц: тæрсынц, куы сыл фæуæлахиз уæм, уымæй. Къос- 
та сæм абон куы бахæссид йæ уацмыстæ, уæд сæ уымæн дæр фæс- 
тæмæ раздахиккой». 
Радимæ Болаты афтæ дæсны афæзмыдта, æмæ студенттæ сæ 
худын нал баурæдтой. Дзирæ барæй йæхи тарстхуыз акодта æмæ 
сусæг хъæлæсæй Радимæйæн загъта: 
- Хъæрæй ма дзур, кæннод дæ Болат фехъусдзæн æмæ дыл цыргь 
фельетон афысдзæн. 
- Дæ-дæ-дæй! Æмæ ма мæ уæд исчи ракурдзæн? 
Чызджы ныхæстыл та студенттæ æмхуызонæй ныккæл-кæл кодтой. 
Куыддæр Таймураз æмæ Зауырбег мидæмæ бахызтысты, афтæ 
сæ хæд фæдыл фæзынди Мурат дæр. Йæ бакастæй бæрæг уыд, уымæн 
дæр йæ куыст кæй фæрæстмæ ис, уый. 
- Скитский мæ тынг раппæлыд, - йæ цин не ’мбæхсгæйæ, 
дуары разæй æрбадзырдта Мурат. - Сымахæн та цы загьтой? 
- Историкты, дам, никуы баййафдзыстут, - хъазгæйæ йын дзуапп 
радта Зауырбег, — фæлæ, дам, сымах дæр бынтон æдылытæй не стут. 
- Фелхыскъ та мæ кодтай, æгьатыр хуымæллæггаг! - цыма йæ 
ныццæвынмæ хъавы, уыйау æм, йæ къух хæрдмæ фелвасгæйæ, æрба- 
гæпп ласта Мурат, фæлæ йæм куы ’рбахæццæ, уæд æй худгæйæ 
’рбахъæбыс кодта. 
Лаппутæ йын куы радзырдтой, уыдонæй дæр куыд æппæлыды- 
сты, уый, уæд тынг бацин кодта. 
- Болат та, Болат? - ногæй та афарста Мурат. - Нæ хъæу нын 
нæ фæхудинаг кодта? 
- Мæнæ дын æй йæ сыхаг зæгьæд, - Таймуразмæ ацамыдта 
Зауырбег. — Уый æдзухдæр рæстытæ фæдзуры. 
Таймураз исдуг хъусæй алæууыд, цыма, цæмæй райдайа, ууыл 
хъуыды кодта, уыйау. Стæй уæд æнкъардхуызæй загъта: 
143 

- Ды йæ уайтагъдцæр базыдтай, мæ куыст мын уымæй дардцæр 
кæй ничи адавта. Фæлæ мæ абоны онг нæ уырныдта, студент ахæм 
æнаккаг ми йæ сæрмæ ’рхæсдзæн, уый. 
- Æмæ уагæр абон цы ’рцыд? - Мурат æм дисхуызæй бакаст. 
- Мæ куыстæй мын æгæр тынг спайда кодта, - мæсты худт 
бакодта Таймураз. - Хицæн бынæттæ ма йын дзы æнæ аивгæйæ 
дæр аззади. 
- Æцæг?! - цæхгæр æм фæзылди Зауырбег. — Уæдæ, Болат куы 
дзырдта, уæд уымæн фенкъард дæ? Æвæццæгæн, дæ ныхасы рай- 
дайæны къуыхцытæ дæр уымæн кодтай... 
- Æз уыцы хъуыддаг афтæмæй нæ ныууадздзынæн! — Зауыр- 
беджы ныхас æрдæгыл фескъуыдта Мурат. - Ахæм ничи хъуамæ 
æфхæрд баййафа. Тæккæ райсом уын уæ деканмæ бацæудзынæн. 
- Мурат?! — тарстхуызæй фæхъæр кодта Таймураз. — Афтæ ма 
бакæн — канд институт нæ, фæлæ ма суанг нæ хъæу дæр фæхудинаг 
уыдзæн. 
- Раст зæгъы Таймураз, - йемæ сразы ис Зауырбег дæр. - Уыцы 
хъуыддаг не ’ппæтæн дæр кады хос нæу. Кæд искуы йæхиуыл æрху- 
дид... Царды цы не ’рцæуы?.. 
* * * 
Адæймаг цы хъæуы райгуыры, ууыл сахуыр вæййы æмæ йын 
хатгай йæ рæсугъддзинад нал фембары, цалынмæ æндæр рæттæм 
нæ афты, уæдмæ. Таймураз горæтæй сæхимæ куы ’рцæйцæуы æмæ 
йæм къуыбырты ’хсæнæй сæ хъæуы хæдзæрттæ куы разынынц, уæд 
дзы уайтагьд йæ фæллад æрбайрох вæййы. Уæлдай æхсызгон ын 
вæййы, Дурджынбæрзондæй йæм цы рог дымгæ ’рбадымы, уый. 
Мæнæ та ныр дæр хъæуы уындæй йæ зæрдæ барухс æмæ йæ 
цыдыл бафтыдта. «Цымæ, Бади афонмæ быдырæй сыздæхтаид?» — 
ахъуыды кодта, рыг фæндагыл цæугæйæ. 
Куыддæр Таймураз сæ уынгмæ схæццæ, афтæ фæсте йæ хъустыл 
ауади бæхы къæхты хъæр æмæ фæндагæй йæхи фæиуварс кодта. 
- Æрхæццæ та дæ? - уæлбæхæй йæм дæлæмæ æфхæрæгау 
æрдзырдта Мæхæмæт. - Æвæццæгæн та дæхицæн каникултæ аца- 
рæзтай? 
Таймураз æм æрбамæсты æмæ йын хъавыд аккæг дзуапп рат- 
тынмæ, фæлæ уæдмæ уый уынджы фæуæле ис, æмæ сыхы куыйтæ 
йæ фæдыл рæйгæ ратахтысты. 
- Лæгæй, усæй, фыртæй - иу джиппыуагьд куыд сты! - йæ сæр 
ныттылдта Таймураз æмæ та ногæй фæндагмæ бахызт. 
Бадинæ сæхимæ разынд. 
- Дысон дæ мæ фыны федтон æмæ зыдтон, кæй та æрцæу- 
дзынæ, уый, - ныццин кодта мад, йæ фырты кæртмæ ’рбахизгæйæ 
куы ауыдта, уæд. 
Таймураз та йæ иннæ хæттытау йæ хъæбысы хæрдмæ фелвæста. 
- Мурат дæр æрцыди? - афарста йæ Бадинæ. 
- Нæ. Дæргъæвсмæ сæ акодтой. Ирыстоны хъæуты историимæ 
сæ зонгæ кæнынц. 
144 

- Йæ мад Фаска та мæ, мæгуыр, фæрсдзæн, махон цæуылнæ 
’рцыд, зæгъгæ. 
- Иннæ сабаты, зæгъ, æрцæудзæн... 
Лæппу йæ мады уæхскыл рæвдаугæ йæ къух æрхаста, æмæ йæм 
афтæ фæкаст, цыма фæстаг рæстæг ноджы мæллæгдæр фæци. «Кæд 
хæрдхъуаг æййафы?» - сдзырдта йæхинымæр Таймураз, Бади йæ- 
хицæн хæринаг кæнынмæ зивæг кæй фæкæны, уый зонгæйæ. 
Раст уыцы минут сæ кулдуар сабыргай æрбайгом ис, æмæ 
кæртмæ æд тæбæгъ æрбахызт сæ сыхæгты чызг Сæлимæт. 
- Дæ удлæууæн та дæм фæзынди, Бадинæ, - цинхуызæй иувар- 
сæй æрбадзырдта, уый, стæй уæд лæппуйæн арфæтæ кæнынмæ фæци: 
- Дæ цæрæнбонтæ бирæ уæнт, Таму, дæ мады рох нæ уадзыс. Йæ 
зæрдæ йын барухс кæныс, æмæ зæрдæрухсæй фæцæр, - дзургæ- 
дзурын чызг йæ тæбæгъ Бадинæмæ бадардта. 
- Цы та мын æрбахастай? — тыхстхуызæй йæ афарста ус. 
- Мæнæ ацы ногахст цыхтæй Тамуйæн исты хæринаг акæн. 
Æххормаг уыдзæн, — загъта Сæлимæт, Бадинæмæ тæбæгь дæтгæйæ. 
- Дæхæдæг фæкæсынхъуаг куы дæ, уæд æй цæмæн æрбахастай? 
- Хуыцау мæм фæкæсдзæн... 
Бадинæйæн æваст йæ зæрдæ ’рбауынгæг. 
- Ма тæрс, Сæлимæт, - ризгæ хъæлæсæй загъта уый. - Адзæ- 
бæх уыдзынæ. 
- Цы диссаджы лæппу дын рахъомыл! - цæмæй ныхас иннæр- 
дæм аздаха, уый тыххæй, Таймуразмæ кæсгæйæ, бафиппайдта Сæ- 
лимæт. - Дæ фыдæбæттæ нæ фæдзæгъæл сты. 
- Нырма цы бæрæг ис? Кæд мын æй искæй дзæбæх чызг бын- 
тондæр йæхирдæм фæкæндзæн, уæд та? - бахудти Бадинæ. 
- Бади?! - Таймураз фефсæрмы æмæ мидæмæ фæраст. 
- Уымæй дæ лæппуйæн тас нæу, - фидарæй загъта Сæлимæт 
æмæ йæ мидбылты бахудти. 
Чызг куы ацыди, уæд Бадинæ дæр мидæмæ ’рбахызт. 
- Сæлимæт, мæгуыр, бынтондæр баихсыд, - кæуынхъæлæсæй 
бафиппайдта уый. - Колхозы ныррынчын, афтæмæй сын Мæхæ- 
мæт хъæдæй иу суджы уæрдон дæр никуы ’рласын кодта. 
- Ау, æмæ уæд колхозонтæй йæ сæрыл куыд ничи сдзуры? — 
бадис кодта Таймураз. 
- Æмæ иу æмæ дыууæ хатты куырдтой, цæмæй йæм фæкæса, 
уый тыххæй? Фæлæ нæ сæрдар никæмæ хъусы. Ныр, дам, алкæмæн 
æххуыс кæнын куы райдайæм, уæд, дам, ма кусгæ та кæд кæндзыс- 
тæм, æмæ нын паддзахад нæ размæ цы хæстæ æвæры, уыдон кæд 
сæххæст кæндзыстут? 
- Цыма паддзахадыл уымæй тынгдæр ничи тыхсы! - мæсты 
худт бакодта Таймураз. - Йæхи равдисынмæ йæ чи амбулдзæн? 
Ныр æй уал азы дæргъы сæрдары бынаты дæр уымæн дарынц. 
- Хæстæй чи раздæхт, уыдонæй бирæтæ ацархайдтой, цæмæй 
йын йæ бынатмæ æндæр искæй равзарой, ууыл, фæлæ сæ хъуыдда- 
гæй ницы рауад: районы, дам, ын стыр аргъ кæнынц. 
- Адæмы хардзæй сын бур физонæг сау бæгæныимæ æдзух сæ 
разы куы ’вæрай, уæд дын стыр аргъ куыд нæ кæндзысты? 
10 Сæбæтхъуаты Рамаяап 
145 

- Искæйты раз афтæ ма дзур! Дæ ныхæстæ йæм куы бахæссой! 
— тарстхуызæй сдзырдта Бадинæ. 
- Æмæ сæ бахæссæнт! Гæдыйæ цы зæгъын? 
- Мах бон ын цы у, мæ хъæбул, мах бон? Суанг ма дзы газетты 
дæр æппæлгæ куы кæнынц. 
- Æмæ дзы куыд нæ ’ппæлой, кæд æмæ, колхозонтæ цы хор 
сисынц, уый æгасæй дæр паддзахадмæ ратты, уæд? Адæмы фæл- 
лойæ йæхицæн цæсгом скæны... 
Æмдзæрæны Таймураз æмæ Мурат арæх фæдзурынц сæ хъæуы 
уавæрыл æмæ алыхатт дæр æрцæуынц иу хатдзæгмæ: колхозæн хъуа- 
мæ уа, адæмы цард чи ’мбара, бахъуаджы сахат сын æххуыс чи 
кæна, ахæм сæрдар. 
Зауырбег дæр семæ сразы вæййы æмæ фæзæгъы: 
- Хæсты рæстæджы суанг Берлинмæ чи ныххæццæ, уыдонæй 
бирæтæн сæ бон бæргæ бауид бæрнон бынæтты кусын, фæлæ дзы 
Мæхæмæты хуызæттæ ныффидар сты æмæ аивын нæ комынц. Но- 
джы ма сыл уæлдæр хицауадæй дæр фæхæцджытæ разыны. 
- Ау, æмæ нæм æппындæр демократи нал ис?! - æрбамæсты 
вæййы Мурат. - Адæм хъуамæ сæхæдæг ма ’взарой, разамынд кæ- 
нынмæ хуыздæр чи сарæхсдзæн, ахæмты? 
- Уымæй раст дæ, — йемæ сразы вæййы Заурбег, — фæлæ кол- 
хозонтæ фылдæр хатт равзарынц, хицауад сын кæй æрæрвиты, уый. 
- Хъæрæй ма дзурут, - фæсабыр сæ кæны Таймураз. — Кæд та 
нæм Болат искæцæй хъусы?.. 
- Мæлæты тынг дзы нæ тæрсыс, - бахъуыр-хъуыр кæны Му- 
рат, фæлæ йæ хъæлæс æнæбары фæныллæгдæр кæны... 
* * * 
Таймураз æмæ Зауырбег рагæй бæллыдысты Нары хъæу фе- 
нынмæ. Æмæ куы фехъуыстой, филологон факультеты студенттæ 
сабаты уырдæм цæудзысты, зæгьгæ, уæд рагацау бæлццæтты хыгъдмæ 
сæхи бахæссын кодтой. 
Райсомæй куыддæр æддс машинæйы уасын айхъуыстой, афтæ 
дуар сæ сæрыл рахастой, фæлæ уæдмæ автобус байдзаг сæ курсы 
студенттæй, æмæ ма Таймураз æмæ Зауырбегæн цыдæр амæлттæй 
сæ бон бацис автобусмæ схизын. 
- Мæнæ ардæм рацæут. Æз уын бынæттæ сцæттæ кодтон,- 
фæстæрдыгæй сæм йæ къух фæтылдта Дзирæ. 
Лæппутæ сæхи бандæттыл куы ’руагътой, уæд æхсызгонæй су- 
лæфыдысты. 
~ Бузныг, нæ чызджыты сæрæндæр! - сæ дыууæйы бæсты дæр 
Дзирæйæн раарфæ кодта Зауырбегæмæ йæм йæ цæстытæй бахудти. 
- Табуафси, — дзуапп ын радта чызг. 
Афтобус æгасæй дæр дзолгьо-молгъо сси: 
- Уæгъд бынæттæ ма дзы ис? 
- Æз та цы фæуон? 
~ Æгæр парахат бадт нæ кæнут? Уæ кæрæдзийæ, мыййаг, тæрсгæ 
кæнут? Мæнæн дæр-ма уæ фарсмæ иучысыл бынат суæгъд кæнут! 
146 

- Уæд дзы бирæ фынæй кæнын нæ хъуыд! 
- Ма дзур, кæннод дæ хъæбысы ’рбаддзынæн. 
- Ха-ха-ха! - хъæрæй ныххудтысты, Таймуразитæн сæ разæй 
цы дыууæ æнæзонгæ чызджы бадтис, уыдон. 
«Æвæццæгæн, фыццæгæм курсæй сты», - йæхинымæр алыг 
кодта Таймураз. 
Уалынмæ машинæ йæ бынатæй фенкъуысти. 
- Фæлæуут!..Чысыл фæлæуут! — уыцы рæстæг æрбайхъуыст 
кæйдæр удаист хъæр. — Мæн та ам уадзут?! 
Шофыр дуар фегом кодта æмæ мидæмæ лæфлæфгæнгæйæ схызт 
Болат. Бынат агургæйæ, йæ ных Таймуразиты ’рдæм сарæзта. 
- Мæдинæ, акæс-ма, цы рæсугъд лæппу ’рбацæуы! - сусæг хъæ- 
лæсæй сдзырдта æнæзонгæ чызджытæй иу. 
- Ма йæ бауарз, Дунетхан! - ныппыррыкк ласта иннæ. 
- Цал хатты дын дзырдтон, Динæ мæ хон, зæгъгæ, - бахъуыр- 
хъуыр кодта Дунетхан. - Горæты дæр ма дын Дунетхан дæн? 
Уæдмæ Болат æрбахæццæ чызджыты цурмæ æмæ дисхуызæй йæ 
бынаты дзыхълæуд фæкодта. 
- Мæнæ нæ факультеты цы дзæбæх чызджытæ фæзынд! Цæй, 
æз дæр уæ фарсмæ ’рбадон. Бафалдæр кæнут! 
Кæройнаг чызг æнæбары йæхи йе ’мбалмæ балхъывта. 
- Уауу, мæ фæрстæ мын сæттут! - фæхъæр кодта рæбинаг 
чызг, Болат сыл, йæхицæн бынат кæнгæйæ, мидæмæ куы бахæ- 
цыд, уæд. 
- Уæ нæмттæ та куыд сты, уæ нæмттæ? — радыгай сæм бакаст 
æмæ сæ цымыдисæй афарста. 
~ Æз Динæ дæн, — уайтагъд йæхи бацамыдта, æмварс æм цы 
чызг бадт, уый. 
- Æз та Мæдинæ, — уæздан хъæлæсæй загъта иннæ дæр. 
- Динæ æмæ Мæдинæ, - афæзмыдта сæ Болат. — Цы хорз риф- 
мæтæ сты! Хотæ, мыййаг, ма разынут! 
- Нæ, — йæ сæр банкъуыста Динæ-Дунетхан. - Æнæуи падру- 
гæтæ стæм. 
Горæты хæдзæрттæ фæсте куы аззадысты, уæд Динæ Мæди- 
нæйы хъусы сусæгæй цыдæр бадзырдта, æмæ сæ дыууæ дæр ных- 
худтысты. 
- Цæуыл худут, цæуыл? - Болат сæм йæ урс-урсид дæндæгтæ 
базыхъхъыр кодта. 
- Ма йæ схъæр кæн, - æфсæрмхуызæй йе ’мбалæн загьта Динæ. 
- Цæуылнæ? -афарста йæ Мæдинæ. 
- Неудобнæй мын у... 
- Цы ’нахуыр дæ... Па-адумаиш! - йæ уæхсчытыл хæрдмæ схæ- 
цыд Мæдинæ. 
Болат бынтондæр сцымыдис: 
- Уагæр дын цы загъта? 
- Цымæ, дам, лæппуйæн ахæм даргъ цæстыхаутæ цæмæн хъæуы? 
— загъта Мæдинæ æмæ ныччыр-чыр кодта. Динæ йын йæ рæмбын- 
къæдзæй йæ фарс бакъуырдта. 
147 

- Уæд та сæ фæцыбыр кæнин? - худгæйæ Динæйы ’рдæм ба- 
каст Болат. 
Лæппуйæн йæ хъæлæсы уагæй бæрæг уыдис, Динæйы ныхæстæ 
йæ зæрдæмæ кæй фæцыдысты, уый. 
- Мæхи уын кæй нæма бацамыдтон, уый тыххæй - хатыр, - 
иуцасдæры фæстæ сдзырдта Болат. - Æз дæр филологон факульте- 
ты студент дæн. Мæ ном - Болат. 
- Уыныс, чызджытимæ куыд зонгæ кæнын хъæуы, уый? — су- 
сæгæй Таймуразы афарста Зауырбег æмæ йæм хинхуызæй йæ цæст 
æрныкъуылдта. 
Автобусы рудзгуытæй хæхтæ Таймуразмæ хæстæгæй куы ’рба- 
зындысты, уæд йæ каст иудадзыг уыцырдæм скодта. «Цымæ, цал 
хатты ацыдаид фистæгæй ацы фæндагыл Къоста? - фарста уый 
йæхинымæр. - Цавæр хъуыдытæ йæм æвзæрди, йæ райгуырæн хъæу- 
мæ здæхгæйæ?» 
- Дæ-дæ-дæй! Былæй хауæм! - хæрды машинæ чысыл гали- 
уырдæм куы фæкъул, уæд æвиппайды фæхъæр кодта Динæ, æмæ 
йын цыма афтæ æнæбары рауад, уыйау йæхи Болатмæ нылхъывта. 
- Ма тæрс... - æрбахъæбыс æй кодта лæппу, - æвæццæгæн, 
цалхы бынмæ дур бахауд... 
- Дунетхан! - уайдзæфгæнæгау сдзырдта Мæдинæ, чызджы 
йæхирдæм ивазгæйæ. 
Динæ уайтагъд раст абадт... 
Поты фæзы автобус æрлæууыд, æмæ студенттæ цингæнгæйæ 
æддæмæ ракалдысты. 
- Мæнæ бæстæ цы рæсугъд у! 
- Ахæм ма дзы диссаджы уæлдæф уыдзæн! 
- Раст мæ, уæлæ уыцы цæргæсы хуызæн, хæрдмæ стæхын фæн- 
ды! - хъуыстысты алырдыгæй дисы хъæлæстæ. 
Таймураз исдуг автобусы цур йæ алывæрстæм кæсгæйæ баззад. 
- Цом мах дæр, - студенттæ ахуыргæнджыты фæстæ Къостайы 
музейы ’рдæм куы базылдысты, уæд Таймуразы цонгыл ахæцыд 
Зауырбег. 
Бæстæ уыд райдзаст. Арвыл иу мигъы тæпп дæр нæ зынд. Хурмæ 
хæхты цъуппытæ ’рттывтой налхъуыт-налмасау, æмæ Таймуразмæ 
афтæ каст, цыма ам зымæг дæр никуы вæййы, фæлæ уыцы рæстæг 
йæ зæрдыл æрбалæууыдысты Къостайы æмдзæвгæтæй хицæн рæн- 
хъытæ: 
Халон баргъæвст сындзыл... 
Уад тымыгъ хæссы... 
Сау айнæджы рындзыл 
Нары хъсеу хуыссы... 
Зымсег нсе хсехты цух нсе уадзы, — 
Лседжы сембсерц серуары мит; 
Æфцæгсей коммсе уад дзыназы; 
Их доныл саразы йсе хид. 
148 

Хæрды Таймураз æмæ Зауырбег сæййæфтой Болаты, автобусы 
цы дыууæ чызгимæ бадтис, уыдонимæ. 
- Хохмæ ахæм зынаргъ туфлиты куыд рацыдтæ, æвгъау не сты? 
- фарста Динæ Болаты. 
- Æмæ мæ удæй зынаргъдæр сты? Дарæс дарынæн у! 
Таймураз уæлбылмæ куы схызт, уæд æм афтæ фæкаст, цыма 
Нары хъæу стыр нау у æмæ ныртæккæ, йæ бынмæ цы ’рттиваг дон 
цæуы, уым аленк кæндзæн. 
- Цæмæн æрлæууыдтæ? - сонтæй йæ афарста Зауырбег, фæлæ 
йын йæ цæсгоммæ куы фæкомкоммæ, уæд уый дæр æнæбары йæ 
бынаты фæфæстиат. 
Таймураз дисхуызæй фæлгæсыд уæлейæ дæлæмæ æмæ зына- 
нæзына йæ мидбылты худти. 
- Æвæццæгæн, ацы рæсугъддзинад чи равдиса, дунейыл ахæм 
нывгæнæг нæй, - æрæджиау зæрдæбынæй бафиппайдта уый, стæй 
уæд Зауырбегимæ хуырджын къахвæндагыл студентты фæстæ араст. 
Къостайы музейы экспонаттæм кæсгæйæ, цæстытыл ауайы ра- 
гон хæххон адæмы мæгуыр цард. Къонамæ гæсгæ Таймуразæн йæ 
зæрдыл æрбалæууыдысты, мæгуыр сидзæргæс ус йæ сывæллæттæн 
хъæдуры ’фсон аджы дуртæ куыд фыцы, уыцы ’мдзæвгæйы рæн- 
хъытæ: 
Цæстысыг æзгъæлы 
Агмæ сусæгæй»... 
Мытæйдзаг æхсæлы 
Мары фæздæгæй... 
Музейы кусæг студенттæн Къоста æмæ йæ бинонты царды тых- 
хæй дзырд куы фæци, уæд дын Болат размæ рацыд. 
- Мæн фæнды, Къостайыл цы ’мдзæвгæ ныффыстон, уый ам 
бакæсын, - загъта, йæ дзыппæй блокнот исгæйæ. - Кæд æй нæ 
курсы студенттæй бирæтæ фехъуыстой, уæддæр уыдонæн дæр пай- 
да уыдзæн, иу хатт ма йæм куы байхъусой, уæд... 
- Нæ хъæуы, — йæ ныхас ын æрдæгыл фескъуыдта Дзирæ. - 
Дæ уацмыс нын зонгæ у... Фæлтау Къостайæн йæхи æмдзæвгæтæй 
бакæсæм. 
- Раст зæгъы Дзирæ! Поэтæн йæхи ’мдзæвгæтæй бакæсæм! 
- Афтæ хуыздæр уыдзæн! 
- Хуыздæр уыдзæн, хуыздæр! - алырдыгæй райхъуыстысты сту- 
дентты хъæлæстæ. 
- Уæдæ уæ куыд фæнды, афтæ кæнут... — тæргайхуызæй сдзырдта 
Болат æмæ, йæ блокнот фæстæмæ йæ дзыппы нывæрынмæ куыд 
хъавыд, афтæ йæ музейы кусæг фæурæдта. 
- Ахæм дзæбæх лæппуйы зæрдæхудты цæмæн цæут? - æфхæ- 
рæгау йæ цæст ахаста студенттыл. - Уадз æмæ нын йе ’мдзæвгæ 
бакæса. Къостайы уацмыстæм дæр рахиздзыстæм... 
- Бузныг! Стыр бузныг! — Болат ын разыхуызæй йæ сæрæй 
ныллæг акуывта, стæй уæд йæ фæлвых уацмыс хъæрæй кæсыныл 
фæци. 
149 

Каст куы фæци, уæд ын Динæ, Мæдинæ æмæ музейы кусæгæй 
дарддæр ничи амдзæгъд кодта, æмæ тарæрфыгæй фæстæмæ йæ бы- 
натмæ баздæхт. 
Дарддæр студенттæ радыгай кастысты Къостайы ’мдзæвгæтæ. 
Ныр-иу къухæмдзæгъд нал æнцад. Се ’ппæтæй хуыздæр касти За- 
уырбег. 
- Ноджыдæр-ма нын бакæс! 
- Ноджыдæр бакæс! - куырдтой дзы иудадзыг студенттæ... 
Фæсивæд фæстæмæ здæхтысты хъæлдзæгæй. Фæндагыл иумæ 
æнæрынцойæ зарыдысты Къостайы æмдзæвгæтыл арæзт зарджытæ: 
«Усгур лæппуйы мæт», «Всати», «Додой», «Салдат» æмæ æндæртæ. 
Болат бадтис йæ зонгæ чызджыты астæу æмæ семæ къафеттæ 
хордта... 
* * * 
Газеты фыстой, Рагъыхъæуы колхоз паддзахадæн йæ хæс уæл- 
дайджынтæй кæй бафыста, уый тыххæй та Мæхæмæтæн ног орден 
радтой, зæгьгæ. Болат, цыма хæрзиуæг йæхæдæг райста, уыйау ин- 
ституты цингæнгæйæ æппæлыди алкæмæн дæр. Суанг ма дуаргæсмæ 
дæр равдыста газет. 
Таймураз хъæумæ куы ’рцыди, уæд æм афтæ фæкаст, цыма сых- 
бæстæйы Мæхæмæты орденæй уæлдай ницæуыл дзырдтой. Ноджы 
ма куы айхъуыст, стыр куывд кæндзæн, зæгъгæ, уæд адæм бынтон 
сцымыдис сты. 
- Æвæццæгæн та æвзаргæ лæгтæ ’рхондзысты, - бафиппайдта 
сыхæгтæй иу. 
- Æмæ уæдæ мах хуызæттыл æрвæссынц? — йæ ныхас æм бап- 
пæрста иннæ. - Фырхъалæй зæххыл куынæуал хæцынц. 
Æмæ, æцæгдæр, сыхбæстæй куывды ничи уыд. Фæлæ районæй 
æмæ горæтæй бирæ адæм æрцыд. Суанг ма газет æмæ радиойы уац- 
хæсджытæ дæр æрцыдысты. Мидæгæй фæндыры цагъды зæлтæ куы 
райхъуыстысты, уæд сыхы сывæллæттæ кæрæдзийы фæдыл кæрты 
’рдæм фæраст сты, фæлæ уыцы рæстæг сæ сæрмæ рудзынг фегом и, 
æмæ сæм уырдыгæй Косерхан тызмæг хъæлæсæй рахъæр кодта: 
- Уæ хонæг уыл кæм сæмбæлди?! Тагъд ардыгæй уæхи айсут! 
Сывæллæттæ уайтагъд алырдæм фæпырх сты... 
Иузаман фæндыры цагъд фæсабыр, æмæ уазджытæй чидæртæ, 
кæмæ рувæн, кæмæ халамæрзæн, кæмæ бел, афтæмæй худгæйæ 
уынгмæ ракалдысты. 
- Мæнæ бæлæсты бын æрлæуут! - хъæрæй сын амыдта уацхæс- 
сæг, йæ къухы фотоаппарат цæттæйæ даргæйæ. - Мæхæмæты уæ 
аууон ма кæнут. Хъуамæ йæ орден хорз зына. Дæхи чысыл фæраз- 
дæр кæн, Мæхæмæт... 
«Цымæ сæм кусæнгæрзтæ та цæмæн радтой?» - йæхинымæр 
дис кодта Таймураз, сæ тыргъæй уазджытæм кæсгæйæ. 
Фæлæ сын дыккааг бон газеты сæ хуызисты бынмæ фыст куы 
федта, «Мæхæмæт йæ раззагдæр колхозонтимæ», уæд бамбæрста, 
хъуыддаг цæй мидæг ис, уый... 
150 

Цæмæй, «колхозонтæ» Рагъыхъæуæй кæй не сты, ууыл мачи 
фæгуырысхо уа, уый тыххæй сын уацхæссæг сæ къам дардæй систа. 
- Дæ бонæй уай, ахæм фыд кæмæн ис, — институты Болаты 
къухы газет бафиппайгæйæ, барæй хæлæггæнæгау загъта Радимæ. - 
Ныр бынтондæр дæхиуыл фервæсдзынæ... 
- Æмæ исты хæрзиуæг фыццаг хатт райста? - куыдфæндыхуы- 
зæй сдзырдта Болат. 
- Уæддæр дын йæ фесгуыхт æхсызгон кæм нæу... 
- Уымæй раст зæгъыс, - йæ сæр батылдта лæппу. - Æгас Иры- 
стонæн дæр кад скодта, æмæ дзы уый тыххæй сæрыстыр куыд нæ 
уон? 
- Ныр ыл, æвæццæгæн, æмдзæвгæ ныффысдзынæ æмæ йæ га- 
зетмæ арвитдзынæ... 
Болатæн æваст йæ цæсгом фæтар. 
- Æмæ мын ныры онг ме ’мдзæвгæтæй иу дæр куы нæма ным- 
мыхуыр кодтой, уæд мæ гæххæтт дзæгъæлы цæмæн сафон? 
- Кæд дын нырма мыхуыры аккаг нæма сты? — гуырысхогæн- 
гæйæ сдзырдта чызг, æмæ йæм Болат æрбамæсты. 
- Мæхицæй йæ хуыздæр чи зоны, мыхуыры аккаг мын сты æви 
нæ, уый?! Уæдæмæ, курдиатджын поэты ныхмæ æдзухдæр цæлх- 
дуртæ ’вæрынц! - загъта ма тæргайхуызæй æмæ фæцæуæг ис. 
* * * 
Уыцы бон дæр та Болат лекцитæм не ’рбацыд. 
- Цымæ, ныр та, кæй фæцух кодта, уымæн цы ’фсон скæн- 
дзæн? - йе ’мбæлттыл йæ цæст ахаста Дзирæ. 
- Хъуамæ та зæгъа, фæрынчын дæн, зæгъгæ, - дзуапп ын радта 
Радимæ. — Фыццаг хатт æй куынæ бахъæудзæн æфсон агурын. 
- Æмæ дзы деканаты справкæ куы бадомой, уæд та? 
- Диссаг дæ, Дзирæ, — бахудти йæм Радимæ. - Болатæн ахæм 
справкæ ссарын зын у? 
- Уымæй раст дæ, - йемæ сразы ис Дзирæ. - Йæ хæстæджы- 
тæй чидæр рынчындоны куы кусы... 
Лекциты фæстæ лæппутæ æмдзæрæнмæ куы баздæхтысты, уæд 
сæ агьуысты дуар мидæджырдыгæй дæгьæлæй æхгæд разынд. 
- Чи нæм бацыд? - дисхуызæй афарста Мурат æмæ йæ тым- 
былкъухæй дуар бахоста. 
Райхъуысти кæйдæр сусæг ныхас, стæй цыдæр гуыпп фæцыдис. 
Таймураз уайтагьддæр бамбæрста, бандон пъолыл кæй афæлдæхт, уый. 
Уалынмæ дуар фегом ис, æмæ Динæ сæргуыбырæй лæппуты 
рæзты æддæмæ разгъордта. Болат æнæфснайд хуыссæны раз йæхи 
чингуытимæ архайæг акодта. Лæппутæ йæм æртæйæ дæр мæстыхуы- 
зæй кæй кæсынц, уый куы бафиппайдта, уæд сæм зына-нæзына йæ 
мидбылты бахудти. 
- Тынг дæ нæ бахъыгдардтам? - мæсты хъæлæсы уагæй йæ 
афарста Мурат. - Кæд æгæр раджы ’рбацыдыстæм? 
- Æмæ цы банхъæлдтат?.. Динæйæн логикæйæ консультаци 
кодтон... 
151 

- Хъæццулы бын?! 
- Цытæ дзурыс?! Дысон та мæ фысымтæм уазджытæ æнафон- 
тæм фæбадтысты æмæ хуыссæгхъуаг фæдæн. Мæ зæрды уыдис ам 
иучысыл мæ фæллад суадзын, фæлæ мæм уалынмæ Динæ консуль- 
тацимæ фæзынд... 
- О, æцæгдæр афтæ уыдзæн. Уæдæ йын логикæ дæуæй хуыздæр 
чи хъуамæ бацамона? 
- Нæ мыл æууæндыс? - йæхи хæрамхуыз акодта Болат. 
- Ахæм аргъæуттæ-иу æндæр искæмæн кæн, - карзæй загъта 
Мурат. — Æрмæст ма искуы афтæ куы бакæнай, уæд дын махимæ 
иу уаты бынат нал уыдзæн. 
- Цæй-ма, нæлгоймæгтæ не стут æви цы? Уæхицæй мын мо- 
ладзантæ цы аразут? 
- Дæу хуызæн чъизидзæсгом нæлгоймæгтæ не стæм, — йæхи 
йæм нал баурæдта Зауырбег дæр. 
- Болат æнхъæл у, æмæ, иу ибкæ чи нæ уадзы, æрмæстдæр уый 
у æцæг нæлгоймаг, - мæсты худт бакодта Таймураз. 
- Ды та мæм хæлæг кæй кæныс, афтæ уый тыххæй дзурыс, - 
Таймуразы ’рдæм сонтæй фæзылди Болат. 
~ Æмæ дæм хæлæггагæй та цы ис? - афарста йæ уый. 
- Кæннод æй нæ зоныс! - худæнбылæй загъта Болат. — Заретæ 
мæн кæй бауарзта, уый мын нæ хатыр кæныс. 
Таймураз ын иуцасдæр дзуапп раттынмæ нал арæхст. 
- Æмæ Таймуразæн та Заретæимæ иумæйагæй цы ис? - Бола- 
ты дасгæнгæ афарста Зауырбег. 
- Куыд цы ис? Таймураз дæр æй уарзы, фæлæ уый мæн рав- 
зæрста. 
- Æмæ Заретæ йæ хæстæг куы у. 
- Ноджы йын хæстæгдæр куы бауыдаид, уый йæ фæндыд. Æдзух 
дзы йæ цæстытæ атонын уымæн нæ фæрæзта. 
- Цъаммарæй гуырд! - фæхъæр кодта Таймураз æмæ Болатмæ 
куыд фæцæйлæбурдта, афтæ йын Мурат æмæ Зауырбег дыууæрды- 
гæй йæ цæнгтыл фæхæцыдысты. 
- Кæд æй институтæй фæхауын фæнды, уæд мæм æй рауадзут, 
- ныффæлурс, афтæмæй загъта Болат. - Æз ма йæ ахæстоны дæр 
сбадын кæндзынæн. 
- Тагъд ардыгæй фесæф! - йæ цæстытæ йæм фæдзагъул кодта 
Мурат. - Кæннод, чызджытыл фæдыл зилын дæ бон куыднæуал уа, 
ахæм над дын кæнын! 
Болат дуар йæ фæдыл атъæпп ласта... 
- Кæдмæ йын бардзыстæм? - Таймуразы ’рдæм фæрсæгау ба- 
каст Мурат. - Уæд та йыл деканмæ бахъаст кæниккам... 
- Уымæй ницы рауайдзæн, - йæ сæр батылдта Зауырбег. 
- Ау, куыд ницы дзы рауайдзæн? - бадис кодта Мурат. - 
Æмдзæрæнмæ йын рог чызджыты кæныны бар чи радта? 
- Консультацитæм мæм цæуынц, зæгъгæ, зæгъдзæн, æмæ-ма 
йæ — цу, басæтт. Стæй йын, оргæнты цы хæстæг кусы, уый дæр 
баххуыс кæндзæн. 
152 

— Æцæг зæгъыс, Зауырбег, æцæг, - æнкъардæй бафиппайдта 
Таймураз. - Æххуысгæнджытæ ма йын ноджыдæр разындзæн. Иæ 
фыдæн хæлæрттæ - хæрх. 
Мурат дæр æнæбары йе ’мбæлттимæ сразы ис. Болат уæды онг 
деканатæй æфхæрд кæй никуы баййæфта, уымæй дæр бæрæг уыд, 
æнæмæнг ыл фæхæцджытæ кæй ис, уый. 
Таймуразæй иу минут дæр нæ рох кодтой Болаты ныхæстæ. «Ау, 
æмæ, æцæгдæр, Заретæмæ цы зæрдæ дарын, уый мæ цæстæнгасæй 
бæрæг уыдис?» - иудадзыг йæхи фарста лæппу. Таймуразы базо- 
нын фæндыд, чызг дæр ын æмбæрста йæ зæрдæйы уаг æви нæ, уый. 
Кæд ыл фæсаууонмæ Болатимæ худгæ кодтой? «Нæ, нæ, Заретæ 
ахæм адæймаг нæу», — дзырдта алыхатт йæхинымæр æмæ та-иу уæд 
чысыл фæсабыр... 
Таймураз-иу рахъавыд Зариффæйы истæмæйты бафæрсын, 
фæлæ та-иу уайтагъд йæ фæндон аивта. Фæлæ йын Зариффæ иубон 
йæхæдæг цингæнгæйæ фехъусын кодта, Заретæ медучилище каст 
кæй фæци æмæ Сталинабады поликлиникæтæй иуы кусын кæй рай- 
дыдта, уый. Лæппуйæн уыцы хабар тынг æхсызгон уыдис, фæлæ ма 
Зариффæ йæ ныхасмæ куы бафтыдта, Заретæйы курджытæ фæзын- 
ди, зæгъгæ, уæд йæ цин цыдæр æрбаци. 
— Æмæ йын нырма мой кæнын афон у? - сирвæзти дзы æнæба- 
ры, æмæ йæ цæсгом æваст артау ссыгъди. 
— Цæуылнæ? - дисхуызæй йæм бакаст Зариффæ. - Кæд, йæ 
курджытæй йæ зæрдæмæ чи цæуы, ахæм ис, уæд цæмæн хъуамæ бада? 
«Æмæ зæрдæмæдзыд уарзондзинад у?» - йæхинымæр æй афар- 
ста Таймураз, фæлæ хъæрæй сдзурын ницы бауæндыд. 
Уæдæй фæстæмæ лæппу бынтондæр сагъæссаг фæци: æдзух йæ 
цæстытыл уади, Заретæ чындзы куыд цæуы, уый, æмæ-иу уæд йæ- 
хицæн бынат нал ардта. 
Таймураз зыдта, Заретæимæ кæй никуы баиу уыдзысты, фæлæ 
йæ уæддæр нæ фæндыд, æндæр искæмæ мой скæна, уый. Чи зоны, 
йæ зæрдæ ма цæуылдæр дардта, фæлæ уалынмæ Зариффæйæ базыд- 
та, Заретæйы йæ мады æмхæрæфырт чындзы арвыста, зæгъгæ, æмæ 
æваст йæ улæфæнтæ ахгæдтой, æрхауынмæ йæ бирæ нал хъуыд. «Цæ- 
мæн батагьд кодта мой скæныныл? - иудадзыг йæхи фарста Тай- 
мураз. - Кæд афтæ Болаты фыддæрагæн бакодта?» 
Уыцы бон Таймуразы йæ къах суанг æнафонтæм æмдзæрæнмæ 
нал хаста: тарсти, йе ’мбæлттæ йын йæ зæрдæйы рыст куы бамба- 
рой æмæ йæ рафæрс-бафæрсыл куы схæцой, уымæй. Фæлæ æппын- 
фæстаг куы ’рбаздæхт, уæд Мурат æмæ Зауырбег сæхи фынæй скод- 
той: æвæццæгæн, уыдонæн дæр Зариффæ радзырдта Заретæйы ха- 
бар, æмæ сæ нæ фæндыд се ’мбалы хъæдгом агайын. Таймураз сæ 
тынг фæбузныг æмæ уый дæр уайтагьд йæхи хуыссæныл æруагъта. 
Æрмæст ын райсомæй, лекцитæм цæугæйæ, фæндагыл Зауыр- 
бег загъта: 
— Зонын дын, ме ’мгар, дæ масты сæр, фæлæ цы уайы хъыг 
кæнынæй? Чи зоны, искуы дæхи амондджыныл банымайай, дæ риуы 
ахæм рæсугъд æнкъарæн кæй равзæрди, уый тыххæй... 
153 

Таймураз не ’мбæрста, æнæдзуаппæй цы уарзондзинадæй азза- 
ди, уый тыххæй йæхи амондджыныл куыд нымайдзæн, фæлæ йын 
уæддæр йæ ныхæстæ æхсызгон уыдысты, æмæ йын фæлмæн хъæлæ- 
сы уагæй загъта: 
— Бузныг, Зауырбег... 
* * * 
— Конференцийы цы доклад скодтон, уымæй чысыл наукон 
статья ацарæзтон æмæ йæ знон газет «Растдзинад»-ы редакцимæ 
бахастон, фæлæ мын æй нæ айстой, мыхуыры аккаг, дам, дын нæу, 
зæгьгæ, — райсом раджы æмдзæрæны, йæ хуыссæны бадгæйæ, Зауыр- 
бегæн хъаст кодта Болат. 
Таймураз барæй йæхи фынæй скодта. Мурат дæр, æвæццæгæн, 
хъал уыдис, фæлæ йæ цæстытæ цъындæй дардта. 
— Кæд де статьяйыл фаг нæ бакуыстай? — загьта йын Зауырбег. 
— Æмæ йыл хъуамæ кæдмæ кусон? - йæ фæтæн ныхыл цы сау 
бецыкк æрзæбул, ууыл йе ’нгуылдзты кæрæттæй хæрдмæ хъавæгау 
схæцыд Болат. - Статья йеддæмæ ма исты у? Æви сæ газеты уымæй 
хуыздæр æрмæджытæ мыхуыр кæнынц? Æрæджы ма дзы мæнæ Тай- 
муразы радзырдгонд дæр куы рауагьтой... 
Таймуразæн, æцæгдæр, йæ фыццаг радзырд «Фæсмон» рацы- 
дис газеты, æмæ йын сæ курсы студенттæ иууылдæр арфæтæ код- 
той, Болатæй фæстæмæ. 
Чызджытæй чидæр Болаты куы афарста, ды та йын цæуылнæ 
раарфæ кæныс, зæгьгæ, уæд уый зынæрвæссонхуызæй йæ къух ауыгь- 
та: - Æмæ уый цæй уацмыс у? Ахæм радзырд æз къулыгазеты дæр 
нæ рауадзин... 
Æмæ та мæнæ ныр дæр Болат Таймуразы радзырды кой куы 
скодта, уæд æм Зауырбег йæхи над баурæдта: 
— Æмбалмæ хæлæг кæнын хорз нæу. Таймуразы радзырд би- 
рæтæ дыккаг хатт дæр ма куы бакастысты, сæ зæрдæмæ тынг кæй 
фæцыд, уымæ гæсгæ, ды та!.. 
— Æцæг аивад циу, уый бирæтæ не ’мбарынц. 
Уыцы ныхæстæм Мурат æваст йæ хъæццул мæстыйæ иуварс 
аппæрста. 
~ Æппæт æрмæстдæр ды ’мбарыс! - фæхъæр кодта уый сонтæй. - 
Дæхиуыл кусыны бæсты рæсугьд чызджыты фæстæ дæр уымæн зилыс! 
Болат Муратæн фынæй æнхъæл уыдис æмæ фыццаг куыддæр 
фæуыргъуыйау, стæй уæд йæхи растгæнæгау сабырæй сдзырдта: 
— Уым мæн аххосæй ницы ис. Чызджытæ мæм сæхæдæг нык- 
комкоммæ вæййынц. 
— Æмæ сæм кæд дæхæдæг нæ фæкæсыс, уæд æй куыд базоныс, 
кæсынц дæм æви нæ, уый? - худгæйæ Болаты афарста Зауырбег. 
— Омæ, моладзан, мыййаг, нæ дæн... 
— Цæй, ныр уыимæ цы дзурыс? — Зауырбеджы ’рдæм фæзылди 
Мурат. - Бирæгь йæ кæнон уадзы? 
— Цавæр бирæгь?! - йæ бынаты хæрдмæ фæхаудта Болат. - 
Оскорблят мæ цæмæн кæныс? Куы дыл бахъаст кæнон, уæд та? 
154 

- Кæдæм мыл бахъаст кæндзынæ? - Мурат мæсты худт бакодта. 
- Кæдæм? Кæдæм? — сфæзмыдта йæ Болат. - Нæ фæскомцæ- 
дисы бюромæ, æндæр кæдæм... Æз къухæй не ’вналын. 
- Сымах æгас бинонтæй дæр хъаст кæнын ахуыр стут. Бахъаст 
кæн! Æз дын дæхи митæ хурмæ ракалон! — бартхъирæн æм кодта 
Мурат. - Нырмæ дæр дæм мæхи тыххæй урæдтон... 
Болат уайтагъд ныхъхъус. Фæлæ иуцасдæры фæстæ тæргайхуы- 
зæй æваст йæхи хъæццулы бын кæй акодта, уымæй бæрæг уыд, 
Муратмæ тынг кæй фæхæрам, уый... 
* * * 
Ахуыры кæрон куыд хæстæгдæр кодта, афтæ студенттæй би- 
рæтæ æнкъардæй дзырдтой, тагъд кæрæдзийæ кæй фæхицæн уыдзы- 
сты, ууыл. Ахæм рæстæг-иу чызджытæй иуæй-иутæн сæ цæстытæ 
доны разылдысты. 
- Цæуыл тыхсут? - афарста сæ-иу Дзирæ. - Уæддæр Ирысто- 
ны куы кусдзыстæм æмæ нын-иу сæмбæлынæн фадат нæ уыдзæн?.. 
- Не ’ппæтæн ахæм фадат куынæ уа? - дзырдтой чызджытæ. - 
Ныридæгæн нæ кæмæдæрты дардæй афицер курджытæ куы фæ- 
зынди... 
- Æмæ уыдонæн сæ пъагæттæ сисдзысты, хатгай-иу сæ биной- 
нæгты ардæм, сæ цæгатмæ куы рауадзой, уæд? — семæ нæ разы 
кодта Дзирæ. - Стæй мын уæд афицер мойтыл та цы хæлæф кæ- 
нут? Ам уæ аккаг лæппутæ нал ис? 
Æмæ-иу уæд Дзирæ цæмæндæр фенкъард: йæ зæрдыл та-иу 
æрбалæууыд Мурат. Чызджытæ зыдтой, Дзирæйæн йæ зæрдæмæ 
Мурат кæй цæуы, уый. Фæлæ йæм лæппу йе ’ргом кæй не здæхта, 
уый тыххæй арæх йæ чемы кæй нæ вæййы, уый, æмæ-иу уайтагьд 
ныхъхъус сты. 
Таймураз раджы бафиппайдта, йе ’рдхорд чызджы раз хуы- 
мæтæджы кæй нæ ныфсæрмы вæййы, уый, æмæ йæ иухатт дисхуы- 
зæй афарста: 
- Чызгæн ныры онг дæ зæрдæйы уаг цæуылнæ раргом кæныс? 
- Цы?!.. Кæмæн?! - йæхи ницымбарæг акодта Мурат. 
~ Дзирæйæн, æндæр кæмæн? - дзуапп ын радта Таймураз. - 
Дæ цæстытæ та дзы куынæуал исыс. 
- Æмæ... Æмæ мыл зыны? - æваст фæкъæзæнæг Мурат. 
- Махæн Зауырбегимæ куырм æнхъæл дæ?.. 
Мурат арф ныуулæфыд, стæй æрæджиау сабыргай сдзырдта: 
- Фæлæуут уал... Афон нæма у мæ зæрдæйы уаг раргом кæны- 
нæн... 
- Кæд ды дæр мæн хуызæн æфсæрмы кæныс? Æмæ уæд нæ 
тæрсыс, куы байрæджы кæнай, уымæй? 
Мурат ын дзуапп нæ радта... 
Иуизæр Зауырбег драмон къорды репетицийæ æмдзæрæнмæ куы 
’рбаздæхт, уæд студенттæн фехъусын кодта, тагъд институты клу- 
бы спектакль «Чермен» кæй æвдисдзысты, уый. 
Зауырбег-иу хатгай Таймураз æмæ Муратæн касти пьесæйæ хи- 
155 

цæн скъуыддзæгтæ. Лæппуты зæрдæмæ тынг цыдысты Чермены 
монологтæ æмæ та йын сæ-иу ногæй бакæсын кодтой. 
- Артисты курдиат дæм ис, — æппæлыдысты дзы уыдон. 
- Цæй, Тæбæхсæуты Бало уын куы фестадтæн,- æфсæрмхуы- 
зæй дзырдта Зауырбег. 
- Ды дæр уыйау сценæ куы равзæрстаис, уæд дæ, чи зоны æмæ 
ахæм артист рауадаид. 
- Кæд мæм æцæгдæр ахæм курдиатæй исты ис, уæд мæ уый 
скъолайы дæр бахъæудзæн, - загъта-иу Зауырбег. - Ахуыргæнæг 
хъуамæ актеры миниуджытæй хайджын уа... 
Спектакль фенынмæ уыйас адæм æрбацыд, æмæ дзы бирæтæн 
бынæттæ дæр не сфаг ис æмæ къулы рæбын лæууыдысты. 
Уалынмæ сабыргай æмбæрзæн байгом æмæ разындысты урс- 
сæр хæхтæ. Театрдзаутæ æваст нымдзæгъд кодтой, Чермены куы 
ауыдтой, уæд. 
Таймураз Зауырбеджы нал базыдта: ууыл уыдис цыбыр куы- 
рæт, йæ сæрыл - урс нымæтхуд, йæ къæхтыл - зæнгæйттæ. Йæ 
цæсгом дæр бынтон фендæрхуызон. Æвæццæгæн ыл рихитæ кæй 
уыд, уый тыххæй. Фæлæ фæсусгомау хъæлæсæй дзурын куы рай- 
дыдта, уæд ма йын цы базонын хъуыд, æмæ Таймураз сусæгæй За- 
риффæйы хъусы бадзырдта: 
- Уый Зауырбег у, Зауырбег. 
- Базыдтон æй, - цæмæндæр уынгæг хъæлæсæй дзуапп радта чызг. 
Пьесæйы архайд куыд цыди, афтæ йæм адæм ноджы цымыдис- 
дæрæй кастысты. Фæстагмæ Зариффæ йæ цæссыг нал урæдта, æмæ 
Мурат хæлæггæнæгау сабыргай сдзырдта: «Уарзондзинад дзы ахæм 
куынæ уа!» 
Спектакль фæци. Адæм афтæ тыхджын æмдзæгьд кодтой хæдахуыр 
актертæн, æмæ та сæ-иу ногæй æмæ ногæй сценæмæ рахуыдтой. 
Зауырбегæн йæ цæстытæ фырцинæй æрттывтой... 
- Раст цыма æцæг театры уыдтæн, афтæ мæм фæкаст, — æппæ- 
лыди чызджытæн Дзирæ, æмæ йын Зариффæ æнæнхъæлæджы æнæ- 
дзургæйæ ахъæбыс кодта. Дзирæ йæм дисгæнгæ бакаст... 
* * * 
Институты кæсæндоны Таймураз алыхатт дæр иу ран бадын 
уарзта, æмæ йын-иу фæхъыг, исчи-иу лекциты фæстæ йæ бынатмæ 
куы фæразæй, уæд. Фæлæ йын иурæстæг цавæрдæр æнæзонгæ сту- 
дент йæ бынатмæ фæцахуыр. «Æвæццæгæн, институты фæсаууонмæ 
чи ахуыр кæны, уыдонæй у, æндæра афтæ раджы кæсæндонмæ куыд 
æрбахæццæ вæййы?» — йæхинымæр хъуыды кодта Таймураз æмæ 
та-иу бар-æнæбары æндæр бынат æрцахста. 
Таймураз-иу æнхъæлмæ каст, æнæзонгæ студент ын йæ бынат 
кæд суæгъд кæндзæн, уымæ, фæлæ - дзæгъæлы: лæппу-иу суанг 
изæрмæ йæ куыст нæ уагъта. «Цымæ, хæргæ дæр нæ фæкæны æви 
цы?» - хатгай йæм-иу рамæсты ис Таймураз. 
Фæстагмæ æнæзонгæ студент бафиппайдта, Таймураз дæр ин- 
нæтæй хъауджыдæр кæсæндоны фылдæр кæй бафæстиат вæййы, 
156 

уый, æмæ иуизæр сæ чингуытæ фæстæмæ куы лæвæрдтой, уæд æй 
æнæнхъæлæджы афарста: 
- Ды дæр литературон факультеты ахуыр кæныс? 
- Цæмæй йæ базыдтай? - дисхуызæй йæм бакасти Таймураз. 
- Уæдæ студенттæй алыбон дæуау Толстойы уацмыстæ чи хъуа- 
мæ кæса? 
- Цæй, базонгæ уæм, - лæппу йæм йæ къух бадаргь кодта. - 
Роман Савченко... Дæн мæздæггаг... Ахуыр кæнын литературон 
факультеты фæсаууонмæ... 
- Мæн та хонынц Таймураз. Тагъд хъуамæ фæуон институт, — 
лæппуйы къух исгæйæ, дзуапп радта Таймураз æмæ йæхинымæр 
бадис кодта, куыд зæрдæхæлар у, зæгьгæ. 
- Дæ бонæй уай, тагьд йæ фыдыбæттæ кæмæн ахицæн уыдзысты, 
- хæлæгтæнæгау сдзырдта Роман. — Мæн та нырма цас ахæцын хъæуы... 
- Тыхсгæ ма кæн, — къухæй йын йæ уæхск æркъуырдта Тайму- 
раз, — ахуыры азтæ куыд атæхдзысты, уый æмбаргæ дæр нæ бакæн- 
дзынæ. 
- Чи зоны, æцæгдæр афтæ рауайа, — йæ сæр батылдта Роман. - 
Фæлæ уал мæ ныртæккæ литературæйы теорийæ экзамен раттыны 
сагьæс иу минут дæр уæгьд нæ уадзы... Корзуны тынг тызмæг ахуыр- 
гæнæг хонынц. Экзаменæй, дам, бирæты фæстæмæ рарвиты, фаг 
зонындзинæдтæ уæм нæй, зæгьгæ. 
- Раст у уый... Нæ курсы студенттæй дæр æм кæйдæрты дыккаг 
хатт цæуын бахъуыд, - загъта Таймураз æмæ, лæппу кæй фенкъард, 
уый куы бамбæрста, уæд æй сабыртæ кæныныл фæци: - Ма тыхс, 
мæнæн нырма мæ лекцитæ мæхимæ сты. Æз уал дæм сæ ратдзы- 
нæн. Кæд ма дæ истæмæй ме ’ххуыс бахъæуа, уæд, табуафси... 
- Бузныг, - зæрдæбынæй сдзырдта Роман... 
Уыцы бонæй фæстæмæ дыууæ лæппуйы бахæлар сты. Роман 
Зауырбег æмæ Мураты зæрдæмæ дæр фæцыд æмæ сын-иу æхсызгон 
уыд, сæхимæ-иу æй Таймуразимæ бадгæйæ куы баййæфтой, уæд. 
- Мæ лæвар репетитормæ та æрбауадтæн, — хъазгæйæ-иу загь- 
та Роман... 
- Дæ лекциты руаджы тынг хорз бæрæггæнæн райстон, — иубон 
Таймуразæн цингæнгæйæ фехъусын кодта Роман. - Корзун ма мæ 
иннæ студенттæн æппæлгæ дæр ракодта. 
- Ды та дзы тæрсгæ кодтай, - бафиппайдта Таймураз. 
- Æмæ дзы куыд нæ тарстаин, рæстæмбис бæрæггæнæн райсын 
дæр, дам, æм зын куы у, уæд? 
- Корзун йæ предмет бирæ уарзы æмæ архайы, студенттæ йын 
æй хуыздæр куыд зоной, ууыл. 
- Æвæццæгæн, æцæгдæр афтæ у, — йемæ сразы ис Роман, стæй 
уæд афтæ бакодта: - Искуы кафейы куы абадиккам, уæд дæм куыд 
фæкæсид? Нæхимæ мын фæндагмæ цы ’хца радтой, уыдонæй ма 
мæм цыдæр капеччытæ зайы, æмæ сæ схардз кæнæм. Мæ экзамен- 
тæн сæ зындæрæй дæ руаджы куы фервæзтæн... 
- Бузныг, Роман, фæлæ абон хъæумæ цæуын, мæ мады бабæ- 
рæг кæнон... 
157 

- Æмæ уæд мæн демæ нæ кæныс? - фæцырд æм ис лæппу. - 
Уæ хъæу æмбисонды рæсугьд у, зæгъгæ, мын куы дзырдтат. 
Таймураз исдуг фæхъус. Романæн йæ мад æмæ йæ фыд ахуыр- 
гæнджытæй куыстой, æмæ тарсти, хъæуккаг ирон мæгуыр хæдзар 
йæ зæрдæмæ куынæ фæцæуа, уымæй. 
- Беслæныхъæуæй нæм фистæгæй дзæвгар цæуын хъæуы, æмæ 
куы бафæллайай? — æрæджиау зивæггæнæгау сдзырдта Таймураз. 
- Ау, æмæ мæн дæхицæй лæмæгьдæр хоныс? Æз мæ фыдимæ 
Кæсæджы хæхты дæр ма куы уыдтæн. 
- Уæдæ ма уæд мæнæн æхсызгон дæр уыдзæн, цæуæг æмбал 
мын куы фæуа, уæд... 
Фæндагыл Роман иунæг хатт дæр фæллады кой не скодта, иуда- 
дзыг дæр дзырдта анекдоттæ æмæ сыл йæхæдæг хъæрдæрæй худти. 
Таймураз анекдоттæм хъусын уарзта, фæлæ та сæ-иу уайтагьд фе- 
рох кодта. 
- Æз дзурын æмæ дзурын, ныхасы бар дын нал дæттын, - 
æппынфæстаг хатыркурæгау бафиппайдта Роман. - Ныр та мын 
ды исты радзур. 
Уалынмæ къуыбырты ’хсæнæй разынди сæ хъæу, æмæ Роман 
дисхуызæй йæ бынаты лæугæйæ аззади. 
- Ахæм ма дзы рæсугъд цæрæнбынат уыдзæн! - æрæджиау 
мынæг хъæлæсæй сдзырдта уый, стæй, цыма кæмæдæр тагъд кодта, 
уыйау æваст йæ цыдыл бафтыдта. Таймураз ма йæ тыххæй æййæф- 
та. Фæлæ сæм хъæу æнæхъæнæй куы разынди, уæд сæ дыууæ дæр сæ 
цыд фæсындæгдæр кодтой... 
Дурджынбæрзонды бынмæ, цыма цæргæс йæ базыртæ фæйнæр- 
дæм айтыгьта, уыйау къуыбырты астæу дардыл ахæлиу сты урс чъы- 
рæйцагъд хæдзæрттæ. Сæ алывæрсты - дыргь бæлæстæ. 
Хуры фæстаг тынтæм Таймуразмæ сæ хъæу фæкасти уæлдай 
рæсугъддæр. 
Стыр уынгмæ куы схæццæ сты, уæд сывæллæттæ сæ размæ хъæр- 
гæнгæ разгьордтой: 
~ Таймураз та горæтæй æрцыд! Таймураз та æрцыд! 
~ Цы зæгъынц, цы? - Таймуразы афарста Роман. 
- Цин мыл кæнынц, — худгæйæ йын дзуапп радта Таймураз, 
стæй уæд йæ хызынæй аслам къафетты тыхтон фелвæста æмæ сæ 
сывæллæттæн уарыныл фæци... 
- Ай дын кæй дзæбæх лæппу у? — Таймураз Романимæ сæ 
кæртмæ куы бахызти, уæд æй цымыдисæй афарста Бадинæ. 
- Уый дæр нæ институты ахуыр кæны, - дзуапп ын радта Тай- 
мураз. — Мæздæггаг у. 
- Æгас нæм цу, æгас! — уазæгыл бацин кодта Бадинæ. 
- Уый ирон нæу, Бади, æмæ дæ не ’мбары, уырыссагау æм 
дзур, — йæ мадмæ бахудти Таймураз. 
- Æгæр хорз дæр ма мæ ’мбары, - худгæйæ загьта мад. - Уæдæ 
мын цæмæн ахъæбыс кодта? 
- Цæй, уæдæ дын уæд ныр та æз ахъæбыс кæнон... - уыцы 
158 

ныхæстимæ Таймураз иннæ хæттытау Бадинæйы йæ хъæбысы ро- 
гæн хæрдмæ фелвæста... 
Кæд Бадинæ уырыссагау нæ зыдта, Роман та - иронау, уæддæр 
уайтагъд кæрæдзийы сæ цæстæнгасæй бамбæрстой æмæ, цыма ра- 
гæй дæр зонгæ уыдысты, уыйау æнæнхъæлæджы балымæн сты. Æниу 
Романæн уый зын нæ уыд: фыццаг хатт-иу кæимæ базонгæ, уыимæ- 
иу уайтагъд схæлар. Романы хуызæн æргомзæрдæ чи уыд, ахæмтæм 
Таймураз æдзухдæр хæлæг кодта. Æвæццæгæн, йæхи йын сабыр æмæ 
мадзура кæй хуыдтой, уымæн. 
Романы æрбацыдыл сахат дæр нæма рацыди, афтæмæй Бади- 
нæйæн цæмæй нал аххуыс кодта, уый нал баззад: йæ бæсты кæртæй 
саст сугтæ æрбадавта, пецы арт бандзæрста, фæнык æддæмæ ахаста. 
Таймуразмæ ма хардзау дæр фæкаст, куыстытæй уымæ кæй ницы- 
уал хаудта, уый, фæлæ дзургæ ницы скодта. 
- Дæ мад дæр мæ мады хуызæн зæрдæхæлар у, - Таймуразæн 
Бадинæйы ’рдæм ацамонгæйæ, загьта Роман. 
- Цы зæгъы, цы? ~ сусæгæй Таймуразы афарста Бадинæ. 
- Дæ мад, дам, мæ мады хуызæн зæрдæхæлар у, - Романы ны- 
хæстæ йын ратæлмац кодта лæппу. 
- Мадæлтæ иууылдæр зæрдæхæлар вæййынц, - загъта Бадинæ. 
- Хъæбулæй адджындæр та ныййарæгæн чи у? 
Таймуразы зæгъын фæндыд, мадæлтæ дæр се ’ппæт иухуызон 
нæ вæййынц, зæгъгæ, фæлæ йæхи баурæдта... 
Горæтмæ ацæуыны размæ Таймуразы бафæндыд Романимæ 
Луизæ Ивановнæйы бабæрæг кæнын. Роман куы фехъуыста, Луизæ 
Ивановнæ Уæрæсейы сгуыхт ахуыргæнæджы ном хæссы, æмæ йын 
ноджы йæ хорз куысты тыххæй Ленины орден радтой, уый, уæд 
бынтондæр сцымыдис. 
- Мæ мад æмæ мæ фыдæн куы дзурон, ирон хъæуы ахæм хъуыст- 
гонд ахуыргæнæгимæ базонгæ дæн, зæгьгæ, уæд сын æхсызгон уыдзæн, 
- загъта Роман Таймуразæн. 
Луизæ Ивановнæйы лæппутæ баййæфтой хуысгæ рынчынæй, 
фæлæ сыл уый уæддæр тынг бацин кодта, стæй сæ уæд сæ ахуырæй 
фæрсынтыл фæци. 
- Хорз у, нæ хъæуы скъола каст чи фæци, уыцы ирон лæппу 
мæ бæсты сывæллæттæн уырыссаг æвзаг кæй амондзæн, уый, - Тай- 
муразы ’рдæм кæсгæйæ, бахудти Луизæ Ивановнæ. 
Лæппуты ма фæндыд абадын, фæлæ уæдмæ дуарæй мидæмæ йæ 
сæр æрбадардта Луизæ Ивановнæйы чызг Терезæ æмæ, уазджытæй 
хатыр ракургæйæ, йæ мадæн загъта: 
- Мамæ, дæ хос нуазыны рæстæг æрцыд. 
Таймураз æмæ Роман сæ бынæттæй фестадысты. 
- Уыныс, дæ ахуыргæнæг цы уавæрмæ ’рцыд, уый, — Тайму- 
размæ хъæрзгæйæ сдзырдта Луизæ Ивановнæ. - Тагьддæр фæу дæ 
ахуыр æмæ мæ раив... 
Таймуразæн йæ зæрдæ ’рбауынгæг. Тагъд рæстæджы сæнæниз 
у, зæгъгæ, йын раарфæ кодтой æмæ рацыдысты. 
159 

Таймуразмæ æнæнхъæлæджы фæдзырдтой деканатмæ æмæ йын 
фехъусын кодтой, Мæскуыйæ, дам, стыр ахуыргонд лæг ссыд æмæ 
дæ ахсджиаг ныхасмæ агуры. Таймураз дисы бацыд, уæдæ мæ цы 
кæны, зæгъгæ. Фысымуат «Терчы» ссардта, уазæг цы номыры æрæн- 
цад, уый, æмæ йын уæздан йæ дуар бахоста. 
- Мидæмæ! - райхъуысти йæм нæлгоймаджы фæлмæн хъæлæс. 
Таймураз хъавгæ дуарыл бахæцыд. Стъолы уæлхъус бадти ацæргæ 
кæсæнцæстджын лæг. Таймураз бахизæны раз лæугæйæ афæстиат. 
- Хæстæгдæр рацу, - бахудти йæм лæг æмæ йæ фыссæнгарз 
стъолыл æрæвæрдта. 
Таймураз фæныфсджындæр. Уазæгæн салам радта, æмæ йын 
уый йæ къухæй кæдæм ацамыдта, уым диваныл æрбадти. 
- Æз профессор Сухотин дæн, кусын Мæскуыйы наукæты Ака- 
демийы, - дзурын райдыдта лæг. - Ардæм ссыдтæн, ацы аз Цæгат 
Ирыстоны педагогон институт каст чи фæуыдзæн, уыцы студент- 
тæй нæ аспирантурæмæ искæй цæмæй райсæм, уый тыххæй. Дæуæй 
мын æппæлынц. Зæгъынцдынг хорз ахуыр кæныс, зæгъгæ... 
Таймуразæн æвиппайды йæ зæрдæйы гуыпп-гуыпп ссыди. 
- Кæд дæ æвзаджы зонадон кусæг суæвын фæнды, уæд - табу- 
афси, рацу махмæ, - дарддæр дзырдта Сухотин. 
Таймуразмæ афтæ каст, цыма раст фын уыны. Исдуг фырци- 
нæй лæджы ныхæстæ дæр дзæбæх нал æмбæрста. 
Хъусæй куы лæууыд, уæд та йæ профессор бафарста: 
- Æви уал дæ зæрды раздæр кусынмæ ацæуын ис? 
- Нæ, нæ, æз мæ ахуыр дарддæр ахæццæ кæнынмæ тынг бæл- 
лын, - тагъд-тагьд сдзырдта Таймураз æмæ ма цæмæндæр йæ бы- 
натæй дæр фестад. 
Профессор та йæ мидбылты бахудт, стæй уæд разыхуызæй загьта: 
- Хорз уæдæ. Куыддæр диплом райсай, афтæ-иу дæ гæххæт- 
тытæ цæттæ кæнын райдай, цæмæй дын афойнадыл аспирантурæ- 
йыл сæмбæлой... 
Таймураз фысымуаты къæсæрæй дæр нæма рахызт, афтæ уай- 
тагьд сагъæстыл фæци: цы зæгъдзæн Бади, дарддæр æм ахуыр кæ- 
ныны зонд кæй æрцыд, уый тыххæй, куыд цæрдзæн йæ мад иунæ- 
гæй; кæм ссардзæн æхца фæндаггаг?.. 
Институты йыл цымыдисæй амбырд сты студенттæ æмæ йыл 
алырдыгæй фæрстытæ ныккалдтой: 
- Цæмæн дæм фæдзырдта профессор, цæмæн? 
- Цы дын загьта? 
- Цы хъуыддаджы тыххæй ссыд Дзæуджыхъæумæ? 
Таймураз сын дзуапп раттынмæ нал арæхст. 
- Чысыл-ма йæ сулæфын бауадзут! - йæ къух хæрдмæ фелвæ- 
ста Дзирæ. - Фæрстыты бын æй куы фæкодтат... 
Таймураз сын цыбырæй радзырдта, хъуыддаг цæй мидæг уыдис, 
уый, æмæ та студенттæ æмхуызонæй схор-хор кодтой: 
- Æмæ уæд фырцинæй хæрдмæ цæуылнæ хауыс? 
- Ничи йæм кæы? Куыд æнцад лæууы! 
160 

- Æз йæ бынаты мæхи æппæтæй амондджындæрыл нымаин. 
- Æз уын рагæй дæр дзырдтон, Таймураз наукон кусæг суы- 
дзæн, зæгьгæ, - уынæр чысыл куы фæсабыр, уæд хъæрæй бафип- 
пайдта Дзирæ. 
- Цæй, рагацау цæуыл сдиссаг стут? Кæд сырх диплом нæ райс- 
дзæн æмæ йæ Мæскуымæ нæ арвитдзысты, уæд та? - чызджыты 
дисхуызæй афарста Болат. 
- Цыма та йæм хæлæг кæныс, афтæ мæм кæсы, - уайтагъд ын 
худгæйæ дзуапп радта Дзирæ. 
- Ды та дзы куынæ зæгьай! - йæхи йæм фæтар кодта Болат 
æмæ йæхимидæг хъуырхъуыргæнгæйæ иуварс ацыд... 
Мурат æмæ Зауырбег тынг бацин кодтой, Таймураз аспиранту- 
рæмæ кæй цæудзæн, ууыл. 
- Ахæм амонд бирæтæм нæ хауы, — дзырдтой уыдон. - Цы- 
фæндыйæ дæр дын Мæскуымæ æнæ ацæугæ нæй. 
- Æмæ уæд ды та? - афарста Таймураз Мураты. 
- Мæн Скитский ардыгæй никæдæм ауадздзæн - нæхи аспи- 
рантурæмæ бацæудзынæн... 
Таймураз тарсти, Бадинæ йын йæ мæгуыры хъарджытæ кæ- 
нынмæ куы фæуа, уымæй, фæлæ йын уый фидарæй загьта: 
- Дæ фыд тынг бæллыд, ахуыргонд цæмæй суай, уымæ. Æз дæр 
мæхи амондджыныл нымайдзынæн, нæ хъæуæн кад чи скæндзæн, 
ахæм лæг дæ куы рауайа, уæд. 
- Æмæ фæндаггаг æхца та кæм самал кæнæм? - тыхстхуызæй 
йæ афарста Таймураз. 
- Искæмæй уал æфстау райсдзыстæм, æмæ сæ æз сындæггай 
фиддзынæн. 
- Цæй, уæд та ацы аз лæууин... 
- Нæ, нæ, æз мæрдты дыккаг мард кæндзынæн, дæ фæндагæй 
куы фæкъуылымпы уай, уæд, - цæхгæр алыг кодта мад... 
* * * 
Таймураз Мæскуымæ цæудзæн, зæгъгæ, институтыл куы айхъуы- 
сти, уæдæй фæстæмæ йæм Болат нал дзырдта. «Цымæ йын уыйас 
цы кодтон?» - арæх-иу афарста лæппу йæхи, фæлæ йæ фарстæн йæ 
бон дзуапп раттын нæ уыд. 
Хабар уайтагъд хъæумæ дæр æрхæццæ, æмæ та Косерханæн йе 
’взаг феуæгьд - Таймуразы фыдгой кæнынæй нал æфсæст. 
- Чи у Таймураз? Болатиккæй хъауджыдæр кæм фесгуыхт? - 
алыран мæстыйæ дзырдта уый. - Æви мын йæ фыд дæр стыр ахуыр- 
гонд уыд? Уæдæмæ, иуæй-иуæн, ницы уæвгæйæ, æнæнхъæлæджы 
йæ хъул сах абады... 
9-æм Майы агъоммæ, йæ фыд хæсты кæмæн байсæфт, уыцы 
студенттæн институт сфæнд кодта æхцайæ чысыл феххуыс кæнын. 
- Æгайтма нæ хицауадмæ ахæм хъуыды фæзынд, - æмдзæрæны 
разыйæ дзырдта Зауырбег. — Сидзæрæй чи баззад, уыдонæн æхсыз- 
гон уыдзæн, кæй сæ нæ рох кæнынц, уый. 
Уыцы бон та æнæнхъæлæджы æмдзæрæнмæ æрбацыд Болат дæр. 
11 Сæбæтхьуаты Рама.таи 
161 

Лæппутæ дарддæр сæ ныхас кодтой бæрæгбоны фæдыл. 
- Хорз у, Таймураз дæр, йæ фыд хæстæй кæмæн нал раздæхт, 
уыцы студентты хыгъдмæ кæй бахауд, уый, - загъта Мурат. 
- Æмæ Таймуразы та уыцы хыгъдмæ куыд бахастой? - бахудти 
Болат. - Кæд йæ фыд немыцмæ балыгъди, уæд та? 
- Уый та куыд?! - йæ бынатæй фæгæпп ласта Мурат. - Цытæ 
лæхурыс?! 
- Ау, уæдæ, хæсты æнæбæрæгæй фесæфт, зæгъгæ, ахæм гæххæтт 
кæй тыххæй ссыди, уыдон се ’ппæт Фыдыбæстæйы сæраппонд сæ 
туг ныккалдтой?.. - Болат Таймуразы ’рдæм былысчъилæй бакаст, 
фæлæ йæ бон дарддæр зæгъын ницыма баци, афтæ йын уый æвип- 
пайды тымбылкъухæй йæ фындз ныццавта. Уадидæгæн йæ фындзы 
туг йæ урс-урсид хæдоныл æркалди. 
- Кæс-ма ацы дезертиры фыртмæ! - фæхъæр кодта Таймураз 
æмæ та йæ хъавыди ногæй ныццæвынмæ, фæлæ йæ Зауырбег афой- 
надыл фæурæдта. 
- Дæхи цъысымы ма тъысс, - сабыргай сдзырдта уый. 
- Æз ын, æцæг цъысым цы у, уый фенын кæндзынæн! - йæ туг 
сæрфгæйæ, кæуынхъæлæсæй бартхъирæн кодта Болат æмæ æддæр- 
дæм фæраст. Бæрæг дæм уыдзæн дезертиры тыххæй дæр!.. 
Уынæрмæ уайтагъд чызджытæ ’рбакалдысты. 
- Цы хабар у?! Цы ’рцыд?! - тарстхуызæй лæппуты фарста Дзирæ. 
Таймураз хуыздзыдæй лæууыди рудзынджы раз. 
- Болат йæ фындзыл хæцгæ кæдæм фезгъоры? — ногæй та афар- 
ста Дзирæ. 
- Æвæццæгæн, дохтырæй справкæ райсынмæ, - се ’ппæты бæ- 
сты дæр ын дзуапп радта Мурат, стæй сын уæд, хъуыддаг цæй ми- 
дæг уыдис, уый радзырдта. 
Дур цады куы ныппарай æмæ доны сæрмæ уылæнты зиллæч- 
чытæ фæйнæрдæм куыд ацæуой, афтæ уайтагъд институтыл ахæ- 
лиу, Таймураз Болаты куыд ныццавта, уыцы хабар. 
- Ахæм сабыр лæппу йæ хъæуккагмæ йæ къух куыд систа? — 
дис кодтой, Таймуразы хорз чи зыдта, уыцы студенттæ. 
Кæд сæ курсы бирæтæ Болаты нæ уарзтой, уæддæр иуæй-иутæ 
Таймуразы аххосджыныл банымадтой, йæ маст бауромын кæй нæ 
бафæрæзта, уый тыххæй. 
- Æз та уæдæ Таймуразы фарс дæн, — фидарæй загъта Дзирæ. 
— Ахæм æвирхъау æфхæрд йæ уæлæ кæй нæ ныууагъта, уымæй тынг 
хорз бакодта. 
- Институтæй йæ куы атæрой? — сагъæсхуызæй сдзырдта Ра- 
димæ. — Болатæн йæ хæстæг оргæнты куы кусы... 
- Æмæ уæд мах æнцад баддзыстæм? - цæхгæр æм фæзылди 
Дзирæ. — Хъуыддаг куыд æрцыд, уый хицауадæн радзурдзыстæм, 
æмæ Болатæн йæхи дæр ма аххосджын фæкæндзысты... 
Таймуразмæ фыццаг фæдзырдтой деканатмæ, стæй та факуль- 
теты фæскомцæдисы комитетмæ. Фарстой йæ, Болаты цæй тыххæй 
ныццавтай, зæгъгæ, фæлæ сын уый ницы схъæр кодта - нæ йæ 
фæндыд йæ фыды кой кæнын. 
162 

Мурат æмæ Зауырбег куы фехъуыстой, Таймуразы институтæй 
тæрынмæ хъавынц, зæгъгæ, уæд Дзирæимæ факультеты деканмæ 
бацыдысты. 
- Таймураз ницы аххосджын у! - загъта фидарæй Дзирæ. - 
Уый бынаты Болатмæ æндæр исчи дæр йæхи нæ баурæдтаид... 
~ Уый та куыд? - бынæй йæм хæрдмæ йæ кæсæнцæстыты сæр- 
ты дисхуызæй скасти декан. -Ды дæр æгъдаухалæджы фарс дæ? 
- Раст зæгъы Дзирæ, раст. Таймураз аххосджын нæу, - загъта 
Мурат дæр. — Мах Зауырбегимæ Болат æмæ Таймуразы раз уыдыс- 
тæм æмæ зонæм, хъуыддаг куыд рауад, уый... 
- Цæйут-ма уæдæ, æмдзæрæны цы ’рцыди, уый мын бæлвырд- 
дæр радзурут... 
Мурат Зауырбеджы ’рдæм бакаст, ома ды уал райдай, зæгьгæ. 
Æвæццæгæн, тарсти, мæстыйæ йæ дзыхæй исты уæлдай ныхас куы 
схауа, уымæй. 
Зауырбег хабар кæрæй-кæронмæ æнцадæй куы радзырдта, уæд 
декан йæ кæсæнцæстытæ фелвæста æмæ сæ æнæнхъæлæджы æвип- 
пайды стъолмæ æрæппæрста. Чысыл ма бахъæуа, ма йын асæттой! 
- Хорз ахуыргæнджытæ цæттæ кæнæм! - мæстыйæ сдзырдта 
æмæ исдуг хъусæй абадт, стæй загьта: 
- Чысыл байрæджы кодтат. Болаты хæстæджытæ хъаст суанг 
институты директормæ бахастой. Домынц, цæмæй Таймураз инсти- 
тутæй тард æрцæуа, кæннод, дам, ыл судмæ бадæтдзыстæм. Уæлдай 
тынгдæр æртхъирæнтæ кæны, оргæнты сын чи кусы, уыцы хæстæг... 
- Мах æй атæрын нæ бауадздзыстæм! - фæхъæр кодта Дзирæ 
æмæ фырадæргæй йæ къух йæ дзыхыл авæрдта. - Æз ... æз нæ кур- 
сы студентты се ’ппæты дæр директормæ бакæндзынæн. Уадз æмæ 
йын радзурой, Болат цавæр студент у, уый... 
Чызг ма хъавыди ноджыдæр цыдæр зæгьынмæ, фæлæ йæ кæуын 
нал баурæдта æмæ дуары æдд^ фæци. 
- Басабыр æй кæнут, - загьта декан лæппутæн. - Мæ бон 
цæмæй уа, уымæй архайдзынæн, цæмæй уе ’мбал йæ ахуырæй ма 
фæхауа. 
Кæрты Дзирæ æнхъæлмæ касти Мурат æмæ Зауырбеджы ра- 
цыдмæ æмæ сæ куыддæр ауыдта, афтæ сæ цымыдисæй афарста: 
- Цы ма уын загъта декан? 
- Хъуыддаг йæхимæ райста. Зæрдæ нын бавæрдта, Таймураз 
институты кæй баззайдзæн, уымæй. 
- Цы хорз у! Æз та йæ разы сывæллоны хуызæн скуыдтон. Хæрзаг 
мыл сымах зæрдæ дæр фæхудти, - Дзирæ æфсæрмхуызæй йæ сæр 
дæлæмæ ’руагьта. 
- Цæмæн зæгъыс? - Мурат æм дисхуызæй бакаст. - Мах сæ- 
рыл дæр исчи афтæ куы рахæцид! 
Муратæн æвиппайды йæ цæсгом куыд фæсырх, уый бафиппай- 
гæйæ, Зауырбег худгæйæ сдзырдта: 
- Ацы хатт та Болаты дæндæгтæм тымбылкъухæй мах базилдзы- 
стæм, æмæ уæд нæ дыууæйæн дæр Дзирæ сæрылхæцæг фæуыдзæн... 
163 

* * * 
Темыр æмæ Барысби куы фехъуыстой, Таймураз Болаты ныц- 
цавта, зæгъгæ, уæд сæ фыццаг нæ уырныдта. 
- Таймуразы хуызæн уæздан æмæ хæларзæрдæ лæппу афтæ куыд 
хъуамæ бакодтаид, - дис кодтой дыууæйæ дæр. 
Фæлæ фæстæдæр куы базыдтой, æмдзæрæны лæппуты ’хсæн цы 
’рцыди, уый, уæд уайтагьддæр Таймуразы фарс фесты. 
- Куыд бауæндыд Болат, хæсты æнæсæрбæрæгæй чи фесæфт, 
уыдоныл цъыф калын?! - йæ маст нал урæдта Темыр. - Ныр иумæ- 
йаг ингæнты æнæномæй цы бирæ салдæтты баныгæдтой, уыдон се 
’ппæт дæр немыцмæ балыгъдысты?! 
Темыр бынтон смæсты, Таймуразы институтæй атæрынмæ хъа- 
вынц, зæгьгæ, куы фехъуыста, уæд. 
- Уымæн æруадзæн нæй! - загьта фидарæй лæппу. - Цы ’рцы- 
ди, уым аххос фыццагдæр Болатмæ хауы. 
Темыр æмæ Барысби нæ зыдтой, Дзирæитæ цалдæр боны размæ 
Таймуразы тыххæй деканмæ кæй уыдысты, уый, æмæ уыдон дæр 
раздæр хъавыдысты деканатмæ бацæуынмæ. Фæлæ, хъуыддаг ди- 
ректорæй аразгæ у, уый куы базыдтой, уæд сæ ных сарæзтой уымæ. 
Темыр директорæн биноныгæй радзырдта, æмдзæрæны хыл цæй 
тыххæй рауад, уый. 
- Цы ’рцыди, уым Таймураз аххосджын нæу, - йæ ныхасмæ ма 
фæстагмæ бафтыдта Темыр. 
- Таймураз у нæ курсы хуыздæр студенттæй иу. Уымæ гæсгæ 
йæ институтæй атæрын раст нæ уыдзæн, — загъта Барысби дæр. 
- Сымах уæхæдæг хæсты уыдыстут, æмæ æз æмбарын, куыд 
зын уын у Болаты æвзæр ми, уый, фæлæ йæ уæддæр ныццæвын нæ 
хъуыд. Ныр йæ хæстæджытæ домынц, цæмæй йæ институтæй атæ- 
рæм, - æнкъардæй сдзырдта директор. 
- Ау, æмæ сæм байхъусдзыстут?! — Темыр æнæбары йæ бына- 
тæй тарстхуызæй фестад. 
- Нæ! — йæ сæр батылдта директор. - Уæ хорз студенты уын 
йæ ахуырæй фæхауын кæнын нæ бауадздзынæн! 
- Бузныг! - æмдзыхæй сдзырдтой Темыр æмæ Барысби, æмæ 
сæ цæсгæмттæ фæрухс сты... 
Къуырийы бæрц Болаты лекциты ничиуал федта. Æвæццæгæн, 
æнхъæлмæ каст, Таймуразы институтæй кæд атæрдзысты, уымæ. 
- Цымæ, йæ хæстæджытæм кæдмæ баддзæн? - дис кодтой бирæтæ. 
~ Кæд йæхимæ хонджытæ агуры? 
- Махæй йæм ничи бацæудзæн. 
- Уæд та йæм йæ зонгæ чызджытæй искæйты арвитæм. 
- Æмæ сæ кæм агурæм? 
- Парчы, æндæр кæм...— алырдыгæй хъуысти студентты худын. 
Фæлæ иубон Болат, йæ былыл чысыл бинты гæбаз ныхæст, 
афтæмæй йæхæдæг æнæ хонæгæй фæзынди институтмæ. Лæппу, 
цыма ницы ’рцыд, уыйау афæлвæрдта чызджытимæ хъазæн ныхæстæ 
кæнын, фæлæ йæм дзы иу дæр йе ’ргом куынæ раздæхта, уæд тæр- 
гайхуызæй йæ бынаты æрбадт. 
164 

Чысыл фæстæдæр студенттæн фехъусын кодтой, фæссихор сын 
иумæйаг æмбырд кæй уыдзæн. Курсæй ничима зыдта, æмбырды 
цæуыл дзурдзысты, уый. Болат цæмæндæр рагацау ацæуынæввонгæй 
дуары ’рдæм йæхи байста, фæлæ йæ Дзирæ афойнадыл фæурæдта. 
- Хъуамæ абон студенттæ иууылдæр æмбырды уой, - загъта 
уый фидарæй, æмæ Болат æнæбары йæ бынатмæ баздæхт. 
Æмбырд байгом кодта факультеты декан. 
- Сомбон хъомылгæнæджы куыст чи кæндзæн, уыдонæн се 
тьдауыл дзурын кæмæдæрты раст нæ фæкæсдзæн, фæлæ нын æндæр 
гæнæн нæй, - райдыдта уый йæ ныхас. 
Таймураз уайтагъддæр бамбæрста, декан цæуыл дзурдзæн, уый, 
æмæ аххосджынхуызæй йæ сæр дæлæмæ ’руагъта. Фæлæ Болат йæ 
цæст дæр не ’рныкъуылдта, афтæмæй комкоммæ касти деканы цæс- 
гоммæ. 
- Нæ факультеты нæ, фæлæ ма суанг нæ институты дæр фыц- 
цаг хатт æрцыд ахæм хабар, - дзырдта дарддæр декан... 
Студенттæ-иу æфхæрæн цæстæнгасæй бакастысты Болаты ’рдæм, 
фæлæ сæ уый йæхи нæуынæг кодта. 
Декан дзырд куы фæци, уæд ныхасы бар райста Темыр. Уый 
радзырдта, хæсты рæстæджы салдæттæ кæрæдзиуыл куыд иузæрди- 
он уыдысты, æмбалы тыххæй мæлæтмæ куыд цыдысты, бирæтæ дзы 
бомбæтæ æмæ сармадзанты нæмгуыты бын æнæсæрбæрæгæй куыд 
сæфтысты, ууыл. Уыцы рæстæг Болат йæхи куыдфæндыхуызæй ру- 
дзынджы ’рдæм кæсæг скодта. Уый бафиппайгæйæ, Темыр æвип- 
пайды æрбамæсты æмæ хъæрæй загъта: 
- Аххосджын æрмæстдæр Болат у. Мæнмæ гæсгæ, хæсты рæс- 
тæджы ахæм адæймагимæ сгарæгæй ацæуын дæр тæссаг уыд... 
Темыры фæстæ ма радзырдтой Барысби, Зауырбег æмæ Дзирæ. 
Уыдон дæр, цы ’рцыди, уымæй зылын кодтой æрмæст Болаты. Курсы 
студенттæй йæ фарс кæй ничи фæуыдзæн, уый куы бамбæрста Бо- 
лат, уæд зивæггæнæгау йæ бынатæй сыстад æмæ аххосджын хъæлæ- 
сы уагæй сдзырдта: 
- Таймураз мæ нæ бамбæрста. Æз... æз хъазгæ кодтон... 
- Цы хъазаг у! - райхъуысти фæсте кæйдæр æлхыскъ ныхас, 
æмæ студенттæ схудтысты... 
Таймураз æфхæрд нæ баййæфта. Хъуыддагмæ бæлвырд куы 
’ркастысты æмæ ноджы, Болатæн йæ ахуыр куыд цæуы, уый куы 
сбæрæг кодтой, уæд ын йæхи зылыныл банымадтой. 
Æмбырды фæстæ, Болатмæ уынджы цы зонгæ чызг æнхъæлмæ 
каст, уымæн мæстыйæ хъаст кодта: 
- Студенттæ иууылдæр мæ ныхмæ фесты. Ам дæ исчи маргæ 
куы кæна, уæддæр дæ сæрыл ничи сдзурдзæн... 
* * * 
Дзирæ фæндон бахаста, цæмæй студенттæ паддзахадон фæлва- 
рæнтæм сæхи иумæ цæттæ кæной. 
- Уый та цавæр колхоз у?! —хъæрæй ныххудти Болат. — Мæхи 
цæттæ кæнынæн ма мæ цæй æмбæлттæ хъæуы? 
165 

Иннæтæн сæ зæрдæмæ фæцыд Дзирæйы фæндон. Уыдонæй би- 
рæтæ ферох кодтой, раздæр цы æрмæг рацыдысты, уый. Иуæй-иутæм 
ма дзы лекцитæ дæр нæ разынд. Уымæ гæсгæ æмбæрстой, ивгьуыд 
æрмæг фæлхатгæнгæйæ сын Темыр, Барысби æмæ Таймураз кæй фех- 
хуыс кæндзысты, уый, æмæ, æцæгдæр, сæхи хорз бацæттæ кодтой 
фæлварæнтæм. Фыццаг фæлварæнæй райстой хорз æмæ тынг хорз 
бæрæггæнæнтæ. Болатæн дæр цыдæр амæлттæй йæ къухы рæстæмбис 
бæрæггæнæн райсын бафтыди æмæ та иннæ хæттытау хъаст нодта: 
— Чидæртæ мыл ахуыргæнджыты сардыдтой, æмæ мæ уыдон 
дæр уæлæмæ скæсын нал уадзынц. 
Алы экзаменмæ дæр Болат цæмæндæр æппæты фæстæ цыди, уымæ 
гæсгæ студенттæ нæ зыдтой, дзуапп куыд фæдæтты, уый. Фæстаг 
экзамен куы лæвæрдтой, уæд диссаджы тæвд бон скодта. Студенттæ 
институтмæ æрбацыдысты рог дарæсы, фæлæ та Болатыл иннæ хæт- 
тытау уыдис зынаргъ костюм æрттиваг галстукимæ. Студенттæй йæ 
экзамен кæмæн ахицæн, уыдон дзыгуырæй лæууыдысты къæлидоры 
æмæ æнхъæлмæ кастысты, къамис сын цы бæрæггæнæнтæ сæвæр- 
дзæн, уымæ. Болат та дзуапп дæттынмæ бацыд æппæты фæстæ. 
Æвæццæгæн, аудиторийы тынг сæнуд, æмæ иузаман къамисы 
уæнгтæй чидæр дуар байгом кодта. Ныр студенттæм хорз зынди, 
Болат дзуапп дæттынмæ йæхи куыд цæттæ кæны, уый. Куы-иу цармæ 
скаст, куы та-иу фыссыныл фæци. 
— Цæттæ нæма дæ? - æрæджиау æй æнæрхъæцæй афарста къа- 
мисы хицау. — Дæ рæстæг раджы куы ахицæн... 
— Цæттæ дæн, цæттæ, - йæ бынатæй цæрдæг фæгæпп ласта 
Болат æмæ тагъд къахдзæфтæй дзуапп дæттынмæ фæраст. 
Лæппу раздæр иу къухæй йæ галстук адзæбæхтæ кодта, стæй уæд, 
йæ гæххæттытæм æркæс-æркæсгæнгæйæ, хъæрæй дзурын райдыдта. 
— Дæ хъæлæс чысыл фæныллæгдæр кæн, - загьта йын къамисы 
хицау, — хъусæй нæ хъуаг ничи у. 
— Хорз... Бамбæрстон дæ...- аххосджынхуызæй сдзырдта Болат 
æмæ йæ иу къухæй йæ ныхы хид асæрфта, стæй та уайтагъд цæмæн- 
дæр хъæрæй дзурыныл фæци... 
— Фыртыхстæй, æвæццæгæн, йæ хъæлæс йæ коммæ нал кæсы, 
- худæнбылæй бафиппайдта Темыр. 
Къамисы уæнгтæй чидæр æппынфæстаг Болатмæ йæхи нал бау- 
рæдта. 
— Иумæйаг ныхæстæ ма кæн, фæлæ, дæ билеты цы фарстатæ 
ис, уыдоныл нын иу-дыууæ дзырды уæддæр зæгъ, — бауайдзæф ын 
кодта уый. 
Болат æвиппайды фæхъус. Исдуг, цы загътаид, уый нал зыдта. 
Тыхстхуызæй æркасти йæ гæххæттытæм, стæй та уæд дзурын рай- 
дыдта, æрмæст фыццаджы хуызæн хъæрæй æмæ уæндонæй нал, фæлæ 
сабырæй, схæц-æрхæцгæнгæйæ. Æвæццæгæн, къамисы хицау бам- 
бæрста, студент сын ногæй кæй ницыуал зæгъдзæн, уый, æмæ йæ 
рарвыста. 
— Мæ хъуыдытæн сæ ахсджиагдæртæм нæма бахæццæ дæн, аф- 
тæмæй мæ дзурын нал бауагътой, — цыма йæхиимæ ныхас кæны, 
166 

уыйау сабыргай хъуыр-хъуыр кодта Болат. - Мæнæн сын рæстæг 
’нал уыд. Æвæццæгæн, сæхимæ тагъд кæнынц. 
Чысыл фæстæдæр студенттæм фæдзырдтой мидæмæ. Къамисы 
хицау сæ базонгæ кодта, сæ зонындзинæдтæн сын цавæр аргь скод- 
гой, уыимæ. Раппæлыдысты Темыр, Барысби, Таймураз, Зауырбег 
æмæ Дзирæйы дзуаппытæй. Болатæн та йæ фæстаг экзаменæй дæр 
сæвæрдтой рæстæмбис бæрæггæнæн. Фæлæ къамисы хицау куы ба- 
фарста, йæ бæрæггæнæныл уæ разы чи нæу, зæгъгæ, уæд Болат ницы 
сдзырдта... 
Таймураз æмæ Зауырбег экзаментæ радтой уырыссаг æвзаг æмæ 
литературон факультеты дæр. Къамисы уæнгтæ тынг раппæлыдыс- 
ты Таймуразæй. Дзырдтой йын, хъуамæ аспирантурæмæ бацæуай 
æмæ дæ ахуыр дарддæр ахæццæ кæнай, зæгьгæ. Иутæн сæ зæрдæмæ 
тынгдæр фæцыдысты йæ дзуаппытæ æвзагæй, иннæтæн та - лите- 
ратурæйæ. Таймураз фыста радзырдтæ æмæ йæм æрæгæй нырмæ 
афтæ кæсын райдыдта, цыма, аспирантурæмæ литературæйы но- 
мыл куы бацæуа, уæд уый растдæр уыдзæн. Мурат æмæ Зауырбег та 
йын йæ гæххæттытæ профессор Сухотинмæ ’рвитын кодтой. Æппын- 
фæстаг, лæппу семæ сразы ис... 
Таймураз æмæ Мурат райстой сырх дипломтæ. Мурат уайтагьд 
йæ гæххæттытæ институты аспирантурæмæ балæвæрдта. Таймураз 
та сæ цæттæ кодта Мæскуымæ ’рвитынмæ. Уæдмæ йын Бадинæ сæ 
хæстæджытыл зылди фæндаггаг агур. 
Таймураз йæ гæххæттытæ куы æрæмбырд кодта, уæд сæ раздæр 
бахаста деканатмæ. Уырдыгæй сæ балæвæрдтой институты дирек- 
тормæ сфидар кæныны тыххæй. Дарддæр сæм хъуамæ æркастаик- 
кой фæскомцæдисы обкомы... 
Таймураз тарсти, йæ гæххæттытæ йын афойнадыл Мæскуымæ 
куынæ арвитой æмæ йын аспирантурæмæ куы байрæджы уа, уымæй. 
«Уæд та уал хъæумæ ацæуон, - горæты æнхъæлмæ кæсынæй 
куы бафæллад, уæд æм фæзынд ахæм хъуыды. - Кæд исты хабар уа, 
уæд мын æй Мурат уырдæм хъусын кæндзæн...» 
- Æхца дын æфстау райстон! -Таймураз сæхимæ куы ’рцыд, 
уæд ын цингæнгæйæ загъта Бадинæ. - Бирæ кæм ис, фæлæ уал дын 
кæд де стипенди райсынмæ сфаг уаид. Хъал цардыл мын куынæ 
сахуыр дæ. 
Таймуразы зæгъын фæндыд, æхца райсыныл æгæр тагъд бакод- 
тай, зæгъгæ, фæлæ мад йæхицæй тынг разы кæй у, уый бафиппай- 
гæйæ, сдзурын ницыуал сфæрæзта. 
Дыууæ къуырийы бæрц фæци Таймураз хъæуы, фæлæ йæм го- 
рæтæй ницы хабар хъуыст. Уæдмæ Мурат аспирантурæмæ фæлва- 
рæнтæ дæттын райдыдта. «Хъуамæ, иу рæстæджы куы дæттой, ас- 
пирантурæмæ фæлварæнтæ уæд мæнмæ Мæскуыйæ ныры онг пис- 
мо цæуылнæ сæрвитынц»? - йæхимидæг дисы бацыд лæппу. Æппын- 
фæстаг сфæнд кодта Дзæуджыхъæуæй Сухотинæн йæхиимæ теле- 
фонæй адзурын. 
167 

Æмæ, Таймураз цæмæй тарсти, уый йыл æрцыд: профессор ын 
загьта, дæ гæххæттытæ дын нæма райстам, зæгъгæ, æмæ, дам, бай- 
рæджы. 
Таймураз фыртыхстæй цы кодтаид, уый нал зыдта. Иуæй, æнæ 
аспирантурæйæ баззад, иннæмæй — æнæ куыстæй. Фæстагмæ йæм 
фæзынди деканмæ бацæуыны зонд. Таймураз куы радзырдта, йæ 
гæххæттытæ йын Мæскуыйы нæ райстой, уый, уæд декан тынг смæ- 
сты ис æмæ сæ уайтагъд агурын райдыдта. Куыд рабæрæг, афтæ- 
мæй уыдон разындысты фаскомцæдисы обкомы секретармæ. 
- Базон, цæй тыххæй сæ нæ арвыстой Мæскуымæ, уый, - загъ- 
та йын декан. 
Дыккаг бон Таймураз райсомæй раджы лæууыд обкомы дуары 
раз. Иæ рæзты мидæмæ тагъд-тагьд цыдысты кусджытæ æмæ та-иу 
милиционермæ цавæрдæр гæххæтт равдыстой. Æрæджиау милици- 
онер дуары раз хибарæй лæугæйæ бафиппайдта Таймуразы. 
- Ды та ам цы лæууыс? - бафарста йæ, йæ къух йæ ныхыл 
авæргæйæ. 
- Йæд у... Мæн фæскомцæдисы обкомы секретармæ цæуын 
хъæуы мæ гæххæттыты тыххæй. 
- Цавæр гæххæттыты тыххæй? 
Таймураз ын радзырдта, институтæй йæ Мæскуымæ аспиран- 
турæмæ кæй æрвыстой, фæлæ йæ гæххæттытæ обкомы секретармæ 
кæй баззадысты. 
- Æмæ дæ чи хъæуы, уыцы чызг ныртæккæ дæ рæзты мидæмæ 
куы баивгьуыдта, - бахудти йæм милиционер, стæй уæд афарста: - 
Цал сахатмæ дæм фæдзырдта? Равдис-ма дæ пропуск. 
- Пропуск мæм нæй... Æз... Æз æм мæхигъдауæй æрбацыдтæн, 
— къуызгæ сдзырдта Таймураз. 
- Ардæм æнæ пропускæй нæ цæуынц, - уазал хъæлæсы уагæй 
бафиппайдта милиционер. - Рагацау дæ йемæ баныхас кæнын хъуыд. 
Таймураз куы фенкъард и, уæд ын милиционер, будкæйы ’рдæм 
ацамонгæйæ, фæлмæндæрæй загьта: 
- Уæртæ йæм тилифонæй бадзур, æмæ дæ кæд пропуск нæ ба- 
цагура, уæд дæ бауадздзынæн... 
Куыддæр Таймуразы секретаримæ баиу кодтой, афтæ йæм рай- 
хъуыст æрыгон сылгоймаджы уæздан хъæлæс: 
- Обкомы фæскомцæдисы фыццаг секретар дæм хъусы. 
Сылгоймаджы фæлмæн хъæлæсæй лæппуйæн йæ зæрдæ барухс 
и, æмæ уæндонæй йæхи бацамыдта: 
- Æз Уæздæнты Таймураз дæн. Демæ мæ аныхас кæнын фæнды... 
- Æмæ дæ мæнæй цы хъæуы? - секретары хъæлæсы рæвдаугæ 
зæлтæ æваст цыдæр æрбаисты. 
- Мæ гæххæттытæ... Аспирантурæмæ цæуыны тыххæй цы гæх- 
хæттытæ бацæттæ кодтон, уыдон Мæскуыйы нæма райстой... - къу- 
ызгæйæ загьта Таймураз. 
- Стæй сæ нæ райсдзысты! - тызмæгæй фæлыг кодта сылгоймаг. 
Таймуразы фæндыд бафæрсын, цæуылнæ, зæгъгæ, фæлæ секре- 
тар ноджы тызмæгдæр хъæлæсы уагæй загъта: 
168 

- Мæнимæ дын ныхасагæй ницы ис! Фæлтау дæхицæн искуы 
хъæуы куыст бацагур! - Æмæ ссыди тилифоны бипп-бипп, фæлæ 
ма уæддæр Таймураз иуцасдæр, хæтæл йæ хъусыл даргæйæ, алæу- 
уыд, стæй йæ хъавгæ йæ бынаты æрæвæрдта æмæ зæрдæсастæй 
уынгмæ рахызт. 
Таймураз ныры онг дæр гуымиры адæм федта, фæлæ дзы йемæ 
искуы фæскомцæдисы бæрнон кусæг ахæм хъæлæсы уагæй дзур- 
дзæн, уый йæ никуы бауырныдтаид. «Цы ’рцыди? Цæуылнæ мæ 
бауагьта мидæмæ? Цæуыл мæм смæсты афтæ тынг?» - лæппуйы 
сæры зилдух кодтой алы фæрстытæ, фæлæ дзы йæ бон иуæн дæр 
дзуапп раттын нæ уыд. 
Уынджы фæзилæны йæ, чысыл ма бахъæуа, машинæ ма скъуыра. 
- Сæумæрайсом расыг дæ æви цы?! Нырма бынтон æрыгон 
куы дæ! Дæу тыххæй ахæстонмæ куы бахаудаин, уæд та?! — хъæр 
кодта йæ фæдыл шофыр, æмæ Таймураз чысыл йе ’муд æрцыд. 
«Ныр мæ æцæгдæр машинæ куы скъуырдтаид, уæд адæм нæ 
загътаиккой, аспирантурæйæ йын кæй ницы рауад, уый тыххæй 
йæхи цæлхыты бынмæ баппæрста, зæгъгæ»? - ахъуыды кодта Тай- 
мураз æмæ æнæбары бахудти. 
Институты йæм æнхъæлмæ касти Мурат. 
- Цы базыдтай? Кæм сты дæ гæххæттытæ? — æнæрхъæцæй йæ 
афарста уый. 
Таймураз ын хабæрттæ бæстон-бæлвырдæй радзырдта. 
- Æз æй уайтагъддæр базыдтон, Болат æмæ дын йæ хæстæ- 
джытæ цыдæр фыдбылыз кæй аразынц, уый. Болат мæ æрæджы 
худгæйæ хуымæтæджы нæ афарста, цæй, де’рдхорд ма аспиранту- 
рæйы кой кæны, зæгьгæ. 
- Кæны, зæгъ, кæны... Иннæ аз æнæмæнг бацæудзынæн, - 
фидарæй загъта Таймураз. 
- Уый лæджы дзуапп у, лæджы, - раппæлыди дзы Мурат æмæ 
йын йæ къух тыхджын нылхъывта... 
* * * 
Таймураз хъæумæ нæма схæццæ, афтæ дардæй йæ хъустыл ауад 
фæндыры цагъд. «Æвæццæгæн та кæмæдæр чындзхаст кæнæ чыз- 
гæрвыст ис», — ахъуыды кодта, чысыл фæстæдæр ма йæм къæрц- 
цæмдзæгьд дæр куы райхъуыст, уæд. Æрмæстдæр Стыр уынджы 
раиртæста лæппу, хъазты уынæр Мæхæмæты хæдзарæй кæй цæуы, 
уый. Таймуразæн зын базонæн нæ уыд, Болат институт каст кæй 
фæци, уый тыххæй йын йæ ныййарджытæ куывд кæй скодтой. 
«Уагæр ма сын ахуыры куы фесгуыхтаид», - сдзырдта йæхинымæр 
Таймураз. Уалынмæ сæ дуармæ рог машинæ ’рлæууыд æмæ сæ кæр- 
тæй Мæхæмæт æмæ Косерхан кæрæдзийы фæстæ разгъордтой. Ма- 
шинæйæ уайтагъд рагæпп ласта æрыгон рихиджын шофыр æмæ, 
цæмæндæр йæ сæрæй акувгæйæ, фæстаг дуар фегом кодта. Мæхæ- 
мæт рагацау худгæйæ йæ цæнгтæ фæйнæрдæм аппæрста æмæ, куыд- 
дæр райкомы секретар зæхмæ æрхызт, афтæ йыл йæхи цингæнгæйæ 
баппæрста. 
169 

- Куыд уынын, афтæмæй нырма тыхджын дæ, - Мæхæмæты 
къухтæй йæхи уæгъдгæнгæйæ, бафиппайдта секретар. - Кæддæр дæ 
богал хуымæтæджы нæ хуыдтой. 
Уыцы æппæлæн ныхæстæй Мæхæмæты цæсгом бынтондæр ныр- 
рухс. 
- Дæ зынаргъ рæстæгæй та нын иучысыл кæй ратыдтай, уый 
тыххæй мах нæхи амондджын хонæм. Стыр бузныг! - мæлгъæвза- 
гæй уазæгæн загъта Косерхан. — Дæ хæдивæг дæр нырма ныртæккæ 
’рхæццæ ис. Уый дын ам æнхъæл уыд. 
- О, уый алкæддæр мæ разæй фæвæййы, - кæрты ма иу машинæ 
ауынгæйæ, æнæразы хъæлæсы уагæй загьта секретар, стæй уæд йæ 
цыбыр ставд къæхтыл бабызау узгæ-узгæ сабыргай мидæмæ араст... 
- Айс æй, аназ æй, ахуыпп æй кæн! - чысыл фæстæдæр кæр- 
тæй райхъуыст фæндырдзагьдимæ кæйдæр цъæхснаг хъæлæс. Уай- 
тагьд æм æмдзæгьдгæнгæйæ бахъырныдтой нæлгоймæгтæ... 
Таймураз сæхимæ куы бацыд æмæ куы радзырдта, йæ гæххæт- 
тытæ йын Мæскуымæ кæй нæ арвыстой, уый, уæд Бадинæ йæ кæуын 
нал баурæдта. 
- Æз та ма дын адæмыл æхцагур фæзылдтæн, - дзырдта мад, 
йæ цæссыг калгæйæ. 
- Ма тыхс, Бади, — сабыртæ йæ кодта лæппу, — чи зоны, ацы 
аз мæ хъуыддагæй кæй ницы рауад, уый хуыздæр уыдзæн. Акусдзы- 
нæн уал скъолайы ахуыргæнæгæй æмæ мæхæдæг фæндаггаг æхца 
дæр æрæмбырд кæндзынæн. 
- Знон мын Мæхæмæт быдыры дзæгьæлы нæ дзырдта: «Чидæр, 
дам, цæст æнхъæл нæ уыди æмæ ма «æрфыг, æрфыг» дæр кодта». 
Дæ фыртæн, дам, йæ фыд æгæр-мæгуыр йæ ном ныффыссын дæр 
куынæ зыдта, уæд, дам, æй цавæр аспирантурæ бахъуыд? - хъаст 
кодта Бадинæ Мæхæмæтæй. — Афтæмæй, дам, уыдонæн Болаты 
райкомы хицауæй æвæрынц. 
- Цавæр хицауæй? - Таймураз æм дисхуызæй бакаст. 
- Нæ зонын, къæмсæмолтæн, дам, цыдæр хицау уыдзæн... 
Фæстæдæр куыд рабæрæг, афтæмæй Болаты æцæгдæр райкоммæ 
райстой инструкторæй, æмæ Косерхан уынджы сылгоймæгтæн 
æппæлыд: 
- Болатиччы уал мын сæ хицауы хæдивæгæй сæвæрдтой. Тагьд 
æй хъуамæ обкоммæ дæр аивой, æмæ кæд мах дæр хъæуы цъыфыз- 
мæнтæн нал кæниккам... 
- Стыр Хуыцауы æцæгдæр уый куы бафæндид, æмæ Мæхæмæ- 
тæй куы фервæзиккам, - дзырдтой фæсаууонмæ адæм. 
Скъолайы директор Михаил Борисович куы базыдта, Таймураз 
аспирантурæмæ нал цæуы, уый, уæд æм уайтагьд йæхимæ фæдзырдта. 
- Луизæ Ивановнæйæн æрæджы горæты уæззау операци скод- 
той, æмæ уал йæ бæсты уырыссаг æвзаг æмæ литературæйы ахуыр- 
гæнæгæй куы бакусис, уый мæ фæнды, - загъта Таймуразæн. 
- Хистæр кълæсты уый хуызæн уроктæ дæттынмæ куынæ са- 
рæхсон? - дызæрдыггæнгæйæ сдзырдта лæппу. - Уæд та уал кæс- 
тæр кълæстæй райдаин? 
170 

~ Нæ, - йемæ не сразы Михаил Борисович. - Луизæ Ива- 
новнæ дæуыл йæ зæрдæ тынг дары. Райдай уал кусын, стæй уæд 
фендзыстæм... 
Цы гæнæн ма уыдис Таймуразæн, æмæ директоры фæндоныл 
сразы. 
Сæхимæ куы ’рцыд, уæд сæ сæрдыгон хæдзарæй райхъуысти сæ 
сыхаг Разиаты хъæлæс: 
- Бадинæ, Таймуразæн дæ йæхи аккаг чызг ссарын хъæуы. 
Таймураз æнæбары кæрты æрлæууыд. 
- Æрæджы фехъуыстон, Дзыгыдайы чызг Заретæйы, дам, мын 
уарзта, зæгъгæ. Æз та йæ нæ хæстæгыл нымадтон. Афтæмæй нын сæ 
бинонтæ тугхæстæг не ’ййафынц... 
- «Уарзта» нæ, Бади. Æз æй ныртæккæ дæр мæ цардæй фылдæр 
уарзын, кæд моймæ ацыд, уæддæр, — зына-нæзына базмæлыдысты 
Таймуразы былтæ. 
Лæппу мидæмæ бацæуыны бæсты æнкъардæй кулдуарыл цæхæ- 
радоны ’рдæм ахызт. 
Æрмæстдæр, куы ’рталынг æмæ хæдзары рудзынгæй фæтæгены 
цырагъы рухс куы ракалд, уæд бацыд Таймураз мидæмæ. 
- Цæй бирæ бафæстиат дæ скъолайы? - тыхстхуызæй йæ афар- 
ста Бадинæ. — Дæ хæринаг бынтондæр куы ныууазал. 
Таймураз ын цыбырæй радзырдта, директоримæ сæм цы ныхас 
рауад, уый, æмæ Бадинæйæн æвиппайды йæ цæсгом фæрухс. 
- Цы хорз у, Таму, уæддæр нæхимæ кæй кусдзынæ... 
Суанг боныцъæхæм Таймуразы сæры зилдух кодтой алыхуызон 
хъуыдытæ. Куы-иу йæ цæстытыл ахъазыд Заретæйы сурæт, æмæ та- 
иу уæд йæхимæ хæцын байдыдта, чызгæн мæ уарзондзинад цæуыл- 
нæ схъæр кодтон, зæгъгæ. Куы та-иу йæ хъустыл ауадысты обкомы 
секретары дæрзæг ныхæстæ, æмæ та-иу уæд йæхинымæр дисы ба- 
цыд, уый хуызæн дурзæрдæ адæм ахæм бæрнон бынæттæм куыд 
бахауынц, зæгъгæ. 
- Уыдоныл дæр Болатау фæхæцджытæ уыдзæн, æндæр цы... - 
æнæбары сирвæзти йæ дзыхæй. 
Æмæ та лæппу дарддæр хъуыдытыл схæцыд. Чысылæй нырмæ 
афтæ куы хъуыста, мах цы цард аразæм, ахæм дунейы никуы ис, 
зæгъгæ. Коммунизм саразынæй нын зæрдæ куы ’вæрынц, уæд об- 
комы фæскомцæдисы сæрдар, Мæхæмæт æмæ Болаты хуызæттæ ахæм 
цардæвæрд саразынæн цы ахъаз фæуыдзысты? Цæмæн сæ уадзынц 
бæрнон бынæттæм? 
Бади-иу ын куы дзырдта, ног дуг хæххон адæмæн рухсмæ 
уæрæх фæндаг скодта, зæгъгæ, уæд-иу æнæуæлдайныхасæй йемæ 
сразы ис. 
- Диссаджы агитатор дæ рауад, - хъазгæйæ-иу бафиппайдта 
Таймураз. 
Фæлæ йæм ныр фæзынди дызæрдыггаг хъуыдытæ, æмæ сæ лæппу 
архайдта йæхицæй атæрыныл, æрмæст сыл йæ бон нæ цыд... 
Афтæмæй йыл æрбабон ис... 
171 

* * * 
Фыццаг урок... Фыццаг уæлахиздзинад.. Фыццаг цин... 
Хъæуы рагæй дæр ахуыргæнæг уæлдай кадджындæр уыд. Уый, 
æвæццæгæн, бирæтæ кæсын дæр æмæ фыссын дæр кæй нæ зыдтой, 
уымæн афтæ уыдаид. Таймуразы зæрдыл ма хорз лæууыд, хæсты рæс- 
тæджы-иу ныййарджытæ писмотæ искæмæн кæй кæсын кодтой, уый. 
- Фæлæуу, кæрты дуары цур дыл мæхæдæг амбæлон, рæствæн- 
даг куыд фæуай, афтæ, - Таймураз фыццаг бон скъоламæ куы цы- 
дис, уæд ын къæсæрыл загъта Бадинæ æмæ йæ разæй атырныдта. 
Таимураз худгæйæ йæ фæдыл араст. 
- Йæ фыццаг урок хуыздæр кæмæн рауад, Хуыцау дæ уый æмбал 
фæкæнæд. Зæрдæрухсæй, зæрдæхъæлдзæгæй мын куыд кусай. Скъо- 
ладзаутæ дæ Луизæ Ивановнæйы хуызæн бирæ куыд уарзой, - цæ- 
мæндæр уынгæг хъæлæсæй скуывта Бадинæ æмæ йæ куатæйы кæ- 
ронæй аивæй йæ цæстытæ асæрфта: чи зоны та уыцы минут йæ 
хъæбулы фыд йæ зæрдыл æрбалæууыд. 
Таймуразы фæндыд, цæмæй скъоламæ тагьддæр схæццæ уа, æмæ 
афæлвæрдта даргь санчъехтæ кæнын, фæлæ йæм сыхæгтæ сæ кауты 
сæрты цымыдисæй кæсынц, уый куы бафиппайдта, уæд йæ цыд 
фæсабыр кодта. Фæсте йæ æййафын байдыдтой скъоладзаутæ. 
- Цымæ, кæцы кълæсты кусдзæн? 
- Махæн дæр дæтдзæн уроктæ? - йæ хъустыл ауад сæ сусæг ныхас. 
Таймураз сæм æнæбары йæ сæр разылдта, æмæ скъоладзаутæ 
æфсæрмхуызæй рыг фæндагыл, сæ хæцъилдзабыртæй чыртчыртгæнгæ, 
уайтагьд йæ разæй фесты. «Цымæ сын чи загьта, нæхимæ кæй кус- 
дзынæн, уый?» - йæхинымæр бадис кодта æрыгон ахуыргæнæг, цыма 
нæ зыдта, хъæуыл ног хабар уайтагьддæр кæй айхъуысы, уый. 
Скъоламæ куыд хæстæгдæр кодта Таймураз, афтæ дзы цæмæн- 
дæр тас бацыд: куынæ сарæхса Луизæ Ивановнæйы хуызæн уроктæ 
раттынмæ æмæ ахуырдзауты зæрдæмæ куынæ фæцæуа. Таймураз 
æнæбары йæ цыд ноджы фæсындæгдæр кодта. Сæхимæ хибарæй 
урочы æрмæг кæсæны раз æнцонæй бæргæ дзырдта, фæлæ ныр тæр- 
сын байдыдта, къласы куы фæкъуыхцы уа, уымæй. Æндæр хъæуы 
куы райдыдтаид кусын, уæд афтæ тынг нæ тарстаид, æвæццæгæн. 
~ Цымæ мæ къласы Болаты хуызæн скъоладзау нæ разындзæн? 
Уыйау мæм барæй исты къахæн фарстатæ куы дæтта, цæмæй мæ 
фæкъæмдзæстыг кæна, уый тыххæй? — бакатай кодта Таймураз, йæ 
зæрдыл куы ’рбалæууыд, кæддæр Болат урочы райдайæны æрыгон 
ахуыргæнæджы худгæйæ куыд фарста, уæдæ немыцагау къуыртты 
карк та куыд хуыйны, зæгъгæ. 
Скъолайы кæрты Таймуразмæ æнхъæлмæ касти завуч Андрей 
Сергеевич. Ныфсытæ æвæрыныл ын фæци: 
- Ма тæрс, дæ куыст хъуамæ хорз ацæуа. Дыууæ дипломы дæм 
куы ис. Кæд истæмæй тыхсай, уæд-иу мын æй зæгъ æмæ дын мето- 
дикон æгьдауæй феххуыс кæндзынæн. Æз дæр дæу хуызæн мæ фыц- 
цаг урокмæ куы цыдтæн, уæд тарстæн, скъоладзауты зæрдæтæм 
фæндаг куынæ ссарон, зæгъгæ, фæлæ, мæ амондæн, мæ хъуыддаг 
фæрæстмæ æмæ абоны онг мæ куыстæй разы дæн. 
172 

Таймураз завучимæ ахуыргæнджыты уатмæ куы бахызт, уæд 
бæстæ æмдзæгъд сси. Таймураз фыццаг нæ бамбæрста, æмдзæгъд 
цæй фæдыл у, уый, æмæ къæсæрыл лæугæйæ аззад. Фæлæ йæм се 
’ппæт дæр худгæйæ кæсынц, уый куы бафиппайдта, уæд бамбæр- 
ста, ууыл кæй у сæ цин. 
- Æгас нæм цу, Таймураз! 
- Ахуыргæнæджы куысты дын бирæ бантысæд! 
- Цы хорз у, нæхимæ кæй баззадтæ, уый! - исдуг нал æнцад 
цины уынæр, æмæ Таймураз бынтондæр ныфсæрмы. 
Уалынмæ æдде дзæнгæрæг ныццагътой, æмæ ахуыргæнджытæ 
сæрмагонд рагъæнæй сæ журналтæ исынмæ фесты. Таймураз дæр 
райста дæсæм къласы журнал. 
- Фидар лæуу, Таймураз! Ацы скъола кæй фæдæ, уый дæ рох 
ма уæд! - хъазгæйæ йын хъæрæй бафæдзæхста ирон æвзаг æмæ ли- 
тературæйы ахуыргæнæг Мырзабег. 
Таймураз Андрей Сергеевичимæ араст ис дæсæм къласмæ. 
Куыддæр къласы дуарыл бахызтысты, афтæ скъоладзаутæ æмхуы- 
зонæй сæ бынæттæй фестадысты. Ссыди партæты хъæр, æмæ Анд- 
рей Сергеевич йæхи фæтар кодта, фæлæ скъоладзаутæ уымæ нæ 
кастысты. Уыдонæн иууылдæр сæ каст уыди Таймуразмæ, цыма йæ 
фыццаг хатт уыдтой, уыйау. Бирæтæ дзы сæ мидбылты худтысты. 
- Сбадут, - салам раттыны фæстæ йæ къухæй ацамыдта Анд- 
рей Сергеевич, стæй уæд скъоладзаутæн, Таймуразы ’рдæм аца- 
монгæйæ, загъта: 
- Абонæй фæстæмæ уын Луизæ Ивановнæйы бæсты уырыссаг 
æвзаг æмæ литературæ дæтдзæн Уæздæнты Дзантемыры фырт Тай- 
мураз. Уый у уæхи хъæуккаг лæппу, æмæ йæ уе ’ппæт дæр зонут. 
Таймураз ацы аз иумæ каст фæци педагогон институты уырыссаг 
æвзаг æмæ литературæйы, стæй ирон æвзаг æмæ литературæйы фа- 
культеттæ. Мæн уырны, хорз æм кæй хъусдзыстут æмæ уын уæ размæ 
цы хæстæ æвæра, уыдон зæрдиагæй кæй æххæст кæндзыстут. Ныр 
та уæ хибарæй уадзын уæ ног ахуыргæнæгимæ. 
Таймураз рафæлдæхта журнал æмæ райдыдта ахуырдзауты ном- 
хыгьд кæсын. Дыккаг партæйæ сыстад къæсхуыртæгомау чызг. Тай- 
мураз æй нал базыдта, афтæмæй йе ’фсымæримæ чысылæй лы- 
мæнтæ уыдысты. Фыццаг партæйыл цы саухил лæппу бадт, уый 
мыггаг æмæ ном нæма бакаст, афтæмæй уый йæ бынатæй фæгæпп 
ласта, æмæ йе ’мбæлттæ ныххудтысты. Таймураз сæм йæхи фæтар 
кодта. Скъоладзаутæ уайтагьд фæсабыр сты. Номхыгьд каст куы 
фæци, уæд дарддæр йæ зæрды уыд уырыссаг æвзаг æмæ литерату- 
рæйы ахадындзинады тыххæй адзурын, фæлæ уыцы рæстæг фæ- 
комкоммæ, дæсæм къласы куы ахуыр кодта, уæд цы партæйыл бадт, 
уымæ, æмæ чысыл фæхъус. Йæ зæрдыл æрбалæууыд, рудзынгæй-иу 
сусæгæй Заретæйы ’рбацæуынмæ куыд æнхъæлмæ каст, уый... 
Тургеневы прозæйæ фыст æмдзæвгæ «Уырыссаг æвзаг» æнæ 
чиныгмæ кæсгæйæ дзурын куы райдыдта, уæд къласы иунæг сы- 
быртт дæр нал хъуыст. «Чи зоны, се ’мхъæуккаг кæй дæн, уый тых- 
хæй мæм хъусынц афтæ лæмбынæг», - йæхинымæр хъуыды кодта 
173 

Таймураз. Уыйфæстæ лæппу бæстон æрлæууыд уырыссаг æвзаджы 
ахадындзинады фарстайыл. Скъоладзаутæ дзы сæ цæстытæ куынæ- 
уал истой, уæд бамбæрста, йæ ныхас сæ зæрдæмæ кæй цæуы, уый. 
Урочы кæрон райхъуыст лæппутæй кæйдæр хъæлæс: 
- Иу хатт ма нын бакæс Тургеневы фыст æмдзæвгæ! 
Уыйфæстæ скъоладзаутæ æмхуызонæй схор-хор кодтой: 
- Бакæс нын æй, бакæс! 
Таймураз сæ басабыр кодта, стæй та уæд æмдзæвгæ ногæй кæ- 
сын райдыдта. 
- Куыд хорз кæсы! — ацы хатт йæхи нал баурæдта, фыццаг 
партæйыл цы саухил лæппу бадти, уый, æмæ уайтагьд йæ дзых йæ 
къухæй амбæрзта... 
Урокты фæстæ Таймураз хъæлдзæгæй здæхти сæхимæ. 
«Хъуамæ мæ æцæг ахуыргæнæг рауайа. Уыйфæстæ æнæмæнг 
аспирантурæмæ дæр бацæудзынæн» - уæле йыл бæлæстæй тыртыр- 
гæнгæ цы бур сыфтæртæ хаудтой, уыдон уæлдæфы къухæй ахсгæйæ, 
йæхинымæр сдзырдта Таймураз æмæ йæ мидбылты бахудти... 
* * * 
Таймураз алы бон дæр архайдта йæ уроктæм йæхи хуыздæр ба- 
цæттæ кæныныл. Фылдæр хатт-иу дзы æнафонтæм йæ фæллад суа- 
дзын дæр ма ферох ис. Фæлæ-иу йæ цырагъы фæтæген куынæуал 
баззад æмæ-иу йæ рухс бынтондæр куы ’рмынæг, уæд-иу æнæбары 
йæхи хуыссæныл æруагъта. Мурат-иу горæтæй хъæумæ куы ’рцыд 
æмæ та-иу Таймуразы йæхи уроктæм цæттæ гæнгæйæ куы æрæй- 
йæфта, уæд-иу æй дисгæнгæйæ афарста: 
- Нæ институты ахуыргæнджытæ, сæхи лекцитæм цæттæ гæн- 
гæйæ, уыйас рæстæг куынæ хардз кæнынц, уæд дæхи цæуыл марыс? 
Æви мын дæхицæй Ушинский аразыс? 
- Институты ахуыргæнджытæ фæлтæрдджын сты, - дзуапп ын 
лæвæрдта Таймураз. - Æз та нырма, куыд педагог, афтæ фыццаг 
къахдзæфтæ кæнын. 
Иуцасдæры фæстæ йын йæ уроктæй æппæлын райдыдтой скъолайы 
директор Михаил Борисович æмæ йæ хæдивæг Андрей Сергеевич. 
- Цæугæ æрмæг куы фæфидар кæны, уæд ахуырдзаутæй дзуапп 
раттынмæ йæ къух чи не сдары, ахæм нал вæййы, - дзырдтой уыдон 
алыхатт ахуыргæнджыты æмбырды... 
Хъæуыл хабар дугъон бæхæй тагьддæр тæхы. Таймуразы хорз куы- 
сты кой уайтагьддæр адæмыл ахæлиу, ноджы ма йын районы ахуыра- 
ды хайады кусджытæ дæр йæ уроктæй куы раппæлыдысты, уæд. 
Иурайсом ахуыргæнджытæн фехъусын кодтой, урокты фæстæ 
сæм сæ иумæйаг æмбырдмæ райкомы кусджытæй искæй кæй æрбар- 
витдзысты, уый. Иууылдæр сцымыдис сты, уæдæ нæм чи ’рбацæу- 
дзæн, зæгъгæ. Уалынмæ кæртæй æрбайхъуыст машинæйы уасын. 
Михаил Борисович æмæ Андрей Сергеевич йæ размæ атындзыд- 
той. Таймураз фырдисæй хæлиудзыхæй аззад, чысыл фæстæдæр 
уыдон Болатимæ куы ’рбацыдысты, уæд. 
- Нæхи Болатикк куы у, уæд æй райкомæй цавæр уазæг хонут? 
— худгæйæ сдзырдта Мырзабег. 
174 

Уыцы ныхæстæ айхъусгæйæ, Болат æваст йæхи фæтар кодта, 
ахуыргæнджытæн æцæгæлонау уæзбын йæ сæрæй акуывта æмæ æнæ- 
дзургæйæ тагьд къахдзæфтæй, доны графин дидинджыты вазæимæ 
цы стъолыл æвæрд уыд, уыцырдæм фæраст. 
- Фæскомцæдисы райкомы инструктор Гæппæлойты Болаты 
нæм æрæрвыстой, — ахуыргæнджытæн фехъусын кодта Михаил Бо- 
рисович. — Уе ’ппæт дæр æй зонут. 
Болат та адæмæн ногæй йæ сæрæй акуывта. 
Уайтагъд бæстæ сусу-бусу сси: 
- Йæхи цы хъуыддагхуызæй æвдисы! 
- Раст цыма не скъоладзау дæр нæ уыди! 
- Куыд æмбæлы, афтæ нын салам дæр нæ радта... 
- Уагæр ма хицау куы суа, уæд та йæхи куыд дардзæн! 
Æмбырд куы райдыдта, уæд Болат йæ дзыппæй фелвæста чы- 
сыл блокнот æмæ хъуыддагхуызæй фыссыныл фæци. 
Михаил Борисович йæ доклады радзырдта, скъола ахуыры аз 
куыд райдыдта, сæ къухы цавæр уæлахиздзинæдтæ бафтыд, цы хъуаг- 
дзинæдтæ ма сæм ис, уыдæттыл. Сæрмагондæй æрлæууыд æрыгон 
ахуыргæнджыты куыстыл. Иннæ хæттытау раппæлыд Таймуразы 
уроктæй. Болат лæмбынæг хъуыста директормæ, æмæ йæ цæсгомыл 
бæрæг уыд, доклады цыдæртæ йæ зæрдæмæ кæй нæ цыд, уый. Хуы- 
мæтæджы не ’рбанцъылдта йе ’рфгуытæ кæрæдзимæ, Таймуразы 
ном куы айхъуыста, уæд. 
- Рагацау дзы æгæр не ’ппæлут?! - фæстагмæ йæхи нал баурæд- 
та Болат. — Иæхиуыл куы фервæсса, уымæй нæ тæрсут? Нырма хæрз 
æрæджы куы райдыдта скъолайы кусын, уæд æй хæрдмæ цы систат? 
- Æппæлинаг у æмæ дзы æппæлæм, — райхъуысти Мырзабе- 
джы цъæхснаг хъæлæс. - Дæуæй дæр сæрыстыр стæм, райкомы ку- 
сæг нын кæй сдæ, уый тыххæй... 
- Æз... Мæн... Мæныл дзурын нæ хъæуы... - фæкъæзæнæг ис 
Болат. -Мæн уыцы бынаты исчи нæ, фæлæ парти сæвæрдта... 
Фæстæрдыгæй райхъуыст кæйдæр худын... 
Æмбырды кæрон Болат райста дзырды бар. Йæ раныхасы уый 
фылдæр дзырдта фæсивæдыл. 
- Ацы аз скъола каст чи фæуыдзæн, уыдонæй бирæтæ хъуамæ 
баззайой хъæуы æмæ колхозы кусой, - загьта ма Болат фæстагмæ... 
* * * 
Таймураз йæ фыццаг мыздæй хъавыд Бадинæйæн зынаргь къа- 
байаг балхæнынмæ, фæлæ йæ уый сдзырд дæр нæ бауагъта. 
- Дæхицæн уал костюм балхæн. Дæ уæлæ мын куы ницы ис. 
Адæмæй худинаг у ... 
Таймураз, æцæгдæр, студентæй цы дарæсы цыдис, уымæй дард- 
дæр ногæй ницыма балхæдта æмæ бар-æнæбары йæ мады фæндо- 
ныл сразы ис. Сабаты фæсурокты ацыдис горæтмæ æмæ, йæ дзыпп 
куыд амыдта, уымæ гæсгæ костюмтæн сæ асламдæртæй равзæрста. 
Иæ уæлæ йæ куы барста, уæд уæйгæнæг бафиппайдта: 
- Кæд йæ хъуымац ахæм зынаргь нæу, уæддæр дыл хорз фидауы... 
- Уæдæ йæ уæд исын. 
175 

- Галстукимæ аивдæр уаид, — бафиппайдта та уæйгæнæг. 
- Нæ, галстук нæ дарын... 
- Цæуылнæ? 
- Хъæуы куыддæр нæ фидауы... - йæхи растгæнæгау загъта 
Таймураз, фæлæ уæд йæ зæрдыл æрбалæууыд, Болат сæм æмбырдмæ 
зынаргъ костюм æмæ ’рттиваг хъулон галстукимæ куыд æрбацыд, 
уый, æмæ æнæбары бахудти. 
Лæппу сæхимæ куы ’рцыд, æмæ йын Бадинæ йæ дæлармы кос- 
тюм куы ауыдта, уæд йæ цинæн кæрон нал уыд. 
- Акæн-ма йæ дæ уæлæ, - æрхатыд æм мад, - цымæ дыл куыд 
фидауы. 
Таймураз костюм йæ уæлæ скодта. Бадинæ сабыргай йæ алы- 
вæрсты æрзылди. Лæппу æнхъæлмæ каст, мад цы зæгъдзæн, уымæ. 
Исдуг йæ улæфт дæр ма баурæдта. 
- Ту-ту-ту... — цыма æцæгдæр тутæ кæны, уыйау йæ сæр ин- 
нæрдæм фæзылдта Бадинæ. - Цæстæй дын хай ма уæд! Дæ хуыз 
дзы скалдтай! 
~ Куы фæцæстдзыд уон, уымæй тæрсыс? - хъæрæй ныххудтис 
Таймураз. 
- Цы бæрæг ис? - Бадинæ йæ сæр банкъуыста. — Хæлæггæ- 
нæджы цæст фыдбылыз хæссы. 
- Цæуылты мын æууæндыс? — ногæй та ныххудтис лæппу. 
Бадинæ та йæм иуварсæй æрбакасти. 
- Дæ костюм ма ног хæдон хъуаг у, — æнкъардхуызæй бафип- 
пайдта уый. 
- Уымæн мæм æхца нал сфаг! 
- Цæй, ницы кæны. Иннæ хатт та хæдон балхæндзынæ... 
Райсомæй йæ ног костюмы Таймураз скъоламæ куы рараст, 
уæд фыццагдæр амбæлд сæ сыхæгты зæронд ус Бæмбæгыл. 
- Амондджын дарæс дын фæуæд! Йæ зæронд дæр ын куыд ни- 
куы аппарай! Дæ куысты дын уæлахиздзинæдтæ хæссæд! — арфæтæ 
кæныныл ын фæци уый, æмæ Таймураз фырæфсæрмæй йæ къах 
раст исынмæ дæр нал арæхст. 
- Бузныг, Бæмбæг... - уæзданæй йын дзуапп радта Таймураз. 
Чысыл уæлдæр Нæзирæт дæр бафиппайдта: 
- Цы дзæбæх у ацы бон Бадинæйы лæппу! 
- Цы йæм ис дзæбæхæй, цы? - иуварсæй йæм зынæрвæссонхуы- 
зæй бадзырдта Косерхан. - Хæйрæг сау костюмы... Уый æмæ дын 
мæхи Болатикк... Йæ бакаст дæр лæппуйы аргъ у... 
Таймураз, цыма ницы фехъуыста, йæхи уыйау акодта, кæд ын 
Косерханы ныхæстæ хъыг уыдысты, уæддæр. 
Скъолайы кæртмæ куы бахызт, уæд æй сывæллæттæй бирæтæ 
нал базыдтой. 
- Дæ-дæ-дæй! Æвæццæгæн та нæм Рухсады министрадæй бæрæг- 
гæнæг фæзынди, - хистæр кълæсты ахуырдзаутæй чидæр Таймуразæй 
фæтарсти. - Куынæ нæм æрбацæуид! Абон мæ урок хорз нæ зонын... 
- Ма тæрс, Зæринæ, уый нæхи Таймураз у, — сусæг хъæлæсæй 
йын загъта йе ’мбал. 
176 

- Таймураз?! — æгæр хъæрæй йæ афарста Зæринæ æмæ æнæба- 
ры йæ къухæй йæ дзых амбæрзта, стæй уæд сабырдæрæй сдзырдта: 
- Уæртæ йыл цы хорз фидæуы йæ ног костюм! 
«Фæлтау та мæ зæронд кителы куы ’рбацыдаин», — ахъуыды 
кодта Таймураз, скъоладзаутæ йæм се ’ппæт дæр цымыдисхуызæй 
кæсынц, уый уынгæйæ. 
Лæппу бынтондæр йæ чемы нал уыд, ахуыргæнджыты уаты йæм 
иууылдæр се ’ргом куы раздæхтой, уæд. 
- Куынæуал дæ базыдтам, Таймураз! 
~ Дæ ног костюмы бынтондæр дæ хуыз скалдтай! 
- Цы хорз дыл фидауы! 
- Амондджын дзаума дын фæуæд! - алырдыгæй райхъуыстысты 
ахуыргæнджыты хъæлæстæ, æмæ Таймураз бынтондæр ныфсæрмы ис. 
Уыцы рæстæг, районы ахуырады хайадæй сæм цы асгомау сыл- 
гоймаг уыд, уый чызджыты хъазæгау афарста: 
- Кæдæм кæсут, кæдæм, уæ фарсмæ ахæм диссаджы усгур куы 
ис, уæд? 
- Цы бакæнæм, Нинæ Давиловнæ, немæ чингуытæй дарддæр 
куы ницæуыл дзуры, уæд? — худгæйæ йын дзуапп радта чызджытæн 
сæ уæндагдæр Заремæ. 
Уыцы ныхæстæм сылгоймаг йæ туфлийы зæвæтæй пъол æр- 
къуырдта æмæ хъыгхуызæй загъта: 
- Ехх, уæдæ мæнæн мæ дыууæ ’мæ ссæдз азы цы фесты? Сымах 
цахъхъæнæй йæ æз сагъæссаг бæргæ фæкодтаин! 
Таймуразæн йæ цæсгом артау ссыгъди. 
- Нинæ Даниловнæ, лæппуйы цæмæн æфсæрмы кæныс? - сыл- 
гоймаджы уайдзæфгæнæгау афарста Андрей Сергеевич. 
- Æмæ хъазын нæ зоны? Ахæмæй цы загьтон? 
Уалынмæ æдде æрбайхъуыст дзæнгæрæджы уынæр, æмæ та ахуыр- 
гæнджытæ тагъд-тагъд журналтæ исынмæ фесты. 
Æхсæзæм къласы скъоладзаутæ та ивгъуыд æрмæг иннæ хæтты- 
тау хорз кæй зонынц, уый куы раиртæста Таймураз, уæд уайтагьд 
фæхъæлдзæгдæр. Æрбайрох дзы сты, йæ ног костюмы тыххæй цы 
ныхæстæ фехъуыста, уыдон дæр. Сывæллæтты цæстытæ æвдыстой, 
се ’ппæт дæр æй тынг кæй уарзынц, уый, æмæ та йæхинымæр ахъуы- 
ды кодта: «Кæд искуы мæнæй дæр Луизæ Ивановнæйы хуызæн 
ахуыргæнæг рауаид»! 
- Нæ сывæллæттæм æдзухдæр дæ кой вæййы, — арæх фехъусы 
Таймураз ныййарджытæй. - Чи зоны, уыдон дæр фидæны ахуыр- 
гæнæджы дæсныйад райсой. 
«Æвæццæгæн, нæ хъæуы чи райгуырд, уыдонæй уырыссаг æвзаг 
æмæ литературæйы ахуыргæнæг æз фыццаг кæй сдæн, уымæ гæсгæ», 
- фæзæгъы йæхицæн Таймураз, фæлæ йын уæддæр ныййарджыты 
ныхæстæ æхсызгон вæййынц. 
Урок амона, искæцы скъоладзауимæ хицæнæй дзура йæ ахуыр 
кæнæ йе ’гъдауы тыххæй - алыхатт дæр Таймураз фыццагдæр йæ- 
химæ ратты иу фарста: «Цымæ, мæ бынаты Луизæ Ивановнæ та 
цавæр мадзæлттæй спайда кæнид?», æмæ йын уый йæ куысты æх- 
12 Сæбæтхъуптм Рамалан 
177 

хуыс кæны. Æрмæст Таймураз йæ зæронд ахуыргæнæджы фæзмгæ 
нæ фæкæны. Уый йæ алы урокмæ дæр бахæссы цавæрдæр ногдзи- 
над. Хуымæтæджы нæ фæзæгьынц, Таймуразæн йæ уроктæй иу 
иннæйы хуызæн никуы вæййы, зæгьгæ. Уроктæм æдзухдæр ивддзи- 
нæдтæ хæссын кæй хъæуы, уый Таймураз фыццагдæр дæсæм къла- 
симæ кусгæйæ базыдта. Иурæстæг æм афтæ фæкаст, цыма урокты 
скъоладзаутæ фаг зæрдиагæй нæ фæкусынц, иухуызон методтæй кæй 
фæпайда кæны, уый тыххæй. Уыйфæстæ æрыгон ахуыргæнæг йæ 
уроктæм хæссын райдыдта ногдзинæдтæ æмæ уайтагьд бамбæрста, 
йе скъоладзаутæ ныр ахуырмæ рæзæнгарддæр кæй кæнынц, уый. 
Луизæ Ивановнæйæ-иу Таймураз арæх фехъуыста: «Алы скъола- 
дзау дæр хъуамæ хъуыды кæныныл сахуыр уа». Æмæ уый æдзухдæр 
ныстуанау йæ зæрдыл дардта Таймураз: «Уацмысы архайджытæй 
кæй фарс дæ? Ды та йæ бынаты цы æмæ куыд бакодтаис? Цы хуы- 
зы пайда кæны фыссæг æвзаджы хъæздыгдзинæдтæй?» - ахæм фар- 
статæн зæрдиагæй дзуапп лæвæрдтой йе скъоладзаутæ. 
Афтæ зæгьæн нæ уыд, æмæ скъоладзаутæн сæ ахуыр иухуызон 
цыд. Иутæ-иу уайтагьд бамбæрстой ног æрмæг æмæ-иу цæттæ уыды- 
сты дзуапп раттынмæ, фæлæ-иу иннæтæн бахъуыдис æрмæджы зын- 
дæр бынæттæм дыккаг хатт раздæхын. Æхсæзæм къласы йæм ахуыр 
кодта сидзæр лæппу Азæмæт. Уый æппæт предметтæй дæр иста тынг 
хорз бæрæггæнæнтæ, фæлæ фылдæр уарзта литературæ. Уынджы 
дæр-иу чиныджы кæсгæйæ цыдис, æмæ-иу æй адæм тæрсын код- 
той, бакуырм уыдзынæ, зæгъгæ. Азæмæт-иу хатгай Таймуразы дисы 
бафтыдта йæ фæрстытæй. Зæгъæм: «Фыссæг Мумуйы цæуылнæ фер- 
вæзын кодта? Герасим йæ къæбылаимæ искæдæм цæуылнæ алыгьд?» 
Таймураз ын-иу дзырдта, Герасим цы зын уавæры бахаудта æмæ 
йын æндæр гæнæн кæй нæ уыд, уый тыххæй, фæлæ-иу лæппу ууыл 
нæ разы кодта. 
Мæнæ ныр дæр йæ сочиненийы ныффыста, уый Герасимы бы- 
наты йæ уарзон къæбылайы нæ фæдæлдон кодтаид, зæгьгæ. 
Таймуразæн æхсызгон вæййы, лæппу йæм ахæм фарстатæ куы 
фæдæтгы, уæд. «Уадз æмæ йæм уацмыс йæхи хъуыдытæ æвзæрын кæна», 
— фæзæгъы йæхинымæр, Азæмæты зондджын цæстытæм кæсгæйæ... 
Иубон урочы кæрон къæлидорæй æнæнхъæлæджы æрбайхъуыст 
кæйдæр удаист ныхас: «Луизæ Ивановнæ амард!». 
Таймуразы зæрдæ ауазал... 
Адæм куыдтой, сæ цæссыгæй сæхи æхсадтой... Хъæубæстæйы, 
Луизæ Ивановнæйы зианыл чи нæ хъыг кодта, ахæм иу дæр нæ 
уыд. Таймураз иуцасдæр рæстæг йæ кæуын нал урæдта. Фæстæдæр 
Бадинæ сыхæгтæн дзырдта: «Искуы куы амæлон, уæд мыл, цыма, 
мæ лæппу уымæй тынгдæр нæ рахъыг кæндзæн, афтæ мæм кæсы». 
Уынгты адæмæй азмæлæн нал уыд. Зианæн фæндараст зæгьын- 
мæ æндæр хъæутæй дæр ма ’рцыдысты. Таймуразæн æхсызгон уыд, 
скъола каст кæимæ фæци, уыдоны дæр адæмы ’хсæн куы бафип- 
пайдта, уæд. Æрмæст дзы Болатыл йæ цæст не ’рхæцыд. 
178 

- Нæ райкомы инструкторы, æвæццæгæн, зианмæ нæ равдæлд, 
- цыма Таймуразы хъуыдытæ бамбæрста, уыйау ын йæ хъусы сусæ- 
гæй бадзырдта Мурат. 
- Чи йын цы зоны? - йæ уæхскыл уæлæмæ схæцыд Таймураз 
æмæ аивæй йæ цæссыгтæ асæрфга. 
Уæлмæрдтæй адæм здæхтысты æнкъардæй. Таймураз æмæ ма 
Мурат иучысыл афæстиат сты Луизæ Ивановнæйы ингæны уæлхъус, 
стæй уыдон дæр иннæты фæстæ рараст сты. Лæппутæ цыдысты 
æнæдзургæйæ. Алчидæр дзы аныгьуылд йæхи хъуыдыты. Хъæуы цур 
сæ размæ фæци устыты къорд. Се ’хсæнæй райхъуысти Косерханы 
цъæхснаг хъæлæс: 
- Ахуыргæнæг уæвгæйæ, цы мæгуыр цард кодта! Йæ уаты чин- 
гуытæ йеддæмæ æгæр-мæгуыр хъулджын сынтæг æмæ кæсæнджын 
шифанер дæр нæй. 
- Æмæ дæм чингуытæ ницы кæсынц? - йæ ныхмæ фæци Азыр- 
хан. - Æз дамгъæтæ дæр куынæ зонын æмæ уæддæр куы ’мбарын, 
адæймагæн чиныгæй зынаргъдæр кæй ницы ис, уый. 
- Раст зæгъыс, Азырхан, раст, - йæ фарс рахæцыд Бадинæ. - 
Махæн ахуыр кæнынæн фадат нæ фæцис, уыййеддæмæ не ’ппæт дæр 
Луизæ Ивановнæйы хуызæн чингуытæ хъæздыгдзинадыл нымаиккам. 
Таймуразæн йæ мады ныхæстæ ’хсызгон уыдысты. Фæлæ та 
уалынмæ ногæй райхъуысти Косерханы зæлланггæнаг хъæлæс: 
- Цыма, чиныг цы у, уый æз нæ зонын! Æрмæст ма хæдзары 
чингуытæй уæлдай хъуамæ исты уа. Йæ мызд иууылдæр чингуытыл 
куыд хардз кодта? Æви... 
- Æмæ дæу та уыимæ цы кæсы? — йæ ныхас ын æрдæгыл фес- 
къуыдта Азырхан. — Йæ дыууæ сывæллоны йын ды фæхастай? 
- Ысс..., ма уынæр кæнут, худинаг у, - устытæ сабыр кæны- 
ныл фесты дзурджыты. 
- Мæхæмæтæн йæ бинонтæ иууылдæр иухуызон куыд сты! — 
йæ сæр ныттылдта Мурат. - Искæй койаг куынæ кæной, уæд сын 
цард ад нæ кæны... 
Таймуразæн йæ бон сдзурын ницы бацис. Уымæн иудадзыг йæ 
цæстытыл уадис, Луизæ Ивановнæйы куыд ныгæдтой, скъоладзутæ 
йыл куыд куыдтой, æмæ йæ зæрдæ бынтондæр ныддур и. «Не скъо- 
ладзаутæн ахæм ахуыргæнæг никуыуал уыдзæн, - хъуыды кодта 
лæппу цæугæ-цæуын. - Уый сын ахуыргæнæг дæр уыдис æмæ дык- 
каг мад дæр. Хуымæтæджы йын-иу нæ дзырдтой чызджытæ суанг 
сæ сусæг хабæрттæ дæр ма». 
Æхсæвы Таймураз йæ фыны уыдта: мæнæ марды чырыны раз 
кæцæйдæр æнæнхъæлæджы кæугæйæ фæзынди Заретæ. Таймуразы 
йæм фæндыд хæстæгдæр бацæуын, фæлæ йæ бон размæ акъахдзæф 
кæнын нæ уыд. 
- Таму, уæ Таму, исты дæ риссы? Цæуыл хъæрзыс? — æвиппай- 
ды йæ бауыгьта Бадинæ, æмæ лæппу фехъал и. 
- Цы?! Цы загътай? 
- Исты дæ, зæгъын, риссы? — Бадинæ Таймуразы ныхыл сагъæс- 
гæнгæ йæ къух æрхаста. — Дæ хид куы акалди... 
179 

- Нæ, ницы мæ риссы... 
Рудзынгæй æрбакаст дзаг мæй, æмæ йæ тынтæй агьуыст ныр- 
рухс и. Таймуразæн йæ хуыссæг фæлыгьд... 
* * * 
Дыккаг бон уроктæ лæвæрдта æхсæзæм æмæ дæсæм кълæсты. 
Æхсæзæм къласæн ма уый уыди йæ разамонæг дæр. Уымæ гæсгæ 
зыдта йæ ахуырдзаутæн сæ бинонты, цавæр фадæттæ сын ис урок- 
тæм сæхи цæттæ кæнынæн, куыд æрвитынц сæ рæстæг. Æхсæзæм 
къласы ахуырдзаутæй фæстаг рæстæг арæхдæр йæ зæрдæ ’хсайдта 
Азæмæтмæ. Уый-иу хатгай æнæ исты аххосæй цæмæндæр скъоламæ 
нæ фæзынд. 
Уыцы бон дæр та Таймураз партæйыл Азæмæты бынат афти- 
дæй куы ауыдта, уæд старостæйы сонтæй афарста: 
- Æмæ Азæмæт кæм ис? 
- Абон сæ сыхæн фосгæсæй ацыд... - цыма истæмæй аххос- 
джын уыдис, уыйау нæуæндонхуызæй дзуапп радта старостæ. 
Куыд рабæрæг, афтæмæй сыхы цæрджытæ радыгай сæ фос тард- 
той хизæнуатмæ. Азæмæты фыдыфсымæр Асæгойы рад æрхæццæ, 
æмæ та йæ бæсты лæппуйы арвыста. 
Дыккаг бон дæр Азæмæт скъоламæ куынæ фæзынд, уæд æм 
Таймураз сæхимæ ацыд. Азæмæты фыдыфсымæр Асæгойы баййæфта 
сæ кæрты цыдæртæ архайгæйæ. Таймураз æй куы бафарста, лæп- 
пуйы йæ ахуырæй цæмæн къуылымпы кæныс, зæгъгæ, уæд ын уый 
тарæрфыгæй дзуапп радта: 
- Æз дзы куыстуарзон лæг кæнын. Махæн нæ хъæстæйы хуыс- 
къастæутæ никуы уыдис. 
- Æмæ ахуыр кæнын куыстыл нæ нымайыс? - йæхи йæм нал 
баурæдта Таймураз. 
- Боны фылдæр æмбис къласы куы фæбады, уæд фыркуыстæй 
йæ хид акæлы? - мæсты худт бакодта Асæго. — Уадз æмæ, æцæг 
куыст цы у, уый рагацау базона. Исты амæлттæй скъола каст фæ- 
уæд, уыййеддæмæ мæн дарддæр йæ ахуыр ницæмæн хъæуы. Нæ фы- 
дæлтæ дæр ахуыргæндтæ нæ уыдысты. 
- Ныр рæстæг æндæр у, - йемæ не сразы Таймураз. - Фæси- 
вæдæн ахуыр кæныны фадат ис æмæ хъуамæ тырной сæ зонындзи- 
нæдтæ фылдæр кæнынмæ, уæлдайдæр та, Азæмæты хуызæн курди- 
атджын чи у, ахæм сывæллæттæ. Чи зоны, æмæ уæ лæппуйæ стыр 
ахуыргонд рауайа... 
- Æмæ мæн стыр ахуыргонд цæмæн хъæуы? — йæ ныхас ын 
æрдæгыл фескъуыдта лæг. - Искуы фырхъалæй йæ бецыкк иувар- 
сырдæм куыд афаса æмæ мыл куыднæуал æрвæсса, афтæ? 
Таймураз ма хъавыд йемæ, ахуырад цы пайда хæссы, ууыл аны- 
хас кæнын, фæлæ уыцы рæстæг къæбицæй сæ размæ згъорæгау ра- 
уадис Асæгойы бинойнаг Залдуз. 
- Раст дзуры нæ лæг, раст, — йæ сæр тилгæйæ загьта ус. — Мах 
ахуыр ницæмæн хъæуы. Ныр хъуамæ адæм се ’ппæт дæр ахуыр кæ- 
ной? Уæд ма сын кусгæ та чи кæндзæн? Æви сæ исчи лæвар хæсдзæн? 
180 

- Афтæ зæгъут? Уæдæ уæм райсом скъоламæ фæсиддзысты, 
уыйфæстæ та хъæусоветмæ, - бартхъирæн сæм кодта Таймураз æмæ 
кæртæй рараст. 
Райсомæй Азæмæт скъоламæ ’рбацыд... 
Ахуыргæнæг ма иу хатт æрлæууыд, æнæ уымæй цы æрмæг ра- 
цыдысты, ууыл, æмæ йын тынг æхсызгон уыди, уый дæр æй иннæ- 
ты хуызæн хорз куы бамбæрста, уæд... 
Азæмæты фыд Хъазыбег хæсты уæззау цæф фæци æмæ сæхимæ 
раздæхт. Адæм дзырдтой, йæ хуылфы нæмыг баззад, зæгьгæ, дох- 
тырты бон, дам, æй сисын нæ баци. Иуцасдæры фæстæ Хъазыбег 
йæхи хуыздæр æнкъарын байдыдта æмæ ма хæдзары куыстытæ кæ- 
нынмæ дæр бавнæлдта. Фæлæ иурайсом йæ хуыссæнæй нал сыстад. 
Цалдæр боны фæстæ лæг йæ дунейæ ахицæн. 
Хъазыбеджы амардыл афæдз дæр нæма рацыд, афтæ Асæго йæ 
чындз Хансиатæн загъта: 
- Нырма æрыгон дæ, æмæ дæ сидзæргæсæй бадæг ничи кæны. 
Дæ лæппу Азæмæт мæнæн мæ туг-ме стæг у, æмæ йæ æз хæсдзы- 
нæн. Ды та дæхицæн ног амонд ссар. 
Хансиат, чи зоны, йæ тиуы коммæ нæ бакастаид, фæлæ хабар 
йæ бинонты хъустыл куы ’рцыд, уæд æй уыдон акодтой æмæ йæ 
уайтагъд моймæ радтой. 
Асæго æмæ Залдузæн сæхицæн сывæллон нæ уыд, æмæ сыхæгтæ 
æнхъæл уыдысты, Азæмæты буцхаст кæндзысты, зæгьгæ. Фæлæ уай- 
тагъд рабæрæг, æдзухдæр æм схуыст æмæ тызмæгæй кæй дзурынц, 
уый. Уæлдайдæр та Залдуз. Азæмæт ын цумайы лæппу сси. Иу ми- 
нут дæр æй æрбадын нæ уагъта. 
- Фыдыусы хуызæн дзы дæ ныхтæ цы ныссагьтай? — иухатт 
Залдузы бафхæрдта сыхæгтæй чидæр. — Адæм дæ кой йеддæмæ куы 
ницыуал кæнынц... 
- Адæмы мæнимæ ницы хъуыддаг ис, - цæхгæр алыг кодта 
Залдуз. - Алчидæр йæхицæн зонæд... 
Таймураз æхсæзæм къласæн разамонæг куы сси, уæд уайтагъд- 
дæр бафиппайдта, лæппу иннæ сывæллæттæй хъауджыдæр æдзух 
æнкъард кæй вæййы, уый. Уыдонау æй хъæрæй худгæ дæр никуы 
федта. Æрыгон ахуыргæнæг фæстæдæр базыдта, афтæ цæмæн у, уый, 
æмæ, цæмæй лæппу фæхъæлдзæгдæр уа, ууыл архайын райдыдта. 
Йæ урокты пайда кодта, худæджы хабæрттæ кæм æмбæлдис, ахæм 
æрмæгæй. Хатгай-иу сæ скъоладзаутæ кастысты рольтæм гæсгæ. 
Азæмæтæн-иу ахуыргæнæг раттаид, æппæты худæгдæр, чи уыд, ахæм 
роль, æмæ-иу уæд лæппуйы цинæн кæрон нал уыд. 
* * * 
Таймуразмæ цæмæндæр афтæ кæст, цыма дæсæм къласы йæ 
куыст зæрдæзæгъгæ нæ цæуы. Æвæццæгæн, скъоладзаутæ йæм аз- 
тæй æввахсдæр кæй уыдысты, уымæ гæсгæ. Лæппутæй бирæтæ сæхи 
дасын райдыдтой. Чызджытæ архайдтой скъоламæ аивдæр дарæсы 
цæуыныл. Хатгай-иу Таймураз бафиппайдта, чызджытæ йæ, сæ мид- 
былты худгæйæ, сусæгæй йæ сæрæй йæ къæхты онг куыд абарынц, 
181 

уый, æмæ сæ-иу йæхæдæг фефсæрмы. Ахæм рæстæг-иу дзургæ-дзу- 
рын фæкъуыхцы. Йæ цæсгом-иу æвиппайды ссыгъди. Ноджы ма- 
иу, кæддæр Заретæ цы партæйыл бадтис, уымæ куы фæкомкоммæ, 
уæд-иу бынтондæр йæ чемы нал уыд. Æппындæр дзы нæ рох кодта, 
кæд моймæ ацыд, уæддæр. Бæллыди йæ фенынмæ. Искуы-иу сæ 
дуæртты куы фæцæйцыд, уæд-иу æвиппайды йæ зæрдæйы гуыпп- 
гуыпп ссыд, цыма йæм ныртæккæ Заретæ сæ рудзынгæй ракæс- 
дзæн, уыйау. 
Æрæджы урокты размæ ахуыргæнджыты баййæфта ныхасгæнгæйæ. 
— Æвæдза, нæ хъæуы чызджыты рæсугъддзинады кой алыран 
дæр хуымæтæджы нæ кæнынц. Хистæр кълæсты чи ахуыр кæны, 
уыдонæй бирæтæм кæсынæй не ’фсæдын, - дзырдта историйы 
ахуыргæнæг Зæликæ. 
— Уæддæр, цыппар азы размæ не скъола каст чи фæци, уыцы 
чызджытæ уæлдай рæсугъддæр уыдысты, - йæ ныхас æм баппæрста 
немыцаг æвзаджы ахуыргæнæг Тамарæ. 
— Æцæг зæгьыс, æцæг, - йемæ сразы ис физикæйы ахуыргæнæг 
Хадзумар. - Се ’ппæтæй рæсугьддæр та Дзыгыдайы чызг Заретæ уыд. 
— Уымæн йæ дыууæ дзыккуйы дæр чызджы аргъ уыдысты, — 
йæ ныхасмæ бафтыдта Зæликæ. 
— Цымæ ма ныр дæр афтæ рæсугъд у? — афарста Тамарæ, æмæ 
Таймураз æнæбары аивæй дуары æдде фæци. 
«Ныр Заретæ кæйдæр ус у, афтæмæй ма мын уæддæр йæ кой 
дæр мæ зæрдæ сызмæлын кæны, - къæлидоры адæргæй рацу-бацу 
гæнгæ йæхинымæр дзырдта Таймураз. - Мурат мын дзæгьæлы нæ 
фæзæгъы, уарзондзинад низ у, зæгъгæ»... 
Уыцы бон скъоламæ æнæнхъæлæджы фæзынд республикæйы 
рухсады министр. 
~ Уæ æрыгон ахуыргæнджытæ куыд кусынц, уый мæ базонын 
фæнды, - загъта министр Михаил Борисовичæн. — Фехъуыстон, 
иуæй-иутæ дзы тынг хорз арæхсынц, зæгъгæ. 
Стæй уыйфæстæ афарста: 
— Дæсæм къласы кæмæ ис урок? 
Михаил Борисович ын Таймуразы ’рдæм ацамыдта. 
— Тынг хорз, — бахудти министр. — Ахæм дзæбæх лæппу хъуа- 
мæ æвзæр урок ма ратта. 
Таймуразы бæргæ фæндыд, уазæг æм æхсæзæм къласмæ куы 
бацыдаид, уый. Йæ ныфс хаста йе скъоладзаутæй: уыдон кæддæ- 
риддæр цæттæ уыдысты ивгьуыд æрмæгæй дзуапп раттынмæ. Дæ- 
сæм къласы та йæхигъдауæй дзуапп ничи лæвæрдта. Уымæ гæсгæ 
министримæ дуарæй куы бахызт, уæд йæ цæсгомыл бæрæг уыд, æдас 
кæй нæу, уый. Скъоладзаутæ йын, æвæццæгæн, йæ уавæр бамбæр- 
стой æмæ, ивгьуыд æрмæгæй фæрсын куы райдыдта, уæд æнæн- 
хъæлæджы цалдæрæй сæ къухтæ сдардтой. Таймураз фыццаг куыд- 
дæр джихауæй аззади, цыма, кæй бафæрса, уый нал зыдта, уыйау. 
Ахуыргæнæгмæ диссаг фæкаст, къласы лæмæгьдæр ахуырдзау Ла- 
димхан дæр йæ къух кæй сдардта, уый, æмæ йæ дзуапп дæттынмæ 
сыстын кодта. Ладимхан дзурын дæр нæма райдыдта, афтæ Тайму- 
182 

размæ фæсмон æрцыд, æндæр искæй цæуылнæ сыстын кодтон, 
зæгъгæ. Скъоладзаутæ дæр дисхуызæй разылдысты чызджы ’рдæм: 
æвæццæгæн сæ нæ уырныдта, дзуапп раттынмæ сарæхсдзæн, уый. 
Уалынмæ Ладимхан хъæрæй дзурын райдыдта Фадеевы роман «Æры- 
гон гварди»-йы мидисыл. Ульянæ Громовайы кой куы скодта, уæд 
йæ зæрдæ ’рбауынгæг, æмæ цыбыр рæстæгмæ йæ ныхас фескъуы- 
ди. Бæрæг уыдис, Ульянæйы хъысмæт ын йæ зæрдæ тынг кæй фæ- 
цагайдта, уый. Чысыл фæстæдæр Ладимхан найзусть бакасти, Тай- 
мураз сын хæдзармæ романæй цы скъуыддзаг радта, уый. Уыйфæстæ 
ма Таймураз бафарста ноджыдæр дыууæ скъоладзауы. Уыдон дæр 
Ладимханы хуызæн радтой хорз дзуаппытæ. Министр иудадзыг дæр 
йæ блокноты цыдæртæ фыста. Фæлæ йæ цæсгомыл бæрæг нæ уыд, 
урок йæ зæрдæмæ цæуы æви нæ, уый. Таймураз фыццаг хатт уыдта, 
йе скъоладзаутæ йын баххуыс кæныныл куыд архайынц, æмæ сæ 
йæ зæрдæ барухс. Исдуг дзы айрох ис, йæ урочы рухсады министр 
кæй бады, уый. Урочы ногтемæ хуынди: «Æрыгон гварди»-йы æвза- 
джы хъæздыгдзинæдтæ». Таймураз дзурын куы райдыдта, уæд уазæг 
фыццаг йæ фыст фæтагъддæр кодта, стæй уæд йæ ручкæ партæйыл 
æрæвæрдта æмæ ахуыргæнæгмæ лæмбынæг хъусын байдыдта. Ныр 
Таймураз уыдта, романæй хицæн бынæттæ найзусть куы фæкæсы, 
уæд министрæн йæ цæсгом куыд барухс вæййы, уый... 
Урок куы фæци, уæд министр уайтагьд ахуыргæнджыты уаты 
’рдæм фæраст. Таймуразæн йæ урочы тыххæй ницыма загьта, æмæ, 
йæ фарсмæ цæугæйæ, тыхсти, кæд мæм исты хъæндзинæдтæ ба- 
фиппайдта, зæгъгæ. Фæлæ йын ахуыргæнджыты уаты уый æнæнхъæ- 
лæджы йæ къух райста æмæ йын загъта: 
- Хорз урок радтай. Молодец! Мæн уырны, искуы дæ Луизæ 
Ивановнæйы хуызæн хорз ахуыргæнæг кæй рауайдзæн, уый. 
Ахуыргæнджытæ æмхуызонæй Таймуразæн арфæтæ кæныныл 
фесты. Лæппу фырæфсæрмæй йæхи цы фæкодтаид, уый нал зыдта. 
- Дæхиуыл ма фервæсс, — иуварсæй йæм æрбадзырдта кæстæр 
кълæсты ахуыргæнæг Аннæ Александровнæ. - Дæ цахъхъæнæй ма- 
хæн ахæм æппæлæн ныхæстæ никуы кодтой... 
- Таймураз, йæхиуыл чи фервæсса, ахæм нæу, - йæ сæрыл 
сдзырдта Андрей Сергеевич. 
Аннæ Алексадровнæ ницыуал загъта, æрмæст йæ цæсгом цæ- 
мæндæр фæтар... 
* * * 
Таймураз-иу куыддæр скъолайы кæртмæ бахызт, афтæ йыл-иу 
сывæллæттæ амбырд сты æмæ-иу æм алы фарстатæ дæттын бай- 
дыдтой. Кæй-иу фæндыд базонын, фæстаг рæстæг цы ног чингуы- 
тæ фæзынд, уыдонæй йæм хуыздæр кæцы кæсы, кæй та — литера- 
турон факультетмæ бацæуыны тыххæй хи куыд бацæттæ кæнын 
хъæуы, уый. 
- Раст цыма скъоладзаутæн се ’мбал дæ, дæхи афтæ цæмæн 
дарыс? - иухатт æй кæрты æфхæрæгау афарста Аннæ Александ- 
ровнæ. - Æви, ахуыргæнæг кæй дæ, уый дæ ферох и? 
183 

Аннæ Александровнæ скъолайы рагæй куыста. Кæддæр Тайму- 
разæн дæр ахуыргæнæг уыдис. Уымæ гæсгæ йæм сдзурын ницы 
сфæрæзта, кæд йемæ разы нæ уыд, уæддæр. 
Ахуыргæнджытæ арæх цыдысты Таймуразы уроктæм. Уыдтой, 
скъоладзауты зæрдæтæм фæндаг кæй ссардта, уый, æмæ йын йæ 
куыстæй æппæлыдысты. Фæлæ куыдфæстæмæ иуæй-иутæ йæ ныхмæ 
дзурын райдыдтой, скъоладзаутæ йын йæ предметыл æгæр бирæ 
рæстæг хардз кæнынц, зæгъгæ. 
- Цыма сæ царды мидæг уырыссаг æвзаг æмæ литературæйæ 
дарддæр ницыуал хъæудзæн, уыйау иннæ предметтæ зæрдиагæй нал 
ахуыр кæнынц. 
- Сымах дæр сын Таймуразы хуызæн уæ предметтæ бауарзын 
кæнут, æмæ сæ уæд зæрдиагдæрæй ахуыр кæндзысты, — дзырдта 
сын Андрей Серегеевич. 
Аннæ Александровнæйæн-иу тынг хъыг уыдис, педсоветы-иу ди- 
ректор сæрмагондæй Таймуразы куыстыл дзурын куы райдыдта, уæд. 
- Нырма йæ дипломы райстыл афæдз дæр куы нæма рацыд, 
уæд дзы æппæлын цæмæн хъæуы? - фæзмыдтой чидæртæ Аннæ 
Александровнæйы. 
Æвæццæгæн, æрыгон ахуыргæнæджы уымæй уæлдæр æвæрын 
кæй райдыдтой, уый йæм хардзау каст... 
Иубон Таймураз районы газеты бакаст, йе ’рхорд Зауырбег Хуы- 
мæллæджы скъолайы уырыссаг литературæйæ диссаджы хорз уроктæ 
дæтты, зæгъгæ, æмæ йæ бафæндыд, йе ’рдхорд куыд кусы, уый йæхи 
цæстæй фенын. Директор æмæ завуч сразы сты Таймуразы фæндо- 
ныл. Йæ уроктæ уал ын æндæр бонмæ ахастой. 
Бадинæ куы базыдта, Таймураз Хуымæллæгмæ цæудзæн, уый, 
уæд æй дисхуызæй афарста: 
- Цы хабар дзы ис? Æмæ уæд дæ уроктæ та? 
- Зауырбеджы мæ фенын фæнды, - дзуапп ын радта лæппу. — 
Мæ уроктæ мын æндæр бонмæ ахастой. 
- Де ’рдхорды-ма искуы ардæм æрбакæн æмæ йæ æз дæр фе- 
нон... — Таймураз йæ мадæн зæрдæ бавæрдта, Зауырбеджы йæм æнæ- 
мæнг кæй æрбахондзæн, уымæй. 
~ Йæ мады йын чызгæй зыдтаис, нæхи хъæуккаг у... - загьта 
Таймураз. 
- Æмæ, цымæ, кæмæй у? 
- Хъæстуатæй. 
- Хъæстуатæй?! Уыдонмæ æдзухдæр рæсугьд чызджытæ уыдис. 
Усгуртæ сыл æндæр хъæутæй дæр ма хæлоф кодтой... 
Бадинæйы ма фæндыд Хъæстуаты чызджытыл адзурын, фæлæ, 
Таймураз тагъд кæны, уый куы бамбæрста, уæд йæ ныхас фæстæ- 
дæрмæ аргьæвта... 
Институт каст куы фесты, уыйфæстæ Таймураз æмæ Зауырбег сæ 
кæрæдзиуыл фембæлдысты фыццаг хатт, æмæ сæ цинæн кæрон нал уыд. 
- Ме ’рдхорд, æвæццæгæн мæ амбылдтай, - Зауырбег худгæйæ 
Таймуразы йæ хъæбысы хæрдмæ фелвæста. — Æрмæст ахуыры нæ, 
фæлæ та куысты дæр мæ разæй фæдæ. 
184 

— Чи?! Æмæ дæм æз, цæмæй мæ истæуыл сахуыр кæнай, уый 
охыл куы ’рбацыдтæн. 
— Ныр æцæгдæр афтæ куы уаид! 
— Нæ дæ уырны? 
— Куыд мæ уырна, районы ахуырады кусджытæ мын æдзух дæу 
фæзминагæн куы ’рхæссынц, уæд? - Зауырбег хъазгæйæ Таймура- 
зы йæхицæй ассыдта. 
— Уыдон, æвæццæгæн, газеттæ арæх нæ кæсынц, уыййеддæмæ 
зониккой, уацхæсджытæ дæ куыд æппæлынц, уый. 
Уыцы бон Зауырбегмæ дæсæм къласы уыдис литературæйы урок. 
Таймураз къласмæ куы бахызт, уæд æм скъоладзаутæ иууылдæр 
цымыдисхуызæй ныккастысты, æмæ сын Зауырбег хъæлдзæгæй 
фехъусын кодта: 
— Абон нæм Рагъыхъæуы скъолайæ сæмбæлд мæ хуыздæр хæ- 
лар Таймураз. Уый дæр кусы уырыссаг æвзаг æмæ литературæйы 
ахуыргæнæгæй. Æз уын бирæ хæттыты кодтон йæ кой. Зонут, мах 
иумæ институт каст кæй фестæм. Дзырдтон уын,Таймураз ахуыры 
нæ курсы раззагдæр студентыл нымад кæй уыд, уый ... 
Таймураз тыхстхуызæй Зауырбегæн къухæй ацамыдта, ма мæ 
’ппæл, зæгьгæ, æмæ уый дæр йæ ныхас фескъуыдта. 
Урок куы райдыдта, уæд скъоладзаутæй Таймураз айрох ис. Ныр 
уыдон лæмбынæг хъуыстой ахуыргæнæгæн йæ алы дзырдмæ дæр. 
Таймуразæн йæ зæрдæмæ уæлдай тынгдæр фæцыд, Зауырбег йæ 
уарзон поэт Маяковскийы æмдзæвгæтæ куыд касти, уый. «Районы 
хихъæппæрисадон театры дæр хуымæтæджы нæ хъазы», — хъуыды 
кодта Таймураз, йæ хæлармæ хъусгæйæ. 
— Маяковскийы уацмыстæ хорз кæй кæсыс, уый институты дæр 
зыдтон, фæлæ мæ уæддæр абон бынтондæр дисы бафтыдтай, поэты 
æнкъарæнтæ скъоладзаутæн куыд дæсны равдыстай, уымæй, - фæ- 
стæдæр, урокыл дзургæйæ, загъта Таймураз. 
— Æгæр мæ не стауыс, мæ хæлар? - афарста йæ Зауырбег, фæлæ 
йæ цæсгомыл бæрæг уыд, Таймуразы ныхæстæ йын куыд æхсызгон 
уыдысты, уый. 
— Нæ, - йæ сæр банкъуыста Таймураз. - Исдуг мæм афтæ дæр 
ма фæкаст, цыма театры бадын. 
— Æмæ мын уæд цæуылнæ амдзæгьд кодтай? - худгæйæ афар- 
ста Зауырбег. 
— Уымæ дæр мæ бирæ нал хъуыд. 
— Цом-ма уæдæ нæхимæ æмæ исты скомдзаг кæнæм. - Зауыр- 
бег Таймуразыл ахæцыд сæхирдæм. 
~ Нæхимæ мæ куы ауадзис, уæд хуыздæр уаид. 
— Уый та куыд? Ам кæй уыдтæ, уый мæ мад куы базона, уæд 
мæм хæцдзæн, демæ йæ цæуылнæ ракодтай, зæгьгæ. 
Мады коймæ Таймураз сдзурын ницыуал сфæрæзта æмæ За- 
уырбеджы фæдыл араст. Скъолайы кæрты æнæнхъæлæджы сæ размæ 
фæци Болат. 
— Ай та куысты рæстæг ам цы ми кæны? — йæ къухæй Тайму- 
размæ ацамонгæйæ, Зауырбеджы дисхуызæй афарста уый. — Æви 
йæ се скъолайæ тæргæ ракодтой? 
185 

- Цæмæн æй хъуамæ ратæрой? - дзуапп ын радта Зауырбег. - 
Мах дæр куыд кусæм, уый базонын æй бафæндыд æмæ нæм уый 
тыххæй æрбацыд. 
- Æмæ исты инструктор у? 
- Кæд инспектор зæгьынмæ хъавыдтæ? - бахудти йæм Таймураз. 
- Инспектор... Инструктор... - былысчъилæй сдзырдта Болат. 
- Цыма сæ исты хъауджыдæр ис... 
- Мидæмæ куы бахизай, уæд-иу кæсæндоны дзырдуатмæ æркæс, 
- бахудти Таймураз. 
- Цæмæ кæсон, уый дæ хъуыддаг нæу. Дæу та, æвæццæгæн, 
куысты рæстæг дæ хæлæрттыл кæй зилыс, уый тыххæй райкомы 
дзуапп раттын бахъæудзæн. 
- Цæй тынг мæ фæтæрсын кодтай! - худгæйæ йæ къухтæ хæрдмæ 
фæхъил кодта Таймураз. 
- Куыд хъæбатыр дæ, уый мæнæ фæстæдæр фендзыстæм, - йе 
’нгуылдз æм æртхъирæнгæнæгау батылдта Болат æмæ, йæ туфлиты 
зæвæттæй къуырцкъуырцгæнгæ, дуары мидæгæй фæци. 
- Дзæгьæлы йæ смæсты кодтай дæхимæ, - йæ сæр батылдта 
Зауырбег. - Æцæгдæр дæм райкоммæ куы фæдзурын кæна? 
- Æмæ уæд цы? Мæ куысты мын дæумæ ’рбацæуынæн бар нæ 
радтой? Раст цыма йæхæдæг фыркуыстæй йæхи мары! Боны дæр- 
гъы, дам, кæм нæ фæкуыси вæййы, ахæм бынат нал ис. 
- Махмæ дæр арæх æрбауайы, - загьта худгæйæ Зауырбег. — 
Нæ æрыгон ахуыргæнджытæй иу йæ зæрдæмæ тынг фæцыд. Фæлæ 
йæм чызг йе ’ргом не здахы. Уарзон, дам, ын ис. 
- Ныр дæр та уæм уæдæ, æвæццæгæн, афтæ арæзтæй уымæн 
æрбасхъæл. 
Зауырбеджы мад Таймуразы куы ауыдта, уæд ыл цингæнгæйæ 
йæхи баппæрста. 
- Мæнæ мæм цы уазæг æрбацыд! - цæмæндæр уынгæг хъæлæ- 
сæй сдзырдта уый. — Мæ райгуырæн хъæуæй искæй куы фенын, 
уæд мæ æрыгон бонтæ мæ цæстытыл ауайынц. Искуы ма, зæгъын, 
дæ зæрдæйы дзæбæхæн Дурджынбæрзондæй афæлгæс... 
- Райдыдтай та... - бахудти йæм Зауырбег. - Кæд дæ дæ райгуы- 
рæн уæзæг фенын афтæ тынг фæнды, уæд дæ æз тæккæ райсом 
уырдæм лæгуæрдонæй дæр аласдзынæн. 
- Æмæ ма дзы кæмæ цæуон, мæ хъæбул, кæмæ? — йæ фырты 
’рдæм разылди мад. - Мæ къабæзтæй æгас куы ничиуал у... 
Зауырбеджы мад — зæрдæхæлар ус, йæ ныхас — фæлмæн. Тай- 
муразмæ афтæ кæсы, цыма Бадинæимæ иухуызон сты. Хицæн кæ- 
нынц æрмæстдæр уындæй: Зауырбеджы мад — бæрзондгомау бур- 
хил сылгоймаг, Бадинæ та — асæй ныллæг, саухил ус, æрмæст фæ- 
стаг рæстæг йæ сæры иугай урсытæ фæзынди. Зауырбег бакастæй 
йæ мады хуызæн у. Куыд дзурынц, афтæмæй Таймураз та йæ фыды 
цæрмыстыгьд бакодта. 
Цалынмæ хур нæ акъул, уæдмæ Таймураз æмæ Зауырбег фæ- 
бадтысты иумæ, дзырдтой сæ куыстыл, кодтой се ’мбæлтты кой. 
Таймуразæн æхсызгон уыд, Зауырбег æмæ Зариффæ фыццагау кæ- 
186 

рæдзиуыл арæх кæй æмбæлынц, уый. Фæндыд æй базонын, Зариффæ 
ма Заретæйæ писмотæ фæисы æви нæ, цы йæм фыссы, куыд цæуы 
йæ цард, фæлæ дзы Зауырбеджы бафæрсынмæ йæ ныфс нæ бахас- 
та. Чысыл фæстæдæр, рыг фæндагыл фистæгæй сæхимæ здæхгæйæ, 
Таймураз йæхимæ хæцыд, цæй æнæныфс дæн, зæгьгæ... 
* * * 
- Нæ хъæуы чызджытæй Болатиччы аккаг чи у, ахæм дзы нæ 
зонын. Æниу æй æз хъæуккаг чызг ракурын ницы хуызы бауадз- 
дзынæн,- хъуысы та уынгæй Косерханы цъæхснаг хъæлæс. - Тагъд 
æй хъуамæ горæтмæ аивой. Районы кусынæн, дам, æгæр æвгъау у 
ахæм сæрæнæй. 
- Куыд æппæлы йæ лæппуйæ! Радио у æмæ радио! - Бадинæ 
худгæйæ дзуры Таймуразмæ. - Цымæ йын уæд ус та кæцæй æрхæс- 
дзысты? 
Таймураз æнæбары йæ фыссын фæуагъта. 
- Хуры чызджы, дам, ын ракурдзысты, - æрæджиау дзуапп 
радта йæ мадæн æмæ та фыссыныл ныллæууыд. 
Бадинæ, цæмæй йæ фырты ма хъыгдара, уый тыххæй йæ къах- 
фындзтыл сабыргай уатæй рахызти. Йе стъолыл ын скъоладзауты 
тетрæдтæ амадæй куы фены, уæд йæ зæрдæ бариссы, кæд та йын 
фæуыдзысты каст, зæгъгæ. Фæлæ йын дзы ныййарджытæй исчи 
куы раппæлы, уæд дуне дæр йæхи бавæййы, æрмæст дзы Косерха- 
нау йæхæдæг никæмæн æппæлы: йæ зæрдыл дары, ирон адæмæн 
рагæй дæр уый нæ фидауы. «Дæ цот раппæлинаг куы уой, уæд сæ 
адæм сæхæдæг уындзысты», — хъуыста уый алыхатт хистæртæй. 
Суанг ма йæ ног дарæсæй дæр Бадинæ зæгъын нæ фæуæнды, ай 
мын Таймуразы лæвар у, зæгьгæ. 
- Цымæ, æгæр фырнымд нæ дæ? - фæзæгъы йын дисгæнгæйæ 
сыхæгты устытæй исчи. — Дæ лæппуйæ, цы у, уый зæгьын нæ уæндыс. 
- Уыйхыгъд дзы, чи йæ зоны, уыдон æппæлынц. 
Бадинæйæн йæ уыцы миниуæг Таймуразмæ хорз кæсы. Уынг- 
ты сæ цотæй æппæлгæйæ чи фæцæуы, йæ мад уыдонæй нæу. Зоны 
ирон æфсарм, ирон æгьдау æмæ сæ æххæст кæнын фæразы. Афтæ 
кадджын дæр уымæн у сыхбæстæйы ’хсæн. Нæлгоймæгтæй расы- 
гæй дæр йæ цуры æвзæр дзыхæй ничи сдзурдзæн. Косерханæн исчи 
куы бауайдзæф кæны, сыхы кæимæ нæ фæхыл дæ, ахæм куынæуал 
ис, зæгьгæ, уæд ын йæхи растгæнынæн фæзæгьы: 
- Æнæ аххосæй æз никæй бафхæрдзынæн. Уæдæ-ма уæртæ Ба- 
динæйы бафæрсут, цымæ искуы йемæ фæхыл дæн? 
- Уый сабыр ус у, æмæ куыд хъуамæ фæхыл уай йемæ, — дзуапп 
ын раттынц сыхæгтæ. 
Рагæй дæр Бадинæ тызмæг ныхас нæ уарзта. Таму-иу чысылæй 
йæ цуры истæмæй куы фæзылын, уæд ын-иу йæ рæдыд сабырæй бам- 
барын кодта. «Сывæллоныл хъæртæ кæнын нæ хъæуы, — дзырдта-иу 
уый алыхатт устытæн. — Сабыр ныхас æм тагьддæр фехъуысдзæн». 
Таймураз дæр йæ мады миниуджытæй цыдæртæ рахаста. Зæ- 
гъæм, ахуырдзаутæм тызмæгæй никуы сдзуры, уæлдайдæр та дæсæм 
187 

къласы скъоладзаутæм: æмбары, уыдон ныр сæхи сывæллæттыл 
кæйнæуал нымайынц, иуæй-иутæн ма дзы суанг уарзæттæ дæр кæй 
фæзынд, уый. Ноджы дзы рох нæу, йæхæдæг Заретæйы æхсæзæм 
къласæй фæстæмæ кæй уарзы æмæ æдзухдæр йæ фенынмæ кæй 
бæллыд. Уымæ гæсгæ педсоветы химийы ахуыргæнæг Сафиат куы 
дзырдта, дæсæм къласы лæппутæ æмæ чызджытæ, дам, фæсурокты 
дæр кæрæдзиуыл æгæр арæх æмбæлынц, зæгъгæ, уæд æй Таймураз 
йæ бынатæй дисхуызæй афарста: 
- Æмæ уым æвзæрæй цы ис? 
Сафиат, абадгæ чызг, æдзух æгьдауыл дзурæг уыд. 
- Æмæ дзы, дæумæ гæсгæ, хорзæй та цы ис?! - чызг Тайму- 
размæ æфхæрæгау ракаст. - Æви ды дæр, ирон æгьдау цы у, уый 
нал æмбарыс? Нæ зоныс, Руслан æмæ Зæирæ скъоламæ дæр æмæ 
скъолайæ дæр алыхатт фæрсæй-фæрстæм кæй фæцæйцæуынц, уый? 
- Ау, æмæ сыхæгтæ нал сты? - ацы хатт æм дисхуызæй фæ- 
цырд ис Андрей Сергеевич дæр. 
- Кæд сыхæгтæ сты, уæддæр хъуамæ уыдоны цахъхъæнæй лæппу 
æмæ чызг ирон хъæуы мидæг уынгты иумæ мауал цæуой, — фидарæй 
загьта ахуыргæнæг. - Кæннод адæм цы ахъуыды кæндзысты? 
- Сафиат, куыд уынын, афтæмæй нын не скъоладзаутæй мо- 
ладзантæ аразыс, - чызгмæ хъазгæйæ бадзырдта Мырзабег, æмæ 
ахуыргæнджытæ æмхуызонæй ныххудтысты. 
- Хорз уæдæ, - мæстыхуызæй йæ къух ауыгьта чызг. - Мæнæ сыл 
дам-думтæ кæнын куы райдайой, уæд-иу уый мæ аххос ма фæуæд... 
Зæирæ дæсæм къласы æппæты хуыздæр скъоладзауыл нымад 
уыд. Æрмæст ын Сафиат химийæ «цыппарæй» уæлдæр никуы сæ- 
вæрдта. 
- Дæ предметæй нæм Зæирæйæ дæсныдæр куынæ ис, уæд ын 
йæ зонындзинæдтæн фаг аргь цæуылнæ кæныс? - иубон æм урочы 
йæхи нал баурæдта Руслан. 
- Цы?! Цы загьтай?! - мæстыйæ фæхъæр кодта ахуыргæнæг. - 
Æмæ дæу та уымæй чи фæрсы?! Æви, кæмæн цавæр бæрæггæнæн æвæ- 
рын хъæуы, уый ды мæнæй хуыздæр зоныс?! Тагьд дуары æдде фæу! 
Руслан, цыма ницы фехъуыста, йæхи уыйау скодта, фæлæ йæм 
Зæирæ æфхæрæгау куы бакаст, уæд уайтагъд йæ бынатæй фестад 
æмæ æнæдзургæйæ æддæрдæм фæраст. 
- Дæсæм къласы ахуырдзаутæ бынтондæр сæ цæсгом суагътой, 
— уыцы бон ахуыргæнджыты уаты хъаст кодта Сафиат. — Тагьд нын 
журналы сæхæдæг бæрæггæнæнтæ æвæрын дæр ма райдайдзысты. 
- Уый та куыд? — бадис кодта Мырзабег. — Æз сæм ахæмæй 
куы ницы иртасын. 
- Ды, æвæццæгæн, цæстæй уыйас хорз нал уыныс, - йæ сæр 
ныттылдта Сафиат. 
- Уымæй раст зæгъыс, - бахудти йæм Мырзабег. - Кæсæнцæ- 
стытæ дæр уымæн дарын. Фæлæ ма уæддæр хъусгæ хорз кæнын - 
не скъоладзаутæй исчи æгъдау халын куы райдаид, уæд мæнмæ дæр 
уыцы хабар æрбахæццæ уаид. 
- Уæдæ мæм уæд байхъус... 
188 

Сафиат исдуг æнæдзургæйæ алæууыд, стæй уæд радзырдта, Рус- 
ланы йæ урокæй куыд ратардта, уый. 
— Æмæ уæздан лæппу куы у... — сдзырдта ахуыргæнджытæй 
чидæр. 
— «Уæздан лæппу...» - афæзмыдта йæ Сафиат. - Уый уæздан 
куы уаид, уæд мæ разы Зæирæйы сæрыл нæ рахæцыдаид. Йе ’мбæлт- 
тæй уæддæр фефсæрмы уыдаид. Æниу сæ адæм æдзух иумæ цæу- 
гæйæ кæй уынынц, уый дæр куы ницæмæуал дарынц... Уæдæмæ, 
æфсарм цы у, уый нал æмбарынц æмæ... 
— Сафиат, цымæ, дыууæ сыхаджы хо æмæ æфсымæрау хæларæй 
кæй цæрынц, уый дæм афтæ диссаг цæмæн кæсы? - йæ ныхас ын 
æрдæгыл фескъуыдта Мырзабег. — Сабитæ ма куы уыдысты, уæдæй 
фæстæмæ иумæ куы хъомыл кодтой. Стæй кæд, æцæгдæр, Зæирæйы 
зонындзинæдтæн раст аргь нæ кæныс, уæд та? Мах æм еызгъæрин 
майдан райсынмæ æнхъæлмæ куы кæсæм... 
— Сызгъæрин майдан хъуамæ æрмæст хорз ахуыры тыххæй ма 
дæттой. 
— Уæдæ ма уый тыххæй цы хъæуы? 
— Æгъдау. Фыццаджыдæр, æгъдау. Ирон æгъдау! - йæ алы дзырд 
дæр хъæрдæрæй дзургæйæ, дзуапп радта Сафиат. 
— Уæдæ уæд дæ домæнтæ гæххæттыл ныффысс æмæ сæ къулыл 
баныхас, — ацы хатт æм йæхи нал баурæдта Таймураз дæр, æмæ 
ахуыргæнджытæй иуæй-иутæ ныххудтысты. 
— Цымæ дын æгæр раджы нæу мæн хуызæн фæлтæрдджын 
ахуыргæнæгæн уынаффæтæ кæнынмæ? - тызмæг хъæлæсæй йæ афар- 
ста Сафиат. 
Таймураз æм ницыуал сдзырдта... 
* * * 
Иурайсом Мæхæмæт райкомæй цавæрдæр лæгимæ фæзынд скъо- 
лайы кæрты. Таймураз уайтагъддæр бамбæрста: ахуырдзауты та 
быдырмæ кæндзысты. Æмæ, æцæгдæр, Михаил Борисович ахуыр- 
гæнджытæн фехъусын кодта, партийы райкомы уынаффæмæ гæсгæ 
æхсæзæм æмæ фарæстæм кълæсты ахуырдзауты нартхор тонынмæ 
цæуын кæй хъæуы, уый. 
— Æмæ æхсæзæм кълæстæн æгæр раджы нæу ахæм куыстытæн? 
- йæ бынатæй дисгæнгæ афарста Таймураз. - Нырма хæрз чы- 
сылтæ куы сты. 
— Æз дæр бæргæ дзырдтон, быдыры куыстмæ сын раджы у, 
зæгъгæ, фæлæ Мæхæмæт мемæ не сразы. Хæсты рæстæджы, дам, 
уыдоны цахъхъæнæй сывæллæттæ диссаджы сгуыхтдзинæдтæ куы 
’вдыстой. 
— Цæй, сæ бон цас у, уымæй сæ фылдæр чи бадомдзæн? - 
райхъуыст Андрей Сергеевичы хъæлæс. - Уæддæр хорз у, дæсæм 
къласы скъоладзауты нын кæй суæгьд кодтой, уый. 
Таймураз йæ къласæн куы фехъусын кодта, райсом быдырмæ 
нартхор тонынмæ цæудзыстæм, зæгъгæ, уæд сывæллæтты цинæн 
кæрон нал уыд. Бирæтæ дзы уайтагьд æмдзæгъд кæныныл дæр ма 
189 

фесты. «Æвæццæгæн, нæма ’мбарынц, куыд зын сын уыдзæн нарт- 
хор тонын, уый», ~ ахъуыды кодта дисгæнгæйæ ахуыргæнæг. 
Сывæллæттæ чысыл куы фæсабыр сты, уæд сын Таймураз загьта: 
— Уæ уæлæ-иу цауддæр дарæс скæнут, кæннод уæхи счъизи 
кæндзыстут... 
Фæлæ къласыл йæ цæст куы ахаста, уæд йæ ныхæстыл фæфæс- 
мон кодта: бирæтыл дзы, сæ уæлæ цы æмпъызтытæ дарæс уыд, æндæр 
никуы ницы федта. 
Райсомæй сывæллæттæ сæ ахуыргæнджытимæ быдырмæ куы 
рараст сты, уæд бæстæ иууылдæр уынæр сси: алырдыгæй хъуысти 
сæ хъæлдзæг ныхас æмæ худын. 
- Сымах та цæмæн ракодтой? - хистæр скъоладзаутæй иу худ- 
гæйæ разылди Таймуразы къласы ’рдæм. - Нартхæрттæм сæххæс- 
дзыстут? Æви сæм-иу асинтæ ацараздзыстут? 
Таймураз æфхæрæгау бакаст дзурæгмæ, æмæ уый уайтагьд йæ 
худын фæуагьта... 
- Хъазгæ кодтон... Бахатыр мын кæн... - аххосджын хъæлæсы 
уагæй ахуыргæнæгæй хатыр ракуырдта скъоладзау. 
Быдыры алы къласæн дæр радих кодтой хицæн хай, æмæ ахуыр- 
дзаутæ кусыныл ныллæууыдысты. Мæхæмæт йæ бæхыл дыууæрдæм 
кодта нартхортонджыты рæзты. 
- Уæ фæстæ иунæг дзенкъор дæр куыд нæ ныууадзат, афтæ... - 
иудадзыг сын уæлбæхæй фæдзæхста уый. 
Таймураз архайдта, йæ ахуырдзаутæй лæмæгъдæр чи уыд, уыдо- 
нæн феххуыс кæныныл. Чызджытæй-иу йæ чыргьæд нартхорæй 
кæмæн байдзаг, уымæн-иу æй кæримæ ахаста. 
Кæд фæззыгон бон уыд, уæддæр сихормæ ’ввахс æрбатæвд и, 
æмæ лæппутæй иуæй-иутæ сæ хæдæттæ феппæрстой. 
— Чысыл уæ фæллад суадзут, кæннод райсом уæ бон кусын нал 
бауыдзæн, — загъта Таймураз, æмæ уыдон дæр цингæнгæйæ уай- 
тагьд сæхи кæрийы алыварс хъæрмуст зæххыл æруагътой. 
Уыцы рæстæг та кæцæйдæр фæзынди Мæхæмæт. 
— Ам уын курорт у? Уæхи хурмæ тавынмæ рацыдыстут? — уæл- 
бæхæй сæм тызмæг хъæлæсы уагæй æрдзырдта уый. 
Скъоладзаутæ сæ бынæттæй фæгæппытæ ластой æмæ кæрæдзийы 
фæдыл, кæм куыстой, уырдæм фæраст сты. 
- Сæ фæллад суадзын сæ уæддæр бауагътаис, - Мæхæмæтмæ 
æфхæрæгау скасти Таймураз. - Нырма сабитæ куы сты. 
- Æмæ кæд ахæм сабитæ сты, уæд сæ авдæнты бабæтт æмæ сын 
залмысыфæй сæ бындзытæ сур, — ацы хатт йæ хъæлæс фæбæрзонд- 
дæр кодта Мæхæмæт. — Ахуыргæнæг куы дæ, уæд не ’мбарыс, хор 
нæ тагъддæр сисын кæй хъæуы, цæмæй дзы афойнадыл паддзахады 
хæс бафидæм, уый тыххæй? 
— Зонын, фæлæ нын уый тыххæй сабиты марыны бар ничи радта. 
— Æмæ сæ чи мары? 
— Искæй сывæллæттыл чи нæ ауæрды, уый. 
- Мæнæй зæгъыс?! - Мæхæмæт йæ цæстытæ фæхъоппæг кодта. 
— Ахæм ныхæсты тыххæй дæ дзуапп раттын куы бахъæуа, уымæй 
нæ тæрсыс, лæппу?! 
190 

- Нæ тæрсын, - æнцадæй йын дзуапп радта Таймураз. — Уымæн 
æмæ гæдыйæ ницы загътон. 
- Уæдæ уæд фендзыстæм! — бартхъирæн æм кодта Мæхæмæт, 
йæ ехсы хъæд хæрдмæ фæкæнгæйæ... 
«Хорз уыд, сывæллæттæ нæ разы кæй нæ фесты, уый», йæхи- 
нымæр сдзырдта Таймураз, Мæхæмæт йæ бæхыл хъæуы ’рдæм куы 
атахт, уæд... 
Æхсæвы скъоладзаутæй бирæтæ баззадысты быдырон станы. 
Лæппутæ кæрты скодтой стыр арт, фыхтой дзы, нартхæрттæй ма 
цъæхæй чи баззад, ахæмтæ, æмæ сæ ’мхуызонæй адджынæн хорд- 
той. Таймуразмæ дæр дзы æрхауд, æмæ йæм артыфых нартхор афтæ 
хæрзад никуыма фæкаст. 
Чысыл фæстæдæр скъоладзаутæ станмæ бахастой хъæмп æмæ 
дзы рагацау сæхицæн хуыссæнтæ цæттæ кодтой: чызджытæн - ми- 
дæггаг агъуысты, лæппутæн — æддаджы. Таймуразы зæрдыл ма хорз 
лæууыд, кæддæр, быдыры æхсæвæддæ баззайгæйæ, сæ къласимæ 
хъæмпыл куыд хуыссыди, уый, æмæ ныр сывæллæттæн амыдта, 
хуыссæнуат хуыздæр куыд кæнын хъæуы, уый. 
Фæллад сабитæ куыддæр сæ сæртæ хъæмпыл æруагътой, афтæ 
уайтагъд афынæй сты. Фæлæ Таймуразæн йæхицæн йæ хуыссæг 
фæлыгъд. Иæ хъуыдытæ та йæ дардмæ ахастой. Иуцасдæр йæ хуыс- 
сæны рафт-бафт фæкодта, стæй уæд, сывæллæтты куыд нæ райхъал 
кæна, афтæ хъавгæ сыстади æмæ хъуызæгау кæртмæ рахызт... Йæ 
алыварс быдыр æгасæй дæр ныссабыр, æрмæст ма-иу хатгай æхсæ- 
вы тары æрбайхъуыст цавæрдæр цъиуы уасын. Уалынмæ йæ сæрмæ 
сау мигътæ сабыргай фæйнæрдæм алæбырдысты æмæ се ’хсæнæй 
ратылди дзаг мæйы цалх. Быдыр æвиппайды ныррухс и. Рог дым- 
гæйæ бурдзалыджы цъуппытæ уылæнтау базмæлыдысты. Таймураз 
йæ риуы дзаг сулæфыд. 
Раст ахæм æхсæв уыд, дæсæм къласы сæ быдырмæ нартхор то- 
нынымæ куы ракодтой, уæд дæр. Таймуразы цæстытæ иудадзыгдæр 
Заретæйы агуырдтой. Иузаман Мурат цæмæндæр худгæйæ ныма- 
йын райдыдта: иу... дыууæ... æртæ... цыппар... 
- Цы нымайыс, цы? - дисгæнгæ йе ’рдхорды афарста Таймураз. 
- Минуты дæргъы Заретæйы ’рдæм цал хатты фæкастæ, уый 
базонын мæ фæнды... ~ ныххудти Мурат, стæй ма уæд йæ ныхæс- 
тæм бафтыдта: — Дæ къæбутæн фелвæсынæй нæ тæрсыс, мæ хæлар? 
Таймураз куыддæр фæуыргъуыйау. Исдуг ын, цы загьтаид, уый 
нал зыдта. 
- Æмæ уыцырдыгæй Заретæйæ уæлдай ничи ис? - æрæджиау 
ма йæ дзыхæй сирвæзт лæппуйæн, æмæ Мурат ноджы хъæрдæрæй 
ныххудт... 
«Цæуылнæ йæ рох кæнын? Цæуылнæ цæуы Заретæйæ дарддæр 
æндæр исчи мæ зæрдæмæ?» — фæрсы та иннæ хæттытау Таймураз 
йæхи æнкъардæй, фæлæ йæ бон дзуапп раттын нæу. 
Мидæгæй фынæйæ кæйдæр дыгъал-мыгъул райхъуыст, стæй 
уайтагъд фасабыр... 
Бонырдæм Таймураз бацыд мидæмæ æмæ талынджы куырмæ- 
191 

джы йæ хуыссæнбынат ссардта. «Цымæ ма Заретæйы искуы фен- 
дзынæн?» - фæстагмæ ма уыцы хъуыды фæзынди Таймуразы сæры, 
стæй уайтагьд афынæй ис... 
Райсомæй раджы райхъал сывæллæтты уынæрмæ. 
- Тагъддæр уæлæмæ фестут! — æрбайхъуыст æм Андрей Серге- 
евичы хъæлæс. - Ныртæккæ нæм Мæхæмæт дæр фæзындзæн æмæ 
та нæ уайдзæфты бын фæкæндзæн, зæрдиагæй нæ кусут, зæгъгæ, 
афойнадыл нартхор тоныныл куынæ ныллæууæм, уæд. 
«Куыд ныффынæй дæн!» - йæхинымæр йæхимæ хæцгæйæ Тай- 
мураз йæ хуыссæнæй фæгæпп ласта. 
- Мах дæ райхъал кæнын нæ уæндыдыстæм, кæд æгæр бафæл- 
ладтæ, зæгьгæ, - æфсæрмхуызæй сдзырдта Земæ. 
- Бузныг... — къæмдзæстыгхуызæй загъта Таймураз. 
Куыддæр скъоладзаутæ нартхор тонын райдыдтой, афтæ хъæ- 
уæй æрцыди Михаил Борисович дæр. Директор бацыд æхсæзæм 
къласы цурмæ. Æвæццæгæн уал æй базонын фæндыд, знон скъо- 
ладзаутæ куыд бакуыстой, уый, æмæ нартхоры стыр кæри куы фед- 
та, уæд Таймуразы дисгæнгæ афарста: 
- Уый иууылдæр дæ кълас æртыдта? 
- Мах кълас, мах, - Таймуразы бæсты йын сæрыстырæй дзу- 
апп радта Земæ. - Не ’ппæтæй хуыздæр та Азæмæт куыста. 
Михаил Борисович скъоладзаутæй тынг раппæлыд, æмæ сæ 
цинæн кæрон нал уыди. 
Уалынмæ хъæуы ’рдыгæй йæ бæхыл æрбатахт Мæхæмæт дæр. 
- Никуы мæ бауырныдтаид, уыцы кары сывæллæттæ иу бонмæ 
уыйас нартхор æртондзысты, уый, - Мæхæмæтæн кæримæ амон- 
гæйæ, загъта Михаил Борисович. 
- Ноджы фылдæр тонут, фылдæр, — директорæн дзуапп ратты- 
ны бæсты уæлбæхæй сывæллæттæм æрдзырдта Мæхæмæт. — Райко- 
мæй нæм, мыййаг, исчи куы фæзына, уæд уæ хъуамæ уыдон дæр 
разыйæ баззайой. 
Сывæллæттæн нартхор тонын фæзындæр. Бæрæг уыд, знон тынг 
кæй бафæлладысты, уый. Чызджытæй бирæтæ хъаст кодтой сæ къух- 
ты рыстæй. Иуæй-иутæн сыл чысыл тæппæлттæ фæзынди. Лæп- 
путæ Таймуразимæ архайдтой чызджытæн феххуыс кæныныл. Сæ 
бæсты кæримæ хастой нартхорæй йедзаг чыргьæдтæ. 
Быдырдзаутæ дзæгъæлы ’нхъæлмæ кастысты райкомæй æрвыст 
лæджы ’рбацыдмæ. Мæхæмæт сын барæй загьта, искæй сæм æрбар- 
витдзысты, зæгъгæ... 
* * * 
Ахицæн сты быдыры куыстытæ æмæ та скъоладзаутæ ахуыр 
кæнын райдыдтой. Таймураз сын архайдта ног æрмæгæй арфдæр 
зонындзинæдтæ дæттыныл. Касти, методикæйæ фæстаг рæстæг цы 
чингуытæ фæзынди, уыдон. Хатгай-иу ын чингуытæ Мурат дæр 
æрхаста горæтæй. Таймураз-иу сабаты урокты фæстæ йæхæдæг дæр 
Дзæуджыхъæумæ чиныгагур ацыд. Дуканийы кусджытæ йæ зыдтой 
æмæ йын-иу рагацау, методикæйæ цы ног куыстытæ фæзынди, уыдо- 
нæй йе ссыдмæ бавæрдтой. 
192 

Æхсæзæм къласы ахуырдзаутæ уырыссаг æвзаджы уроктæ цæ- 
мæндæр фылдæр уарзтой. Дæсæм къласмæ та хуыздæр литерату- 
рæйы уроктæ кастысты. 
Таймураз фылдæр рæстæг хардз кодта дæсæм къласы экзамен- 
тæм хуыздæр бацæттæ кæныныл. Фæсурокты-иу ахуырдзаутæн сæ 
лæмæгъдæрты ногæй æрбацæуын кодта скъоламæ, уырыссаг æвзаг 
æмæ литературæйæ консультацитæм. Ахуыргæнджытæй иуæй-иутæн 
уый сæ зæрдæмæ нæ цыд. 
- Цыма сæ йæ предметæй дарддæр зонын ницыуал хъæуы, уыйау 
сæ уæгьд нал уадзы, — хъаст кодта химийы ахуыргæнæг Сафиат. 
- Æмæ дæу чи нæ уадзы скъоладзаутимæ уæлæмхасæн куыст 
кæнын? - Таймуразы сæрыл рахæцыд Андрей Сергеевич. 
- Сылгоймагæн хæдзары бирæ куыст ис, æмæ йæ урокты фæстæ 
уыдæттæм нал февдæлы, - йæхи раст кæныныл афæлвæрдта Сафиат. 
- Чызгмæ, цыма, хæдзары куыстытæй уыйас бирæ нæ фæхауы, 
афтæ мæм кæсы, - йæхи йæм нал баурæдта ирон æвзаг æмæ лите- 
ратурæйы ахуыргæнæг Мырзабег. - Цот дын, мыййаг, куынæ ис... 
Сафиат фыццаг афæлурс, стæй кæугæйæ дуары æдде фæци. 
- Ахæмæй йын цы загътон, йарæби? - Мырзабег фырадæргæй 
йæ кæсæнцæстытæ фелвæста æмæ сæ йæ къухмæрзæнæй сæрфыныл 
фæци. 
- Ныронг иунæг кæй у, уый йын фидисау цæмæн загътай? — 
бауайдзæф ын кодта Аннæ Александровнæ. 
- Æмæ уый йеддæмæ иунæг ничи у? Фидис ын æй, мыййаг, 
куынæ бакодтон. Уый дæр ссардзæн йæ амонд... 
Исдуг иууылдæр федзæм сты. Æрмæст ма сæ сæрмæ хъуысти 
къулы сахаты иугæндзон цъыкк-цъыкк. 
Уалынмæ йæ бынатæй фестади, æрæджы скъоламæ горæтæй 
физикæйы ахуыргæнæгæй кæй æрæрвыстой, уыцы æрыгон чызг 
Джульеттæ Константиновнæ. 
- Хорз нæу девушку обижать кæнын, - æрдæгиронау, æрдæг- 
уырыссагау загьта уый. - Непременно дзы извинени ракурын хъæуы. 
По-моему, это для мужчины обязательно... 
Джульеттæ Константиновнæйы ныхæстыл чидæртæ схудтысты. 
Ахуыргæнджытæ зыдтой, сылгоймаджы æцæг ном йæ паспортмæ 
гæсгæ Зуретхан кæй у, йæ фыды ном та Хъасболат, уый. Фаелæ 
йæхи хонын кодта Джульеттæ Константиновнæ. 
Фыццаг хатт йæ бæрзонд цъилзæвæтджын туфлиты скъолайы 
’рдæм тасгæ-уасгæ куы фæцæйцыд, уæд сыхы устытæй иу сусæг 
хъæлæсæй бафиппайдта: 
- Ай, кæмдæр йæ хъуыддæгтæ конд чи фæци, ахæмы каст кæны. 
Фæстæдæр куыд рабæрæг, афтæмæй Джульеттæ Константиновнæ 
куыста иу цалдæр горæты: Прохладнæйы, Армавиры, Таганроджы 
æмæ Минводы, фæлæ дзы иу ран дæр бирæ рæстæг нæ бафæстиат. 
Ноджы ма скъоладзауты йæхимæ иронау сдзурын нæ уагъта. 
- Я по-осетински не понимаю, - йæ хъоппæг цъæх цæстытæ- 
иу ноджы фæхъоппæгдæр кодта æмæ-иу зынæрвæссонхуызæй йæ 
цыргъ роцъо хæрдмæ фæкодта. 
13 Сæбæтхъуаты Рамалан 
193 

Дæсæм кълас æй фæсаууонмæ хонын райдыдтой «Къогьо». Æмæ 
йæм æцæгдæр къогъойы хуызæнæй цыдæр уыд. Лыстæджытæ æмæ 
бæрзонд уæвгæйæ ма-иу йæ бурбын къæбæлдзыг сæрыхъуынтæ но- 
джы йæ ныхы сæрмæ æмæ къæбуты ’рдыгæй хæрдмæ стымбыл код- 
та. Хъæуы фæндæгтæ ранæй-рæтты гуыргъахъ кæй уыдысты, уымæ 
гæсгæ, фæкæлынæй тæрсгæйæ, йæ цъилзæвæтджын туфлиты цыдис 
куыддæр хъуызæгау. 
Иуахæмы дын Таймураз, скъоламæ цæугæйæ, федта, Мæхæмæт 
Джульеттæ Константиновнæйы цур йæ бæх куыд фæурæдта, уый. 
- Дæу хуызæн дзæбæх чызг мах скъоламæ куыд æрхауд? — ба- 
худти йæм йæ рихиты бынæй барæг. 
- Бузныг дын за комплимент, - дзуапп ын радта чызг. - Вы 
настоящий ирон лæг. 
- Кæм æрфысым кодтай? 
- Очень далеко от школы, - æмæ къухæй хъæугæроны ’рдæм 
ацамыдта. 
- Æз дын хæстæгдæр бынат ссардзынæн... 
- Серьезно? - чызг æм фæлмæн бахудти. 
Хъæуы цæрджытæ рагæй дæр, сæ бинонтæй сын ахсджиагдæр 
чи уыд,уый номæй сомы кодтой. Мæхæмæтæн та æдзухдæр йæ сомы 
йæ партион билетæй уыд. Æмæ та ныр дæр, йæ галиу къух йæ ри- 
уыл авæргæйæ, зæрдæбынæй загъта: 
- Клянуш партинным билетом, æз дын хæстæгдæр ног фатер 
кæй ссардзынæн, уый тыххæй. 
- Я вам буду очень... очень благодарна... - лæгмæ комкоммæ 
кæсгæйæ, цинхуызæй сдзырдта Джульеттæ Константиновнæ... 
Мæхæмæт æй нæ фæсайдта: цалдæр боны фæстæ йын суæгъд 
кæнын кодта, колхозæн фысымуатæн цы чысыл хæдзар уыдис, уым 
иу уат. 
Джульеттæ Константиновнæ æппæлыд: 
- Председатель колхоза никогда меня в обиду не даст, — дзырдта- 
иу æрмæст ахуыргæнджытæн нæ, фæлæ ма суанг скъоладзаутæн дæр. 
Мырзабег æм мæсты худт бакодта, æрмæст дзургæ ницыуал скодта... 
Иурæстæг Рухсады министрадæй æрыхъуыст ахæм хабар: Дзæу- 
джыхъæуы уыдзæн æппæтуæрæсеон наукон конференци. Газетты 
фыстой, уыцы конференци Педагогон академийы националон скъо- 
латы институт кæй араздзæн æмæ дзы зынгæ ахуыргæндтæ дæр кæй 
архайдзысты. Районы ахуырады хайад Таймуразæн бахæс кодта 
конференцимæ доклад бацæттæ кæнын, ирон скъолаты уырыссаг 
æвзаг ахуыргæнгæйæ мадæлон æвзагæй куыд пайда кæнын хъæуы, 
стæй дзы куыд пайдагонд цæуы, уый тыххæй. Таймураз, скъолайы 
кусгæйæ, цыбыр рæстæгмæ раиртæста, ахуырдзаутæ уырыссагау дзур- 
гæйæ дæр æмæ фысгæйæ дæр сæ мадæлон æвзагыл кæй хъуыды 
кæнынц æмæ уый аххосæй рæдыдтытæ кæй фæуадзынц, уый. Ахæм 
хатдзæгмæ куы ’рцыд, уæд бамбæрста, доклады йæ сæйрагдæр цæ- 
уыл æрлæууын хъæудзæн, уый, æмæ йе ’ппæт хъуыдытæ æмæ са- 
гъæстæ дæр ныр уый фæдыл уыдысты. 
Андрей Сергеевич цыдис йæ алы урокмæ дæр. Уый уыдта, æры- 
194 

гон ахуыргæнæг цы фæрæзтæй пайда кæны, уыдон стыр ахъаз кæй 
сты скъоладзаутæн уырыссаг æвзагæй сæ зонындзинæдтæ фæхуыз- 
дæр кæнынæн. 
Таймураз æнхъæл нæ уыд, йæ методикæ ахуыргæнджыты зæр- 
дæмæ афтæ тынг кæй фæцæудзæн. Фæлæ ма уæддæр йæ докладмæ 
бонæй-бонмæ хаста ивддзинæдтæ, архайдта йæ ног æрмæгæй фæ- 
хъæздыгдæр кæныныл. 
Таймуразы методикæ хорзыл банымадтой районы ахуырады 
хайады кусджытæ лæр. Æвæццæгæн, йæ кой бахæццæ райкоммæ 
дæр. Хуымæтæджы та йæ нæ фелхыскъ кодта иубон уынджы бы- 
лысчъилæй Болат: 
- Мæ хъустыл æрцыд, зынгæ педагог Ушинскийы, дам, амбу- 
лынмæ хъавыс. 
- Уый мæнг хабар у, - æнцадæй йын дзуапп радта Таймураз. — 
Æз хуымæтæг ахуыргæнæджы куыстыл дæр разы дæн. Кæйдæртау 
уæлæрвты тæхыныл мæхи нæ хъарын: æрхауынæй тæрсын. 
- Ныр уый æцæг куы уаид! 
- Нæ дæ уырны? 
- Куыд мæ уырна, дæ фынты дæр ма аспирантурæ куы уыныс, 
уæд? 
- Уый та дын, æвæццæгæн, дæ хæйрæджытæ загьтой, уыййед- 
дæмæ цæмæй зоныс, мæ фынты цы уынын, уый? 
- Æз... Ды... - Болат ма йын цыдæр зæгьинаг уыд, фæлæ йæ 
сæрмæ ницыуал æрцыд æмæ мæстыхуызæй йæ къух ауыгьта. 
- Мæнæ цалынмæ скъолайæ здæхон, уæдмæ-иу ахъуыды кæн, 
цы ма мын хъавыдтæ зæгъынмæ, ууыл, кæннод демæ лæугæйæ мæ 
куыстмæ куы байрæджы кæнон, — худгæйæ ма йæм йе уæхсчы сæрты 
радзырдта Таймураз æмæ тагъд къахдзæфтæй йæ фæндагыл фæраст. 
Болат исдуг æнæдзургæйæ алæууыд, стæй уый дæр мæстыхуы- 
зæй сæхирдæм цæуыныл фæци... 
* * * 
Хъæуы Мæхæмæты кой йеддæмæ ницыуал уыд. Скъоламæ цы ног 
ахуыргæнæджы æрæрвыстой, уыимæ фæлымæн, зæгьгæ, айхъуыст. 
- Зæрондæй дæр йæ кæнон нæ уадзы, — фауынц æй устытæ. - 
Афтæмæй ныр йæ лæппу усгур у. 
Уæды онг Косерхан, Мæхæмæт æддæхъус кæй уыд, уый ни- 
цæмæ дардта. Фæлæ ацы хатт куы базыдта, йæ лæг суанг æнафон- 
тæм æрцæуæг ахуыргæнæгмæ бафæстиат вæййы, уый, уæд йæ мас- 
тæн кæрон нал уыд. 
- Фæлæууæд уыцы æнаккаг, кæд ын æз йæ дзыккутæ йæ къухы 
нæ авæрон! — æртхъирæн æм кодта фæсаууонмæ Косерхан. Цалдæр 
хатты рахъавыд йæ лæгимæ комкоммæ адзурын, фæлæ та-иу йæ 
ныхас цæмæндæр æндæр бонмæ аргьæвта. Æвæццæгæн, æнхъæлмæ 
каст, кæд Мæхæмæт чызгæй йæхæдæг фæхицæн уаид, зæгъгæ. 
Косерхан кæмæй фехъуыста, Мæхæмæт æмæ та Джульеттæ Кон- 
стантиновнæ сихорафон сæхиуыл хæдзар сæхгæдтой, зæгъгæ, уый 
не сбæрæг, æрмæст ус тæхгæуадæй уайтагьд, чызг цы хæдзары æрцар- 
195 

ди, уырдæм схæццæ. Дуары фарсмæ зæгæлыл ауыгьдæй бафиппайдта 
стыргомау гуыдыр æд дæгъæл. Ус айтæ-уыйтæ нал фæкодта, афтæ- 
мæй дуарыл гуыдыр авæрдта, стæй уæд скъоламæ атындзыдта. Æнæ- 
хойгæйæ бамидæг директоры кабинетмæ. Михаил Борисовичы æмæ 
Андрей Сергеевичы баййæфта цавæрдæр гæххæттытимæ архайгæйæ. 
— Сымах ам бадут, — лæфлæфгæнгæйæ загъта Косерхан, — уæ 
ног ахуыргæнæг та йæ агъуысты кæйдæр лæгимæ бæгъдулæг кæны. 
Ус мæстыйæ Михаил Борисовичы стъолмæ баппæрста цавæр- 
дæр дæгьæл. 
— Уый цы у? - æмдзыхæй йæ афарстой директор æмæ йæ хæдивæг. 
— Дæгьæл у, æндæр цы у? - куыдфæндыхуызæй дзуапп радта 
Косерхан. - Æз сыл дуар сæхгæдтон, æмæ ныр уым гаккырисæй 
хъазæнт. 
Михаил Борисович æмæ Андрей Сергеевич цæстыфæныкъуылд- 
мæ уынджы балæууыдысты. 
— Скъоладзаутæ хабар куы базоной, уæд нæ худинаджы кой 
æгас Ирыстоныл айхъуысдзæн, - цæугæ-цæуын сагъæс кодта ди- 
ректор. Фæлæ, йæ амондæн, уыцы рæстæг скъолайы уроктæ нæма 
фесты, æмæ уынджы ахуырдзаутæй ничи уыд. 
Куыддæр директор дуар бахоста, афтæ мидæгæй райхъуыст су- 
сæг ныхас, стæй уæд ссыди диваны хъыс-хъыс. 
Михаил Борисович та дуар ногæй бахоста. 
— Сейчас... Чи дæ? Кто вы? 
Чызг ацархайдта дуар бакæныныл, фæлæ, æддæрдыгай æхгæд 
уыд, уый куы бамбæрста, уæд кæуынхъæлæсæй афарста: 
— Цы хабар у?! Что за глупые шутки?! 
— Фæлæуу, æз гуыдыр раппарон, - бадзырдта йæм Михаил 
Борисович. 
Дуар куы байгом æмæ Джульеттæ Константиновнæ директоры 
къухы гуыдыр куы ауыдта, уæд ма хъуыддагæн цы базонын хъуыд, 
æмæ тарстхуызæй фæхъæр кодта: 
~ Какой ужас! Это, значит, что нас кто-то запер! Но ведь это 
хулиганство! 
Чызг фырадæргæй бынтондæр уырыссаг æвзагмæ рахызт. Уæдмæ 
йæ фæсте разынди Мæхæмæт дæр. 
— Дуар чи сæхгæдта? - мæстыхуызæй афарста лæг. 
— Уый мах нæ зонæм, — дзуапп ын радта Михаил Борисович, 
æрмæст нæм чидæр скъоламæ телефонæй æрбадзырдта, дæлæ, дам, 
уæ ног ахуыргæнæг æмæ нæ колхозы сæрдары сæ ахæстонæй куынæ 
рауадзат, уæд, дам, сыл уым бынтондæр баизæр уыдзæн. 
— Цавæр ахæстон?... — ацы хатт Мæхæмæты хъæлæсы дæр фæ- 
зынди тарсты зæлтæ. — Нæ уазæгмæ, кæд исты хъуаг дæ, зæгъгæ, 
кæй æрбауадтæн, уым диссагæй цы ис? 
— Ми... Мишæ... - чызг лæджы цонгмæ февнæлдта, фæлæ уыцы 
рæстæг уый сбухъ кодта, æмæ йæ нозты тæф ракалди. Мæхæмæт 
чызджы йæхицæй ассыдта æмæ, йæхи дзæбæхтæ гæнгæ, фæцæуæг. 
Дыккаг бон Джульеттæ Константиновнæ скъоламæ куы ’рба- 
цыд, уæд ын Михаил Борисович курдиат бадæттын кодта, йæхи 
фæндонмæ гæсгæ йæ куыст кæй уадзы, ууыл. 
196 

Изæрæй йæ чидæртæ федта, былахуырстæй, йæ къухы сырх чу- 
мæдан, афтæмæй горæты автобусмæ æнхъæлмæ кæсгæйæ. 
Мæхæмæт нæ базыдта, дуар сыл чи сæхгæдта, уый. Æрмæст тар- 
сти, хабар Косерханы хъустыл куы ’рцæуа, уымæй. 
Ахуыргæнджытæ дис кодтой, Джульеттæ Константиновнæ скъо- 
лайæ афтæ тагъд цæмæн ацыд, ууыл. 
- Иæ бинонтæй, дам, чидæр тынг фæрынчын æмæ йæм фæкæсын 
хъæуы, - загьтой сын Михаил Борисович æмæ Андрей Сергеевич... 
* * * 
Ныййарджыты æмбырдтæм фылдæр цыдысты скъоладзауты ма- 
дæлтæ. Таймуразы та фæндыд, лæппутæн сæ фыдæлтимæ дæр куы 
’мбæлдаид, уый. Цыма йын уыдонимæ лæппуты хъомылады фар- 
статыл дзурын æнцондæр уыдаид, афтæ йæм каст, кæд йæхæдæг 
æнæ фыдæй схъомыл, уæддæр. 
- Ныййарджытæй та цы уæлдай ис? Чифæнды дæр дзы цæуæд 
æмбырдтæм, — дзырдтой ахуыргæнджытæй бирæтæ, фæлæ Тайму- 
раз семæ нæ разы кодта. 
- Фылдæр хатт чызг хæстæгдæр мадмæ вæййы, лæппу та - 
фыдмæ, - загьта-иу фидарæй Таймураз. 
Дæнцæгæн-иу æрхаста йæ ахуырдзау Тасолтаны фыд Мысосты. 
Йæ бинойнаг Фузæ куы фæзиан, уæд баззади æртæ ’нахъом лæппу- 
имæ. Сæ хистæр Тасолтан ахуыр кодта æхсæзæм къласы, кæстæртæ 
та цыдысты райдиан кълæстæм. Сыхæгтæ Мысостæн дзырдтой, ус 
ракур æмæ дын фенцондæр уа, зæгъгæ, фæлæ уый никæмæ хъуыста. 
- Мæхæдæг уал сын мад дæр уыдзынæн æмæ фыд дæр, - се 
’ппæтæн дæр иухуызон дзуапп лæвæрдта уый. 
«Æвæццæгæн, тæрсы, цы сылгоймаг æм æрцæуа, уый йын йæ 
цотæн хорз куынæ уа, уымæй? - ахæм хатдзæгмæ ’рцыдысты сы- 
хæгтæ æмæ йæ æппынфæстаг йæхи бар ныууагьтой. 
Таймураз дис кодта, Мысост йæ лæппуты куыд сыгьдæг æмæ 
аивæй æрвиты скъоламæ, ууыл. Ахуыры дæр уыдысты раззагдæр- 
тимæ нымад. Уынджы фылдæр хатт цæугæ дæр кодтой иумæ. 
Колхозы звеноводæй куыста, афтæмæй Мысост фæсаууонмæ 
каст фæци хъæууонхæдзарадон институты агрономон факультет. 
Рæстæгæй-рæстæгмæ йын районы газеты мыхуыр кодтой йæ уац- 
хъуыдтæ æмæ æмдзæвгæтæ, диссаджы дæсны уыд шахмæттæй дæр. 
Искæимæ хъазы, зæгьгæ, уæд-иу йе ’ртæ фырты æнæмæнг æрлæу- 
уыдысты йæ фарсмæ æмæ-иу æнхъæлмæ кастысты, сæ фыд та парти 
кæд рамбулдзæн, уымæ. Фæлæ, дам, иухатт Мысост æнæнхъæлæ- 
джы фæхæрд ис, горæтæй сæм уазæгуаты чи ’рцыд, ахæм лæгæн, 
æмæ, дам, лæппутæ æмхуызонæй кæугæйæ лидзæг фесты. 
Уыйфæстæ адæм сæ кæрæдзийæн худгæйæ дзырдтой уыцы хабар. 
- Цæмæй дын дæ цот аргъ кæной, уый тыххæй хъуамæ семæ 
æдзухдæр уай æргомдзырд æмæ сыгьдæгзæрдæ, ахуыр сæ кæнай дæхи 
уагæй ирон æгъдау æмæ ирон фарныл, — арæх-иу дзырдта Мысост 
ныййарджытæн æмбырдты. 
Мысост зонгæ уыд педагогон литературæимæ дæр: касти Ушин- 
ский æмæ Макаренкойы чингуытæ. 
197 

Колхозы иумæйаг æмбырдты дæр-иу Мысост арæх раныхас код- 
та. Фылдæр хатт-иу дзырдта, хæсты рæстæг сидзæрæй чи баззад, 
уыцы сывæллæттæ рохуаты куыд нæ уой, ууыл, колхоз сын куыд 
æххуыс кæна. Мæхæмæт дæр бирæтау критикæ нæ уарзта, æмæ та 
йæ иуахæмы Мысост куы базылын кодта, сидзæр сывæллæттæй 
рынчын чи уыд, уыдонæй колхозы хардзæй санаторимæ иунæг дæр 
æрвыст кæй не ’рцыд, уымæй, уæд æм уый йæхи нал баурæдта. 
— Иннæты хуызæн дæхи ныпуыбыр кæн æмæ æнцад кус, æндæра 
дæу колхозæн закъонтæ æвæрынимæ цы хъуыддаг и. Уыдон нын 
нæ уарзон фæтæг Сталин раджы сæвæрдта, - загьта йын Мæхæмæт 
мæстыйæ. 
- Æмæ уæд мæгуыр лæгæн йæ бон зæгъын ницыуал у? 
- Цы?! - Мæхæмæт Мысостмæ йæхи фæбирæгь кодта. — Цы 
зæгьинаг вæййыс, ууыл-ма-иу раздæр иучысыл дæ сæрæй ахъуыды 
кæн... Махмæ нæ партийы руаджы хъæздгуытæ æмæ мæгуыртæ ра- 
гæй кæйнæуал ис, уый зонын дын не ’мбæлы?.. 
Сталин æмæ партийы коймæ Мысост уайтагъд ныхъхъус... 
Таймураз разамонæг æхсæзæм къласæн уыд, фæлæ дæсæм 
къласмæ дæр йæ цæст дардта: бæрæг кодта скъоладзаутæн сæ зо- 
нындзинæдтæ æрмæст уырыссаг æвзаг æмæ литературæйæ нæ, фæлæ 
ма суанг иннæопредметтæй дæр. Уый тыххæй йын стыр аргъ кодтой 
ахуырдзаутæ. Йæхæдæг дæр уый æнхъæл никуы уыд, сывæллæттæ 
йын афтæ зынаргъ кæй суыдзысты. 
«Хорз уыдис, ацы аз уал нæхимæ кусгæйæ кæй баззадтæн, уый. 
Аспирантурæ дæр мæ никæдæм аирвæздзæн», - арæх-иу хъуыды 
кодта афтæ ныр... 
Мысост Сафиаты курынмæ хъавы, зæгъгæ, хъæуыл куы айхъуыст, 
уæд уыцы хабар Таймуразы фыццаг нæ уырныдта. «Сафиат æгæр 
хъæддых адæймаг у, стæй, æртæ сывæллоны кæмæн ис, ахæм лæгмæ 
чындзы куыд ацæудзæн?» — йæхинымæр дзырдта уый. 
Фæлæ, фæстæдæр куыд рабæрæг, афтæмæй Мысост æцæгдæр Са- 
фиатмæ йæ курджыты барвыста, æмæ йын уый разыйы дзуапп радта. 
— Мæ лæппутæ, фыд цы у, уый зонынц, ныр та сын хъуамæ 
хорз мад дæр фæуа, - фæзмыдтой адæм Мысосты ныхæстæ. 
Ахуыргæнджытæ арфæтæ кодтой Сафиатæн. Æппæлыдысты йын 
Мысостæй, йæ лæппутæй. Сафиат сæм хъуыста сæркъулæй, фæлæ йæ 
цæсгомыл бæрæг уыд, сæ ныхæстæ йын тынг æхсызгон кæй сты, уый. 
Мырзабег ма йæ «мæ кæддæры ахуырдзау», зæгъгæ, йæ хъæбы- 
сы дæр акодта, æмæ Сафиатæн йæ цæстытæ доны разылдысты... 
Хуыздæр ын цы балæвар кæной, ууыл бирæ радзур-бадзур код- 
той ахуыргæнджытæ. Чи загъта, сынтæг ын балхæнын хъæуы, чи — 
сервиз, чи та гауыз. Фæстагмæ се ’ппæт дæр сразы сты сынтæгыл 
æмæ йын æхца ’мбырд кæнын райдыдтой. Чындзхастмæ ма цалдæр 
боны куы баззад, уæд Таймураз æмæ Андрей Сергеевич Хуымæл- 
лæджы дуканийæ æрбаластой хъулджын сынтæг æмæ уал æй скъо- 
лайы фæскъуым тыхтæй æрæвæрдтой. 
198 

- Тагъд нæ, æвæццæгæн, дæуæн дæр ахæм лæвар æлхæнын ба- 
хъæудзæн, - Таймуразæн хъазгæйæ дзырдта Андрей Сергеевич, - 
æрмæст-иу дзæбæх чызг равзар. Минæварæн дын æз мæхæдæг ацæу- 
дзынæн. 
- Бузныг, Андрей Сергеевич, фæлæ уый тагьд нæ уыдзæн, - 
худгæйæ йын дзуапп радта Таймураз. 
Йæхинымæр та загъта: «Заретæйы хуызæн чызгыл куы сæмбæ- 
лин, уæд æй тæккæ райсом дæр бæргæ ракурин...». 
Сафиат чындзы ацыды фæстæ бынтондæр аивта: бæлвырд фæ- 
хъæлдзæгдæр, фæлмæнтæ дзурын райдыдта, суанг ма бакастæй дæр 
фæдзæбæхдæр. 
- Сафиат рæсугъд куы у, рæсугьд, æмæ йæ куынæ зыдтам, - 
хуымæтæджы нæ бафиппайдта иухатт ахуыргæнджытæй чидæр, йæ 
фæдыл кæсгæйæ. 
- Уарзондзинады кæлæнтæ сты уыдон! Дуне уарзондзинадыл 
кæй лæууы, уый дæ рох ма уæд, - загъта йын Мырзабег. 
Ныр Сафиат æдзухдæр кодта Мысосты цоты кой, хуыдта сæ «нæ 
лæппутæ», арæх цингæнгæйæ дзырдта, семæ куыд балымæн, ууыл. 
- Кæстæр лæппу уал мæ «мамæ» хонын райдыдта, - иубон рап- 
пæлыд уый ахуыргæнджытæн, æмæ æвиппайды йæ зæрдæ ’рбауынгæг. 
Таймураз уыдта, урокты фæстæ алыхатт лæппутæ, Сафиаты ра- 
цыдмæ æнхъæлмæ кæсгæйæ, скъолайы раз куыд фæлæууынц, цæ- 
мæй та сæхимæ иумæ араст уой, уый тыххæй. Тасолтан-иу ын уай- 
тагьд йæ сумкæ райста æмæ-иу сæрбæрзондæй цыдис йе ’фсымæр- 
ты разæй. Кæстæр лæппутæ-иу сæхи хæстæгдæр дардтой Сафиатмæ, 
сæ къахайст иухуызон куыд рауайа, ууыл архайгæйæ. 
Дæсæм къласы ахуырдзаутæ дæр куыдфæстæмæ Сафиатимæ 
слымæн сты. 
* * * 
- Рагæй дæр дæ сабыр æмæ æфсæрмыгæнаг сылгоймагæй зо- 
нын. Кæйдæртау æнæхъуаджы дæ хъæлæс дæр никуы фæбæрзонд- 
дæр кæныс. Фæлæ, цыма, уæддæр дæхи æгæр ныгьуылдæй дарыс, 
афтæ мæм кæсы, - дзырдта Азырхан Бадинæйæн. - Мæнæн Тай- 
муразы хуызæн лæппу куы фæцадаид, уæд мæ цинæн кæрон нæ 
уаид. Уæртæ-ма уæдæ нæ сыхаг Косерханмæ бакæс! Йæ фыртæй 
куыд хъал у! 
- Æз хъалдзинад хорзыл нæ нымайын, уæлдайдæр та йын бын- 
дур куынæ уа, уæд, - æнцадæй йын дзуапп радта Бадинæ. 
- Æз дæр афтæ æнæуи дзурын, уыййеддæмæ хъалдзинад хор- 
зыл нымайын? 
Таймураз Бадинæйæ разы уыд, чысылæй фæстæмæ йæ ахуыр 
кодта, цæмæй йæхи хуызæн бонзонгæ уа. Æвæццæгæн, мад æмæ 
фырт ныр дæр сæ кæрæдзийы афтæ хорз уымæн æмбарынц. 
Таймураз зоны, йæ фыд дæр сабыр æмæ хæдæфсарм кæй уыдис, 
уый. Куыд дзурынц, афтæмæй йæм тынг куынæ бахатыдаиккой, уæд 
йæхигъдауæй æмбырды дæр нæ раныхас кодтаид. Фæлæ, дам-иу, 
адæмы размæ куы рацыд, уæд-иу йæ алы дзырды дæр уыдис уæз. 
199 

Бадинæ нырма нæ уадзы Таймуразы йæ фыдæн афтид ингæны 
цырт ныссадзын. «Кæд æгас у, уæд та?» — афæрсы йæ лæппуйы. — 
Кæд, мыййаг, æндæр бæстæмæ афтыд?» Æмæ йын Бадинæ æдзух- 
дæр йæ номыл чъиритæ кувгæ фæкæны. Афтæ йæм кæсы, цыма йæ 
лæг æнæмæнг фæзындзæн. «Æз æй мæ фынты алыхатт дæр æгасæй 
уынын», - фæзæгъы Таймуразæн, йæхи растгæнгæйæ. 
Таймуразæн йæ зæрдыл арæх æрлæууы, æмдзæрæны Болатимæ 
куыд фæхыл, уый, дæ фыд дæр, немыцмæ чи балыгъд, кæд уыдо- 
нæй у, зæгьгæ, йын куы загъта, уæд. Чысыл ма бахъæуа, уыцы хылы 
тыххæй йæ ахуырæй ма фæхауа, фæлæ йе ’мбæлттæ æмæ деканы 
руаджы баззад. «Цыма, хæсты æнæсæрбæрæгæй чи фесæфт, уыдон 
иууылдæр немыцмæ балыгъдысты!» — мæнæ та ныр дæр мæстыйæ 
ахъуыды кодта Таймураз. Диссаг æм кæсы, Болаты хуызæтты бæр- 
нон куыстмæ куыд айсынц, уый. 
Болат хъæумæ куы ’рцæуы, уæд æдзухдæр вæййы хъуыддагхуыз, 
сыхæгтæй худгæ дæр никæмæ бакæны, семæ аныхас кæныны тых- 
хæй æрлæууын та йæ сæрмæ нæ хæссы. Суанг ма йæ цыд дæр фен- 
дæрхуызон. Дзæгъæлы йæм нæ радзырдта иурайсом сæ кæрты 
дуарæй^сыхы хъазагдæр лæг Айтег: 
— Йæ, уæртæ хъал лæппу, цыма та уынгæ дæр никæй кæныс, 
афтæ, хæрдты кæсгæйæ, бабызау узгæ-узгæ мæ рæзты куы фæцæуыс! 
Ахæм цыд дын дæ ног куысты бацамыдтой? Иучысыл-ма дæхи 
цыдæй дæр ауай. 
Уыцы ныхæстæм Болат йæ бынаты дзыхълæуд фæкодта. 
— Куыд уынын, афтæмæй та дзы сæумæрайсом Хæмыцы цæс- 
сыгæй æгæр æркодтай, æмæ та, цы дзурыс, уый дæхæдæг дæр нал 
æмбарыс! - загьта йын Болат мæсты хъæлæсæй. 
— Рæдийыс, мæ хур, - бахудти Айтег, - нырма мæ хъуыры 
доны цъыртт дæр нæма ацыд. Стæй мын исты уæ хæдзары уæлдай 
сыкъайы дзаг æркодтай? 
— Дæу хуызæн гуыбындзæлты мах нæ къæсæрæй бакæсын дæр 
нæ уадзæм. 
— Зонын æй, зонын, лæппу, сымахæн уæ хæдзары æрмæстдæр 
хицæуттæн вæййы бынат. 
— Дæ дзыхыл хæц - æмæ дзидза хæрай, - æртхъирæнгæнæгау 
сдзырдта Болат. 
— Цы? Цы загътай? - дисхуызæй йæ афарста Айтег. - Æмæ 
дзидза фæстаг рæстæг кæд федтон, уый куынæуал зонын. 
— Æнæхъуаджы ныхæстæ куы кæнай, уæд дæм кæрдзын дæр 
нал æрхаудзæг! 
— Кæд мæ, мыййаг, тæрсын кæныс? — мидбылты худгæйæ но- 
гæй афарста лæг, фæлæ Болат дзуапп раттыны бæсты хъуырхъуыр- 
гæнгæ тагъд къахдзæфтæй скъолайы ’рдæм фæраст. 
— Сасиры тъæпп-тъæпп кæцæй райхъуысы, уырдæм уайтагъд 
æнæ хонæгæй фæцæйзгъоры, - цыма искæимæ ныхас кодта, уыйау, 
тæссармæ кæсгæйæ, хъæрæй дзырдта Болат. — Æфсарм цы у, уый 
зонгæ дæр нæ кæны... 
— Афтæ цу, Болат, афтæ! Уый раст дæхи цыд у! — лæппуйы 
фæдыл ма адзырдта Айтег, стæй уæд худгæйæ мидæмæ бацыд ... 
200 

Болат скъоламæ куы схæццæ, уæд дæр йæ маст нæма ссыди 
æмæ кæрты фæскомцæдисон организацийы секретары хъæры бын 
фæкодта: 
- Нæ парти æмæ нæ фæтæджы домæнтæ афойнадыл цæуылнæ 
æххæст кæныс? Ныры онг мын ме стъолыл, фæскомцæдисонтæй 
колхозы кусгæйæ чи баззайдзæн, уыдоны номхыгьд цæуылнæ æрæ- 
вæрдтай? 
- Нырма скъола каст куы нæма фесты... - афæлвæрдта уый йæхи 
раст кæныныл, фæлæ йæ Болат дарддæр сдзурын нал бауагъта. 
- Кæд дын дæ фæскомцæдисон билет зынаргъ у, уæд мæм рай- 
сом райкоммæ куыд фæзынай, афтæ! — тызмæгæй йын загъта уый... 
Изæрæй Таймураз Бадинæйæн радзырдта, Болат фæскомцæди- 
сы секретары куыд бафхæрдта, уый. 
- Æвæццæгæн, йæ фыдæй райста уыцы миниуæг, — йæ сæр 
банкъуыста мад. 
Исдуг Таймураз фæхъус, Болаты митыл хъуыды кæнгæйæ, стæй 
уæд сабыргай сдзырдта: 
- Цымæ, Мæхæмæт æмæ Болат иудадзыг дæр парти æмæ Ста- 
лины номæй цæмæн дзурынц? 
Бадинæмæ афтæ фæкаст, цыма лæппу уый фæрсы, æмæ йын 
цæмæндæр сусæг хъæлæсæй дзуапп радта: 
- Æвæццæгæн, рæстæг афтæ амоны... 
* * * 
Районы ахуырады хайады ног инспектор урокты фæстæ Тайму- 
разæн фехъусын кодта, Хуымæллæджы скъолайæ дæр иу ахуыргæ- 
нæг конференцимæ доклад кæй цæттæ кæны, уый. 
- Æз нырма йемæ нæма базонгæ дæн, — загъта инспектор, - 
фæлæ хорз уаид, рагацау иумæ куы сæмбæликкат, уæд. Кæд уæ 
кæрæдзийæн феххуыс кæниккат. 
- Æмæ, цымæ, уый чи у? - цымыдисæй афарста Таймураз. 
- Зауырбег æй хонынц. Кæд æй, мыййаг, зоныс? 
- Зонын æй, зонын! - сцин кодта Таймураз. - Иумæ куы фес- 
тæм каст институт. Æмæ уый та цавæр темæйыл кусы? 
- Куыд фехъуыстон, афтæмæй йæ доклады темæ баст у, ирон 
скъолаты Маяковскийы сфæлдыстад куыд ахуыр кæнын хъæуы, 
уыцы фарстаимæ. 
- Зауырбег рагæй дæр Маяковскийы уарзы, - бафиппайдта 
Таймураз. - Йе ’мдзæвгæтæ дæр ын найзусть тынг хорз кæсы. 
- Нæ кусджытæй йын йæ уроктæм арæхдæр чи цыд, уый дæр 
мын дзырдта, Маяковскийы æмдзæвгæтæ кæсынмæ дæсны у, зæгъгæ. 
Мæхæдæг дæр æй хъуамæ тагъд абæрæг кæнон, куыд кусы, уый 
базонон... - загъта инспектор. 
Къуырийы фæстæ Таймураз фехъуыста, Рухсады министрад 
докладтæ кæй æмбырд кæны æмæ сæ конференцийы размæ Мæс- 
куымæ кæй æрвитдзæн, уый. Уым сæм Националон скъолаты ин- 
ституты ахуыргæндтæ хъуамæ æркæсой æмæ сын сæ хуыздæртæ хи- 
цæн чиныгæй мыхуыры рауадзой. Таймураз тарсти, йæ доклад ын 
201 

ахуыргæндтæ æвзæрыл куы банымайой æмæ йын æй фæстæмæ куы 
рарвитой, уымæй, æмæ йæ Муратæн бакæсын кодта. 
Уый зæрдæмæ тынг фæцыд: 
- Дæ бон дзы баци равдисын, ирон скъоладзаутæн ахъаз чи 
фæуыдзæн, ахæм методикон фæрæзтæ. Луизæ Ивановнæ ма æгас 
куы уаид, уæд, æвæццæгæн, йæ сæр бæрзæндты хæссид, мæ ахуыр- 
дзау фесгуыхти, зæгъгæ. 
- Цавæр сгуыхты кой кæныс? Дæлæмæ дæр æмæ уæлæмæ дæр 
- цыдæр докладгонд... 
- Зонын æй, ме ’рдхорд, зонын, æгæр хæдæфсарм кæй дæ, уый! 
- Мурат ын худгæйæ йæ фарс бакъуырдта. - Фæлæ уый де ’взæр 
миниуджытæм нæ хауы... 
Таймуразы горæтмæ ацæуынмæ нæ равдæлд æмæ Муратæн бахæс 
кодта, цæмæй йын уый йæ доклад Рухсады министрадмæ бахæсса. 
- Уый дын мæ бар фæуæд, - загьта Мурат, доклад исгæйæ... - 
Мæнæй хуыздæр постхæссæг кæм ссардзынæ? 
Дæсæм къласы фæлварæнты рæстæг æрбахæстæг, æмæ Тайму- 
раз йæ рæстæг фылдæр æрвыста скъолайы - иудадзыг дæр кодта 
консультацитæ, лæвæрдта уæлæмхасæн уроктæ. Цалдæр хатты скъо- 
ладзаутæн ныффыссын кодта сочиненитæ, экзаменты арæхдæр цы 
темæтæ æмбæлди, ахæмтыл. 
- Æнæхъæн æргъом та тетрæдтæ куы ’рхастай, — тыхстхуызæй 
загьта Бадинæ. - Дæ фæллад та ма кæд суадздзынæ, кæд? 
- Мæнæ мæ ахуырдзаутæ сæ фæлварæнтæ хорз куы радтой, уæд,- 
бахудти йæм Таймураз. 
- Æмæ, цымæ, иннæ ахуыргæнджытæ дæр дæуау æнæхуыссæг 
æхсæвтæ ’рвитынц? 
- Мæнæй фæлтæрдджындæр чи у, уыдонæн, æвæццæгæн, 
æнцондæр у. Стæй се ’ппæт уырыссаг æвзаг æмæ литературæйы 
ахуыргæнджытæ не сты. 
Таймураз уый æнхъæл нæ уыд, æмæ дæсæм къласы скъоладзау- 
тæ сæ фыццаг фæлварæн афтæ хорз ратдзысты. Сочиненийæ сæ иу 
дæр æвзæр бæрæггæнæн нæ райста, æмæ ахуыргæнджытæ арфæтæ 
кодтой Таймуразæн. 
- Уый сын мæ размæ ахуыргæнæг Луизæ Ивановнæ кæй уыд, 
уымæн фесгуыхтысты, — æфсæрмхуызæй дзырдта Таймураз. 
- Æхсызгон мын у, лæппу, дæ кæддæры ахуыргæнæджы кæй нæ 
рох кæныс, уый, — загьта йын разыхуызæй Мырзабег. - Фæлæ ды дæр 
семæ фаг куынæ бакуыстаис, уæд сæ хъуыддаг афтæ хорз нæ рауадаид. 
«Раст зæгъыс», - йæхинымæр йемæ сразы ис Таймураз. 
Дæсæм къласы скъоладзаутæ сæ иннæ фæлварæнтæ дæр хорз 
радтой. Зæирæ та æвзист майдан райста. 
- Сызгъæрин ын куы рауадаид, уæд уый хуыздæр уыдаид, бæргæ, 
- дзырдтой ахуыргæнджытæй иутæ. 
- Цæй, æвзист майдан дæр ницы кæны, - дзырдтой иннæтæ... 
- Цымæ, кæдæм цæудзæн? - цымыдисæй афарста Сафиат. 
- Мединститут, дам, равзæрста... 
- Цы хорз у! Æз рагæй дæр чызгæн дохтыры кæнæ ахуыргæ- 
нæджы дæсныйад уарзын.. 
202 

- Ахуыргæнджытæ нæм ис, Сафиат, ныр та нæм хъуамæ нæхи 
дохтыр дæр фæзына, - загьта цингæнгæйæ Аннæ Александровнæ... 
Дæсæм къласæн Таймураз кæд сæ разамонæг нæ уыд, уæддæр 
скъоладзауты бафæндыд, цæмæй уый дæр семæ йæ къам сиса. Тай- 
муразмæ аив нæ каст, иннæ ахуыргæнджытæй уæлдай уымæ кæй 
æрхатыдысты, уый, æмæ сын исдуг сæ фæндоныл нæ разы кодта. 
- Æз нырма скъолайы æрæджы куы райдыдтон кусын, - дзырдта 
уый скъоладзаутæн. - Хуыздæр уыдзæн, мæнæй фæлтæрдджындæр 
чи у, ахæм ахуыргæнæг куы сиса уемæ йæ къам, уæд. 
- Мах фыццаджыдæр дæуимæ фæнды нæ къам сисын! 
~ Фыццаджыдæр дæуимæ! — алырдыгæй схор-хор кодтой чыз- 
джытæ æмæ лæппутæ. 
Æппынфæстаг Таймураз сразы ис семæ йæ къам сисыныл. 
Хуызист куы сцæттæ, æмæ дзы Таймураз йæхи куы федта йе 
зноны ахуырдзауты ’хсæн, уæд фырдисæй хæлиудзыхæй аззад: ба- 
кæсгæйæ зын раиртасæн уыд ахуыргæнæгæн скъоладзауты ’хсæн. 
Таймураз йæхимæ фæкасти бынтон æрыгон. 
Скъола каст чи фæци, уыдонæн сæ аттестаттæ куы лæвæрдтой, 
уæд клубы адæмæй къах бавæрæн нал уыд: æрæмбырд сты ахуыр- 
дзаутæн æрмæст сæ ныййарджытæ нæ, фæлæ ма суанг сæ хæстæ- 
джытæ дæр. Михаил Борисович фыццагдæр размæ ракодта Зæи- 
рæйы. Директор цыбырæй радзырдта чызджы ахуыры тыххæй. 
- Зæирæ йе ’мбæлттæн æдзухдæр фæзминаг уыд æрмæст йæ 
ахуырæй нæ, фæлæ ма йе ’гъдауæй дæр. Мах не ’ппæт дæр сæрыс- 
тыр стæм æмæ йын арфæ кæнæм йæ ныййраджытæн, ахæм чызг 
кæй схъомыл кодтой, уый тыххæй. 
Иуцасдæр рæстæг адæм сæ къухæмдзæгъдæй нал æнцадысты, 
æмæ Зæирæ йæ кæуын нал баурæдта. 
- Ницы кæны, - Михаил Борисович чызджы цонгыл рæвда- 
уæгау йæ къух æрхаста. — Уыдон цины цæссыгтæ сты... 
Зæирæйы фæстæ скъоладзаутæ иугай цыдысты сценæмæ æмæ 
сын директор лæвæрдта сæ аттестаттæ. Райхъуыст-иу тыхджын къу- 
хæмдзæгъд. 
Таймураз бадтис ахуыргæнджытимæ æмæ æмдзæгьд кæныныл 
нал ауæрста. 
- Мæ зæрдæ уынгæг кæны, - иузаман йæ хъустыл ауад Сафиаты 
хъæлæс. - Дæсæм къласы скъоладзаутимæ мæ фæхицæн нал фæнды... 
Таймураз дæр сыл сахуыр æмæ æмбæрста Сафиаты зæрдæйы уаг. 
Æмбырды фæстæ скъолайы хихъæппæрисадон къорд равдыста, 
уыцы бонмæ сæрмагондæй цы концерт бацæттæ кодта, уый... 
«Скъолайы кусгæйæ уал мыл иу аз аивгъуыдта» - фæстæдæр 
сæхимæ цæугæйæ, фæндагыл райгондæй хъуыды кодта Таймураз... 
* * * 
Бадинæ куы базыдта, Таймураз конференцимæ цæудзæн, уый, 
уæд ын базары балхæдта китайаг урс хъуымац æмæ йын дзы китель 
хуыйын райдыдта. Бадинæ рагæй дæр къухæй дæсны уыд: хæдон уа, 
хæлаф уа, дзабыр уа — алцы хуыйынмæ дæр арæхст... Кæддæр ма 
хæрдгæбыдтæ дæр кодта. 
203 

— Костюм мын куы ис, уæд дæхи фыдæбонæй цæмæн марыс? — 
фарста йæ Таймураз. 
— Ахæм тæвд бонты исчи сау дарæсы цæуы? 
— Æмæ мын исты хæдæттæ нæй? 
— Ныр ахуыргæнæг дæ, мæ лæппу, ахуыргæнæг, æмæ дæ хъуамæ 
адæм аивæй уыной. Афтæ куы загътай, Мæскуыйæ нæм стыр лæгтæ 
ссæудзæн, зæгъгæ... 
Мæскуыйы коймæ Таймураз исдуг фæхъус - йæ зæрдыл æрба- 
лæууыд, уырдыгæй йæ доклады тыххæй хабар райсынмæ æнхъæлмæ 
кæй кæсы, уый. Фæстæдæр æм конференцийы программæ куы сæр- 
выстой æмæ дзы йæ мыггаг куы ауыдта, уæд йæ цинæн кæрон нал 
уыд. Ноджы ма дзы Зауырбеджы мыггаг дæр куы разынд, уæд ын 
уый та бынтон æхсызгон фæцис. Уыцы бон уайтагъд телефонæй 
адзырдта йе ’рдхордмæ æмæ йын хабар фехъусын кодта. 
— Зонын æй, нæ дыууæйæн дæр нæ докладтæ конференцийы 
программæмæ хаст кæй æрцыдысты, уый. Æз дæр знон Мæскуыйæ 
ахæм фыстæг райстон, — загъта йын цингæнгæйæ Зауырбег. 
Таймураз алы бон дæр уаты хибарæй хъæрæй касти йæ доклад. 
Бадинæ-иу йæ хуыйын фæуагьта, кæд æй хъыгдарын, зæгьгæ. Хатгай- 
иу ын йæ китель йæ уæлæ абарын кæнынмæ дæр йæ ныфс нал хаста. 
Таймураз йæ ног кителы кæсæны раз куы ’рлæууыд, уæд йæ 
мадæй тынг фæбузныг æмæ дзы раппæлыд: 
— Æлхæнгæ дзаумайæ дын хуыздæр рауади, - разыйæ йын загьта 
æмæ кителы лæгъз хъуымац хъавгæ йæ армæй æрсæрфта. 
Бадинæйæн йæ цæсгом фырцинæй ныррухс и: æгайтма Тайму- 
разæн йæ китель йæ зæрдæмæ афтæ тынг фæцыд. 
— Амондджын дзаума дын фæуæд, - Таймураз уынгмæ куы 
рацыд, уæд ын раарфæ кодта сыхæгты зæронд ус Бæмбæг. — Бын- 
тондæр дзы дæ хуыз скалдтай. Дæ мадæн рагæй дæр сызгъæрин 
къухтæ ис, сызгъæрин къухтæ. Хуыйынмæ уый чи амбула, ахæм 
атæлæйы дæр нæй. 
— «Ательейы» зæгъыс? - худгæйæ усы афарста Таймураз. 
— О, о, атæлæйы, - йæ сæр разыйы тылд бакодта Бæмбæг. — 
Æмæ уæдæ æз куыд загьтон? Ды дæр «атæлæ» зæгьыс, æз дæр «атæлæ». 
Зæронд ус йæ æнæдæндаг дзых хинхуызæй базыхъхъыр кодта. 
Рагæй дæр Бæмбæг, уынджы ног дарæсы кæй федтаид, уымæн 
æнæ исты зæгъгæ нæ фæуыдаид. Сылгоймагæн-иу йæ къаба кæнæ 
æгæр даргъ разындаид, кæнæ æгæр цыбыр. Нæлгоймаджы дарæсмæ 
дæр-иу исты аипп ссардта. Уымæ гæсгæ-иу бирæтæ дзырдтой: 
— Дæ дзаума Бæмбæджы зæрдæмæ куынæ фæцæуа, уæд æй дæ 
уæлæ мауал скæн. 
Таймуразмæ Дзæуджыхъæу уæдæй рæсугьддæр никуыма фæкаст. 
Бæрæг уыд, горæт, наукон конференцимæ алырæттæй цы адæм 
æрæмбырд, уыдоны зæрдæмæ дæр тынг кæй цæуы, уый. Делегаттæ 
цымыдисæй кастысты проспекты ногахуырст хæдзæрттæм, къухæй 
амыдтой, аллейы фæйнæ фарс цы алыхуызон дидинджытæ зад, 
204 

уыдонмæ. Бынтон дисы та сæ парк æфтыдта, æмæ уазджытæ къорд- 
гæйттæй тырныдтой уырдæм. 
Терчы был уазджытæй иуæй-иутæ кастысты, Пушкин æмæ Лер- 
монтов Кавказыл цы ’мдзæвгæтæ ныффыстой, уыдон... 
Дыккаг бон Рухсады министрады залы хъуамæ байгом кодтаик- 
кой конференци. Таймураз зыдта, Ирыстоны хъæуты скъолатæй дæр 
дзы хуынд адæм кæй уыдзæн, уый, æмæ ’нхъæлмæ каст йæ зонгæтæй 
искæуыл фембæлынмæ. Лæппу уал дзы фыццагдæр баиу Зауырбегимæ. 
- Кæс-ма уæртæ, нæ курсæй дæр ам чидæртæ ис! - сцин кодта 
Зауырбег æмæ йæ сæрæй Таймуразæн дуары ’рдæм ацамыдта. 
Залмæ хъавæгау кæрæдзийы фæдыл æрбахызтысты Дзирæ æмæ 
Радимæ. Чызджытæ исдуг фæйнæрдæм аракæс-бакæс кодтой, сæ- 
хицæн бынæттæ агургæйæ, стæй уæд рудзынджы раз уæгъд бандæт- 
тыл фæрсæй-фæрстæм æрбадтысты. Зауырбег ма сæм йæ къух бæргæ 
тылдта, цæмæй иу ран сбадтаиккой, фæлæ йæ нæ бафиппайдтой. 
Уалынмæ Рухсады министрады кусджытæ адæмæн уарын байдыд- 
той конференцийы программæ æмæ делегатты статьятæ хицæн чи- 
ныджы мыхуыргондæй. Таймураз дзы йæхи куыст куы федта, уæд 
иуцасдæр йæ зæрдæйы гуыпп-гуыпп нал æнцад. Исдуг ын фырци- 
нæй улæфт дæр нал фаг кодта. 
Конференцийы фыццагдæр раныхас кодта педагогон наукæты 
Академийы националон скъолаты институты директор Кореневс- 
кий Ефим Иванович. Уый цыбырæй радзырдта, конференцийы 
размæ цы ахсджиаг фарстатæ æвæрд æрцыд, уыдоны тыххæй. 
Уый фæстæ Цæгат Ирыстоны рухсады министр йæ раныхасы 
уазджыты базонгæ кодта республикæйы скъолаты куыстимæ. 
Таймураз æнхъæлмæ каст, дзырды бар æм кæд æрхаудзæн, уымæ, 
æмæ, цы докладтæм хъуыста, уыдонæй йæ сæрмæ ницы цыдис. 
Æвæццæгæн, Зауырбег дæр хуыздæр уавæры нæ уыд. Хуымæтæджы 
нæ кодтаид йæ докладмæ æркæс-æркæс æмæ йæ былтæ, цыма йæ- 
хинымæр кувгæ кæны, уыйау не змæлыдаиккой. 
Таймураз йæ цæст адæмыл ахаста æмæ, Дзирæйы фæстæ цы 
рæнхъ уыд, уым Мураты куы бафиппайдта, уæд ын куыддæр фен- 
цондæр. «Мæ доклад мын тынг хорзыл куы банымадта», - ахъуы- 
ды кодта Таймураз ныфсджынæй æмæ докладтæм лæмбынæгдæр 
хъусын байдыдта. 
Уалынмæ йын йæхи мыггаг куы загътой, уæд æвиппайды йæ 
бынаты хæрдмæ фестъæлфыд. 
- Тæрсгæ ма кæ, ме ’рдхорд, - йæ цонгыл ын фæхæцыд Зауыр- 
бег, стæй йæ уæд размæ ассонæгау кодта. 
- Ахæм æрыгон ахуыргæнджытæ уæм бирæ ис? - афарста мини- 
стры институты директор, сæ рæзты трибунæмæ куы фæцæйцыд, уæд. 
Таймураз йæ доклад кæсын райдыдта фæсус хъæлæсæй, стæй 
цалдæр хатты дæр ферхæцыди, фæлæ куыдфæстæмæ чысылгай йе 
’муд æрцыд. Ноджы ма куы бамбæрста, конференцийы уæвджытæ 
йæм лæмбынæг хъусынц, уый, уæд бынтондæр æрсабыр и. 
Тыхджын къухæмдзæгъд ын сарæзтой. 
- Æнхъæлдæн æмæ та амбылдтай, ме ’рдхорд! - Таймураз йæ 
бынатмæ куы бацыд, уæд ын йæ къух зæрдиагæй райста Зауырбег. 
205 

— Æмæ кæд дæ доклад хуыздæр рауайдзæн, уæд та? - афарста 
йæ Таймураз, йæхи бандоныл æруадзгæйæ. 
Зауырбег уæндонæй райдыдта кæсын йæ доклад. Уымæ дæр адæм 
хъуыстой лæмбынæг. Стæй Маяковскийы æмдзæвгæ хъæрæй куы 
бакаст, уæд ма йын чидæртæ æмдзæгъд кæныныл дæр фесты, фæлæ 
сæ министр афойнадыл фæурæдта. 
Конференцийы программæйæн йæ иу хай куы ахицæн, уæд, сæ 
улæфт суадзыны рæстæг, Дзирæитæ уайтагъд цингæнгæйæ Тайму- 
раз æмæ Зауырбеджы раз февзæрдысты. 
— Уæ дыууæ дæр хорз фесгуыхтыстут — ма-ла-дец-тæ! - загъта 
Радимæ, стæй сæм, се статьятæ мыхуыргонд кæм уыдысты, уыцы 
чиныг бадаргъ кодта. 
— Мæнæ-ма мын ам исты дзæбæх ныхæстæ афыссут, æмæ уæ 
æз мæ куысты раппæлон. 
— Æмæ дын ныр дзæбæх ныхæстæ куынæ ныффыссой, уæд сæ 
раппæлынмæ нæ хъавыс? - худгæйæ йæм бакасти Дзирæ. 
— Цæуылнæ? Фæлæ мæм уæддæр сæ къухфыст куы уа, уæд мæ 
ныхасыл тынгдæр баууæнддзысты. 
Уыцы рæстæг сæ цурмæ æрбацыд Мурат дæр. 
— Автографтæ уæ исын байдыдтой ныридæгæн? — хъазгæйæ 
лæппуты радыгай къухæй бакъуырдта, стæй сæ уæд йæ хъæбысы 
æрбакодта. — Сæрыстыр уæ дæн! 
— Цæй, Нобелы премитæ дын, мыййаг, куынæ райстам, - Тай- 
мураз йæ къух ауыгъта. 
Конференцийы кæронбæттæн раныхасы Кореневский Тайму- 
раз æмæ Зауырбеджы докладтæй раппæлыд æмæ сæ схуыдта суинаг 
наукон кусджытæ. 
— Хорз уаид, аспирантурæмæ нæм куы рацæуиккой, уæд, - загьта 
ма фæстагмæ йæ фæндон... 
Скъолайы ахуыргæнджытæ дæр зæрдиаг арфæтæ кодтой Тай- 
муразæн, фæлæ йын йæ доклад хорзыл кæй банымадтой, ууыл Ба- 
динæйæ тынгдæр ничи бацин кодта. 
— Ныр мын æй хъуамæ дарддæр ахуырмæ дæр арвитой, - дзырдта 
уый сыхæгтæн. 
Фæлæ бирæтæ не ’мбæрстой, дыууæ дипломы кæмæ ис, уый ма 
дарддæры ахуыр цæмæн хъæуы, уый, æмæ Бадинæйы дисгæнгæйæ 
фарстой: 
~ Æмæ дæ лæппуйæн фырахуырæй исты куы уа, уымæй нæ 
тæрсыс? Стæй иунæгæй та куыд цæрдзынæ? 
Бадинæ зыдта, Таймураз институты фæстæ аспирантурæмæ ба- 
цæуынмæ кæй хъавыд, уый, æмæ разы уыд иунæгæй цæрыныл дæр. 
«Æрмæст мын йæ фæндон сæххæст уæд», — хъуыды кодта мад... 
Фæлæ Таймураз йæ мадæн куы фехъусын кодта, иу аз ма мæ 
зæрды скъолайы бакусын ис, зæгъгæ, уæд ын уый æнæнхъæлæджы 
тынг фехсызгон. 
Мад къулыл Дзантемыры къамы фарсмæ æрцауыгьта, Тайму- 
разæн йæ доклады тыххæй конференцийы цы грамотæ радтой, уый, 
рæсугьд фæлгæты кондæй... 
206 

Адæм дзæгъæлы нæ фæзæгьынц: «Цин æмæ зиан фæрсæй-фæр- 
стæм цæуынц». Таймураз горæтæй куы æрыздæхт, ууыл къуыри 
дæр нæма рацыд, афтæ иурайсом сæ сых ныццарыдта нæлгоймæг- 
ты куыдæй... 
- Дысон, мæгуыр, Сæлимæт йæ дунейæ ахицæн»,- æрбайхъуы- 
сти уынгæй кæйдæр ныхас, æмæ Таймураз сонтæй агъуыстæй 
æддæмæ разгъордта. 
Кæрты бæласы бын æд уисой хуыздзыдæй лæууыдис Бадинæ. 
Исдуг сæ дыууæ дæр сдзурын ницыуал фæрæзтой. Æрмæст Бади- 
нæйæн йæ рустыл гæр-гæр кодтой ставд цæссыгтæ. 
- Фæдзæбæх ис, зæгьгæ, куы дзырдтой, - æрæджиау сфæрæзта 
Бадинæ æмæ хъæрæй скуыдта. 
Таймураз æмæ Бадинæ мæрдджынты кæртмæ куы бахызтысты, 
уæд дзы сыхæгтæй дарддæр ничима уыд. Чысыл фæстæдæр уынгæй 
богьбогьгæнгæ æрбахызт Мæхæмæт. Фæлæ кæд рæстæгæй-рæстæгмæ 
йæ цæстытæ къухмæрзæнæй асæрф-асæрф кодта, уæддæр бæрæг уыд, 
иу æртах дæр сæ кæй нæ хауы, уый. Таймуразæн цæмæндæр йæ зæр- 
дыл æрбалæууыд, хæсты рæстæг чысылæй хъазты Сæлимæтимæ куыд 
кафыд, уый, æмæ йæ цæссыг фемæхсти, йæ бон æй бауромын нæ уыд. 
Мард куы бафснайдтой, ууыл бирæ нæма рацыд, афтæ хъæуыл 
айхъуыст ахæм хабар. Цæвиттон, Сæлимæт та мæйы бæрц фæхуыс- 
сыд горæты рынчындоны. Чысыл йæ уавæр куы фæхуыздæр, уæд 
æй рауагътой сæхимæ. Уыцы бон, хъæумæ цы автобус цыд, уый та 
асаст, æмæ Сæлимæт Беслæныхъæуы станцæйæ фистæгæй рараст. 
Фæндагыл баййæфта цавæрдæр зæронд усы уæззау хæссинæгтимæ. 
Сæлимæт ын уайтагьд æххуыс кæнынмæ фæци. Иуцасдæры фæстæ 
фырфæлладæй йæ зæнгтæ йæ быны дыдæгьтæ кæнын байдыдтой. 
Иæ хид акалд, улæфын ын фæзын, фæлæ уæддæр йæ уавæр усæн нæ 
хъæр кодта. 
- Бирæ фæцæр, мæ хур. Ныр ардыгæй мæхæдæг ацæудзынæн, 
- фæндаг Бруты ’рдæм кæм фæзылд, уым йæ хæссинæгтæ айста ус 
æмæ хъæумæ фæраст. 
Сæлимæт ма сæхимæ тыххæй схæццæ. Æхсæвы йæ уавæр бын- 
тон февзæр. 
- Куы амæлон, уæд мæ-иу, уæлæ уæлвæзы цы уæлмæрд ис, уым 
баныгæнут, æмæ уæм уырдыгæй дæлæмæ кæсон... - зынтæй ма загьта 
йæ мадæн... 
Чысыл фæстæдæр Сæлимæт йæ уд систа... 
Косерхан, дам, уыцы хабар куы фехъуыста, уæд Сæлимæтæн 
йæхи фæзылын кодта: 
- Æрдæгмард куы уыдис, уæд ма йæ искæмæн æххуысгæнæг чи 
скодта? 
Адæм та азымы Мæхæмæты дардтой: 
- Сæлимæты рынчынæй дæр быдырмæ куынæ кодтаид, фæлæ 
йæ афойнадыл санаторимæ куы арвыстаид, уæд, чи зоны, сдзæбæх 
уыдаид... 
Азырхан дæр-иу мæстыйæ загьта: 
207 

— Мæхæмæт мах мæт кæны? Æз Цæлыччы быдыры фыркуыс- 
тæй мæ сæфтæджытæ куы рафтыдтон, афтæмæй мын уый æгæр- 
мæгуыр хъæдæй иу суджы уæрдон дæр куы никуы ’рласын кодта! 
Ног ахуыры аз райдыдта. Конференци Таймуразæн тынг фæ- 
ахъаз. Цы ног методикон мадзæлттæ базыдта, уыдонæй архайдта 
йæ куысты спайда кæныныл. Дæсæм къласы йæм ныр ахуыр код- 
той, фарæстæм къласæй чи бахызт, уыцы скъоладзаутæ. Бирæты 
дзы Таймураз хорз нæма зыдта æмæ тарсти, йæ домæнтæ йын æххæст 
кæнын куынæ фæразой, уымæй. Фæлæ скъоладзаутæ уайтагъд са- 
хуыр сты сæ ног ахуыргæнæгыл æЫæ тырныдтой сæ зонындзинæдтæ 
фæфылдæр кæнынмæ. Таймураз куы базыдта, скъоладзаутæй иуæй- 
иутæ æмдзæвгæтæ фыссын фæлварынц, уый, уæд сæ сæрмагондæй 
базонгæ кодта поэзийы закъонтимæ. 
Иу хуыцаубон Таймураз йе скъоладзауты акодта Сæлимæты мад 
Госæдайы цæхæрадон æфснайынмæ. Уымæй размæ сын ахуыргæ- 
нæг радзырдта, ирон адæм рагæй дæр зиуæн цы стыр аргь кодтой, 
уый тыххæй. Бакасти сын Къостайы фыстæг «Зиу». Цæхæрадон 
бафснайынæй уæлдай ма скъоладзаутæ мадæн йæ иннæ куыстытæ 
дæр бакодтой. Госæда сæ тынг фæбузныг. 
— Уæ ныййарджыты фæндиаг ут, æмæ, мæ чызгæн царды цы 
нæ бантыст, уый уын дзæбæхæй бантысæд, - уынгæг хъæлæсæй 
сын раарфæ кодта уый. 
Таймураз скъоладзауты номæй зæронд усæн зæрдæ бавæрдта, 
бахъуаджы сахатæй æнæ ’ххуысæй кæй никуы ныууадздзысты, уымæй. 
Зиуы хабар уайтагъд сыхыл айхъуыст, æмæ Таймуразæй æппæ- 
лыдысты. 
Скъоламæ арæхæй-арæхдæр цæуын байдыдтой æрмæст районы 
ахуырады хайадæй нæ, фæлæ ма суанг институтæй дæр. 
— Уазджытæ нын, цымæ, не скъола æгæр тынг нæ бауарзтой? — 
худгæйæ ахуыргæнджыты фарста Андрей Сергеевич. 
— Уымæй фыццаджыдæр Таймуразы бафæрсын хъæуы, - дзу- 
апп ын лæвæрдтой уыдон. 
Цалдæр хатты Таймуразмæ горæтмæ дæр ма фæдзырдтой, цæ- 
мæй уырыссаг æвзаг æмæ литературæйы ахуыргæнджыты йæ куыс- 
тимæ базонгæ кæна, уый тыххæй. 
~ Хъæуæй та нæм профессоры схуыдтой, - хъазгæйæ-иу дзырд- 
той уыдон, фæлæ йын йæ лекцитæм æдзухдæр хъуыстой лæмбынæг. 
Иуахæмы сæ фембæлдмæ ’рбацыд педагогон институты про- 
фессор, байхъуыста Таймуразы лекцимæ æмæ йын афтæ: 
— Ахуыргæнджытæн методикæйæ чиныг иумæ куы ныффыс- 
сиккам, уый мæ фæнды. 
Уыцы ныхæстæ фехъусгæйæ, Таймураз хæлиудзыхæй кæсгæйæ 
баззад. Исдуг, цы загьтаид, уый нал зыдта. Дзуапп куынæ лæвæрд- 
та, уæд æй профессор дисгæнгæ афарста: 
— Нæ дæ фæнды æви? 
— Нырма мæнæй цæй чингуытæ фыссæг ис... — æрæджиау нæ- 
уæндон хъæлæсы уагæй сдзырдта лæппу. 
208 

Ахуыры азы райдайæны сæм кусынмæ æрæрвыстой дыууæ æры- 
гон чызджы. Сæ иу хуынди Серафин, иннæ — Нателлæ. Æрыгон 
ахуыргæнджытæ хъуамæ фæндзæм æмæ æхсæзæм кълæсты лæвæрд- 
таиккой уырыссаг æвзаг æмæ литературæ. Нателлæ уыдис саухил, 
сауцæст, тыппыртæгомау чызг. Серафин та - бурхил, цъæхдзаст, 
лыстæджытæ конд чызг. Серафинæн æдзухдæр йæ ирд цæсгомыл 
хъазыд фæлмæн мидбылхудт. Æвæццæгæн æй уый тыххæй бауарзтой 
сывæллæттæ фыццаг бонæй фæстæмæ. Скъоладзаутæн сæ ныййар- 
джытимæ куы зонгæ кодта, уæд æй устытæй иу дисхуызæй афарста: 
- Ирон драмон театры артисткæ Икъаты Серафин дын ницы 
хæстæг у? Цæсгомæй мæм бынтондæр уый хуызæн кæсыс... 
Ахуыргæнæг ын худгæйæ дзуапп радта: 
- Нæ, æрмæст мæн дæр Серафин хонынц... 
Серафин æмæ Нателлæ бахъуыды сахат æххуысмæ æдзухдæр 
цыдысты Таймуразмæ. Арæх-иу бадтысты йæ урокты дæр. Иубон 
та семæ ахуыргæнджыты уаты куыд ныхæстæ кодта, афтæ Аннæ 
Александровнæ дисхуызæй сдзырдта: 
- Уæртæ цы дзæбæх фидауынц иумæ Таймураз æмæ Серафин! 
Диссаджы къай сæ рауаид. 
Серафины цъæх цæстытæ цины ’рттывд фæкодтой, Таймура- 
зæн та йæ цæсгом фæтар и: Заретæйы фæстæ уымæн иу чызг дæр 
йæ зæрдæмæ фæндаг нæ ардта. 
Раст уыцы рæстæг дуар æрбайгом, æмæ мидæмæ æрбахызт Болат. 
- Уый уæм ног ахуыргæнджытæ куы фæзынди, - салам ратты- 
ны бæсты хъæрæй бафиппайдта лæппу æмæ чызджытыл радыгай 
сæрæй къæхты онг йæ цæст æрхаста, стæй уæд цæмæндæр Аннæ 
Александровнæйы афарста: 
- Кæцæй уæм фæзындысты, кæцæй, ацы дыууæ зæды? 
- Горæтæй сты, - дзуапп ын радта худгæйæ Аннæ Александровнæ. 
- Ау, æмæ уаргæ бон цъыфы ныссæдзынæй нæ тæрсут? — чыз- 
джыты ’рдæм та ногæй фæзылди Болат. 
- Нæ тæрсæм, - йæхи йæм фæтар кодта Серафин. — Кæдæм 
нæ ’рвыстой, уый зыдтам. 
- Мæ ныхас дын цыма фæхъыг и, афтæ мæм кæсы, - бахудти 
йæм Болат. - Хъазгæ кæнын, дзæбæх чызг, хъазгæ. Мæсты ’нгæс 
дыл нæ фидауы. 
Уыцы бонæй фæстæмæ Болат скъоламæ арæхæй-арæхдæр цæ- 
уын байдыдта. Æдзухдæр архайдта Серафинимæ адзурыныл. Фæлæ- 
иу æй чызг дардмæ дæр куы бафиппайдта, уæд-иу йæ мидбылхудт 
уайтагьд цыдæр æрбаци. 
- Афтæ æнад дын цæмæн фæдæн? - фарста лæппу Серафины. 
- Æмæ мын уæдæ хъуамæ адджын та цæй тыххæй уай? Исты 
сæкæр дæ? 
- Æгæр дурзæрдæ ма у. 
- Цы дæн, уый дæн! 
- Искуы фæсмон куы фæкæнай? 
- Лæг-иу æртхъирæнтæ нæ фæкæны! 
Нателлæ фæстæдæр Серафинæн хибарæй бауайдзæф кодта: 
И Сæбæтхъуаты Рамаяап 
209 

- Йемæ æгæр тызмæгæй дзурыс. Куы дæм фæхæрам уа, уымæй 
нæ тæрсыс? 
~ Æмæ дзы хъуамæ цæмæй тæрсон? Ахæм лæппутимæ мæнæн 
иумæйагæй ницы ис. Æвæццæгæн, алы бон дæр йæ рæстæг фылдæр 
кæсæны раз æрвиты, йæ рæсугъддзинадыл дис кæнгæйæ. Нарцисс у 
æмæ нарцисс! 
Чызг иуцасдæр æнæдзургæйæ алæууыд, стæй уæд йæ къæхты 
бынæй ныуулæфыд æмæ загъта: 
- Уый æмæ дын Таймураз! 
- Ма йæ бауарз, — Нателлæ æвиппайды ныххудти, æмæ Сера- 
финæн йæ цæсгом артау ссыгъди. 
Йæ хъуыддагæй кæй ницы рауайдзæн, уый куы бамбæрста Бо- 
лат, уæд чызджы иу ран ныууагъта. 
- Цы рæсугъд у! - фыццаг хатт æй цыма уынынц, уыйау-иу 
дис кодтой сывæллæттæ, Серафины-иу куы ауыдтой, уæд. 
* * * 
Диссаджы рæсугьд бон скодта. Арвыл иу мигъы тæпп дæр нæ 
зынд. Дурджынбæрзонды ’рдыгæй уахъæз дымдта, æмæ адæймагæн 
æнæкæрон æхсызгондзинад лæвæрдта. Скъолайы раз сусхъæд бæ- 
лæстæн иудадзыг цыдис сæ сыфтæрты сыф-сыф. 
Таймураз æмæ Андрей Сергеевич сисы фарсмæ æнхъæлмæ кас- 
тысты районы ахуырады хайадæй æрвыст адæмы ’рцыдмæ. 
- Мæхи хъæу дæр куыд нæ уарзын, фæлæ хъæутæй мæ зæр- 
дæмæ сымах хъæуæй тынгдæр никæцы цæуы, - рæгьты ’рдæм афæл- 
гæсгæйæ, зæрдæбынæй сдзырдта Андрей Сергеевич. - Фыццагдæр 
дзы чи ’рцард, уыдон сæхицæн диссаджы цæрæнбынат равзæрстой. 
- Æхсызгон мын у, нæ хъæу дæ зæрдæмæ афтæ тынг кæй цæуы, 
уый, - загъта йын Таймураз. 
Лæппутæ иуцасдæр алæууыдысты æнæдзургæйæ. Уалынмæ бы- 
дыры ’рдыгæй фæзынди автобус. 
- Кæд нæ уазджытæ дæр уым бадынц? - Таймураз фæрсæгау 
бакасти Андрей Сергеевичмæ. 
~ Нæ, уыдонæн сæхимæ хъуамæ машинæ уа. 
Чысыл фæстæдæр автобус сабыргай разылд скъолайы цур фæзы 
æмæ хъæусоветы фарсмæ æрлæууыд. Кæрæдзийы фæстæ дзы хизын 
райдыдтой æрцæуджытæ. Таймураз дзы бирæты зыдта æмæ сæм-иу, 
дардæй салам дæтгæйæ, йæ къух фæтылдта. Фæлæ мæнæ дыууæ 
сылгоймаджы æрхызтысты, æмæ Таймуразæн æваст йæ улæфæнтæ 
ахгæдтой: сæ иу уыдис Заретæ, иннæ - Зариффæ. Уыцы минут арв 
æвиппайды куы ныннæрыдаид кæнæ боныгон стъалы, хурмæ тæ- 
мæнтæ калгæ, куы атахтаид, уæддæр, æвæццæгæн, Таймуразмæ афтæ 
диссаг нæ фæкастаид, Заретæйы фæзынд æм куыд фæкаст. Æнæба- 
ры йæхи сусхъæд бæласы зæнгыл бауагъта. Мæнæ уалынмæ Заретæ 
йæ чумæдан Зариффæйы цур æрæвæрдта, цыдæртæ йын адзырдта 
æмæ тындзгæ уадæй Таймуразы ’рдæм фæраст. Хуртæ æмæ мæйтæ 
хъазыдысты йæ цæсгомыл. Таймураз æй кæдæй нал федта, уæдæй 
фæстæмæ уый фæци ноджы рæсугъддæр. Лæппу дзы исдуг йæ цæс- 
тытæ нал иста. 
210 

- Мæнæ ма Таймураз... — фæлмæн хъæлæсæй сдзырдта Заретæ, 
æмæ лæппумæ афтæ фæкаст, цыма йæ хъустыл æмбисонды рæсугъд 
зæлтæ ауадысты. 
Заретæ йæм мидбылты худгæйæ йæ къух æрбадаргъ кодта. 
- Æгас цу, Зар... Заретæ, - къуызгæйæ загьта лæппу æмæ йын 
хъавыд йæ къух райсынмæ, фæлæ сæ къухтæ нæ сæмбæлдысты, 
æрмæст хæрз чысыл кæрæдзиуыл андзæвыдысты. 
Таймураз цæмæндæр фæкъæмдзæстыг: 
- Бахатыр кæн... 
~ Ницы кæны, - бахудти та йæм чызг, æмæ ацы хатт сæ къухтæ 
кæрæдзи ссардтой. 
Таймуразы буар базыр-зыр кодта, афтæ йæм фæкаст, цыма йæ 
туг ныллæууыд. 
- Таймуразимæ иумæ ахуыр кодтам, - æрæджиау Андрей Сер- 
геевичы ’рдæм æфсæрмхуызæй бакасти чызг. — Мæ ном у Заретæ... 
Андрей Сергеевич ын йæ къух райста, стæй йын уæд йæхи ба- 
цамыдта. 
- Ам...ам бирæ фæуыдзынæ? -ногæй та фæкъæзæнæг ис Таймураз. 
- Нæ. Мæ куыстæй мæхи цыбыр рæстæгмæ ракуырдтон. Мæ 
мады, зæгъын, бабæрæг кæнон. 
Таймуразы ма бæргæ бирæ цæмæйдæрты фæндыд бафæрсын За- 
ретæйы, фæлæ багоби ис - дарддæр цы дзырдтаид, уый нал зыдта. 
- Цæй уал уæдæ... Зариффæ мæм æнхъæлмæ кæсы... — Заретæ, 
автобус кæм лæууыд, уыцырдæм цæуыныл фæци. 
- Ахуыргæнджытæй хъуыстон, Заретæ рæсугьд у, зæгъгæ, фæлæ 
ма дзы уынд æмæ кондæй ахæм уа, — Заретæйы фæстæ кæсгæйæ, 
дзырдта Андрей Сергеевич. 
«Æвæццæгæн, Зариффæ Заретæйыл горæты сæмбæлд», - ахъуы- 
ды кодта Таймураз, чызджытæ хæдзæртты аууон куы фесты, уæд. 
Куыддæр автобус фæстæмæ ацыд, афтæ Таймураз æмæ Андрей 
Сергеевичы раз æрлæууыд рог машинæ, æмæ дзы рахызтысты 
районы ахуырады хайадæй дыууæ инспекторы. Инспектортæн сæ 
бакастæй бæрæг уыд, цыдæр ахсджиаг хъуыддаджы тыххæй сæм кæй 
æрцыдысты, уый. 
- Ныййарджыты номæй нæм анонимон писмо сæрвыстæуыд, 
æмæ уый фæдыл у нæ цыды сæр, - фехъусын кодтой Андрей Сер- 
геевичæн. 
Таймураз сæлхæрау фæци, йæ кой дзы кæй ис, уый йын куы 
загътой, уæд. 
- Цомут директоры кабинетмæ æмæ уым аныхас кæнæм, — 
фæндон бахаста Андрей Сергеевич. 
Михаил Борисович писмо куы бакаст, уæд æвиппайды æрба- 
мæсты. 
- Фыццаг хатт ныл чидæр цъыфкалæн кæны, - бафиппайдта 
уый æмæ йæ сæр ныттылдта. — Æвæццæгæн, хорз кæй кусæм, уый 
йын тынг хъыг у. 
- Мæнмæ гæсгæ, ацы писмо ныййарджыты фыст нæу, - загъта 
Андрей Сергеевич, куы йæ бакаст, уæд. 
211 

Фæстагмæ писмо радтой Таймуразмæ дæр. 
«Æрыгон ахуыргæнæг Уæздæнты Таймураз аразы, скъоладзау- 
тæн зиан чи хæссы, ахæм эксперименттæ, — касти уый писмойы. — 
Уый аххосæй ныридæгæн ахуырдзаутæй цалдæрæй рынчындонмæ 
бахаудтой. Тагъддæр æй фæтæрын хъæуы скъолайæ!» 
Писмойы кæрон уыдис, равзарæн кæмæн нæ уыд, ахæм къухæ- 
вæрдтæ. 
«Уый Болаты фыст у» — уайтагъддæр ахъуыды кодта Таймураз, 
фæлæ дзургæ ницы скодта. 
- Таймураз куыд кусы, уый мах хорз зонæм, - загъта хистæр 
инспектор. — Фæлæ нæ уæддæр рарвыстой, цæмæй уæ писмоимæ 
базонгæ кæнæм ... 
Таймураз суанг изæрмæты фæкасти районы ахуырады хайады 
кусджытæн йæ урочы конспекттæ, æвдыста сæм йе скъоладзауты 
тетрæдтæ. Андрей Сергеевич та сæ базонгæ кодта, Таймуразы урок- 
ты уæвгæйæ, йæ боныджы цы хъуыдытæ фыста, уыдонимæ. 
- Таймуразы ахуырдзаутæй иу дæр рынчындонмæ нæ бахауд! - 
фидарæй загъта Михаил Борисович дæр. Иууылдæр сты мæнг ны- 
хæстæ. 
Таймураз æй уыдта, инспектортæн дæр æнад кæй уыд, цы хъуыд- 
даг сын бабар кодтой, уый æххæст кæнын, æмæ сын йæхимидæг 
тæригъæд дæр ма кодта. Æппынфæстаг уыдон бацæттæ кодтой ано- 
нимон писмойæн дзуапп. Инспектортæ фыстой, æрыгон курдиат- 
джын ахуыргæнæг Уæздæнты Таймураз йæ урокты раззагдæр ме- 
тодтæй кæй пайда кæны, æмæ йыл писмойы автортæ æнæхъуаджы 
цъыфкалæн кæй кæнынц... 
— Уыцы писмо мацæмæ дар. Чидæртæ дæм хæлæг кæй кæнынц, 
уый тыххæй дыл æй ныффыстой, - изæрæй хибарæй Таймуразæн 
ныфсытæ æвæрдта Андрей Сергеевич. 
Писмо ныффыссынæй лæппу æрмæстдæр Болатыл кæй гуы- 
рысхо кодта, уый директоры хæдивæгæн цæмæндæр нæ загъта. 
«Цымæ мæм Болат афтæ тынг цæуыл смæсты? Иу ран мæ цæ- 
уылнæ ныууадзы?» - йæхинымæр дис кодта Таймураз, сæхимæ цæу- 
гæйæ. 
Фæлæ та йæ зæрдыл æрбалæууыд, бонæй йæм Заретæ скъолайы 
раз куыд æрбаздæхт, уый, æмæ дзы анонимон писмо æрбайрох. «Кæд 
мæм хæстæджы охыл æрбацыд?» - фæзынди йæм ахæм хъуыды, 
æмæ æвиппайды фенкъард. 
Таймураз нæ бамбæрста, йæ къæхтæ йæ æнæнхъæлæджы æндæр 
уынгмæ куыд ахастой, уый. Фæлæ йæм фæзилæнæй Дзыгыдайы хæ- 
дзары рудзгуытæй рухс куы ракалд, уæд йæ бынаты дзыхълæуд фæкод- 
та. Иуцасдæр адæргæй йæ алывæрстæм аракæс-бакæс кодта, кæд мæ 
исчи федта, зæгьгæ, фæлæ уынджы йæхицæй уæлдай змæлæг нæ уыд. 
Таймураз хъуызæгау баздæхт хæдзары цурмæ. Рудзынгæй йæм 
зынд, Заретæ йæ мадимæ цæуылдæр куыд дзурынц, уый. Таймураз 
бæргæ ’мбæрста, кæйдæр рудзгуытæм кæсын аив кæй нæу, фæлæ 
йæ бон йæ бынатæй фезмæлын нал уыд. 
— Ныр мæ ме скъоладзаутæй ам исчи куы фенид, уæд цы зæ- 
гъид? — ахъуыды кодта Таймураз æмæ йæхиуыл æрхудт. 
212 

Заретæ æмæ Дзыгыда агъуысты цыдæртæ архайын райдыдтой. 
Иузаман Таймуразæн цавæрдæр цингæнаг къæбыла æнæнхъæ- 
лæджы йæ дæрзæг æвзагæй йæ къух асдæрдта. 
— Ды дæр ам цæрыс? - лæппу къæбылайæн хъавгæ йæ сæр 
æрсæрфта. — Фæлтау мыл дæ хицау куы цинтæ кæнид... 
Къæбыла хъыллистытæгæнгæ йæ алыварс зилынтæ систа, стæй 
уæд æвиппайды кæрты ’рдæм атахт, раст æй цыма йемæ мидæмæ 
хуыдта, уыйау. 
- Бæргæ уæм бацæуин, дæуæй уæлдай ма мæм ноджыдæр хо- 
нæг куы фæуыдаид, уæд, - худгæйæ загъта Таймураз æмæ сæхир- 
дæм рараст. 
— Нырмæ кæм бафæстиат дæ? - сæ хæдзары дуарæй куы ба- 
каст, уæд æй дисгæнгæ афарста Бадинæ. — Дæ хæринаг бынтондæр 
куы ныууазал. 
— Скъолайы нæм уазджытæ уыд, æмæ уыдонимæ бафæстиат 
дæн, — дзуапп ын радта Таймураз, йæхи та тынг фæндыд, Заре- 
тæйы æрцыды хабар ын куы ракодтаид, уый, фæлæ уымæ йæ ныфс 
нæ бахаста. 
- Хæрзфынтæ фен, Заретæ, — куыддæр йæхи хуыссæныл æруагьта, 
афтæ сусæг хъæлæсæй сдзырдта Таймураз æмæ æмбаргæ дæр нæ бакод- 
та, йæ фæллад ыл куыд фæтых æмæ тарф фынæй куыд аци, уый... 
Таймураз Заретæйæн фæстæмæ афтæ тагьд ацæуын æнхъæл нæ 
уыд. Бæргæ ма йæ фæндыд, исты хуызы йемæ куы сæмбæлид æмæ 
йæ йæ цардæй куы бафæрсид. Зариффæ йын йæ хабæрттæ бæргæ 
зонид, фæлæ уый дæр кæмдæр фæдæлдзæх. Æниу ма йын Заретæйы 
хабæрттæ базонынæй цы пайда ис, ныр кæйдæр ус куы у, уæд? 
Уыцы райсом Таймуразæн йæ фыццаг урок дæсæм къласы 
уыдис. Скъоладзаутæ хорз зыдтой ивгъуыд æрмæг - Максим Горь- 
кийы сфæлдыстад, æмæ сын ахуыргæнæг æхсызгонæй хъуыста сæ 
дзуаппытæм. 
Мæнæ уалынмæ уынгæй æрбайхъуыст машинæйы уынæр. Тай- 
мураз хъавыд рудзынг сæхгæнынмæ, фæлæ уыцы рæстæг фæзы ба- 
фиппайдта, горæтæй цы автобус æрцæуы, уый. Адæм уайтагъд сæ 
хæссинæгтимæ йæ алыварс амбырд сты. Таймуразæн æваст йæ зæрдæ 
ныссæххæтт ласта, се ’хсæн сын Заретæ, Дзыгыда æмæ Зариффæйы 
куы ауыдта, уæд. 
- Фæстæмæ цæуы.. — æнæбары сирвæзти йæ дзыхæй, фæлæ йæ 
скъоладзаутæ нæ фехъуыстой. 
Таймураз касти автобусмæ, цалынмæ дзы адæм не сбадтысты 
æмæ фæндагыл горæты ’рдæм нæ азылд, уæдмæ. Дзыгыда ма, фæзы 
лæугæйæ, йæ къух тылдта йæ чызджы фæстæ... 
Таймуразæн кæцæйдæр йæ хъустыл уадысты иугай дзырдтæ: 
«фыссæг»... «радзырд»... «Изергиль»... «Данко»... «йæ зæрдæ»..., фæлæ 
сын исдуг сæ мидис нал æмбæрста. 
Æппынфæстаг, йæхиуыл фæхæцыд æмæ цыдæр амæлттæй йæ 
урок кæронмæ ахæццæ кодта... 
213 

«Ацыди... Ацыди... Ацыди...» - æнæхъæн бон йæхинымæр 
æнкъардæй дзырдта Таймураз, Заретæйыл хъуыды кæнгæйæ... 
Изæрæй та уынджы кæцæйдæр йæ размæ æнæнхъæлæджы фев- 
зæрди Болат. 
— Цæй, мæ сыхаг, куыд цæуы дæ куыст? - худæнбылæй йæ 
бафарста уый. - Орден дын нæма радтой? 
— Нæма, - æнцадæй йын дзуапп радта Таймураз. — Раттиккой 
мын, чидæртæ мыл фæсномыг писмотæ куынæ фыссиккой, уæд. 
— Писмотæ? Цавæр писмоты кой кæныс? 
— Уый ды хуыздæр зоныс. 
— Æз?! — куыддæр фæуыргъуыйау Болат. — Æмæ сын æз куы 
ницы зонын... 
Таймураз ын ницыуал загъта, афтæмæй дарддæр йæ цыд кодта. 
— Абон дæхи хуызæн нæ дæ, - сагъæсхуызæй бафиппайдта Ба- 
динæ, Таймураз сæхимæ куы бацыд, уæд. - Кæд дæ, мыййаг, исты 
риссы? 
— Нæ, ницы мæ риссы, - лæппу йæм æнæбары бахудти. 
— Уæд та, æвæццæгæн, фæллайгæ бакодтай. Æгæр бирæ кусыс, 
мæ хъæбул, æгæр бирæ. 
— Æнæ куыстæй цард нæй. 
— Уый раст у, фæлæ уæддæр хиуыл иучысыл ауæрдын хъæуы. 
— Ма тыхс, Бади, фæстæдæр мын фенцондæр уыдзæн... 
— Æдзух дæ уыцы ныхæстæ хъусын, - æнкъардæй бафиппайдта 
Бадинæ, йæ лæппуйæн стъолыл æхсæвæр æвæргæйæ. 
Таймуразæн йæ хъуыры хæринаг нæ цыд. «Цымæ, афонмæ кæм 
ис? - Цымæ, уый дæр мæныл хъуыды кæны?..» 
— Ахæр-ма, цæуыл джихтæ кæныс? 
— Æххормаг нæ дæн... 
— Уый та куыд? Сæумæрайсомæй нырмæ куы ницы бахордтай. 
Таймураз æвæндонæй бавнæлдта йæ тæбæгъмæ... 
Æхсæвы йæ фыны лæвæрдта урок. Ахуырдзаутæн амыдта ног 
æрмæг, фæлæ йæм уыдонæй ничи хъуыста. Иууылдæр кæрæдзиимæ 
ныхас кодтой æмæ цæуылдæр худтысты. Таймураз тынг стыхсти. 
— Ныртæккæ уæм æз директоры æрбакæндзынæн, - фæстагмæ 
сæм бартхъирæн кодта уый, фæлæ скъоладзаутæ ноджы хъæрдæрæй 
ныххудтысты. 
— Нæ дæ тæрсæм! Нæ дæ тæрсæм! - хъæр кодтой уыдон æм- 
хуызонæй. - Иудадзыг нæ дæ эксперименттæй тухæнæй марыс! Мах 
дыл Болатмæ бахъаст кæндзыстæм!.. 
Таймураз фехъал, æмæ бамбæрста, йæ зæрдæ куыд гуыпп-гуыпп 
кæны, уый. Суанг ма йæ хид дæр акалд, æмæ йæ баз схуылыдз. 
— Ахæм ма дзы æнахуыр фын уыдзæн, — сдзырдта тыхулæфт- 
гæнгæйæ Таймураз æмæ ма йæ кæд афынæй кæнын фæндыд, уæд- 
дæр йæ хуыссæг кæдæмдæр фæлыгъд. 
Райсомæй куыддæр скъолайы дуарæй бахызт, афтæ æвиппайды 
йæ зæнгтыл атыхст Асæгойы фырт чысыл Сослан. 
— А-а-а, Сосик куы дæ! — бацин ыл кодта Таймураз. 
— Махæн та уроктæ кæд дæтдзынæ, кæд? — бынæй йæм худ- 
гæйæ хæрдмæ скаст уый. 
214 

- Мæнæ куы фестырдæр уай, уæд. Нырма райдайæн скъолайы 
куы ахуыр кæныс. 
- Æмæ уый кæд уыдзæн, кæд? - Сослан фенкъардгомау. 
Таймураз æй дзуапп раттыны бæсты йæхæдæг афарста: 
- Ау, æмæ Раисæ Ахметовнæ дæ зæрдæмæ нæ цæуы? 
- Куыд нæ цæуы, куыд нæ? - йе ’рфгуытæ æрбанцъылдта Сос- 
лан.— Уый æппæты хуыздæр ахуыргæнæг куы у. 
- Æмæ дæ уæдæ мæнмæ ахуыр кæнын цæмæн фæнды? 
- Æмæ ды дæр æппæты хуыздæр ахуыргæнæг дæ... 
- Дæ хæстæг кæй дæн, уый тыххæй афтæ дзурыс? - Таймураз 
худгæйæ лæппуйы йæ хъæбысы акодта æмæ, æхсæвы æнæхуыссæг 
кæй фæци, уый дзы æрбайрох... 
* * * 
Таймураз куы фехъуыста, ацы хатт ын Зауырбег дæр сæрмагон- 
дæй йæ урокты абадыны тыххæй æрбацæуинаг у, уый, уæд йæ ци- 
нæн кæрон нал уыд. 
- Мæнæ æдзух Муратимæ кæмæй феппæлут, уыцы Зауырбег у? 
- цымыдисхуызæй йæ афарста Бадинæ. 
- Уæдæ ма мын æндæр Зауырбег æрдхорд кæм и? — бахудти 
йæм лæппу. 
Мадæн æваст йæ цæсгом фæрухс и. 
- А-а-а! Æрхъуыды йæ кодтон, - худгæйæ загьта уый. - Мæнæ 
æмдзæрæны куы цардыстут, уæд уæ Мурат æнæ æхсæвæр кæимæ 
фæкодта, уыцы Зауырбег у? Иуцасдæр уæ рæзты сыгъд хъæдуры 
тæфæй ацæуæн куынæуал уыд. 
Хъæдуры коймæ Таймураз дæр йæ худын нал баурæдта. 
- Уый, Мурат кæй ныффынæй, уымæн афтæ рауад. Уыйфæстæ 
йæ хъазгæйæ «не сгуыхт пъовыр» хонын райдыдтам. 
- Нæхимæ-иу æй æрбакæн, æмæ уæ æз истæмæйты хорз фенон, 
- бафæдзæхста мад йæ лæппуйæн... 
Таймуразы фæндыд, цæмæй йе скъоладзаутæ уазæджы раз сæхи 
фæзминагæй равдисой, æмæ сæ рагацау куырдта: 
- Ме ’мбалы раз мæ-иу ма фæхудинаг кæнут. 
- Цы зонæм, уый дзы нæ бамбæхсдзыстæм, - æвдæм къласы но- 
мæй фидарæй загьта йæ хуыздæр ахуырдзау, хъазаг лæппу Азæмæт. 
Дæсæм кълас дæр цæттæ уыдысты уазæгыл сæмбæлынмæ. 
Зауырбеджы зæрдæмæ тынг фæцыдысты Таймуразы уроктæ. 
- Луизæ Ивановнæ дæ разыйæ баззадаид, - урокты фæстæ За- 
уырбег раппæлыд Таймуразæй... 
Изæрæй Таймураз Зауырбеджы рахуыдта сæхимæ. 
- Дæ мады дын æрыгонæй æз хорз зыдтон, — загъта лæппуйæн 
Бадинæ, иумæ арæх æмбæлдыстæм. Фæлæ йæ уæдæй нырмæ никуы- 
уал федтон, нал нæм æфты... 
- Мæ къабазæй, дам, дзы ничиуал ис. 
- Уымæй раст у, — Бадинæ чысыл фенкъард. 
- Дæ къæбицы нын исты куы фенис, — цæмæй ныхас иннæр- 
дæм аздæха, уый охыл загъта Таймураз. 
215 

- Ныртæккæ, мæ хуртæ, - Бадинæ уайтагъд фынг аразынмæ 
фæци. 
- Уый дæ фыды хуызист у? - сынтæджы сæрмæ къаммæ кæс- 
гæйæ, бафарста Зауырбег. 
Таймураз æм, «о», зæгьгæ, йæ сæр батылдта. 
- Æнгæстæ стут, - бафиппайдта Зауырбег. 
- Афтæ фæзæгъынц, - Таймураз цæмæндæр арф ныуулæфыд... 
Фæсхæрд лæппутæ рацыдысты кæртмæ. Иуцасдæр къæсæрыл 
æнæдзургæйæ куы абадтысты, уæд Зауырбег æнæнхъæлæджы загьта: 
- Æрæджы Зариффæйæ иу хабар фехъуыстон, æмæ йæ хъуамæ 
ды дæр зонай. 
- Уагæр цавæр хабар у? — Таймураз æм дисхуызæй цæхгæр 
фæзылди. 
- Зариффæ Заретæйы фæстæмæ куы фæндараст кодта, уæд ваг- 
залы кæцæйдæр сæ размæ февзæрди Болат æмæ, дам, цинхуызæй 
фæхъæр кодта: 
- Таджикистаны уæлдæф рæсугъдты ноджы рæсугьддæр кæны, 
зæгьгæ, фехъуыстон, фæлæ мæ нырмæ уый нæ уырныдта! 
Фæлæ йæ Заретæ цыма зонгæ дæр нæ кæны, уыйау дзы иуварс 
азылд. Болат, дам, фенкъард, исдуг чызджыты раз хъусæй алæууыд, 
стæй, дам, уæд Зариффæйæн лæгьстæхуызæй загъта:^ 
~ Иучысыл-ма нæ Заретæимæ хибарæй бауадз. Йемæ мæ аны- 
хас кæнын хъæуы. 
- Мæнæн дæуимæ ныхасагæй ницы ис, - йæхи, дам, æм фæтар 
кодта Заретæ. - Стæй æз Зариффæйæ ницы ’мбæхсын. 
- Хорз уæдæ. Зариффæйы цур дын æй зæгьын, - æфхæрæгау, дам, 
сдзырдта Болат. — Мæн нæ уырны, афтæ тагьд мæ ферох кодтай, уый. 
- Æмæ ферох кæныны аккаг нæ дæ? Ирыстонæй кæй тыххæй 
фæхаудтæн? 
Болат, дам, аххосджынхуызæй йæ сæр дæлæмæ ’руагъта. — 
Фæрæдыдтæн... Хатыр дæ курын... - æрæджиау, дам, ризгæ хъæлæ- 
сæй загьта уый. - Мæнæн æнæ дæу цард нæй... 
- Байрæджы кодтай. Æз ныр мойгонд дæн, — фидарæй йын 
дзуапп радта Заретæ. 
Уыцы ныхæстæ айхъусгæйæ, дам, Болат йæ цæстытæ доны ра- 
зылдта. 
- Рацу дæ мойæ... Æнхъæлмæ дæм кæсдзынæн...- кæуынхъæ- 
лæсæй, дам, куырдта Болат. 
- Бынтондæр æнæ мойæ куы баззайон, уæддæр мæ дæу хуызæн 
лæгæй Хуыцау бахизæд! - загьта, дам, Заретæ æмæ поезды ’рдæм 
тагъд къахдзæфтæй фæраст. 
- Ахæм хъæбæрзæрдæ суыдзынæ, уый мæ никуы бауырныдта- 
ид, — фæсте ма йæм адзырдта Болат. 
- Дæ хуызæттæ нын ныддур кæнынц нæ зæрдæтæ... — цæугæ- 
цæуын, дам, ма йын дзуапп радта Заретæ. 
Болат, дам, перроны иунæгæй лæугæйæ баззад. 
- Хорз уыд, Заретæ йын йæ мæнгард ныхæстыл кæй нæ бау- 
уæндыд, уый, — æхсызгонæй сдзырдта Таймураз. 
216 

— Стæй ноджы йæ мæнгард цæссыгтыл, — бахудти Зауырбег. 
Исдуг фæхъус сты, стæй уæд Таймураз Зауырбеджы афарста: 
— Сымахæн та Зариффæимæ уæ хъуыддаг куыд у? 
— Цыма кæрæдзийы æмбарæм. 
— Сæйрагдæр уый у - кæрæдзийы ’мбарын. 
— Раст та дæ! - Зауырбег ын йæ къух йе уæхскыл æруагьта. 
~ Суазал уыдзыстут, - рудзынгæй сæм радзырдта Бадинæ. - 
Мидæмæ рацæут... 
Фæстæдæр куыд рабæрæг, афтæмæй, Заретæ куыддæр Сталина- 
бадмæ бахæццæ, афтæ йын йæ мой Ботас æмæ йæ мады æмхæрæ- 
фырт Бечыры ’рцахстой. Ботас куыста универмаджы директорæй, 
Бечыр та — йæ хæдивæгæй. Бирæ рæстæг хардз кодтой сæхиуыл 
паддзахады æхца, фæлæ сæ фæд æмбæхсын зыдтой. Ботас куыддæр 
Заретæйы федта, афтæ йæ зæрдæйы ныххауд, æмæ йæ фæдыл зи- 
лын байдыдта. Бечыр æмæ йæ бинойнаг Эльзæ иудадзыг æппæлы- 
дысты Ботасæй. Фæлæ лæппу Заретæйы зæрдæмæ нæ цыд æмæ йын 
йæ лæвæрттæ фæстæмæ здæхта. Заретæ медучилище каст куы фæци, 
уæд æй Бечыр æмæ Эльзæ бынтондæр иу ран нал уагътой, смой 
йæм кæн, зæгъгæ. Фæстагмæ йын ус сусæгæй радзырдта, Бечыр 
лæппуйæ хæсджын кæй у, уый. 
— Æмæ мæ уæд уый хыгъдмæ уæй кæнынмæ хъавут? - дисгæн- 
гæйæ усы афарста Заретæ. 
— Уый та дын цавæр ныхас у! - йæ къухтæ йыл стылдта Эльзæ. 
- Нæхи чызгыл дæ куы нымайæм, уæд ахæм хъуыды дæ сæрмæ 
куыд æрцыд? Нæ зæрдæ дын æвзæр амонд зæгъы? Чындзы куы 
ацæуай, уæд Ирыстоны дæр дæ кой ничиуал кæндзæн. Чызг койаг 
куы суа, уæд ма уымæй æвзæрдæр цы ис? 
Уыцы ныхæстæм чызджы зæрдыл æрбалæууыд, Косерхан æм 
горæтмæ куыд слæбурдта, стæй уыйфæстæ хъæуыл куыд айхъуысын 
кодта, мæ лæппуйы мын ахсы, зæгьгæ. 
Заретæ æнæбары Ботасæн разыйы дзуапп радта, фæлæ йæ чын- 
дзы цæуыны бон дæр нæма уырныдта, йæ ус кæй бауыдзæн, уый. 
Ныр суды Заретæ æнæнхъæлæджы базыдта, Ботасæн ма бинойнаг 
æмæ дыууæ æнахъом сывæллоны кæй ис, æмæ, чысыл ма бахъæуа, 
залы йæ зæрдæ ма бахъарм уа. Сывæллæттыл дзургæйæ, адвокат ар- 
хайдта, цæмæй Ботас ахæстоны къаддæр фæбадтаид, ууыл. Фæлæ ахст 
лæгтæ кæрæдзийы зылын кæнын куы байдыдтой æмæ сæ хъуыддæгтæ 
иууылдæр хурмæ куы ракалдтой, уæд сæ дыууæйæн дæр æмхуызон 
тæрхон рахастой — фæйнæ аст азы ахæстоны фæбадын. Семæ цы та- 
джикæгтæ куыста, уыдонæй дæр ма иу цалдæрæн суд скодтой. 
Заретæ йæ писмойы Зариффæмæ бæлвырд ныффыста, хъуыд- 
даг куыд æрцыд, уый, фæлæ дзы куырдта, цæмæй Дзыгыдайæн ма- 
цыма зæгъа. 
Таймураз уыцы хабар куы фехъуыста, уæд цалдæр боны йæхи- 
цæн бынат нал ардта. 
Изæрæй та Таймураз бафæстиат скъолайы. Ахуыргæнджыты уаты 
касти йе скъоладзуты фысгæ куыстытæ. 
217 

- Æппын уыцы тетрæдтæй нæма стыхстæ? - хъазæгау æй афар- 
ста физкультурæйы ахуыргæнæг Темырсолтан. — Æви дын æнæ 
уыдон цард ад нал кæны? 
- Дæуау скъоладзауты æрмæстдæр згъорыныл æмæ гæпп кæ- 
ныныл куы ахуыр кæнид, уæд ын цæрын æнцондæр уаид, — Тайму- 
разы бæсты йын худгæйæ дзуапп радта Андрей Сергеевич. 
- Æмæ сæ æз исты æрмæстдæр згъорыныл æмæ гæпп кæныныл 
ахуыр кæнын? - фæстæмæ йæм фæзылди Темырсолтан. 
- Хатгай ма сæм цыма иучысыл волейбол дæр авæрыс?.. 
Завучы ныхæстыл ахуыргæнджытæ æмхуызонæй ныххудтысты. 
- Цæй, кæд уæ худын афтæ тынг фæнды, уæд нæм уæртæ клубмæ 
замманай хъæлдзæг киноныв æрластой æмæ йæ иумæ фенæм, — 
Темырсолтан ахуыргæнджытыл фæрсæгау йæ цæст ахаста. 
- Æмæ уагæр цавæр киноныв у? - афарста йæ ахуыргæнджы- 
тæй чидæр цымыдисæй. 
- Цыма йæ «Аршин Малалан» хонынц? 
- Уроктæ куы фесты, цомут-ма, æцæгдæр æй фенæм, - цымы- 
дисхуызæй сдзырдта Андрей Сергеевич æмæ йæ бынатæй фестади. 
Ахуыргæнджытæй бирæтæ уайтагьд йемæ сразы сты. Таймураз уыцы 
кино никуы федта, фæлæ ма йæ зæрдыл лæууыд, кæддæр дзы сæ 
хæстæджыты лæппу Барис, горæтæй æрцæугæйæ, куыд æппæлыди, 
уый. Сыхы сывæллæттæ уайтагьд йæ алыварс амбырд сты æмæ йын 
æмхуызонæй лæгъстæ кæныныл фесты, радзур-ма нын æй, зæгъгæ. 
- Музыкæимæ уын æй радзурон æви æнæ музыкæйæ? - афар- 
ста сæ уый. 
- Музыкæимæ! 
- Музыкæимæ! - алырдыгæй схор-хор кодтой сывæллæттæ. 
- Ар-ши-ин Мал-ла-лан! - рыг фæндагыл йæ хæцъилдзабыр- 
ты кафгæйæ æмæ заргæйæ, Барис кинойы архайджыты афтæ тынг 
хорз фæзмыдта, æмæ ма сывæллæтты худынмæ суанг сыхы куыйтæ 
дæр сагъуыдысты... 
Ахуыргæнджытæ клубмæ куы бахызтысты, уæд уым адæмæй 
къахбавæрæн нал уыд, фæлæ сын хистæр кълæсты скъоладзаутæ сæ 
бынæттæ феуæгъд кодтой. 
Кинойы райдайæны размæ та Таймуразы цæстытыл ауадысты 
ивгьуыд бонтæ. Искуы иухатт-иу горæтæй драмон театры кæнæ 
филармонийы артисттæ куы ’рцыдысты, уæд-иу уый æгас хъæуæн 
дæр уыдис бæрæгбон, æмæ-иу клубмæ чи бахауд, уый йæхи нымад- 
та амондджыныл. Фæлæ клубы арæх æвдыстой кинонывтæ. Тайму- 
размæ æдзух билетæн æхца кæм уыд, æмæ-иу сывæллæттимæ, дур- 
ты сæстытыл лæугæйæ, рудзгуыты хуынчъытæй мидæмæ кастысты. 
Афтæмæй иу-цалдæр хатты йæ къухы бафтыд «Чапаев»-æй хицæн 
бынæттæ фенын. Фæстаг хатт æй куы уыдта, уый Таймуразæй ни- 
куы ферох уыдзæн. Уыцы изæр йæ къухы бафтыд билет балхæнын 
æмае рагацау цин кодта, киноныв æнæхъæнæй кæй фендзæн, ууыл. 
Ноджы ма йæ сæрыл уыд, Бадинæ йын Беслæныхъæуы базары цы 
урс-урсид нымæтхуд балхæдта, уый. Таймуразы тынг фæндыд, йæ 
ног нымæтхуды йæ Заретæ искæцæй куы фенид, уый, æмæ йæ йæ 
218 

сæрæй исгæ дæр нæ кодта. Лæппу йæхимæ касти «Пæсæйы фæн- 
дон»-ы хъайтар Æхсарбег. Ууыл дæр раст ахæм урс нымæтхуд уыд. 
Таймураз ма-иу йæхинымæр Æхсарбеджы зарæг дæр акодта: 
«Æмбисонд æрбауай, 
Цæлойтæн сæ рсесугъд, гъей! 
Мæ уд мын фæхаста 
Дæ бакаст, дæ бахудт, гъей!» 
Таймураз æмæ Муратмæ бадæнтæ не ’рхауд æмæ фæсте лæууы- 
дысты иннæ сывæллæтты ’хсæн. Заретæ никæцæй зынд, фæлæ уæд- 
дæр Таймураз фыццагау йæ худ йæ сæрæй нæ иста. Райдыдта кинр. 
Хъуысы моторы тыр-тыр. Йæ бæхыл та размæ тæхы Чапаев. Йе 
’хсаргард хурмæ цæхæртæ калы... Раст уыцы минут кинойы лент 
фескъуыд, æмæ талынджы чидæр Таймуразы нымæтхуд фелвæста. 
— Мæ худ! — тарст хъæр ма фæкодта Таймураз, дыууæ къухæй 
йæ сæрмæ февналгæйæ. 
Цырæгътæ куы ссыгътой, уæд ма уый фырадæргæй адæмыл йæ 
цæст бæргæ ахаста, кæд исчи хъазгæ кæны, зæгъгæ, фæлæ, йæ цуры 
чи лæууыд, уыдон æнцад сæхи экранмæ кæсæг скодтой. Чысыл 
фæстæдæр та райдыдта кино, фæлæ цы ’вдыстой, уымæн Таймураз 
ницыуал æмбæрста... 
«Ацы хатт мын мæ худ ничиуал аскъæфдзæн», - йæхинымæр 
сдзырдта Таймураз æмæ йæ мидбылты бахудти... 
Уалынмæ экраныл фæзынд ставд дæмгъæтæй фыст: «Аршин 
Малалан». Куыддæр кино райдыдта, афтæ райхъуыст адæмы ху- 
дын. Фæлæ та Таймуразæн æнæнхъæлæджы йæ зæрдыл æрбалæу- 
уыд Заретæ æмæ æваст фенкъард. «Цымæ, куыд у ныртæккæ? Та- 
джикистаны цæргæйæ баззайдзæн æви нæ? Кæд æххуысхъуаг у?» 
— Куыд нæ худыс? - иузаман æй дисгæнгæ афарста Андрей 
Сергеевич. - Искуы ма федтай ацы кино? 
Таймураз ын дзуапп раттыны бæсты йæ сæр æнæбæрæг тылд 
бакодта... 
Адæм кинойы фæстæ куы рахæлиу сты, уæд арвæй уарыны ставд 
æртæхтæ хауын байдыдтой. 
— Фæтагъддæр кæнын хъæуы, кæннод бынтондæр ныххуылыдз 
уыдзыстæм! - дзырдтой Таймуразы сыхæгтæ æмæ йæ рæзты згьорд- 
той сæ хæдзæрттæм, фæлæ уый цыдис сабыргай. 
Æнуд клубы фæстæ йын уарыны уазал æртæхтæ æнæкæрон 
æхсызгон уыдысты. Чысыл фæстæдæр уарын ноджы фæтыхджын- 
дæр. Таймураз фыццагау цыдис сабыргай æмæ хъуыды кодта Заре- 
тæйыл. «Цымæ, Ирыстонмæ сыздæхдзæн æви нæ? Искуы йæ бауарз- 
дзæн?» Лæппу бынтондæр ныххуылыдз. Сæхимæ куы бацыд, уæд 
Бадинæ тарстхуызæй фæхъæр кодта: 
— Уый цы хуызæн дæ?! Тагъд дæ хæдон фелвас, кæннод фæ- 
рынчын уыдзынæ! 
— Ма тæрс, Бади, ницы мын уыдзæн. 
— Куыд нæ дын тæрсон, бынтондæр куы ныддонласт дæ, уæд? 
Чысыл фæстæдæр хус дарæсы йæ мады раз куы ’рлæууыд, уæд 
æй уый фæрсынтыл фæци: 
219 

- Нырмæ кæм уыдтæ? 
- Ме ’мбæлттæ мæ киномæ акодтой. 
- Æмæ уал уарынæй дæхи искуы цæуылнæ бааууон кодтай? 
- Уарын тагьд нæ банцадаид, ныр дæр ма йæ сæх-сæх куы цæуы. 
- Уымæй раст зæгъыс. Фæззыгон уарын дæргьвæтин хæссы... 
* * * 
Мæхæмæт райкоммæ бахъаст кодта, скъола колхозæн не ’ххуыс 
кæны, зæгъгæ, æмæ та фæндзæм къласæй уæлæмæ ахуырдзауты се 
’ппæты дæр быдырмæ ракæнын кодта. Кæд Михаил Борисович ар- 
хайдта, цæмæй дæсæм къласы скъоладзауты сæ ахуырæй ма фæ- 
къуылымпы кæной, уæддæр уыдоны дæр ацы хатт нартхор тонынмæ 
цæуын бахъуыд. 
- Ныртæккæ алкæмæн дæр йæ хæс у колхозæн феххуыс кæнын, 
- дзырдта ахуыргæнджытæн хъуыддагхуызæй Мæхæмæт. 
Скъоладзаутæ куыддæр быдырмæ ныххæццæ сты, афтæ сæ 
Мæхæмæт уæлбæхæй афарста: 
- Фæсивæдимæ ныхасгæнгæйæ, Ленин уырыссаг дзырд «учицæ» 
цал хатты загъта? Æмæ йæ фарстæн уайтагьд йæхæдæг дзуапп рад- 
та: - Æртæ хатты: учицæ, учицæ æмæ учицæ; уæдæ уын æз та дзырд 
«работадт» цыппар хатты зæгъдзынæн: работадт, работадт, рабо- 
тадт æмæ работадт. Уымæн æмæ æнæ куыстæй цард нæй. 
- Нæ колхозы сæрдар демагог дæр ма куы у, демагог, - Андрей 
Сергеевич худгæйæ бадзырдта Михаил Борисовичы хъусы. 
Таймураз разамынд цы къласæн лæвæрдта, уымæн амонын нæ 
хъуыд нартхор тонын. Фæлæ уазал бонтæ скодта, æмæ сывæллæт- 
тæн æхсæвы станы баззайæн нал уыд. Уымæ гæсгæ хъуамæ изæры 
авд сахатмæ æххæст кодтаиккой сæ боны нормæ. Уыйфæстæ здæх- 
тысты хъæумæ. Райсомæй та ногæй цыдысты быдырмæ. Къуырийы 
фæстæ дзы иуæй-иутæ рынчынтæ кæнын байдыдтой, æмæ сæ-иу 
Таймураз хъæуы ныууагъта. 
~ Де скъоладзаутæн, æвзæр каркæн йæ цъиутæ къаддæрæй-къад- 
дæр куыд кæной, уыйау бонæй-бонмæ сæ нымæц дæлæмæ куы цæуы, 
- мæстыйæ дзырдта Мæхæмæт. 
- Рынчын сывæллæтты ахæм бонты быдырмæ куыд кæнон? - 
хуылыдз нартхоры хуымтæм амонгæйæ, Мæхæмæты фарстæн фарс- 
тæй дзуапп радта Таймураз. 
- Æмæ сын цы уыдзæн? Стæй кæд рынчын сты, уæд сæм дох- 
тырæй справкæ цæуылнæ ис? - ноджы мæстджындæрæй фарста 
Мæхæмæт. 
- Кæд хъæуы, уæд сын справкæтæ дæр райсдзынæн. 
- Райс уæдæ, райс! Кæннод де скъоладзаутæ сайын ахуыр суы- 
дзысты... 
«Æгас бинонтæй дæр мæ сæ ныхтæ куыд ныссагътой!» - йæхи- 
нымæр мæстыйæ сдзырдта Таймураз. 
- Цæуыл уыд йæ загъд нæ колхозы сæрдарæн? — чысыл фæстæ- 
дæр æй худæнбылæй афарста Андрей Сергеевич. - Æви та дын дæ 
ахуырдзаутæй стахановонтæ аразын кæны? 
220 

Таймураз Андрей Сергеевичæн Мæхæмæты ныхæстæ куы ра- 
фæзмыдта, уæд уый сагъæсхуызæй загъта: 
~ Æцæгдæр, дохтырæй справкæтæ райсын хъæуы, кæннод та 
ныл райкоммæ бахъаст кæндзæн. 
- Уый гуырысхойаг нæу, — йемæ сразы Таймураз. 
- Уæдæ уæд райсом де скъоладзаутæм фæкæсын мæ бар фæ- 
уæд. Ды та уал уæдмæ дохтырæй справкæтæ райсыныл бацархай... 
Таймураз сывæллæттæн фехъусын кодта, райсом хъæуы кæй 
бафæстиат уыдзæн æмæ уал завуч семæ кæй кусдзæн. 
- Хорз уаид, уæхицæй дæр ма искæйы хистæрæн куы равзарик- 
кат, уæд, - загьта Таймураз. 
- Азæмæты та равзарæм, - уайтагьддæр фæндон бахаста Симæ. 
- Уымæй нæ хуыздæр ничи кусы. 
- Уе ’ппæт дæр разы стут Симæимæ? - сывæллæтты бафарста 
Таймураз. 
- Разы стæм! 
- Æцæгдæр нæ Азæмæтæй хуыздæр ничи кусы. 
- Уый ма иннæтæн дæр феххуыс кæны. 
- Равзарæм æй, равзарæм! — быдыры азæлыдысты скъоладзау- 
ты зæлланггæнаг хъæлæстæ. 
Азæмæтæн æхсызгон уыдысты йе ’мбæлтты ныхæстæ, æмæ йæ 
цæстытæ цины æрттывд фæкодтой. «Сывæллоны самондджын кæ- 
нынæн бирæ куыд нæ фæхъæуы!» - йæхинымæр сдзырдта Тайму- 
раз, Азæмæтмæ кæсгæйæ ... 
Дыккаг бон Таймураз райсомæй дохтыримæ æрзылди, сывæл- 
лæттæй сæхимæ чи баззад, уыдоныл. Се ’ппæтæн дæр сæ тæвд уыди 
бæрзонд, хуыфыдысты, хъаст кодтой сæ сæртæ æмæ сæ хъуырты 
рыстæй. Дохтыр дзы алкæмæн дæр рафыста справкæ, стæй сын сæ 
ныййарджытæн бафæдзæхста, цæмæй, цалынмæ сæ тæвд дæлæмæ 
не ’рхауа, уæдмæ сæ хуыссæнæй сыстын ма бауадзой. 
Мæхæмæт исдуг ныссабыр, æрмæст-иу, йæ бæхыл бадгæйæ, 
æнæдзургæйæ Таймуразы рæзты тарæрфыгæй ацыд. 
- Ацы лæгæн йæ бон куы уаид, уæд дæ, æвæццæгæн, йæ бæхы 
къæхты бын бассæндид, — иухатт, Мæхæмæты фæдыл кæсгæйæ, 
Таймуразæн загьта Андрей Сергеевич. 
Уыцы рæстæг скъоладзаутæй чидæр дисгæнгæйæ фæхъæр кодта: 
- Мæнæ цы нартхор ссардтон! 
- Равдис-ма йæ! 
- Кæсут-ма! Гагатæй йæ кæронмæ æхгæд куыд у! Ахæм нартхор 
никуыма федтон. 
- Æз дæр, - алырдыгæй хъуысти сывæллæтты уынæр, æмæ Тай- 
муразæн йæ зæрдыл æрбалæууыд, кæддæр Муратимæ уыдон дæр 
быдыры дыууæ æмæхгæд нартхоры куыд ссардтой, уый. Æгæр сыл 
дис кæй кæнынц, уый сыхæгты хъазаг ус Разиат фæфиппайдта. Цыма 
йе ’мбалæн дзуры, афтæ æцæгхуызæй хъæрæй загъта: 
- Æмæхгæд нартхор, дам, арты фыхæй æнæдзургæйæ чи бахæ- 
ра, уый, дам, фыны йæ уарзоны фены. 
Изæрæй Таймураз æмæ Мурат станы чъылдыммæ сусæгæй арты 
221 

сарыдтой сæ хъæбæр нартхæрттæ æмæ сæ хуыссыны размæ мырт- 
мыртгæнгæ фæхордтой. 
Таймуразы тынг фæндыд, йæ фыны Заретæйы куы федтаид, 
уый. Муратæн уарзон нæма уыд, фæлæ уæддæр уый дæр æнхъæлмæ 
каст йæ фыны искæй фенынмæ. 
Райсомæй раджы Мурат Таймуразы цымыдисæй афарста: 
- Цæй, кæй федтай дæ фыны? 
- Никæй, - æнкъардæй йын дзуапп радта Таймураз. - Дой- 
ныйæ мæлын. Ды та? 
- Æз дæр никæй федтон. Æвæццæгæн, Разиат сайгæ кодта. 
Лæппутæн æрдæгарыд хъæбæр нартхæрттæй сæ гуыбынтæ дæр 
ма фæрыстысты. 
«Æвæдза, гыццылæй адæймаг цы æнæзонд вæййы!» — ныр цал- 
дæр азы фæстæ йæ æмæхгæд нартхоры бахæрдыл фыццаг хатт худ- 
гæйæ ахъуыды кодта Таймураз... 
Фæскуыст быдырдзаутæ хъæумæ куы рараст сты, уæд та уайтагьд 
се ’хсæнæй райхъуыст хъазæн ныхæстæ æмæ худын. Таймуразмæ дис- 
саг фæкаст, уыцы фæлладæй ма сывæллæттæм худын куыд цæуы, уый. 
Се ’ппæтæй хъæлдзæгдæр уыдис Азæмæт. Уымæн йæ хъазæн 
ныхасыл иууылдæр худтысты зæрдиагдæрæй. Таймураз архайдта 
хибарæй цæуыныл, цæмæй дзы йæ ахуырдзаутæ ма ’фсæрмы кæ- 
ной, уый тыххæй... 
* * * 
Ахицæн та сты быдыры куыстытæ, æмæ та скъоладзаутæ ахуыр 
кæнын райдыдтой. «Цымæ, Зариффæмæ Заретæйæ ницы хабар ис?» 
- иудадзыг дæр хъуыды кодта Таймураз. Бæрæг цæмæдæр æнхъæлмæ 
кæсы, фæлæ цæмæ, уый йæхæдæг дæр не ’мбары. Хæдзары иунæ- 
гæй куы баззайы, уæд æнкъард хъуыдытæ йæ сæрæй нал фæхицæн 
кæнынц. Цин ын дæтты æрмæст скъолайы куыст. Йæ урокты ахуыр- 
дзауты цæстытæ куы сæрттивынц, уæд йæхи фæхоны амондджын. 
Фæстаг рæстæг та йæм фæзынди ног уацыл бакусыны хъуыды. Ацы 
хатт йæ зæрды уыдис сывæллæтты хъомылады фарстайыл ныффыс- 
сын. Муратмæ дæр хорз фæкаст Таймуразы фæндон. 
- Ахуыргæнджыты тынг хъæуы ахæм æрмæг, - загъта уый йе 
’рдхордæн. 
- Мæнмæ гæсгæ, канд ахуыргæнджыты нæ, фæлæ ма суанг 
ныййарджыты дæр бахъæудзæн,- бафиппайдта Таймураз. - Алчи- 
дæр Мысостау йæ сывæллонæны, нæ фыдæлтæй нын цы хорз æгъ- 
дæуттæ баззад, уыдоныл куы ахуыр кæна, уæд Болаты хуызæттæ 
къаддæр уыдзæн... 
Ноябры бæрæгбоны размæ газет «Рæстдзинад»-æй скъоламæ 
æрæрвыстой уацхæссæджы - æрыгон ахуыргæнджытыл очерк ныф- 
фыссынмæ. Мæхæмæт уыцы хабар куы фехъуыста, уæд уайтагъд 
скъолайы кæрты балæууыд. 
- Дзурынц, æрыгон ахуыргæнджытыл, дам, цыдæр ныффыс- 
сынмæ хъавыс, зæгъгæ. Æмæ, бахатыр кæн, уыдон кæм фесгуыхтыс- 
ты? — тызмæгæй уацхæссæгимæ ныхас кæнын райдыдта Мæхæмæт. 
222 

- Уæ æрыгон ахуыргæнджытæй уын районы ахуырады хайад 
тынг æппæлы, уæлдайдæр та Таймуразæй... - æнцадæй бафиппайд- 
та уацхæссæг, фæлæ йæ Мæхæмæт дарддæр сдзурын нал бауагъта. 
- Цы?! Æмæ Таймураз та чи у? Мæ колхозонтæй хуыздæр кусы? 
Æви, æндæр кæуыл ныффыссат, уый не ссардтат?.. 
- Уæ колхозы тыххæй дæр нæ газеты цалдæр уацхъуыды куы ра- 
цыд... - фыццагау ын æнцад хъæлæсы уагæй дзуапп радта уацхæссæг. 
- «Цалдæр уацхъуыды...» - афæзмыдта йæ Мæхæмæт. - Сымах 
хъуамæ фыццаджыдæр заводтæ æмæ къолхозтыл фыссат, кæд нын, 
нæ уарзон фæтæг Сталин нæ размæ цы хæстæ æвæры, уыдон нæ рох 
кæнут, уæд. 
Сталины коймæ уацхæссæг хорзау нал фæци. 
- Æз... æз дын дæ фæндон газеты редакторæн фехъусын кæн- 
дзынæн... 
- Фехъусын кæн, фехъусын кæн, - йæ сæр батылдта Мæхæ- 
мæт, - кæннод æй æз мæхæдæг обкомы хицауадæн фехъусын кæн- 
дзынæн... 
Уыйадыл уацхæссæг фæстæмæ аздæхт... 
- Цымæ мæм Мæхæмæт афтæ тынг хæрам цæй тыххæй у? - 
изæры Таймураз дисхуызæй бафарста йæ мады. 
Бадинæ иуцасдæр æнæдзургæйæ алæууыд, стæй уæд æфсæрм- 
хуызæй загъта: 
- Æвæццæгæн, кæддæр ын кæй нæ бакуымдтон, уый тыххæй. 
- Цы?! - æвиппайды йæ бынаты хæрдмæ фæхаудта лæппу. — 
Кургæ дæ кодта? 
- О, мæ къона, о, йæ минæвæрттæ нæм къахихсыд баисты, 
фæлæ сын æз разыйы дзуапп нæ радтон. Мæн дæ фыд йеддæмæ 
ничи хъуыд. Уымæн сси уый дæр , мæгуыр, йæ фыдызнаг. 
- Æмæ мын уæд уыцы хабар ныры онг куыд никуы радзырдтай? 
- Цæмæн? Ныр дæр мæм æрæджиау фæсмон куы ’рцыд, кæй 
дын æй радзырдтон, уый тыххæй. Фæстæдæр Мæхæмæт кæмæн- 
дæрты хъаст кодта, цыма мæн аххосæй бынтондæр фенамонд ис 
æмæ иу сылгоймаджы дæр æцæг уарзтæй уый тыххæй нал бауарзта. 
- Æмæ йын йæ ныхæстыл æууæндыс? - афарста йæ Таймураз. 
- Куыннæ стæй, - йæ сæр батылдта Бадинæ. — Уый йæ чъизи 
митæн æфсон агуры. Стæй уæд уынгæг хъæлæсæй йæ ныхæстæм 
бафтыдта: 
- Дæ фыдимæ цы чысыл рæстæг ацардтæн, уый мæрдты дæр 
мемæ уæд!.. 
- Лæппу, цымæ, æгæр тагъд нæ кæныс, дæ ном дардыл куыд 
айхъуыса, ууыл? - иубон уæлбæхæй афарста Мæхæмæт Таймуразы. 
- Болатмæ-иу ратт ахæм фарста, - куыдфæндыхуызæй йын 
дзуапп радта лæппу. - Æз никæдæм тагьд кæнын. 
- Уый хорз у, - бахудæгау кодта Мæхæмæт. - Тагьд ма кæн. 
Тагъд дон фурды не ’ййафы. 
- Бузныг дæ арфхъуыдыджын ныхæсты тыххæй. Æрмæст сæ 
уæддæр дæ фыртæн арæхдæр кæн. 
223 

- Кæмæн сæ дзурон, уый мын амонын нæ хъæуы. Дæуæн та 
хистæрмæ фæстæмæ дзурын не ’мбæлы. Æви уæ институты ууыл 
ахуыр кодтой? 
- Институты нæ цæуыл ахуыр кодтой, уымæй иуæй-иутæн сæ 
сæры ницы бацыд, фæлæ æз уыдонæй нæ дæн, - Мæхæмæтмæ 
хæрдмæ комкоммæ скæсгæйæ, загъта Таймураз æмæ дарддæр йæ 
фæндагыл араст. 
Мæхæмæт ма йæхимидæг цыдæртæ сдыгъал-дыгьул кодта, фæлæ 
йын Таймураз йæ ныхæстæ нал равзæрста. 
Æвæццæгæн, Мæхæмæт сæхимæ Таймуразæй рахъаст кодта, æмæ 
иуцасдæры фæстæ Косерхан уынджы сыхæгтæн мæстыйæ дзырдта: 
- Бадинæйы лæппу, æдде бакæсгæйæ куыд сабыр æмæ хæдæф- 
сарм зыны, ахæм нæу. Хистæр цы у, уый нæ зоны. Уый та дын дзы 
ахуыргæнæг!.. 
- Дзæгьæлы йыл кæныс цъыфкалæн, - йæхи йæм нал баурæд- 
та Азырхан. - Алкæмæн дæр нæ ахæм лæппу куы уаид. 
Косерхан рагæй дæр Азырханæн йæ цыргь æвзагæй тарст, уымæ 
гæсгæ та ныр дæр уайтагьд тæргайхуызæй ныхъхъус. 
Уыцы рæстæг Таймураз сæхицæй рацæйцыд скъоламæ æмæ ус- 
тыты ныхæстæ йæ хъустыл ауадысты, фæлæ цыма ницы фехъуыста, 
йæхи уыйау акодта. 
- Æвæццæгæн та дæ куыстмæ тагъд кæныс, — куыддæр къæм- 
дзæстыгхуызæй бафиппайдта Азырхан. - Мах дæр та сæумæрайсом 
уынджы дзæнгæда цæгъдæм... 
~ Æмæ цы кæны, куы аныхас кæнат, уæд? - бахудтис æм Таймураз. 
- Дæ ныййарæджы фæндиаг у æмæ дын дæ куысты бирæ бан- 
тысæд. 
- Бузныг, Азырхан... 
Таймураз ахуыргæнджыты уаты дуарæй куы бакаст, уæд исдуг 
къæсæрыл сагъдауæй аззад: йæ бакомкоммæ Мырзабеджы фарсмæ 
бадтис Зариффæ. 
- Цыма нæ уазæджы нæ базыдтай, уый каст æм цы кæныс? - 
Таймуразы худгæйæ афарста Мырзабег. 
- Куыд нæ йæ зонын? Æгас нæм цу, Зариффæ... 
- Æгас дæн, Таймураз. Дæ райсом хорз! 
- Цæй хорз нæм фæзындтæ? 
- Дысон нæ бинонты абæрæг кодтон æмæ, зæгъын, автобусы 
æрцыды размæ сымах дæр фенон... — Таймуразæн дзуапп радта 
Зариффæ. 
- Уый хорз у... — загъта Таймураз, йæхинымæр та чызджы æнæ- 
дзургæйæ фарста: «Куыд у Заретæ? Писмо дзы нæма райстай?» 
Зариффæ, цыма Таймуразы хъуыдытæ бамбæрста, уыйау æваст 
йæ бынатæй фестади. 
- Рæстæг цас у, цас? — чызг къулы сахатмæ скаст. — Тагъд 
горæтæй автобус æрхæццæ уыдзæн... 
Кæртмæ куы рацыдысты, уæд Зариффæ Таймуразæн загъта: 
- Дæумæ ’нхъæлмæ кастæн. Заретæйæ та писмо райстон, æмæ 
дын дзы, зæгъын, хицæн бынæттæ бакæсон... 
224 

Зариффæ йæ сумкæ фегом кодта, æмæ фыртагъдæй писмо йæ 
къухæй зæхмæ ’рхауд. Таймураз æй фелвæста æмæ къонвертыл ауыд- 
та Заретæйы адрис: Сталинабад, Ленины уынг, фæндзæм хæдзар, 
фарæстæм фатер. 
Зариффæ къонверт райста æмæ писмойæ Таймуразæн хицæн 
бынæттæ кæсыныл фæци. Заретæ фыста, Ботасы хæдзарæй кæй ра- 
цыд æмæ ныртæккæ иунæгæй кæй цæры. Фæлæ йæм дарддæр цы 
фæндтæ ис, уый тыххæй Зариффæмæ ницы фыста. 
- Кæд йæ зæрды бынтондæр уым баззайын ис? - фенкъард 
Таймураз. 
- Æнхъæл нæ дæн, - загьта Зариффæ. - Фæлæ, цыма, йæ зæр- 
ды уым мединститутмæ бацæуын ис. Рагæй дæр æй дохтыр суæвын 
фæнды... 
Æрбайхъуыст автобусы уынæр, æмæ Зариффæ батагъд кодта. 
- Хæрзбон уал рау, Таймураз. 
- Фæндараст фæу, Зариффæ. Зауырбеджы куы фенай, уæд-иу 
ын мæнæй салам раттын ма ферох кæн. 
Йæхинымæр та сдзырдта: «Ныр Заретæйæн йæ адрис зонын 
æмæ йæм хъуамæ писмо ныффыссон...» 
* * * 
- Нателлæимæ нæ дæ урокмæ нæ уадзыс? - иурайсом ахуыргæн- 
джыты уаты Таймуразы бафарста Серафин æмæ йæм фæлмæн бахудти. 
- Табуафси, фæлæ мæм æрæджы куы уыдыстут... 
- Æз дæ уроктæм алыбон дæр цæуин... - зæрдæбынæй сдзырд- 
та Серафин. — Дæ урокты фæстæ мæм мæхи уроктæ ницыуал фæ- 
кæсынц, уæлдайдæр та литературæйæ... 
- Æмæ мæм абон æвзаджы урок ис. 
- Мах æвзаджы уроктæ дæр уарзæм, - сæ дыууæйы бæсты дæр 
ын дзуапп радта Нателлæ. 
- Цомут уæдæ, - Таймураз райста журнал æмæ чызджытимæ 
рараст и. 
Урок куы райдыдта, уæд Нателлæ уайтагьд фыссыныл фæци, 
Серафин та Таймуразæй йæ цæст нал иста. Иурæстæг Нателлæ йæ 
рæмбынкъæдзæй Серафинæн йæ фарс бакъуырдта, ома цæуылнæ 
фыссыс, зæгъгæ, æмæ цыма чызг уыцы фесхуыстæй хъал раци, уыйау 
уайтæккæ фыссынмæ февнæлдта. 
Таймураз ног æрмæгæй фæрсын куы райдыдта, уæд къласы, йæ 
къух чи не сдардта, ахæм нæ уыд... 
Чызджытæн урок сæ зæрдæмæ фæцыд æмæ дзы раппæлыдыс- 
ты. Æрмæст ма Нателлæ йæ ныхæстæм æнкъархуызæй бафтыдта: 
- Мæ урокты скъоладзаутæй дзуапп раттынмæ искуы-иуæй 
фæстæмæ йæ къух ничи сдары... 
Таймураз скъолайæ куы раздæхт, уæд Бадинæ сæхимæ нæма 
уыд, æмæ лæппу сфæнд кодта Заретæмæ писмо ныффыссын. Фæлæ 
стъолы раз куы ’рбадт, уæд та йæ хъуыдытæ йæ сæры сæмхæццæ 
сты, æмæ, цæмæй райдыдтаид, уый нæ зыдта. Куы-иу цы ныффы- 
ста, куы цы, æмæ та-иу гæххæтт аскъуыдта. Йе ’нкъарæнтæ равди- 
15 Сæбæтхьуаты Рамалам 
225 

сынæн ын хъæугæ дзырдтæ нæ фаг кодта. «Цымæ йæ кæд бауарзта? 
Æдзухдæр йæ уындмæ кæй бæллы, уый кæд бамбæрста?» Таймураз 
йæ хъуыдыты аныгъуылд. Мæнæ уалынмæ йæ зæрдыл æрбалæууыд, 
кæддæр дыууæ æхсæзæм къласы рæстæгмæ куыд баиу кодтой æмæ 
сын Мырзабег ирон литературæйы урочы Гæдиаты Секъайы ра- 
дзырд «Азау» куыд касти, уый. Таймураз уæд Болатимæ иу партæ- 
йыл бадти. Иузаман фæсте ссыд кæйдæр кæуын. Уыдон фæстæмæ 
фæкастысты æмæ ауыдтой Заретæйы цæссыгæйдзаг цæсгом. 
— Цæуыл тъизыс? - худæнбылæй чызджы афарста Болат. - 
Кæйдæр æрымысгæ цаутыл куыд æууæндыс? 
Таймураз дæр, Азауæн тæригъæдгæнгæйæ, йæ цæссыг тыххæй 
урæдта æмæ йын Болаты ныхæстæ фæхъыг сты, фæлæ йæм сдзурын 
ницы сфæрæзта. 
Уæдæй фæстæмæ Таймураз æдзухдæр хъуыды кодта Заретæйыл, 
бæллыдис йæ фенынмæ. Искæмæй-иу куы фехъуыста, æнæхъæн 
скъолайы дæр Заретæйæ рæсугъддæр чызг нæй, зæгъгæ, уæд-иу ын 
æхсызгон уыд. Фæлæ иухатт Бадинæйæ куы фехъуыста, Заретæйы 
мад Дзыгыда нын хæстæг æййафы, зæгъгæ, уæд ыл æваст дуне бата- 
лынг. Ныр хъуамæ лæппу Заретæмæ кæсын райдыдтаид æндæр цæс- 
тæй, нымадтаид æй йæ хæстæгыл, фæлæ уый йæ бон нæ уыд. Æвæц- 
цæгæн, Заретæ дæр йæ мадæй хъуыста, Бадинæ нæ хæстæг у, зæгъгæ, 
æмæ Таймуразмæ хæстæджы цæстæй касти... 
Таймуразы фæндыд, йæ уарзондзинад куыд равзæрд, уый ныф- 
фыссын, фæлæ тарсти, Заретæ йæ куынæ бамбара æмæ йæм куы 
фæхæрам уа, уымæй. Уымæн нæ ардта аккаг дзырдтæ йе ’нкъа- 
рæнтæ раргом кæнынæн... 
«Кæд нырма æгæр раджы у Заретæмæ писмо фыссынæн?» - 
æппынфæстаг йæ сæры аленк кодта лæппуйæн. Уыцы минут тыр- 
гъæй æрбайхъуысти Бадинæйы къæхты хъæр, æмæ та Таймураз æваст 
йæ гæххæтт скъуынынмæ фæци. 
— Кусгæ та куы кæныс, — стъолы бын гæххæтты гæбæзтæ фен- 
гæйæ, загъта Бадинæ. - Исты уал бахордтаис... 
— Хæрын мæм нæма цæуы... 
— Ау, куыд нæма дæм цæуы хæрын, ныр изæр куы у, уæд? — 
бадис кодта мад æмæ тагьд къахдзæфтæй къæбицы ’рдæм фæраст. 
«Хæрын мæм цæуылнæ цæуы, уый бамбарис, Бади, мæ сагъæс 
цæуыл у, уый куы базонис, уæд», - йæхинымæр сдзырдта Таймураз. 
Æхсæвы та Таймураз йæ хуыссæны иннæ хæттытау хъуыды кодта 
Заретæйыл. Йæ зæрдыл æрлæууыдысты, райсомæй йын Зариффæ 
скъолайы кæрты Заретæйы писмойæ цы хицæн бынæттæ касти, 
уыдон, æмæ æнæбары йæхи афарста: «Цымæ мæм Зариффæ уыцы 
писмо цæмæн равдыста? Кæд, Заретæйы кæй уарзын, уый бамбæр- 
ста? Æмæ йæ Мурат æмæ Зауырбегæй дарддæр куы ничи зоны. Мæ 
уавæр мын йæхæдæг бафиппайдтаид?..». Таймуразы йæ хъуыдытæ 
уæгъд нал уагътой. 
Лæппу йæ хуыссæнæй рахызт æмæ хъавгæ кæрты ’рдæм рудзынг 
байгом кодта. Агъуыстмæ æрбакалд уазал уæлдæф, æмæ йын уый 
фехсызгон. 
226 

- Нæ, Зариффæйы æрбацыд уæгъды нæ уыдаид... Кæд ын За- 
ретæйы писмо дæр зæхмæ хуымæтæджы не ’рхауд? Кæд чызджы 
фæндыд, цæмæй Таймураз Заретæйы адрис базона? 
Таймураз хъуыдытæгæнгæйæ дыууæрдæм рацу-бацу кæныныл 
схæцыд. 
Æддейы уыдис мæйрухс æхсæв. Зымæг æрбахæстæг, æмæ ма 
бæлæстæн сæ иугай сыфтæртæ тыртыргæнгæ хаудтой зæхмæ. Иу 
сыфтæр дзы дымгæ агъуыстмæ ’рбахаста, æмæ йæ Таймураз тæхгæ- 
тæхын ацахста. Æнæбары йæ цæмæндæр абарста Заретæйы хъыс- 
мæтыл. Уый дæр, сыфтæр бæласæй куыд фæхицæн уа, афтæ фæхи- 
цæн йæ райгуырæн бæстæйæ... 
- Куыддæр Зариффæйыл фембæлон, афтæ йæ алцæй тыххæй 
дæр комкоммæ бафæрсдзынæн, - фидарæй сфæнд кодта Таймураз 
æмæ рудзынг æрбахгæдта... 
* * * 
Райсомæй Таймураз куыддæр ахуыргæнджыты уатмæ бахызт, 
афтæ йæм Андрей Сергеевич хæрзæггурæггаг фæци: 
- Де ’рдхорд «Мах дуджы» диссаджы уац ныммыхуыр кодта 
Аланты историйыл... 
- Уый йæ диссертацийы темæимæ баст у, - цингæнгæйæ загъ- 
та Таймураз. - Æз ын æй къухфыстæй бакастæн. 
- Хорзæй хорз зæгъын хъæуы! Абон æй историйы урочы скъо- 
ладзаутæн дæр бакæсдзынæн. 
Уыцы рæстæг уатмæ иугай цæуын байдыдтой иннæ ахуыргæн- 
джытæ дæр. Се ’ппæт дæр тынг бацин кодтой уацыл. 
- Хорз у, не скъоладзаутæй уал нæм иу ахуыргонд кæй фæзын- 
ди, уый, — загъта Мырзбег цинхуызæй. - Æз Мураты æдзухдæр 
курдиатджын лæппуйыл нымадтон. 
- Уый иунæг нæ уыдзæн, — йæ ныхас æм баппæрста Сафиат. - 
Æз мæ лæппутимæ куы фæдзурын æмæ мæм алыхуызон фарстатæ 
дæттын куы райдайынц, уæд бамбарын, куыд зæрдæргьæвд сты æмæ 
ног зонындзинæдтæм куыд тырнынц. Чи зоны, æмæ уыдонæй дæр 
искуы стыр ахуыргæндтæ рауайа... 
Сафиат ма хъавыди цыдæр зæгъынмæ, фæлæ йæм иуæй-иутæ 
худгæйæ кæсынц, уый куы бафиппайдта, уæд фефсæрмы ис æмæ 
æвиппайды йæ ныхас æрдæгыл фескъуыдта. 
Сафиат арæх, ахуыргæнджытимæ ныхасгæнгæйæ, нæ бамбары, 
Мысосты лæппутæй æппæлын куыд райдайы, уый. Сылгоймаг сæ 
йæхи цотыл нымайы æмæ сæ кой куы фæкæны, уæд йæ цæсгомыл 
уарзæгой мидбылхудт хъазын байдайы. 
- Мысост хорз амондыл фæхæст, — ахæм рæстæг фæзæгъынц 
ахуыргæнджытæ. 
Таймуразы зæрдыл æрлæууыд, кæддæр сæ райдайæн скъолайы 
сæ зæронд ахуыргæнæг Микъала куыд фарста, стырæй уæ кæй цы 
суæвын фæнды, зæгъгæ. Чи загъта — шофыр, чи — тракторист, чи — 
тæхæг, чи — дохтыр, чи — ахуыргæнæг. Мурат та, иннæтæй хъау- 
джыдæр, загъта: «Мæн та уæдæ фæнды профессор суæвын»,— æмæ 
227 

йыл сывæллæттæ æмхуызонæй ныххудтысты. Уыйфæстæ йæ уыдон 
иуцасдæр рæстæг мæстæй мардтой: «Мурат нын пърофессыр уьщзæн...», 
«Уæртæ та нæм нæ пърофессыр æрбацæуы». 
«Мурат хъуамæ æцæгдæр профессор суа», — ныр йæхинымæр 
ахъуыды кодта Таймураз æмæ бахудти. 
Таймураз æмæ Муратæн сæ хæлардзинад рахаста, хæрз чысылтæ 
ма куы уыдысты, уæдæй фæстæмæ. Ноджы ма сæ сæ ныййарджытæ 
хуыдтой æфсымæртæ, иу дзидзи кæй бададтой, уый тыххæй. Мураты 
мад Фаскамæ æхсыр фаг нæ кодта æмæ-иу æй Бадинæмæ æрбадавта. 
— Амæлын нæ ма бауадз, — хъазгæйæ-иу дзырдта уый. - Нæ 
лæппутæ ныр æфсымæртæ сты. 
Сывæллæттæ куы рахъомыл сты, уæд сæ хæлардзинад ноджы 
фæтыхджындæр. Хъазгæ дæр фылдæр кодтой иумæ. 
— Æппын уæ кæрæдзийæ нæма стыхстыстут? - арæх сæ-иу 
æфхæрæгау афарста Мураты мад Фаска, фæлæ-иу йæ хъæлæсы уагæй 
бæрæг уыд, лæппуты лымæндзинад ын æхсызгон кæй уыд, уый. 
Таймураз æмæ Мураты ’хсæн хыл никуы рауад, æрмæст-иу хат- 
гай фæбыцæу сты, фæстаг рæстæг нæ фылдæр чингуытæ чи бакаст, 
зæгьгæ-иу, ууыл куы дзырдтой, уæд. Исчи сæ-иу ранымадтаид, цы 
чингуытæ бакаст, уыдоны нæмттæ, æмæ-иу иннæ загътаид, уый дæр 
сæ бакаст, зæгъгæ, æмæ-иу чингуытæн сæ нымæц æмхуызон куы 
рауад, уæд-иу уый сæ дыууæйæн дæр фехсызгон. Мурат фылдæр 
каст историон романтæ. Бæрæг уыд, рагæй дæр историйы ’рдæм 
здæхт кæй уыд, уый. Таймураз та æппæт предметтæй фылдæр уарз- 
та литературæ. Ирон æмæ уырыссаг фысджыты уацмыстæ йæм æвзæ- 
рын кодтой рæсугъд хъуыдытæ æмæ ’нкъарæнтæ. Бынтон дисы та 
йæ æфтыдтой фæсарæйнаг авторты чингуытæ: Войничы «Дзынга» 
(«Овод»), Вальтер Скотты роман «Айвенго», Дюмайы романтæ «Граф 
Монте-Кристо» æмæ «Æртæ мушкетеры». Арæх æм-иу афтæ каст, 
цыма йæм уыцы чингуыты геройты хуызæнæй цыдæр ис æмæ сæ 
фæзмын хъæуы. 
Таймураз Муратæн куы радзырдта, йæ уацыл ын ахуыргæнджытæ 
куыд цин кодтой æмæ дзы куыд æппæлыдысты, уый, уæд куыддæр 
фефсæрмыгомау. 
— Ахæм диссагæй цы сарæзтон? - йæ къух куыдфæндыхуызæй 
ауыгъта Мурат. — Мæнæ мын кæд профессор Скитский искуы мæ 
диссертаци хорзыл банымайа, уæд сын æцæгдæр раппæлинаг уыдзы- 
нæн. 
— Мæн уырны, ахæм рæстæг дæр кæй æрцæудзæн, уый, - фи- 
дарæй йын загъта Таймураз. 
— Уый хорз, фæлæ дæхимæ та ног хабарæй цы ис? — афарста йæ 
Мурат. - Хъомылады фарстатыл цы уацыл куыстай, уый дын фыст 
нæма фæци? 
— Чысыл ма йæм æркæсын хъæуы. 
— Æмæ йæ мыхуырмæ кæдæм ратдзынæ? 
— Æвæццæгæн, «Рæстдзинад»-мæ... Уым куы рацæуа, уæд æй 
фылдæр адæм бакæсдзысты. 
— Уымæй раст дæ, — йемæ сразы Мурат... 
228 

Таймураз йæ уац арвыста газетмæ. Лæппу йын афтæ тагъд ра- 
уадзын æнхъæл нæ уыд. Уымæ гæсгæ йæм райсомæй раджы пост- 
хæссæг «Рæстдзинад» куы ’рбалæвæрдта, æмæ дзы йæ уац, «Бахъахъ- 
хъæнæм нæ ирон æгъдæуттæ», зæгьгæ, ахæм сæргондимæ куы ауыд- 
га, уæд йæ цæстытыл нæ баууæндыд. Иуцасдæр рæстæг дамгьæтæ 
дæр дзæбæх нал уыдта. Чысыл йе ’муд куы ’рцыд, уæд бакаст ре- 
дакцийы разныхас: 
«Хъыгагæн, хатгай, фыдæлтæй нын цы хорз æгъдæуттæ баззад, 
уыдонæй фаг пайда нæ кæнæм не скъолаты. Ахуырдзаутæн фаг нæ 
дзурæм ирон адæмы истори æмæ культурæйы фарстатыл. Уæздæн- 
гы Таймуразы уац стыр ахъаз фæуыдзæн куыд ахуыргæнджытæн, 
афтæ ныййарджытæн дæр»... 
Ахуыргæнджыты уаты дуарæй куы бахызт, уæд Мырзабег цин- 
хуызæй фæхъæр кодта: 
- Таймураз, «Рæстдзинад»-ы та нын диссаджы хорз уац ра- 
уагътай! Уæлахиз у, нæ кæстæр æфсымæр! Арфæ дын кæнын не 
%ппæты номæй дæр! 
- Бузныг!.. ~ лæппу æфсæрмхуызæй ахуыргæнджытыл йæ цæст 
ахаста. 
- Махæн дæр Мысостимæ нæ зæрдæмæ тынг фæцыд. Бузныг, 
нæ бинонтæй нын кæй феппæлыдтæ, уый тыххæй, - рæвдауæг хъæ- 
лæсы уагæй загъта Сафиат... 
Таймураз йæ цин тыххæй æмбæхста... 
Урокты фæстæ сæхимæ куы рацæйцыд, уæд хъæусоветы хæдза- 
ры раз йæ хъустыл ауад Мæхæмæты дзурын: 
- Æвæццæгæн, не сæфт æрцыд: Бадинæйы лæппу абоны онг 
скъоладзауты ахуыр кодта, ныр та ма ноджы махæн дæр схæцыд 
ирон æгъдæуттæ амоныныл... 
* * * 
Ногбоны размæ та Мæхæмæты бинонтæ хъæуæн койаг фесты. 
Адæм, кæрæдзийы дзыхæй исгæйæ, дзырдтой, горæтæй сæм цавæр- 
дæр чызг сывæрджынæй æрцыд, зæгьгæ. Чызг йæхи рахуыдта Бола- 
ты уарзон Динæ æмæ куырдта, цæмæй йæ бинонтæ сæхимæ цæ- 
рынмæ бауадзой. Таймураз уайтагъддæр базыдта, Динæ, кæддæр 
Болат, Нармæ экскурсийы цæугæйæ, автобусы цы дыууæ чызгимæ 
базонгæ ис, уыдонæй иу кæй у. Чызджы, дам, Косерхан уайтагьд 
загьды бын фæкодта. 
- Дæ цæсгом куыд бахъæцыд нæ кадджын хæдзармæ æрбацæ- 
уын?! — йæ хъæр, дам, хъуыст суанг уынгмæ дæр. — Чи йын цы 
зоны, кæмæй банхъæлцау дæ, уый? Тагьд мæ цурæй фесæф, кæн- 
нод дыл ныртæккæ нæ куыйты сардаудзынæн! 
Динæ фæстæмæ кæугæйæ горæтмæ аздæхт. Сыхæгтæй чидæр 
Мæхæмæтæн бауайдзæф кодта, дæ бинойнаг мæгуыр чызджы æгæр 
бафхæрдта, зæгьгæ. 
- Тынг раст ын бакодта, — Косерханы фарс рахæцыд Мæхæ- 
мæт. — Ныр, нæ лæппу цы чызджытимæ фæвæййы, уыдоны нæ- 
химæ куы уадзон, уæд мæ кауы михтæй фылдæр куы фæуыдзысты. 
229 

Фæлæ, æвæццæгæн, Мæхæмæт уæддæр фæтарст, чызг Болатыл 
куы бахъаст кæна, уымæй, æмæ йæ фæдыл горæтмæ ацыд. 
Уыйфæстæ дзырдтой, чызгæн йæхи асыгъдæг кæнынæн æхца 
радта, æмæ уый дæр ныссабыр и, зæгьгæ. 
- Дæ мад йæ чындзаджы куыд атзрдта! — иубон Болат устыты 
рæзты куы фæцæйцыд, уæд æм иуварсæй бадзырдта Азырхан. 
- Цавæр чындзаджы? - сонтæй йæм фæзылди лæппу. — Æз 
йемæ зонгæ дæр куынæ дæн. Стæй дæу та уыимæ цы кæсы? 
- Ницы, - бахудтис æм Азырхан. - Фæлæ, зæгъын, кæд мы- 
дыкъусæй æз дæр фæхъæстæ уыдаин... 
- Уæдмæ уал мацы бахæр! - цæугæ-цæуыны йæм фæстæрдæм 
мæстыйæ радзырдта Болат. 
Косерхан цасдæр рæстæг нал æппæлыд йæ лæппуйæ. Мæхæ- 
мæт дæр куыддæр фæкъæмдзæстыг. Фæлæ-иу исчи Болаты фауы- 
ныл куы афæлвæрдта, уæд-иу мад йæ сæрыл рагæпп ласта: 
- Чызджытæ йыл сæхæдæг кæрæдзийы тонынц, æмæ уым Бо- 
латикк цы аххосджын у? Æфсарм сæм нал ис... 
Иузаман Болатыл чидæртæ амбæлдысты обкомы дуары раз, 
æмæ уайтагъд адæмыл айхъуыст, горæтмæ йæ куыстмæ ивынц, 
зæгъгæ. Лæппуйы-иу куы фарстой, хабар æцæг у æви нæ, уæд сын- 
иу уый лæвæрдта æнæбæрæг дзуапп: 
- Махмæ фæсивæдæн уæрæх фæндаг ис. Курдиатджын чи у, 
уый æнæмæнг размæ рацæуы. 
Таймуразы нæ уырныдта, Болаты обкоммæ куыстмæ аивдзыс- 
ты, уый. Фæлæ та дзы Косерхан ногæй æппæлыныл фæци: 
- Ахæм хорз кусæджы хъуамæ афтæ бирæ рæстæг куыд дарой 
хуымæтæг инструкторæй? Æз æй рагацау дæр зыдтон, Болатикк рай- 
комы афæдзæй фылдæр кæй нæ бафæстиат уыдзæн, уый. 
Фæстæдæр рабæрæг, хабар мæнг кæй уыдис, уый... 
Зауырбег Таймуразæн куыд дзырдта, афтæмæй Болат районы 
газеты редакторы иу ран нал уагьта, ме ’мдзæвгæтæ мын рауадз, 
зæгьгæ. Фæлæ та йын сæ-иу уый фæстæмæ рарвыста, мыхуыры ак- 
кагыл сæ кæй нæ нымадта, уымæ гæсгæ. 
- Мæн хуызæн рæсугъд рифмæтæ Къостамæ дæр куынæ ис, 
уæд ма уæ цы хъæуы? Зæгъæм: «фæлæ, уæлæ, дæлæ, æмæ»... - ны- 
майын-иу райдыдта Болат. 
Уымæ гæсгæ йæ редакцийы кусджытæ фæсаууонмæ «Дæлæ- 
уæлæ» хонын райдыдтой. 
- Уæртæ та мæм «Дæлæ-уæлæ» ’рбацæуы, - дардæй-иу æй куы 
ауыдта, уæд дзы-иу йæхи æмбæхсынмæ фæци редактор. — Куы мæ 
агура, уæд-иу ын зæгъут, горæтмæ йæм фæсидтысты, зæгъгæ. 
- Кусгæ та ма кæд фæкæны, кусгæ? - æрбамæсты-иу Болат. 
Уыйфæстæ-иу йæ фæндаг ракодта Хуымæллæджы скъолайыл. 
Лæппу-иу рагацау дзырдуатæй рафыста исты дзырдтæ æмæ-иу, цы 
амонынц, уымæй æрыгон ахуыргæнджыты фæрсын байдыдта. 
- Ау, æмæ институт каст куы фæдæ, уæд, уыцы дзырд цы амо- 
ны, уый ныры онг нæ базыдтай? — исчи-иу чысылдæр куы фæ- 
къуыхцы, уæд-иу дисгæнгæ йæ сæр ныттылдта Болат. 
230 

- Болат, æвæццæгæн, æрмæстдæр йæхи хуызæн рæсугъд чыз- 
джы ракурдзæн, - иухатт, лæппумæ кæсгæйæ, ахуыргæнджыты уаты 
сусæг хъæлæсæй бафиппайдта сылгоймæгтæй чидæр. 
Болат æй айхъуыста æмæ хъæрæй загьта: 
- Мачи мæм æнхъæлмæ кæсæд. Æз мæхиуыл хъадамантæ сæ- 
вæрын нæ бауадздзынæн. Стæй искæй куы курон, уæддæр ахæмы, 
ме ’мдзæвгæтæ мын чи ’мбара æмæ сын фаг аргь чи кæна... 
Таймураз та иннæ хæттытау сфæнд кодта ахуырдзауты ныййар- 
джытыл æрзилын. Уымæ афтæ каст, цыма, семæ куы аныхас кæны, 
уæд сывæллæттæн сæ ахуыр бæлвырд фæхуыздæр вæййы. Ахуыр- 
гæнджытæй бирæтæ не ’мбæрстой, Таймураз афтæ арæх хъæуыл 
цæмæн фæзилы, уый. 
- Цымæ йын æндæр ницы куыст ис, - фæсаууонмæ-иу дзырд- 
гой уыдон. 
Æвæццæгæн, тарстысты, Таймуразы хуызæн сæ скъоладзауты 
бинонтыл зилын куы бадомой, уымæй. 
Таймураз-иу фыццагдæр бацыд Мысостмæ. Уымæй-иу бирæ хорз 
хъуыдытæ фехъуыста, сывæллæтты хъомыл кæныны фарстатыл дзур- 
гæйæ. Мысост куыд дзырдта, афтæмæй, ныййарæг йæ цотæн фæз- 
минаг куынæ уа, уæд уыдон дæр сомбон сæ кæстæртæн фæзминаг 
нæ уыдзысты. 
Мысост Таймуразы уац куы бакасти, уæд æфсæрмхуызæй загьта: 
- Æгæр раджы мæ банымадтай ныййарджытæн фæзминагыл. 
Мæ цотæй цы рауайдзæн, уый нырма бæрæг куы нæма у... 
- Мæн уырны, дæ лæппутæй фидæны æгъдауджын æмæ куыст- 
уарзон лæгтæ кæй рауайдзæн, уый, - йæ сæр батылдта Таймураз. — 
Дæхæдæг куы фæдзурыс, ныййарджытæн сæ цот дæр сæхи хуызæн 
вæйынц, зæгьгæ. 
Мысост йæ ныхмæ ницыуал сдзырдта... 
Таймураз дардæй уынджы бафиппайдта дыууæ нæлгоймаджы 
цæуылдæр ныхасгæнгæйæ. Куы сæм бахæстæг, уæд сæ базыдта: иу 
дзы разынди Мысост, иннæ - йæ сыхаг Бæдзо. Бæдзо - ныллæг 
æмæ бæзæрхыг лæг, бынæй хæрдмæ касти Мысостмæ æмæ та йæм- 
иу йæ сæр, «нæ», зæгъгæ, батылдта. 
Бæдзойы хæдзарæй ныййарджыты æмбырдмæ ничи цыд, æмæ 
сæ уый тыххæй ахуыргæнджытæ æдзухдæр хъаст кодтой. Бæдзойы 
цотæй Таймуразы къласы ахуыр кодта æрмæстдæр йæ кæстæр лæп- 
пу Дрис. Дрис арæх æрæджытæ кодта скъоламæ. Уымæ гæсгæ-иу 
æй куыддæр йе ’мбæлттæ ауыдтой, афтæ-иу худгæйæ загътой: 
- Дрисмæ дзæнгæрæджы уынæр æрæгмæ хъуысы. Нырма хæрз 
æрæджы фехъал йæ тарф фынæйæ. 
Бæдзойы бинойнаг Цæмæнхъуыды адæм зыдтой æлгъитагæмæ 
хъæргæнаг усæй. 
- Йе ’лгьыстытæ дæр рифмæтимæ сты, - фæдзурынц худгæйæ 
йæ сыхæгтæ. 
Арæхдæр дзы фехъусæн уыд: 
231 

~ Дрис, судзгæ низæй нырриз!... 
Таймураз лæгтæм куы бахæстæг, уæд æм райхъуыст Мысосты 
хъæлæс: 
- Бæдзо, дæ цæхæрадоны кæрон-ма иу мих уæддæр ныссадз, 
адæмы фос дæумæ дæр æмæ мæнмæ дæр куыднæуал цæуой, афтæ. 
— Æмæ иу михыл кау бийгæ кæд федтай? - хъуымхъуымгæнгæ 
йæ афарста Бæдзо æмæ бахудти. 
- Æз дæр дын æцæгдæр иунæг мих нæ садзын кæнын, - æрба- 
мæсты йæм Мысост. - Æниу уал иу мих дæр бабæздзæн. Изæры- 
гон-иу расыгæй уæхимæ куы ’рбацæйцæуай, уæд ыл-иу, ахауынæй 
тæрсгæйæ, дæ цæнгтæ уæддæр атухд&ынæ. 
Фæстаг ныхæстæ айхъусгæйæ, Таймураз йæ худын нал баурæд- 
та, æмæ йæм лæгтæ æмхуызонæй фæзылдысты. 
— Ам дæр та хъомыладон куыст кæныс, Мысост, — лæгтæн са- 
лам ратгæйæ, бафиппайдта Таймураз. 
— Ахæм куыстæй исты куы уаид, уæд æз алы бон дæр йемæ 
бæргæ дзурин, - йæ сæр батылдта Мысост æмæ арф ныуулæфыд. 
- Фос мæм кæй цæуынц, уый нæ бинонты аххос у, нæ бинон- 
ты, иу дæр сæ мауал уа! - Таймуразæн хъаст кæныныл фæци Бæ- 
дзо. — Мæ каутæ та мын сугæн басудзынц... 
— Æмæ хъæд кæм ис, уый дæ ферох ис? Суг цæуылнæ æрласыс? 
— йæ ныхас ын æрдæгыл фескъуыдта Мысост. 
— Йарæбын, Мысост, мæ астæу риссы, мæ астæу. 
— Куывдтæ æмæ хистытыл зилгæйæ дын куынæ фæриссы... 
- Хонæг нæм куы фæзыны, уæд куыд нæ ацæуон? Ирæттæ нал 
стæм, ирæттæ? 
- Цыма дæ æдзух нæ бахъæуы хонæг, къахихсыд дæм куынæ 
бавæййынц, мыййаг... 
- Æмæ уыдоны дæр æгæр чи тыхсын кæны? - бамыр-мыр код- 
та Бæдзо. 
Таймуразы фындзыл арахъхъы тæф куы сæмбæлд, уæд бамбæр- 
ста, Бæдзо нозтджын кæй у, уый. «Ныртæккæ йемæ Дрисы ахуы- 
рыл дзурынæй ницы рауайдзæн», — ахъуыды кодта Таймураз æмæ 
Мысостæн йæ сæрæй ацамыдта, йæхи бар æй ныууадзæм, зæгъгæ. 
Бæдзо рагæй дæр анекдоттæ дзурын уарзта. Æмæ та мæнæ ныр 
дæр æвиппайды цинхуызæй фæхъæр кодта: 
- Фæллæуут-ма! Кæдæм тагъд кæнут?! Æз уын диссаджы аник- 
додт радзурон! 
— Цавæр анекдот? - дисхуызæй йæ афарста Мысост. 
- Йæд у... Æрæджы йæ фехъуыстон... - худгæйæ дзурыныл фæци 
Бæдзо. — Иу лæг, дам, йæ цæрæнбонтæ хъæргæнаг æмæ хылгæнаг 
сылгоймагимæ арвыста. Куы амардис, уæд Хуыцауæн радзырдта, 
йæ усимæ куыд зынтæй фæцарди, уый. Хуыцау, дам, ын фæтæ- 
ригьæд кодта æмæ йын бар радта дзæнæтмæ бацæуынæн. Уыцы 
рæстæг ма Хуыцауы раз æрлæууыд ноджыдæр иу лæг. Фыццаг лæ- 
джы ныхæстæ айхъусгæйæ, уый загъта: 
— Æз та мæ цæрæнбонтæ, хъæргæнаг æмæ хылгæнаг чи уыд, 
ахæм сылгоймæгтæй дыууæимæ арвыстон. 
232 

- Хорз, - дзуапп ын радта Хуыцау. - Ды та уæдæ ныр хъуамæ 
зындонмæ бацæуай. 
- Уæд цæмæн?!— ныддис кодта лæг. 
- Ахæм дыууæ сылгоймаджы фæстæ дæм зындон дзæнæтæй 
хуыздæр фæкæсдзæн, - дзуапп ын радта Хуыцау. 
Бæдзо йæ анекдотыл йæхæдæг æппæты разæй йæ дзыхыдзаг 
ныккæл-кæл кодта. 
- Æвæццæгæн, уыцы сылгоймæгтæ дæр мæ бинойнаджы хуы- 
зæттæ уыдысты, — æваст йæ худынæй фенцад Бæдзо. - Цæмæн мæ 
хъуыд, цæмæн? Йæ ном дæр йæ уæлæ куы уыд... 
Бæдзо ма хъавыд ноджыдæр цыдæр зæгъынмæ, фæлæ уыцы 
минут кæртæй райхъуыст Цæмæнхъуыды мæсты хъæлæс: 
- Дæлæ арахъхъы къупыри! Уынджы та аргъæуттæ кæныныл 
цы схæцыдтæ? Мæнæ-ма ды дæр, сыхы лæгты хуызæн, дæ хæдзары 
исты бакус! 
- Уынут, цæрын мæ куыд нæ уадзы, уый? Æз дæр куы амæлон, 
уæд хъуамæ дзæнæтмæ бахауон, - сусæг хъæлæсæй сдзырдта Бæдзо 
æмæ сабыр къахдзæфтæй мидæмæ араст. 
- Дæу та ма, æвæццæгæн, йемæ йæ цоты ахуырыл адзурын 
фæндыд, — Бæдзойы фæстæ кæсгæйæ, æнкъардæй йæ сæр батылдта 
Мысост. - Æниу, ахæм лæгимæ фæнды дзур, фæнды ма дзур. Зонд- 
джын ныхас æм нæ фехъуысдзæн, уæлдайдæр та расыгæй. 
Таймуразмæ цæмæндæр афтæ каст, цыма, искуы Бæдзоимæ æнæ- 
расыгæй куы аныхас кæна, уæд уый Дрисмæ йæ цæст хуыздæр да- 
рын райдайдзæн. 
Ау, Азæмæты фыдыфсымæр Асæго дæр ма куы бамбæрста Тай- 
муразы, уæд æй Бæдзо нæ бамбардзæн? Таймуразы зæрдыл æрлæу- 
уыд, Асæго Азæмæты йæ ахуырæй куыд къуылымпы кодта, уый, 
цалынмæ иу цалдæр хатты йемæ хибарæй нæ аныхас кодта, уæдмæ. 
Таймуразæн тынг феххуыс ис, Мысост Азæмæты сыхы зæронд лæг- 
тæн газет кæсыныл кæй фæцалх кодта, уый. Уыдон-иу ныр алы 
бон æнхъæлмæ кастысты, лæппу та сæ рæзты скъолайæ кæд æрцæй- 
ыздæхдзæн, уымæ. 
- Рауай та нæм, мæ хур, æмæ нæ Ирыстоны ног хабæрттимæ 
базонгæ кæн, - загъта-иу лæгтæй исчи, газет «Рæстдзинад» йæ къу- 
хы даргæйæ. Азæмæтæн-иу æхсызгон уыд, лæгтæ йын-иу йæ дæсны 
кастæй куы раппæлыдысты, уæд, фæлæ-иу тарсти, сæхимæ афоныл 
куынæ бацæуа æмæ та йæ Асæго загьды бын куы фæкæна, уымæй. 
Лæг æмæ ус куы базыдтой, лæппу кæм бафæстиат вæййы, уый, уæд 
æм сæ дыууæ дæр фыццаг тынг смæсты сты. 
- Адæмæн уынджы лæвар радио дæ? - тарæрфыгæй йæ фарста 
Асæго. - Æви дын дæ хæдзары куыст нал ис? 
Æрмæст ын лæгтæ арфæтæ кæнын куы райдыдтой, хорз лæппу 
хъомыл кæныс, зæгъгæ, уæд йæхицæй ныббуц ис æмæ Азæмæты 
нал хъыгдардта. Ныр-иу йæхæдæг дæр арæх бадтис лæгтимæ æмæ- 
иу зæрдиагæй хъуыста Азæмæтмæ... 
Уыцы бон Таймураз суанг изæры онг фæзылдис йæ ахуырдзау- 
ты ныййарджытыл... 
233 

* * * 
Таймуразмæ хорз нæ касти, ахуыргæнджытæ-иу дзы йæхи раз 
кæй æппæлыдысты, уый. «Цымæ сын кæм фесгуыхтæн! - куыстæй- 
иу сæхимæ куы ’рбаздæхти, уæд-иу Бадинæйы раз хъуыр-хъуыр кæ- 
нын байдыдта лæппу. — Уагæр ма сын Луизæ Ивановнæйы хуызæн 
ахуыргæнæг куы уаин». 
Ахæм рæстæг-иу йæ зæрдыл цæмæндæр æрбалæууыд Бæдзойы 
фырт Дрис. Уый ныры онг дзырд «революци» раст зæгъын нæма 
сахуыр. Уæнггай йæ цыдæр амæлттæй сдзуры, фæлæ та йын дзы 
æнæхъæнæй «левалуци» рауайы. Фысгæ дæр хуыздæр нæ кодта Дрис. 
Йæ тетрад æдзухдæр уыд сырххъулон. Фæлæ уым Таймураз æрмæст- 
дæр йæхи хуыдта аххосджын. 
— Æмæ йын ды та цы бакæнай, скъоламæ, куыд æмбæлы, афтæ 
нæ цæуы, зæгьгæ, мын дæхæдæг куы дзырдтай, уæд? - йæ лæппумæ 
дисхуызæй бакаст Бадинæ. I 
— Æвæццæгæн, æцæгдæр хорз ахуыргæнæг куы уаин, уæд Дрис дæр 
скъоламæ æрæджытæ нæ кæнид. Ныр та уал мæ дзæгьæлы æппæлынц. 
— Æмæ дæ Косерханы хуызæн уæдæ адæм иудадзыг фаугæ кæ- 
ной? — ахæм рæстæг-иу æй худгæйæ афарста мад, æмæ-иу уæд лæп- 
пу æнæбары фæсабыр. 
Косерхан æцæгдæр Таймуразы ныхмæ дзурыныл нæ ауæрста. 
— Кæдæй нырмæ мын сси уырыссаг æвзаг амонæг?! Æви искуы 
уырыссаджы бæркъайыл фæкалди?! - Таймуразæй-иу чи ’ппæлы- 
ди, уыдоны-иу мæстыйæ фарста ус, стæй ма-иу уæд былысчъилæй 
йæ ныхæстæм бафтыдта: 
— Æгæр-мæгуыр ын, Болатиччы хуызæн, йæ хъуырыл галстук дæр 
куы никуы фендзынæ. Æниу æй уый бабæттын дæр нæ базонид... 
Болат æрмæст галстук нæ, фæлæ ма суанг шляпæ дарын дæр 
райдыдта. «Сыхы куыйтæ йæ нал базонынц æмæ йæ фæдыл рæйгæ 
разгъорынц», - сусæгæй кæрæдзийæн дзырдтой сывæллæттæ, сæ 
рæзты-иу Болат хъалхуызæй куы фæцæйцыд, уæд... 
Фыны хатгай Таймураз цæмæндæр чысыл лæппу вæййы. Уынг- 
ты нæлгоймæгтæ бричкæты фæцæйцæуынц Беслæныхъæуы стан- 
цæйы ’рдæм. Таймураз сыхы сывæллæттимæ бæгьæввадæй фезгьо- 
ры сæ фæдыл. Фæтæрсы, йæ фыд цы бричкæйы бады, уый куынæ- 
уал баййафа, уымæй. Фыд æм къухæй фæамоны, мауал згъор, нæ- 
химæ ацу, зæгъгæ. Фæлæ Таймураз йæ коммæ нæ кæсы. 
— Хæстмæ цæуæм! Хæстмæ цæуæм! - райхъуысы йæм раззаг брич- 
кæйæ зарæгау кæйдæр хъæлæс, æмæ лæппу, фырадæргæй цы кæна, 
уый нал фæзоны. Хъæугæрон Таймураз фæсте зайын байдайы. Фæн- 
даджы тæвд рыгæй йæ бæгьæввад къæхты бынтæ фæсудзынц... 
— Баба-а-а! - ныхъхъæр та кодта мæнæ ныр дæр Таймураз, 
æмæ йæ хъæрæй йæхæдæг фехъал ис. 
— Цы кæныс, мæ хъæбул? - тарстхуызæй йæ цуры февзæрд 
Бадинæ.— Исты æвзæр фын та уыдтай? 
234 

Таймураз исдуг дзуапп раттынмæ нал арæхсы. 
- Цыдæр æнахуыр фын мæ цæстытыл ауад, - æрæджиау, тыху- 
лæфт кæнгæйæ, сдзырдта Таймураз æмæ къухæй йæ цæсгомы хид 
æрсæрфта. 
- Уагæр цавæр уыдис дæ фын? 
- Æмæ-гъа... Ныридæгæн мæ æрбайрох ис... — йæ мады кæ- 
уынмæ-иу кæддæр куы фехъал, уæд-иу ын уый куыд афсон кодта, 
афтæ йын ныр афсон кодта лæппу дæр, цæмæй йæ зæрдæ ма фæ- 
рисса, уый тыххæй. 
- Æвæццæгæн, æхсæв æнафонтæм кæй фæбадыс, уымæн фæ- 
уыныс фыдфынтæ...- сагъæсхуызæй бафиппайдта Бадинæ... 
Фæссихор урокты фæстæ Таймураз йæ фæндаг библиотекæйыл 
ракодта. Уым æнæнхъæлæджы баййæфта Болаты. Уый, æвæццæ- 
гæн, фехъуыста, ног кусæг дзы кæй фæзынд, уый, æмæ йæм йæ 
зæрдæ бахъазыд. 
- Мæнæ дзæбæх чызг, ног чиныгæй дæм ницыма фæзынд?- 
афарста чызджы Болат, фæлæ Таймуразы куы ауыдта, уæд æвип- 
пайды уыйырдæм фæци. 
- А-а-а, Ушинскийы байзæддаг дæр та уæм куы фæзынди, - 
худгæйæ фæхъæр кодта Болат. - Æгас цу! 
- Ды дæр æгас цу... 
- Цы хабæрттæ дæм ис? 
- Хабæрттæ иууылдæр дæумæ уыдзысты, æгас районыл дæр ды 
куы фæзилыс, - æнцадæй йын дзуапп радта Таймураз. 
Болат исдуг æнæдзургæйæ алæууыд, стæй та йæ ногæй худæн- 
былæй афарста: 
- Дæ фæнд нæма аивтай? 
- Цавæр фæнд? 
- Дæхи, дам, аспирантурæмæ цæттæ кæныс, дзурынц. 
- Æвæццæгæн, раст дзурынц. 
- О-о-о! - йæ къухтæ кæрæдзиуыл ныццавта Болат. - Æмæ 
æгæр бæрзонд бынатмæ схизынмæ нæ хъавыс? 
- Бæрзонд бынæттæм ды тырныс. Мæнæн та мæ зæрды ис æрмæ- 
стдæр ахуырады фæндагыл дарддæр ацæуын. Кæд наукæйы мæ бон 
исты равдисын бауид. 
- Гоголы герой Маниловмæ дæр фæндтæ бирæ уыдис, фæлæ 
дзы иу дæр йæ бон баххæст кæнын нæ уыд. 
- Кæд та мын ды феххуыс кæнис. Уымæ тынг дæсны куы дæ, - 
мæсты худтгæнгæйæ загъта Таймураз. 
Болат, æвæццæгæн, бамбæрста, уыцы дзырдтæ цы амонынц, 
уый, æмæ æваст йæ цæсгом фæтар кодта. 
Чызгмæ хорз нæ фæкаст лæппуты ныхасмæ хъусын æмæ адæр- 
гæй йæхи чингуытимæ архайæг скодта. 
- Бахатыр кæн, - аххосджынхуызæй чызгмæ бадзырдта Тайму- 
раз, - райсом дæм æрбацæудзынæн, не скъоладзаутæ чингуытæ куыд 
кæсынц, уый базонын мæ фæнды... 
Лæппуйæн йæ зæрдыл æрлæууыд, скъолайы-иу ахуыргæнджы- 
тæй иуæй-иутæ Болатæн цæстмæ митæ куыд кодтой, уый. Урочы- 
235 

иу дыууæ-æртæ дзырды куы скодта, уæддæр та йын-иу тынг хорз 
бæрæггæнæн сæвæрдтой. Чидæртæ йæм сусæгæй сæ хæдзармæ дæр 
ма цыдысты, цæмæй йæ рагацау контролон куыстмæ бацæттæ код- 
таиккой, уый тыххæй. 
Скъоламæ ног директоры куы æрæрвыстой, уæд уайтагъддæр 
хъæуыл айхъуыст, Косерханы хæстæг у, зæгъгæ. Æмæ, æцæгдæр, 
уый ныр арæх фенæн уыдис Мæхæмæты кæртæй рахизгæйæ. Болат 
фырхъалæй йе ’мбæлттæм дзургæ дæр нал кодта. 
Дæсæм къласы фæстаг фæлварæн куы лæвæрдтой, уæд лæппу- 
тæй чидæр пецæй ракалдта Болаты фысгæ куыстытæ уырыссаг æвзаг 
æмæ алгебрæйæ. Куыстытæ чидæр сраст кодта, æмæ сæ, æвæццæ- 
гæн, Болат ногæй рафыста. Куыд рабæрæг, афтæмæй кæмæндæр 
гæххæттытæ басудзын йæ къухы нал бафтыд. Чи зоны, тарсти сæр- 
дыгон пецæй фæздæг скæлынæй. 
Уыцы хабар цæмæндæр адæмыл нæ ахæлиу. Æрмæст Болатæн 
йæ бон æвзист майдан райсын нал баци, кæд йæ ныййарджытæ 
ууыл разы нæ уыдысты, уæддæр. Косерхан ма хъæстмæ суанг Рух- 
сады министрады дæр балæууыд, фæлæ йæ хъуыддагæй ницыуал 
рауад. Сæрмагонд къамисы уæнгтæ Болаты фысгæ куыстытæм æрка- 
стысты æмæ загътой, сæ автор майдан райсыны аккаг нæу, зæгьгæ... 
Болатыл хъуыды кæнгæйæ, Таймураз нæ бамбæрста, йæ цуры 
автобус куыд æрлæууыд æмæ дзы М^рат куыд рагæпп ласта, уый. 
- Цæуыл джихтæ кæныс, ме ’рдхорд?— худгæйæ Таймуразыл 
йæхи æрбаппæрста Мурат. - Машинæ дæ куы скъуыра, уымæй дæр 
нæ тæрсыс? 
- Цы хорз у, кæй та фæзындтæ, уый! — ныццин кодта Тайму- 
раз. — Æз та ма дæм телефонæй адзуринаг уыдтæн, фæлæ мæ куы- 
стытæ бынтондæр сæ быны скодтой. Лермонтовы сфæлдыстадыл 
нæм конференци уыдзæн, æмæ йæм дæу дæр хонæм. Хъуамæ нæм 
районы ахуырады хайадæй дæр исчитæ ’рбацæуа. 
~ Мæнæн дæр тынг æхсызгон уыдзæн уæ докладтæм байхъусын... 
Таймуразы фæндыд йе ’рдхордæн Болаты кой ракæнын, фæлæ тар- 
сти, йæ хорз зæрдæйы уаг куы ’рбайсæфа, уымæй, æмæ йæ афарста: 
- Ам бирæ фæуыдзынæ? 
~ Нæ. Райсом мæ фæстæмæ цæуын хъæуы. Мæ ныййарджыты, 
зæгъын, ауынон... - Дæуæн дæ амонд у, æмæ Бадинæйы раз дæ... 
Таймураз æваст фенкъард: йæ зæрдыл æрбалæууыд, ахуыры 
азы кæрон Мæскуымæ куы ацæуа, уæд йæ мад иунæгæй кæй баз- 
зайдзæн, уый. 
- Цом уал махмæ,- Таймураз Мураты цонгыл сæхирдæм ахæ- 
цыд.- Бадийæн дæ фенд æхсызгон уыдзæн. 
- Нæ. Нæхимæ уал бауайон. Изæры уæм фæзындзынæн. 
- Хорз, - йемæ сразы Таймураз. — Æнхъæлмæ дæм кæсдзыстæм... 
Уыцы изæр суанг æнафонтæм фæбадтысты дыууæ ’мгары - 
мысыдысты се студентон цард. 
- Алыхатт мæ дæуæй фæфæрсы нæ институты буфетгæс Анто- 
нинæ. Æдзух, дам, пикулитæ кæимæ хордтат, уый, дам, цы фæци, - 
дзырдта худгæйæ Мурат. 
236 

- Сæ дон дæр ма сын адджынæн хуыппытæ кодтам! — бахудти 
Таймураз дæр. 
- Стипенди дæр нын нæ фаг кодта... Стæй Зауырбеджы руа- 
джы æхсæвыгæтты вагæттæй æвзалы калын куы райдыдтам, уæд 
нын фенцондæр. 
- Фæлæ нæ-иу куыствæлладæй лекциты хуыссæг йæ быны скодта. 
- Кæд нын ахуыр кæнын æнцон нæ уыд, уæддæр нын студенты 
бонтæ æхсызгон мысинагæн баззадысты, - загьта Мурат. 
- Мысинæгтæ хорз сты, фæлæ дæ диссертацийыл нæма рай- 
дыдтай кусын? — бафарста Таймураз. 
- Нырма уал кандидаты экзаментæ дæттын. Стæй уæд... - Мурат 
ма хъавыд цыдæр зæгъынмæ, фæлæ сæм Бадинæ дуаргæронæй æрба- 
дзырдта: 
- Цымæ та æгæр бирæ нæ бадут? Ныр бынтон æнафон куы у, 
уæд ма уæ фæллад та кæд суадздзыстут? 
-Æцæг зæгъыс, Бадинæ, æцæг. Ныхæстыл та фестæм! - хатыр- 
курæгау сдзырдта Мурат æмæ йæ бынатæй фестади. 
- Хорз у, рагæй дæр кæрæдзиуыл æфсымæртау æнувыд кæй 
стут, уый,— Мурат сæхимæ куы ацыд, уæд йæ лæппуйæн зæрдæбы- 
нæй загьта мад... 
* * * 
Таймураз разамонæг цы къласæн уыд, уый æгас скъолайы дæр 
хуыздæрыл нымад уыд. Ахуыргæнджытæ дзы иууылдæр æппæлы- 
дысты, уæлдайдæр та, æрæджы институт каст чи фæци, уыцы ног 
ахуыргæнæг Рахимæт. Чызг æвдæм къласы лæвæрдта ирон æвзаг. 
- Уыцы къласы мæм урок куы вæййы, уæд рагацау фæцин кæ- 
нын, — дзырдта иуахæмы. — Цæмæй дæ нæ бафæрсдзысты, ахæм 
нæй. Се ’ппæтæй мæм арæхдæр фарстатæ фæдæтты Азæмæт. Къла- 
сы уымæй фылдæр чингуытæ ничи бакаст, уый бæрæг у. 
Таймуразæн^-иу æхсызгон уыд, Азæмæты хорзы кой-иу куы 
фехъуыста, уæд. Йæхимæ дæр ын-иу арæх лæвæрдта фарстатæ. Лæп- 
пуйы базонын фæндыд алцыдæр: æвзæгтæ куыд равзæрдысты, цал 
æвзагыл дзурынц адæм æппæт дунейыл, цы хъæуы, цæмæй уырыс- 
саг æвзаг мадæлон æвзаджы хуызæн базонай, уый тыххæй æмæ афтæ 
дарддæр. Ахуыргæнджытæ иууылдæр разы уыдысты лæппуйæ. Ны- 
мадтой йæ зондджын æмæ æгъдауджыныл. Уыдон зыдтой, йæ фы- 
дыфсымæр Асæгойы хæдзары цæрын ын æнцон кæй нæу, уый, æмæ 
йын тæригъæд кодтой... 
Иубон Рахимæт ахуыргæнджыты уаты касти скъоладзауты куыс- 
тытæ. Иузаман дисхуызæй фæхъæр кодта: 
- Мæнæ цытæ ныффыста Азæмæт, Серафин! 
Ахуыргæнджытæ амбырд сты Рахимæты алыварс, æмæ кæсын 
райдыдта Азæмæты сочинени: 
«Арæх фехъусын, фидæны нæм коммунизм уыдзæн, зæгъгæ. 
Фæлæ мæн уый нæ уырны. Коммунизмы рæстæджы хъуамæ адæм 
иууылдæр кусой Мысосты хуызæн зæрдиагæй, уарзой кæрæдзийы, 
се ’хсæн ма уа давджытæ æмæ гадзрахатæйцæуджытæ. Нæ, мæн нæ 
237 

уырны, искуы нæм коммунизм уыдзæн, уый. Нæ адæм се ’ппæт 
коммунизмы цæрыны аккаг не сты»... 
- Мæнæ цытæ хъусын! - æвиппайды фæхъæр кодта Серафин. 
- Цымæ йæм ахæм зианхæссæг хъуыдытæ кæцæй фæзынди, хорз 
скъоладзауыл нымад куы у, уæд? 
- Ныридæгæн нæ рухс фидæны æрцыд кæй нæ уырны, уымæй 
ма райсом та цы рауайдзæн? - бадис кодта Нателлæ дæр. 
Уыйфæстæ ахуыргæнджыты уат æгасæй дæр дзолгьо-молгъо сси. 
Иутæ зылын кодтой сывæллæттæн сæ ныййарджыты, иннæтæ та — 
скъоладзаутæн сæхи. Фæстагмæ та ногæй рахызтысты Азæмæтмæ: 
- Æвæццæгæн æй чингуытæ къаддæр хъæуы кæсын! Кæннод 
йæ сæры зонд бынтондæр фæлидздзæн. 
- Сывæллæттæн ахæм темæ дæттын нæ хъуыд. Мæнмæ гæсгæ, 
ацы ран Рахимæт у аххосджын, - бафиппайдта Мырзабег. 
- Æрыгон ахуыргæнæгæй цы агурыс? — йæ бынатæй йæм ра- 
дзырдта Аннæ Александровнæ. - Нырма методикæмæ мах хуызæн 
дæсны нæма у. Стæй йын институты дæр, æвæццæгæн, фаг зонын- 
дзинæдтæ нæ радтой. 
- Æз ын...Æз сын урочы размæ дзырдтон, тагъд коммунизмы 
рæстæг кæй ныллæудзæн æмæ не ’ппæт дæр амондджын кæй уыдзы- 
стæм æмæ... æмæ...- йæхи раст кæныныл фæци Рахимæт, фæлæ 
æвиппайды куыддæр ферхæцæгау кодта æмæ ахуыргæнджыты уатæй 
кæугæйæ разгъордта. 
Ахуыргæнджыты уынæр чысыл куы фæсабыр, уæд Таймураз 
загъта: 
- Цы ’рцыди, уымæй æз æрмæст Ра>ошæты нæ зылын кæнын. 
Æвæццæгæн, аххос тынгдæр мæнмæ хауы... 
- Æмæ дзы ды та кæм фæзылын дæ, уыцы къласы дæм уроктæ 
æрмæстдæр уырыссаг æвзагæй куы вæййы, уæд? - дисгæнгæ йæ 
афарста Серафин. - Исты сочинени дæумæ фыстой? 
~ Куыд къласæн йæ разамонæг, афтæ æз хъуамæ мæ хъус да- 
рон, ме скъоладзаутæн сæ зондахаст куыд ивы, уымæ, зонон сын 
сæ миддуне, се ’нкъарæнтæ. Уæд ныр æмбарин, Азæмæт ахæм со- 
чинени цæмæн ныффыста, уый. 
- Раст зæгъы Таймураз, — йемæ сразы скъолайы завуч Андрей 
Сергеевич. — Къласы разамонæг хъуамæ хуыздæр зона йæ ахуыр- 
дзауты æмæ сæ афойнадыл раст фæндагыл араза... 
Таймуразы фæндыд сочиненийы тыххæй Азæмæтæн йæхиимæ 
хибарæй аныхас кæнын, фæлæ йæ къласы нал баййæфта. Лæппу 
кæмæйдæр фехъуыста, ахуыргæнджытæ йын йæ фысгæ куыст æвзæ- 
рыл кæй банымадтой, уый, æмæ уайтагьд скъолайæ лидзæг фæци. 
Дыккаг бон дæр Таймураз Азæмæты къласы куынæ бафиппайдта, 
уæд æм урокты фæстæ сæхимæ араст. «Æвæццæгæн та йæ Асæго 
хæдзары куыстытыл бафтыдта», — хъуыды кодта фæндагыл. 
Хъæуы Асæго хæларæй никæимæ цард. Уымæ гæсгæ йæ адæм 
нымадтой хиуарзон æмæ хивæнд лæгыл. Ноджы ма уыди мулк уар- 
заг æмæ чъынды адæймаг дæр. 
«Асæго ахæм чъынды у, æмæ дзы зымæг мит дæр лæвар нæ ракур- 
238 

дзынæ», - дзырдтой бирæтæ. Сыхы куывдмæ дæр мысайнаг никуы 
бахаста. «Иумæ дзыккайæ хицæн сир — хуыздæр», — загъта-иу уæд. 
Асæгойы кæртæй уазæг никуы рахызт. «Мæхæдæг дæр никæмæ 
цæуын æмæ мæнмæ дæр мачи цæуæд. Ристоран мæм, мыййаг, нæй», 
- фæзмыдтой йæ йæ сыхæгтæ. 
Хæсты рæстæг адæм архайдтой, сидзæртæ цы бинонты уыдис, 
уыдонæн æххуыс кæныныл, арæх цыдысты зиуы. «Æмæ уымæй 
мæнæн та цы пайда уыдзæн?» - афарста-иу лæг, кæмæндæр та йæ 
хæдзармæ базилдзысты, зæгъгæ-иу куы фехъуыста, уæд. Быдыры 
дæр никæимæ кусын уарзта. Архайдта, цæмæй йын-иу хицæнæй 
хай радих кодтаиккой. Фæлæ йын цас æмбæлд, уымæй фылдæр 
кусын никуы бакуымдта. «Æз Мысост нæ дæн, хæрзиуджытæ рай- 
сынмæ нæ тырнын»,— цæхгæр-иу алыг кодта Асæго, æмæ йæм уый- 
фæстæ цыфæнды куы дзырдтаис, уæддæр дæм нал байхъуыстаид. 
«Æвæццæгæн, Азæмæт, бирæтæ коммунизмы цæрыны аккаг не сты, 
зæгьгæ, куы фыста, уæд уый хуызæттыл хъуыды кодта», - йæхины- 
мæр дзырдта Таймураз. 
Азæмæты баййæфта Асæгоимæ сис амайгæйæ. Салам радта, стæй 
уæд, къухæй лæппумæ ацамонгæйæ, æфхæрæн хъæлæсы уагæй ба- 
фарста: 
- Ногæй та йæ ахуыры рæстæг хæдзары куыстытыл бафтыдтай? 
- Уæдæ йæ кæд скъоламæ цæуын нал фæнды, уæд ын æз цы 
бакæнон? Ам ын исты кулорт у? Уадз æмæ кусгæ уæддæр кæна. 
- Ау, æцæг дæ нал фæнды скъоламæ цæуын?- Таймураз дис- 
хуызæй бакасти Азæмæтмæ. 
Лæппу æнæдзургæйæ йæ сæр дæлæмæ ’руагъта. Уайтагъд йæ 
рустыл фæзындысты цæссыгтæ. 
- Цавæрдæр сочененнæйы кой мын ракодта. Цы хъуыдытæ, дам, 
мæм фæзынд, уыдон, дам, дзы ныффыстон. Æмæ йын æз афтæ зæгъын: 
«Цы хъуыды кæныс, уыдон се ’ппæт дзурын дæр æмæ фыссын дæр нæ 
хъæуы, кæннод искуы кæйдæртау дæ бонтæ ахæстоны арвитдзынæ». 
- Хорз зондыл æй нæ ахуыр кæныс! - йæ цæсгом фæтар кодта 
Таймураз. - Ныр хъуамæ макæуылуал æууæнда æмæ йæ хъуыдытæ 
æмбæхсын райдайа? 
- Лæппу, æз дæуæй фылдæр ацардтæн, æмæ мæм кæд депломтæ- 
йедтæ нæй, уæддæр сымахæй хуыздæр зонын, сывæллоны абон куыд 
хъомыл кæнын хъæуы, уый, - фидарæй загьта зæронд лæг. 
Таймураз бамбæрста, Асæгоимæ йæ ныхасæй кæй ницы рауай- 
дзæн, уый, æмæ цыбырæй алыг кодта: 
- Азæмæт райсом скъолайы куыд уа, афтæ, кæннод дæм æфхæрд 
æрхаудзæн... 
Асæго йæхимидæг цыдæртæ бахъуыр-хъуыр кодта, фæлæ хъæ- 
рæй зæгъын ницы бауæндыд... 
Азæмæт скъоламæ цæуын райдыдта. Урокты фæстæ лæппу фыц- 
цагау йе ’мбæлттимæ футболæй хъазыд. Пурти-иу дуарыл куы ба- 
къуырдта, уæд-иу йæ цинæн кæрон нал уыд. Таймуразæн æхсызгон 
уыд, лæппуйæ йæ маст кæй ферох ис, уый. Рахимæт дæр ын йæ 
сочиненийы кой никуал скодта. 
239 

Хуыцаубоны Таймураз сæхимæ касти скъоладзауты фысгæ куыс- 
тытæ. Уалынджы тыргъæй æрбайхъуыст Бадинæ æмæ Зæрæдайы 
ныхас. Зæрæда у Бадинæйы мадыхо. Знон сæм уазæгуаты æрбацыд 
Зилгæйæ. Таймураз бирæ уарзы зæронд усы, фæсаууонмæ йæ хоны 
«философ», ивгьуыд бонтыл дзургæйæ алы цауæн дæр аргъ кæны- 
ныл кæй архайы, уый тыххæй. 
- Зæронд адæймагыл азтæ уæлдай тагьддæр тæхынц... Æрыго- 
нæй рæстæг æнахъинон даргь ныввæййы. Мæнæн ныр афæдз иу 
боны хуызæн агæпп ласы. Чысыл Таймуразæн дæ зæронд къабайæ 
хызын куы бахуыдтай, уый мæ зæрдыл зноны хуызæн лæууы. Аф- 
тæмæй ныр уый ахуыргæнæг у... 
Зæронд ус иуцасдæр фæхъус, стæй та Таймуразмæ æрбайхъуыст 
йæ фæсусгомау хъæлæс: 
- Æвæдза, ног цард ирон адæмæй дæр бирæтæн амонд æрбаха- 
ста. Раджы заман мæгуыр лæгæн ахуыр кæнынæн фадат нæ уыд. 
Ныр фæсивæд институттæ дæр ма фæвæййынц. Хорз у , хъæздгуы- 
тæ æмæ нæм мæгуыртæ кæй нал ис, уый дæр. Æз ма йæ хъуыды 
кæнын, раздæр дын мæгуыр лæппу хъазты уæздæтты чызджытæй 
искæимæ акафа!.. 
- Бахатыр кæн, Зæрæда, фæлæ, æвæццæгæн, Таймуразы хъыг- 
дарæм, — сусæгæй сдзырдта Бадинæ, æмæ устытæ ныссабыр сты. 
Ног царды коймæ та Таймуразы зæрдыл æрбалæууыд, æрæджы 
сæм урокты фæстæ райкомæй Болат йе ’мкусæгимæ куыд æрбалæу- 
уыд, уый. Ахуыргæнджытæ нæ зыдтой, уазджытæ цæй фæдыл æрба- 
цыдысты, уый, æмæ цымыдисæй æнхъæлмæ кастысты ныхасы рай- 
дайæнмæ. «Æвæццæгæн та нæ ахуырдзаутимæ колхозæн æххуыс 
кæнынмæ ’рвитдзысты», - йæхинымæр сдзырдта Таймураз, Болат 
йæ бынатæй куы сыстад, уæд. 
- Æвзæр хабар дугъон бæхæй тагъддæр тæхы, — цæмæндæр Тай- 
муразы ’рдæм кæсгæйæ, загъта БолатЛ- Мæн никуы бауырныдта- 
ид, искуы мæ райгуырæн скъолайы ахуырдзаутæй исчи нæ рухс 
фидæны æрцыдыл гуырысхо кæнын райдайдзæн, уый. Фæлæ уæм 
ныр æвдæм къласы ахæм скъоладзау разынд. Уый йæ сочиненийы 
ныффыста, цыма коммунизм саразын нæ къухы тагъд нæ бафт- 
дзæн. Æмæ, цымæ, уыцы рæдыд хъуыдымæ афтæ раджы йæхæдæг 
æрцыд æви йæ искæмæй фехъуыста? - Болат æнæууæнкхуызæй йæ 
цæст ахуыргæнджытыл ахаста. 
- Сывæллонæй цы агурыс? - йæ бынатæй йæ афарста Андрей 
Сергеевич. - Нырма цы ’мбары? 
- Æмæ кæй ницы ’мбары, уый та кæй аххос у? — цæхгæр æм 
фæзылди Болат. — Мæнмæ гæсгæ, фыццаджыдæр аххосджын у, 
къласæн разамонæг чи у, уый. 
- Таймуразæй зæгъыс? - ногæй та йæ афарста завуч. 
- О, о, Таймуразæй! Уæдæ кæмæй зæгъын? Уæ æрыгон ахуыр- 
гæнæг йæхи аспирантурæмæ цæттæ кæны æмæ йæ къласы хъомыла- 
дон куыстмæ нал æвдæлы. 
- Уый та куыд? - йæ бынатæй фестади Андрей Сергеевич. - 
Æмæ Таймураз иудадзыг йæ рæстæг скъоладзаутимæ куы ’рвиты. 
240 

Экскурсийы сæ кæдæм нæ акодта, ахæм бынат куынæуал баззад. 
Суанг ма семæ Дзæуджыхъæуы сывæллæтты театры дæр куы уыди. 
- Æмæ дзы экскурситæм цæуын йеддæмæ ницы хъæуы? Хъуа- 
мæ ахуыргæнæг зона, йæ ахуырдзаутæй алчидæр цæуыл хъуыды 
кæны, уый, æмæ йын рагацау йæ рæдыд бацамона. Раст нæ зæгъын, 
Федор Дударович? - сонтæй афарста Болат, йемæ цы лæппулæг 
æрбацыд, уый. 
Федор Дударович æнæдзургæйæ, «о» , зæгъгæ, йæ сæр батылдта. 
- Бахатыр мын кæнут, Федор Дударович дæр ме ’мкусæг кæй 
у, уый уын кæй нæ загътон, уый тыххæй, - ахуыргæнджыты ’рдæм 
разылд Болат, стæй та уæд дарддæр йæ ныхас кæнын райдыдта: 
- Махæн нæ зæрды уыд Таймуразмæ райкоммæ фæдзурын, фæлæ 
Фæдор Дударовичы бафæндыд, цæмæй хъуыддагыл ам æрдзурæм. 
Æз йемæ сразы дæн, кæд фарста хуымæтæг нæу, уæддæр. Мæн фæн- 
ды, цæмæй сымах раз Таймураз йæ хъомыладон куыстæн, куыд 
фæскомцæдисон, афтæ йæхæдæг аргь скæна... 
Болат ма хъавыд цыдæр зæгъынмæ, фæлæ уæдмæ Таймураз йæ 
бынатæй фестади. Лæппуйæн фырмæстæй йæ цæсгом фæсырх и. 
- Æз не ’мбарын, æрыгон ахуыргæнæджы скъоладзаутæй чи- 
дæр йæ хъуыдытæ æргом кæй ныффыста, уый тыххæй райкомы кус- 
джыты ардæм фæдисы цæуын цæмæн бахъуыд, уый... 
- Кæсут æм?! Кæсут?! - фæцъæхахст кодта Болат. — Райкомы 
кусджытæн кусын амоны! Ныр ахæм адæймаг сывæллæтты хъуамæ 
цæуыл сахуыр кæна? 
Ахуыргæнджытæ ныххъхъус сты. 
- Æз зонын, Азæмæт йæ сочиненийы йæхи хъуыдытæ кæй ныф- 
фыста, уый. Лæппу у сидзæр, цæры йæ фыдыфсымæры хæдзары. 
Иæ алыварс уыны, фæзминаг ын чи нæу, ахæм адæймæгты. Уымæ 
гæсгæ йæ нæ уырны, ахæмтимæ коммунизм саразæн ис, уый. Цæ- 
мæй у ацы ран скъоладзау зылын? 
- Азæмæт ницы аххосджын у... - райхъуыст сылгоймаг ахуыр- 
гæнджытæй кæйдæр уынгæг хъæлæс. 
- Нæу аххосджын! Нæу аххосджын! - схор-хор кодтой иннæтæ 
дæр алырдыгæй. 
- Уæдæ, сымахмæ гæсгæ, Таймураз дæр æмæ Азæмæт дæр раст 
сты? - Болат йæ сæр ныттылдта. - Куыд уынын, афтæмæй хъомы- 
ладон куыст æрмæст скъоладзауты ’хсæн нæ, фæлæ ма суанг сымах 
æхсæн дæр хъæуы. 
- Лæппу, цымæ, æгæр зондджын не сдæ? - сонтæй йæ афарста 
Мырзабег. - Знон дæр ма не скъоладзау куы уыдтæ, уæд нæм цытæ 
уæндыс? 
~ Æз...æз... - фæкъæзæнæг и Болат. - Сымах не ’мбарут, нæ 
парти уæ цы домы, уый... 
Федор Дударович ын йæ цонгмæ февнæлдта, ома мацыуал дзур, 
зæгъгæ. Стæй сындæггай йæ бынатæй сыстади æмæ рæвдаугæ хъæ- 
лæсы уагæй загъта: 
- Районы ахуырады хайады сæргьлæууæгæй фехъуыстон, уе 
скъола республикæйы раззагдæр скъолатæй иуыл нымад кæй у, уый. 
16 Сæбæтхъуаты Рамалаи 
241 

Ам уемæ бирæ азты кад æмæ радимæ фæкуыста зындгонд ахуыргæ- 
нæг Луизæ Ивановнæ. Мæн уырны, сымах дæр ахуыргæнæджы ном 
кæй никуы æрныллæг кæндзыстут, уый... 
Таймураз бафиппайдта, ахуыргæнджыты цæсгæмттæ куыд фæ- 
рухс сты, уый. Фæлæ уазæг сочиненийы кой куынæ скодта, уæд 
Болат тæргайхуызæй йæ сæр дæлæмæ ’руагъта... 
Таймураз ма уаты иучысыл абадтис, стæй скъоладзауты тет- 
рæдтæ стъолыл æмбырдæй иуварс æрæвæрдта æмæ тыргъмæ рахызт. 
Уым се ’лвисинæгтимæ архайдтой Бадинæ æмæ Зæрæда. 
— Мæ уд дæ фæхъхъау æрбауа, Таймураз, уыйбæрц цæмæн ку- 
сыс? Куы бакуырм уай, уæд та? - сагьæсгæнгæ йæ афарста Зæрæда. 
— Ма тæрс, Зæрæда, - бахудти йæм лæппу. - Нырма мæ цæс- 
тытæ цæргæсы цæстытæй уынагдæр сты... 
— Уæдæ æз ныридæгæн судзины бын дæр куынæуал уынын, - 
ныуулæфыд Зæрæда. 
Таймураз хъавыд схудынмæ, фæлæ йын Бадинæ афойнадыл 
ацамыдта, дæхиуыл фæхæц, зæгьгæ, æмæ лæппу йæхи тыргъы дуа- 
римæ архайæг акодта. 
— Дохтырмæ бацу, æмæ дын сæ уый адзæбæх кæндзæн. Нырма 
ахæм зæронд куы нæма дæ, - рæвдаугæ хъæлæсы уагæй сдзырдта 
Таймураз. 
— Раст зæгъыс, Тайму, раст, мæ уд дæ фæхъхъау æрбауа,— йæ 
цæсгом ныррухс ис Зæрæдайæн. — Мæ мадыстæн, нырма мыл æртис- 
сæдз азы дæр нæма цæуы. 
Ацы ран Бадинæ дæр йæ худын нал баурæдта. Уый хорз зыдта, 
Зæрæда йæ мадæй дæр хистæр кæй у, фæлæ алыхатт дæр йæ азтæй 
ссæдз азæй къаддæр кæй никуы аппары. 
— Хатгай мæм афтæ фæкæсы, цыма мыл æртиссæдз азæй бирæ 
къаддæр цæуы, - æнкъардæй загьта уый æмæ та ногæй ныуулæфыд... 
* * * 
Таймураз иуизæр Зариффæйыл æнæнхъæлæджы уынджы ам- 
бæлд. Иуцасдæр аныхæстæ кодтой, стæй йын чызг афтæ бакодта: 
— Заретæйæ та писмо райстон. 
Лæппуйæн æваст йæ зæрдæ сгуыпп-гуыпп кодта, фæлæ сдзу- 
рын ницы сфæрæзта. 
— Кæд дæ фæнды, уæд æй ды дæр бакæс, — æнæнхъæлæджы 
йæм писмо æрбадаргъ кодта Зариффæ. 
Таймураз, цыма йæ къухæн асудзынæй тарст, уыйау хъавгæ рай- 
ста писмо. 
Иуцасдæр æй сыгом кæнын дæр нæ уæндыд. 
— Бакæс æй, бакæс, ахæмæй дзы ницы ис, — чызг фæтагъд код- 
та лæппуйы. 
Таймураз фырадæргæй дзырдтæ фыццаг хорз не ’взæрста. Фæлæ 
чысыл йе ’муд куы рцыд, уæд кæсыныл фæци: 
«Дæ бонтæ хорз уæд, Зариффæ, — фыста Заретæ. — Дæ писмо- 
йæн та дын дзуапп дæттын. Фыццагау кусгæ дæр кæнын, стæй ахуыр 
дæр. Институт куы фæуон, уæд хъуамæ нæхимæ ацæуон. Арæх æры- 
242 

мысын нæ уарзон Ирыстон. Сталинабад мын æдзухдæр мæ зæрдыл 
æрлæууын кæны нæ райгуырæн хъæу. Ардæм дæр дардæй зынынц 
урссæр хæхтæ. Горæты фарсмæ цы уæлвæзтæ ис, уыдон та мæм 
кæсынц, нæ хъæуы алфамбылай цы къуыбыртæ ис, уыдоны хуы- 
зæн. Æрмæст уыцы уæлвæзтæ рагуалдзæг алыхуызон дидинджытæй 
сæрттивынц, раст сыл цыма исчи нывæфтыд гауыз айтауы, уыйау. 
Æз уæд æрбаймысын нæ райгуырæн бæстæ. Тæхуды, нæ хъæуы уынг- 
ты ма, зæгъын, дæ зæрдæйы фаг дæуимæ атезгьо кæн, нæ фидæныл 
дзургæйæ! Цæй диссаджы фæндтæ нæм уыдис!.. 
Не ’мкъласонтæй ма кæй феныс, Зариффæ? Куыд цæрынц? Дæ 
писмойы мæм фыссыс, Таймуразæй æппæлынц, хорз ахуыргæнæг 
дзы рауад, зæгьгæ. Уый мæнæн тынгæхсызгон у. Саламтæ йын ратт...». 
Таймуразæн йæ улæфæнтæ ахгæдтой æмæ писмо кæронмæ ба- 
кæсын йæ бон нал сси. Æвæццæгæн, Зариффæ бамбæрста лæппуйы 
зæрдæйы уаг æмæ æнæвдæлонхуызæй загъта: 
- Цæй, мæнæн цæуын афон у. 
Уыцы изæр суанг æнафонтæм иуда^зыг дæр хъуыды кодта Заре- 
тæйы писмойыл. «Рох дзы нæ дæн... Иæ зæрдыл ма лæууын...» - 
йæхинымæр цингæнгæйæ дзырдта Таймураз. Æхсæвы та йæ уыдта 
йæ фыны. Уый лæууыдис дидинæгджын къуыбыртыл æмæ йæм 
уæлейæ дæлæмæ, рацу ардæм, зæгьгæ, йæ къух тылдта. Таймураз ар- 
хайдта чызгмæ схизыныл, фæлæ йын ницы ’нтысти. Дидинджытыл 
та-иу йæ къах фæбырыд æмæ та-иу йæ уæрджытыл æрхауд. «Уæдæ 
Заретæ уырдæм куыд схызт?» - йæхинымæр дис кæны Таймураз. 
Лæппумæ худинаг кæсы, къуыбырмæ схизын кæй нæ фæразы, уый. 
«Багъæц, Заретæ! Ныртæккæ дæм схæццæ уыдзынæн!» - хъæр кæны 
Таймураз, фæлæ йæ хъæлæс йæхимæ дæр нæ хъуысы. Уалынмæ За- 
ретæ цыдæр æрбаци, æмæ Таймураз æвиппайды фехъал ис... 
Райсомæй Таймуразмæ хъуамæ дæсæм къласы уыдаид литера- 
турæйы урок. Лæппу куыддæр ахуыргæнджыты уатмæ бахызт, афтæ 
йæ хъустыл ауад завучы хъæлæс: 
- Рухсады министрадæй та нæм уазджытæ фæзынд! 
- Æмæ кæм сты? - афарста йæ ахуыргæнджытæй чидæр. 
- Ныртæккæ уал директоримæ ныхас кæнынц. 
- Дæ-дæ-дæй! - мæ урокмæ мын куынæ ’рбацæуиккой! - тарст- 
хуыэæй сдзырдта Нателлæ. - Искæй цур мæ сывæллæттæ багоби 
вæййынц. 
Таймуразы дæр нæ фæндыд, уазджытæ йын йæ урокмæ бацæ- 
уой, уый, фæлæ уæлæмæ ницы сдзырдта. 
Уалынмæ уазджытæ Михаил Борисовичимæ кæрæдзийы фæ- 
дыл дуарæй æрбахызтысты. 
- Нæ уазджыты уал фыццаг сбæрæг кæнын фæнды, дæсæм къла- 
сы ахуырдзаутæ уырыссаг æвзаг æмæ литературæйæ цы зонындзи- 
нæдтæ æвдисынц, уый, - фехъусын кодта директор æмæ Таймура- 
зы ’рдæм бакаст. 
Таймураз зивæггæнæгау министрады кусджыты разæй араст и. 
Скъоладзаутæ сахуыр сты, арæх сæм уазджытæ кæй фæбады, 
ууыл, æмæ иннæ хæттытау сæхи æндæрхуызон дæр нæ фæкодтой. 
243 

Урочы темæ уыд: «Шолоховы роман «Поднятая целина»-йы сæй- 
раг архайджытæ». Таймураз цы литературон альбом сарæзта, уым 
уыдис æрмæг уыцы темæйæ дæр, æмæ дзы скъоладзаутæ хорз спай- 
да кодтой. Давыдов, Нагульнов æмæ Рахметовы фæлгонцтыл дзур- 
гæйæ, биноныгæй æвзæрстой, альбоммæ цы сæйраг цитатæтæ хаст 
æрцыд, уыдон. 
Уыйфæстæ скъоладзаутæ абарстой Шолоховы уацмыс Мамсы- 
раты Дæбейы роман «Уæззау операци»-имæ. Дыууæ романы герой- 
тæм, Давыдов æмæ Зауырбегмæ, раиртæстой бирæ иухуызон миниу- 
джытæ. Зауырбег дæр Давыдовы хуызæн архайдта коллективиза- 
цийы фæуæлахизыл. 
Уазджытæ лæмбынæг хъуыстой скъоладзаутæм. Бæрæг уыд, урок 
сæ зæрдæмæ кæй цæуы, уый. Скъоладзаутæ Щукарь æмæ Солийы 
миниуджытыл дзурын куы райдыдтой, уæд сæ цæсгæмттыл мид- 
былхудт ахъазыд. 
Урок æвзаргæйæ, уазджытæ æппæлыдысты, Таймураз ног ме- 
тодикон мадзæлттæй куыд хорз пайда кæны, уымæй. Сæ зæрдæмæ 
фæцыд йæ литературон альбом дæр. Ахуыргæнджытæн æхсызгон 
уыд, уазджытæ Таймуразы куыстæн ахæм стыр аргь кæй скодтой, 
уый, æмæ йын зæрдиагæй арфæтæ кодтой. 
* * * 
- Сымахæй мæ мæ къах æддæмæ нал фæхæссы, - дзуры æнгуз 
бæласы бын Зæрæда Бадинæйæн. — Райсомæй уæ кæртмæ куы ра- 
хизын, уæд бæлвырд фæуæнгрогдæр вæййын. Ам цыма уæлдæф 
бынтондæр æндæрхуызон у, афтæ мæм кæсы. 
- Цасдæриддæр дæ фæнды, уыйас дæр цæр немæ, - рæвдауæг 
хъæлæсы уагæй йын зæгъы Бадинæ. - Тамуйы дæр афтæ бафæндид. 
Уый дæр дæ мæнæй къаддæр нæ уарзы. 
- Мæ уд дын йæ фæхъхъау фæуа! Мæхицæн дæр хъæбулы ад 
кæны. Рагæй дæр зыдтон, стыр лæг дзы кæй рауайдзæн, уый. 
Таймуразмæ гом рудзынгæй мидæмæ хъуыстысты уыцы ныхæстæ 
æмæ йæ мидбылты бахудти. «Диссаджы стыр лæг æм кæсын». 
- Цард тæбæгьы донæй уæлдай нæу, Бадинæ. Кæцырдæм фæкъул 
уыдзæн, уымæн ничи ницы зоны. Æз дын-иу рагæй дæр хуымæтæ- 
джы нæ дзырдтон, дæ лæппу куы адынджыр уа, уæд дæ дæ фыдæ- 
бæттæ ферох уыдзысты, зæгъгæ. 
- Хуыцауæй разы, Зæрæда, æцæгдæр мыл дæ ныхæстæ ’рцы- 
дысты... 
- Ус ын ракурын кæн, ус. Уæ хъæуы бирæ дзæбæх чызджытæ 
куы ис^ 
- Йæхи зæрды куы ницы уа, уæд ын мæ бон цы у? 
- Æмæ йын йæхи та цæмæн хъæуы фæрсын? Дæ фæндоныл не 
сразы уыдзæн? 
- Ныртæккæ рæстæг æндæр у. Фæсивæд сæхæдæг æвзарынц 
къайæгтæ. 
- Сæхæдæг æвзарынц æмæ арæх фæрæдийынц, — загьта Зæрæда. 
- Заретæйы мын куы равзариккат, уæд ууыл æз дæр бæргæ сра- 
244 

зы уаин, - сусæгæй сдзырдта Таймураз æмæ хъавгæ йæхиуыл ру- 
дзынг æрбахгæдта... 
Таймураз Заретæйы писмо куы бакаст, уæдæй фæстæмæ йæ хъуы- 
дытæ иууылдæр уыдысты чызгыл. Хатгай-иу æй бафæндыд суанг 
Сталинабадмæ ацæуын дæр. «Цымæ, цы зæгъид Заретæйæн, куы йæ 
фенид, уæд? Куъщ ын раргом кæнид йæ уарзондзинад? Йæ мойæ 
бынтон рахицæн æви ма йæм æнхъæлмæ кæсдзæн? Искуы Таймура- 
зимæ йæ цард баиу кæныныл сразы уыдзæн? Æви йæм мой скæны- 
ны зонд никуыуал æрцæудзæн?» Хъуыдытæ, хъуыдытæ, хъуыдытæ... 
Таймураз фырадæргæй уаты къуымты рацу-бацу кæнын систа. 
Уыцы рæстæг æм кæртæй æрбайхъуыст Бадинæйы хъæлæс: 
- Таму, скъоламæ цæуинаг куы уыдтæ. Нæ байрæджы кæн- 
дзынæ? - Лæппуйы зæрдыл æрбалæууыд, æцæгдæр æй, йæ ахуыр- 
дзаутæй уырыссаг æвзагæй лæмæгъдæр чи у, уыдонимæ хицæнæй 
акусын кæй хъæуы, уый æмæ тагьд-тагъд йæхи арæвдз кодта. 
Скъолайы йæм æнхъæлмæ кастысты дæсæмкъласонтæ цалдæрй. 
Таймураз та сын иннæ хæттытау равзæрста, сæ фысгæ куыстыты 
цы рæдыдтытæ ’руагьтой, уыдон. Уыйфæстæ сæ уыдон сæхæдæг 
раст кæнын райдыдтои. Ахуыргæнæг йæ цæст дардта, скъоладзаутæ 
куыд кусынц, уымæ. Йæ куыстæй-иу чи фæкъуылымпы, уымæн-иу 
афойнадыл æххуыс кæныныл фæци. 
Скъоладзаутæ сæ куыст нæма фесты, афтæ æнæнхъæлæджы дуар 
чысыл фегом ис, æмæ дзы фæзынди Аннæ Александровнæйы цæс- 
гом. Дуар куыд тагьд фегом, æхгæд дæр афтæ тагьд æрцыди. 
Дыккаг бон педсоветы, ахуыргæнджыты куыст куыд цæуы, ууыл 
дзурын куы райдыдтой, уæд ныхасы бар ракуырдта Аннæ Алексан- 
дровнæ. 
- Æз фехъуыстон, скъоладзауты ныййарджытæй иуæй-иутæ не 
’рыгон ахуыргæнæг Таймуразы куыстæй разы не сты, зæгьгæ, — 
цæмæндæр Михаил Борисовичы ’рдæм кæсгæйæ, хъæрæй загьта уый, 
фæлæ ахуыргæнджыты ’хсæнæй дисы уынæр куы райхъуыст, уæд 
æвиппайды йæ ныхасæй фенцад. Стæй залыл йæ цæст ахаста æмæ 
сабырдæрæй бафиппайдта: - Æз дæр зонын, Таймураз хорз ахуыр- 
гæнæг кæй у, уый. Фæлæ цалынмæ æрыгон у, уæдмæ йын хъуамæ йæ 
хъæндзинæдтæ амонæм. Уый тыххæй нын искуы «бузныг» зæгъдзæн. 
- Æмæ йæм уагæр цавæр хъæндзинæдтæ ис? - афарста йæ Ан- 
дрей Сергеевич йæ бынатæй. 
- Æз комкоммæдзырд дæн, æмæ уын сæ цыбырæй ранымайдзы- 
нæн: йе скъоладзауты уырыссаг æвзаг æмæ литературæйæ дарддæр 
ницыуал хъæуы, иннæ предметтæм сæ хъус нал дарынц, иудадзыг 
дæр йæ фæдыл карчы цъиутау згьорынц, алыбон дæр сæ фæсурокты 
скъоламæ ’рбацæуын кæны æмæ та сын ног куыстытæ ратты. Æмæ 
сæ исчи куы фæрынчын уа, уæд та? Æз мæхæдæг дæр уырыссаг æвза- 
джы ахуыргæнæг дæн æмæ æмбарын, уыцы предмет ахсджиаг кæй у, 
уый. Фæлæ уæддæр иннæ предметтæн дæр рох кæнæн нæй... 
Таймуразы нæ уырныдта, ныййарджытæ дзы хъаст кæнынц, уый. 
«Æмбырды мæ æппæлгæ куы фæкæнынц, сæ сывæллæтты зонын- 
дзинæдтæ фæхуыздæр кæныныл сын фæсурокты дæр ма кæй арха- 
йын, уый тыххæй», - йæхинымæр хъуыды кодта Таймураз. 
245 

- Мах хуызæн æй бинонты мæт куы уаид, уæд йæ рæстæг иуда- 
дзыг скъолайы не ’рвитид... - йæ ныхасы кæрон ма загъта Аннæ 
Александровнæ æмæ, йæхицæй разы уæвгæйæ, йæ бынаты æрбадти. 
Аннæ Александровнæйы фæстæ ныхасы бар ракуырдта завуч. 
- Куыд зонын, афтæмæй Таймураз скъоладзаутимæ фæсурок- 
ты къуыри иу хаттæй фылдæр не ’мбæлы, — загьта уый Аннæ Алек- 
сандровнæйæн. - Стæй скъоламæ тыххæй никæй æрбацæуын кæны. 
Алы ахуырдзауæн дæр бар ис, æрбацæуа æви нæ, уымæн. Алчидæр 
æй зоны, лæмæгъдæр цæмæй у æмæ йæ фыццагдæр цæуыл бакусын 
хъæуы, уый... 
- Хъуамæ хорз ахуыргæнæгæн йе скъоладзаутæ ног æрмæг уро- 
чы базоной, фæсурокты сæ æмбырд кæнын куыд нæ хъæуа, афтæ, - 
йæ ныхас ын æрдæгыл фескъуыдта Аннæ Александровнæ. 
- Бæргæ, ахæм ахуыргæнджытæ нæм куы фæзынид, уæд нæ 
кой æгас Уæрæсейыл дæр ма айхъуысид. Скъоладзаутæн нæ уæд 
хæдзармæ куыст дæттын дæр нал хъæуид, - Андрей Сергеевич йæ 
мидбылты бахудти... 
Ахуыргæнджытæ уайтагъд дыууæ дихы фесты. Иутæ уыдысты 
Аннæ Александровнæйы фарс, иннæтæ та растыл нымадтой, Тай- 
мураз лæмæгъдæр скъоладзаутимæ кæй кусы, уый. Аннæ Алексан- 
дровнæйы фарс фесты, сылгоймаг ахуыргæнджытæй сывæллæттæ 
кæмæн уыдис, уыдон. 
- Махæн нæ бон нæу Таймуразы хуызæн фæсурокты скъоламæ 
цæуын, — дзырдтой уыдон æмхуызонæй. - Иуæй нæ сывæллæттæм 
базилын фæхъæуы, иннæмæй та хæдзары куыстытæ бакæнын. 
Фæлæ ахуыргæнджытæн сæ фылдæр æппæлыдысты Таймуразæй. 
- Æгайтма нын не зноны скъоладзауы ныридæгæн фæзминаг 
ахуыргæнæгыл банымадтой! 
- Скъоладзаутæ йæ бирæ кæй уарзынц, уый цæмæй æвзæр у? — 
алырдыгæй хъуысти æппæлæн ныхæстæ. 
Скъолайы директор Михаил Борисович æмбырды кæрон загъта: 
- Æз зонын, Таймураз ахуыргæнæджы куыстыл æнувыд кæй у, 
иудадзыг йæ зонындзинæдтæ фæфылдæр кæныныл кæй архайы, 
æрмæст скъоладзаутæ нæ, фæлæ ма йæ суанг сæ ныййарджытæ дæр 
кæй уарзынц, уый. Уымæ гæсгæ мæн уырны, фидæны дзы æнæмæнг 
Луизæ Ивановнæйы хуызæн хъуыстгонд ахуыргæнæг кæй рауайдзæн... 
- Кæд нын тагъд аспирантурæмæ нæ алидза, уæд, - худгæйæ 
сдзырдта Аннæ Александровнæ... 
Таймуразмæ уыцы рæстæг афтæ фæкаст, цыма æцæгдæр йæ зæр- 
ды скъолайæ алидзын ис, æмæ та йæм фæзынд йæ райгуырæн хъæуы 
ахуыргæнæгæй баззайыны хъуыды, фæлæ тарст, Бадинæ ууыл куынæ 
сразы уа, æмæ йæ кæддæр йе скъола ныууадзын куыд нæ бауагъта, 
афтæ та йæ ныр дæр аспирантурæйæ фæхауын куынæ бауадза, уымæй... 
* * * 
Уый уыди, скъолайы ма куы ахуыр кодта, уæд. Бадинæ-иу бы- 
дырæй ссыди фæлладæй, æмæ-иу Таймураз хатгай æнафонты рай- 
хъал йæ хъæрзынмæ. Куы-иу æй афарста, цы кæныс, зæгъгæ, уæд 
ын-иу уый афсон кодта: — Æвæццæгæн та, фыдфынтæ уыдтон... 
246 

Фæлæ иуизæр Таймураз фехъуыста, йæ мад сусæгæй сыхæгты 
ус Замирæтæн йе ’нæниздзинадæй куыд хъаст кодта, уый. 
- Æхсæв мæ синты рыстæй мæ бон бафынæй нал вæййы, - 
дзырдта Бадинæ, - æмæ, Таймураз куы райхъал уа, зæгъгæ, схъæр- 
зын дæр нал фæуæндын. 
- Æмæ дохтырæн дæхи цæуылнæ фенын кæныс? 
- Цавæр дохтырæн, нæ хъæуы фосы дохтыр йеддæмæ куы ничи 
ис, уæд? Æниу, мæ синтæ, æвæццæгæн, фыркуыстæй риссынц, 
æндæр хъуамæ цæмæй риссой? 
Æхсæвы та лæппу иузаман фехъал и Бадинæйы хъæрзынмæ. 
- Цы кодтай? Цы дæ риссы?! - сонтæй та афарста Таймураз 
йæ мады. 
- Ницы... Цыдæр æнæхайыры фын та уыдтон... 
Фæлæ йын ацы хатт Таймураз йæ ныхæстыл нал баууæндыд. 
Райсомæй скъоламæ нал ацыд. Таймураз сфæнд кодта сæ сыхæгты 
лæппу Солæйы хуызæн колхозы родгæсæй кусын. Солæйæн дæр йæ 
фыд Дзæрæх хæсты баззади, æмæ уый тыххæй йæ ахуыр ныууагъта. 
Таймураз-иу æм хæлæг кодта, йæ рæзты-иу æцæг лæджы хуызæн 
райсомæй йæ куыстмæ куы фæцæйцыд, уæд. Таймуразимæ дæр 
дзырдта, цыма дзы бирæ хистæр уыд, уыйау. Афтæмæй æмгæрттæ 
уыдысты æмæ раздæр ахуыр дæр иу къласы кодтой. 
Бонæй Таймураз, йæхи цы фæкодтаид, уый нæ зыдта. Уынгмæ 
йын рацæуæн нæ уыд: æнæмæнг æй исчи бафарстаид, ам цы ми 
кæныс, де ’мбæлттæ скъолайы куы сты, уæд, зæгьгæ. Фæндыд æй 
хæдзары куыстытæй исты бакæнын, фæлæ цæмæй райдыдтаид, уый 
йæ сæр нæ ахста. Фæстагмæ йæм фæзынд Бадинæйы бæсты кæрт 
ныммæрзыны хъуыды. Кæрт ын марзт куы фæци, уæд рахъавыд 
уынджы ’рдыгæй рудзгуыты бынмæ дæр иучысыл амæрзын, фæлæ 
тарсти, сыхæгтæй йæ исчи, Болаты хуызæн, сылкъи куы схона, 
уымæй. Болат-иу лæппутæй искæй дон хæсгæ дæр куы федта, уæд- 
иу æй сылкъи рахуыдта, сылгоймаджы куыстытæ кæнын дæ сæрмæ 
куыд хæссыс, зæгьгæ. Таймураз фыццаг аивæй уынгмæ ракасти, 
исчи дзы ис æви нæ, уый базонынмæ. Йæ цæст дзы куы никæуыл 
æрхæцыд, уæд тагъд-тагъд мæрзыныл фæци. Фæлæ уынджы дардæй 
кæйдæр сцæйцæугæ куы ауыдта, уæд уайтагъд æд уисой кæртмæ 
балыгьд. Цæуæг куы фæуæле ис, уæд та ногæй бавнæлдта мæрзынмæ. 
Цалынмæ кæрты дуармæ марзт нæ фæци, уæдмæ йæ иу цалдæр хат- 
ты бахъуыд мидæмæ балидзын... 
Изæрæй Бадинæ быдырæй куы сцæйцыд, уæд ын сыхæгты зæ- 
ронд ус Бæмбæг Таймуразæй æппæлынмæ фæци: 
- Ацы бон дын Тамуйæ тынг фæбузныг дæн, дæ бæсты уæ кæр- 
ты дуармæ дæр ма кæй ныммарзта, уый тыххæй. Æз æй нæ рудзын- 
гæй хъахъхъæдтон, æмæ дзы мæ зæрдæ рухс кодта... 
Бæмбæджы ныхæстæ Таймуразæн фæхъыг сты. «Сусæгæй мæнмæ 
кæсынæй уæлдай йын цыма æндæр ницы куыст уыди»! - йæхины- 
мæр зæронд усмæ хæцыд уый. 
Фæлæ йæм кæд Таймураз уыцы рæстæг тынг æрбамæсты, уæд- 
дæр æй рагæй дæр бирæ уарзта. Бæмбæг æдзухдæр сывæллæттæн 
247 

амыдта, хи куыд дарын хъæуы, уый. Хатгай ма-иу хистæртæй дæр 
искæмæн комкоммæ загьта, йæ зæрдæмæ цы нæ фæцыдаид, уый. 
Уайдзæфтæ фылдæр хаудтой Косерханмæ, сыхимæ хорз кæй нæ цард, 
уый тыххæй. Бæмбæг адæмы ’хсæн кадджын адæймагыл нымад уыд. 
Уымæ гæсгæ Косерхан йæ ныхмæ сдзурын нæ уæндыд, фæлæ-иу 
фæсаууонмæ йæ кой кæнын райдыдта: 
~ Цыма хъæдуртæ фæсадзы, уыйау къуылых-къуылых уынгмæ 
рацæуы æмæ, бон-изæрмæ кæй уыны, уыдонæн се ’ппæтæн дæр 
амонæг свæййы... 
- Абон скъолайы цавæр бæрæггæнæнтæ райстай? — Бадинæ 
мидæмæ куы бацыд, уæд та иннæ хæттытау афарста йæ лæппуйы. 
Таймураз иуцасдæр, цы загьтаид, уый нæ зыдта, стæй æрæджиау 
нæуæндон хъæлæсы уагæй дзуапп радта: 
- Абон... абон мæ ахуыргæнджытæй ничи бафарста... 
Дыккаг бон дæр та Таймураз скъоламæ нæ ацыд. Изæрæй Ба- 
динæ фæскуыст фæлладæй сæхимæ куы здæхт, уæд æй фæндагыл 
фæурæдта Таймуразы ахуыргæнæг Надиффæ. 
- Таймураз, мыййаг, рынчын у? - афарста уый Бадинæйы. 
- Ницы у рынчын, - дзуапп ын радта ус. 
~ Уæдæ ныр дыккаг бон скъолайы куынæ и? 
Бадинæ фырдисæй сдзурын ницы сфæрæзта. Сæхимæ куы ба- 
цыд, уæд, цыма ницы зоны, уыйау æнцадæй йæ лæппуйы бафарста: 
- Абон дæр та дзуапп иу предметæй дæр нæ лæвæрдтай? 
- Нæ лæвæрдтон, уымæн æмæ... уымæн æмæ скъолайы нæ уыдтæн... 
- Уæд цæй тыххæй?! - йæ хъæлæс фæбæрзонддæр кодта Бадинæ. 
- Æз... æз куыстмæ цæуын... 
- Цавæр куыстмæ?! 
- Родгæсæй... Мæн дæр Солæйы хуызæн колхозы родгæсæй 
кусын фæнды, цæмæй дын æххуыс кæнон, уый тыххæй... 
Уыцы ныхæстæм Бадинæйæн йæ цæссыгтæ ’ркалдысты. 
- Æмæ æз дæу де скъола ныууадзын бауадздзынæн? - кæугæйæ 
дзырдта мад. — Дæ фыд искæцæй куы фæзына, уæд уымæн цы зæгь- 
дзынæн, нæ дыууæ дæр дæм стыр ахуыргонд суæвынмæ æнхъæлмæ 
куы кастыстæм, уæд? 
Таймураз йæ мады ахæм уавæры никуыма федта æмæ архайдта 
йæ басабыр кæныныл. 
- Ма ку, Бади, æз мæ ахуыр нæ ныууадздзынæн, - кæуынхъæ- 
лæсæй дзырдта лæппу, - æз...æз амæй фæстæмæ æрмæстдæр хорз 
бæрæггæнæнтæ исдзынæн... 
Таймуразæн йæ зæрдыл куы ’рлæууыд, кæддæр æй Бадинæ скъо- 
лайы йæ ахуыр ныууадзын куыд нæ бауагьта, уый, уæд ын, йæ зæр- 
ды Мæскуымæ ацæуын кæй нал ис, уый тыххæй ницыуал загъта... 
* * * 
Диссаг! Ацы хатт дæр та Таймураз йæ фыны фестад, Сталина- 
бады фарсмæ цы къуыбыртæ ис, уыдоны бынмæ. Æрмæст сыл ныр 
дидинджытæ нал зыны. «Æвæццæгæн сæ сæрдыгон хур басыгъта», 
— хъуыды кæны Таймураз, къуыбырты тар фæрстæм кæсгæйæ. 
248 

- Зæхх уарынхъуаг у,— кæцæйдæр æм хъуысы Зæрæдайы фæ- 
сусгомау хъæлæс. - Цæмæй рауара, уый тыххæй сывæллæттæ хъуа- 
мæ дзыргъа-мыргъа скæной. 
Таймуразы цæстытыл ауад, кæддæр-иу сыхы лæппутимæ хус 
рæстæг уынгты, дзыргьа-мыргъа кæнгæйæ, хæдзарæй-хæдзармæ куыд 
цыдысты, уый. Сæ иуыл-иу æркодтой зæронд голлаг. Уый-иу цыдис 
разæй, йæ фæстæ та — иннæ лæппутæ, æмæ-иу хъæрæй зарыдысты: 
- Дзыргъа-мыргъа, уарын мысæм! Дзыргъа-мыргъа, уарын 
мысæм! 
Гыццыл лæппутæ-иу, æвæццæгæн, нæ зыдтой, дзырд «мысын» 
цы амоны, уый, æмæ-иу хъæр кодтой: 
- Дзыргьа-мыргъа, уарын гуыссæ! 
Лæппутæ-иу кæй кæртмæ бахызтысты, уыдонæй-иу исчи сæ 
размæ рауади доны бедраимæ æмæ-иу æй, голлаг кæуыл уыд, ууыл 
худгæйæ бакалдта. Уыйфæстæ-иу сын рахастой исты дыргътæ, 
æйчытæ, кæнæ лыстæг æхца. Хатгай-иу, цæмæй рауара, уый тых- 
хæй куывдтæ дæр скодтой. 
Таймуразæй нæ рох кодта, Косерхан-иу дзыргъа-мыргъагæн- 
джыты сæхимæ куыд нæ уагъта, уый. 
- Мæгуыргуртау хæдзæрттыл цы зилут? Ауайут ардыгæй, кæн- 
нод уæм ныртæккæ уæртæ нæ куыдзы феуæгьд кæндзынæн! - ба- 
ртхъирæн сæм-иу кодта ус, кæд-иу хатгай семæ йæ лæппу дæр цыди, 
уæддæр. 
Æрмæст Болат йæ сæрыл голлаг æркæнын никуы бауагъта... 
Таймураз кæсы хæрдмæ къуыбыртæм. Фæнды йæ Заретæйы 
фенын, фæлæ уый никæцæй зыны. «Æвæццæгæн, къуыбыртыл ди- 
динджытæ кæй нал ис, уый тыххæй сæм не схызти», - дзуры йæхи- 
нымæр Таймураз. 
- Таму, скъоладзаутимæ-ма сын дзыргъа-мыргъа акæнут, кæд 
сæм иучысыл уæддæр рауарид, - дзуры йæм кæцæйдæр Бадинæ, 
фæлæ йæхæдæг нæ зыны. 
- Æмæ голлаг та кæм ссарон? — йæхимидæг стыхсти æмæ фехъал ис. 
- Сæумæрайсом цы диссаджы уарын рацыд! - тыргъæй йæм 
æрбайхъуыст Зæрæдайы дзурын. 
- Сой нæу, сой? - цин кæны Бадинæ дæр. - Зæхх иучысыл 
сулæфдзæн! 
Æдде цыди тæрккъæвдайы сæх-сæх. Иуцасдæр ма ахуыссыди 
Таймураз, уарыны уынæрмæ хъусгæйæ. 
Уарын банцад, æмæ Таймураз йæ дарæс кæнынмæ фæци. Уатмæ 
æрбахызт Бадинæ. 
- Мæнæ та дæм цавæрдæр писмо æрбарвыстой,— загъта мад, 
фыстæг лæппумæ бадаргъ кæнгæйæ. 
Таймураз тагьд-тагьд байгом кодта къонверт æмæ писмойы бакаст: 
«Зынаргь Таймураз! 
Журнал «Мах дуджы» редакци дын дæ радзырд «Сидзæр лæп- 
пу» райста. Уацмысы хорз æвдыст цæуы хъæууон цард. Радзырды 
^взаг хъæздыг у аивадон мадзæлттæй. Хъуамæ мыхуыргонд æрцæуа 
журналы хæстæгдæр номыртæй иуы. Арфæ дын кæнæм рагацау...». 
249 

- Писмо кæцæй у? Цы дæм фыссынц? Хорз хабар дзы ис? - 
цымыдисæй йæ фарста Бадинæ. 
- Хорз хабар, Бади, хорз... - хъæлдзæгæй дзуапп радта лæппу 
йæ мадæн. - Мæ радзырд хъуамæ тагьд «Мах дуджы» рацæуа. 
Таймураз æнхъæл нæ уыд, йæ радзырд журналы кусджыты зæр- 
дæмæ фæцæудзæн, уый. Исдуг сæм æй æрвитынмæ дæр нал хъавыд. 
Фæлæ йæ Бадийæн къухфыстæй куы каст, æмæ уый, сидзæр лæп- 
пуйы хабæрттæм хъусгæйæ, йæ кæуын куынæуал баурæдта, уæд æй 
арвыста æмæ дзуапмæ æнхъæлмæ каст æнæрхъæцæй. Уымæ гæсгæ 
ныр йæ цинæн кæрон нал уыд. Мады зæрдæ дæр та цæмæндæр 
суынгæг. 
- Дæ радзырды цы сидзæр лæппуйы кой кæныс, уый мын цыма 
хорз зонгæ у , тынг ын тæригъæд кæнын, — загъта Бадинæ кæуын- 
хъæлæсæй. 
Таймураз редакцийæ цы писмо райста, ууыл бирæ нæма рацыд, 
афтæ журналы фæзынди радзырд «Сидзæр лæппу». Ахуыргæнджытæй 
йæ чинæуал бакаст, ахæм нал уыд. Иууылдæр дзы æппæлыдысты. 
«Æвæццæгæн, радзырды йæхи цард æвдисы», - дзырдтой бирæтæ. 
Фæстæдæр радзырд уырыссаг æвзагмæ тæлмацгондæй мыхуыр- 
гонд æрцыд альманах «Советон Ирыстон»-ы дæр. 
«Цымæ мын мæ радзырд Зариффæ Сталинабадмæ нæ арвит- 
дзæн?» - иудадзыг хъуыды кодта Таймураз. Тынг æй фæндыд, За- 
ретæ дæр æй куы бакæсид, уый... 
* * * 
Таймуразмæ афтæ кæсы, цыма хæсты рæстæг адæм сæ кæрæ- 
дзиуыл иузæрдиондæр уыдысты, тыхст сахат-иу сыхагæн феххуыс 
кæнын нымадтой сæ ахсджиагдæр хæстыл. Ныр цæмæндæр иуæй- 
иутæ сæ дуæрттæ фидар æхгæнын райдыдтой, фыццагау сæм хио- 
нау нал бауайдзынæ. Раздæр-иу изæрыгæтты фæсивæд къордтæ- 
къордтæй бадтысты хæдзæртты раз, хъуысти-иу фæндыры цагъд, 
хъазæн ныхæстæ, худын. Ныр - чызгæй-лæппуйæ - сæхи горæттæм 
айстой, æмæ зæрæдтæ иунæгæй баззадысты. 
Таймураз бынтондæр нынкъард вæййы, хæстæй чинæуал раз- 
дæхт, уыдоныл хъуыды кæнгæйæ. Сæ сыхы искуы иу хæдзарæй 
фæстæмæ, хæсты быдырæй сау гæххæтт чи нæ райста, ахæм нал 
баззад. Бадинæмæ дæр сæрвыстой, дæ мой æнæбæрæгæй фесæфт, 
зæгъгæ, ахæм уац, фæлæ йæ уæддæр нæ уырны, æгас нал у, уый. 
Мардæй йæ куы ничи федта. 
Таймуразæн йæ зæрдыл арæхдæр æрлæууы сæ сыхаг Мæммæт. 
Уымæн йæ марды хабар сыхъуыст хæстæн йæ тæккæ райдайæны. Мæм- 
мæты бинойнаг Уæлацкæ баззади æртæ æнахъом сывæллонимæ. Тай- 
муразы цæстытыл хатгай ауайы, Уæлацкæ-иу сæ рæзты лæгуæрдонæй 
тулдзджын къохæй суттæ куыд æрцæйласта, уый. Лæппу йæм-иу рауа- 
ди, иучысыл ын аххуыс кæнон, зæгъгæ, фæлæ йæ бон цастæ уыди? 
~ Бади, цымæ, Уæлацкæ йæ уæрдоны сугтæ уыйас бирæ цæмæн 
самайы? - бафарста лæппу йæ мады, хъæдæй та-иу сæ цурты йæ 
хид калгæйæ куы ’рцæйыздæхт, уæд. 
250 

- Цы кæна, мæгуыр, цæмæй йæ сывæллæттæ зымæджы ма суа- 
зал уой, ууыл архайы, — дзуапп ын радта Бадинæ. 
- Æмæ йыл исты куы ’рцæуа, уæд та? 
- Уымæй Хуыцау бахизæд! Уæд йæ сывæллæттæ бынтон дзæ- 
гъæлæй куы баззайдзысты. 
Уæлацкæ фыццагау йæхиуыл нæ ауæрста, æмæ фæззæджы рай- 
дайæны æнæнхъæлæджы рæуджыты низæй фæрынчын. Дзырдтой, 
лæгуæрдон ласгæйæ, дам, тæвдæй уазал дон банызта... 
Мæйы фæстæ Уæлацкæ йæ рухс дунейæ ахицæн. Йе ’ртæ сывæл- 
лоны йын йæ хæстæджытæ сæ кæрæдзиуыл байуæрстой. Таймураз- 
иу сæ хæдзары рæзты куы фæцæйцыд, уæд-иу æнæбары кæрты дуары 
раз æрлæууыд. Афтæ-иу æм фæкаст, цыма та сывæллæттæй исчи йæ 
размæ разгъордзæн... Æрмæстдæр цалдæр азы фæстæ, сывæллæттæ 
чысыл куы рахъомыл сты, уæд сæ сæ хæстæджытæ баиу кодтой, æмæ 
сæхæдæг хицæнæй æрцардысты. Адæм сидзæртæм сæ хъус дардтой. 
Дарддæр-иу Таймураз хъуыды кодта зæронд Габе æмæ Фурзæ- 
ты дыууæ лæппуйы Мæирбег æмæ Дауырбегыл. Æгас хъæуы ка- 
фынмæ æмæ зарынмæ уыдонæй дæсныдæр ничи уыд. Таймуразы 
зæрдыл æрбалæууыд, сыхы лæгтимæ сæ бричкæ хæстмæ куы фæ- 
цæйласта, уæд Хæсанæйы зарæг куыд кодтой, уый. Лæппутæ дыу- 
уæйæ дæр афæдзы фæстæ Харьковы бынмæ иу бон фæмард сты. 
Таймураз, цыма хæдзæрттыл зилгæ цыдис, уыйау хъуыды код- 
та, сыхæй ма ноджыдæр хæсты быдыры чи баззад, уыдоныл, æмæ 
йын сæ нымæц фылдæрæй-фылдæр кодта... 
«Æгьатыр хæст бирæ хæдзæртты, бирæ бинонты бабын кодта, 
бирæ æнæтæригъæд удтæ ахаста йемæ», - йæхинымæр æнкъардæй 
сдзырдта Таймураз æмæ йæ къæхтыбынæй ныуулæфыд... 
Таймураз нæ бамбæрста, уатмæ Зæрæда куыд æрбахызт, уый. 
- Дæ рынтæ дын ахæрон, Таму, цæуыл та у дæ сагъæс? Дæ мад 
афтæ зæгъы, мæн тыххæй, дам, йæ дарддæры ахуырæй къуылымпы 
кæны. Æмæ кæд æцæгдæр афтæ у, уæд ма тыхс: æз уал йемæ цæр- 
дзынæн. Иунæг нæ уыдзæн. 
Таймураз зæронд усæн ныхъхъæбыс кодта. 
- Бузныг, Зæрæда, бузныг... - лæппуйæн йæ улæфæнтæ ахгæдтой. 
- Тыхсгæ ма кæн, мæ къона, хъуамæ дæ фæндтæ æнæмæнг сæх- 
хæст уой, - йæ мæллæг къухæй Таймуразы рус рæвдаугæ æрсæрфта 
Зæрæда... 
Уыцы бон та сæм изæрæй æрбацыд Мурат. 
- Дæ радзырд дын бакастæн. Æхсызгон мын у, кæй дын æй 
ныммыхуыр кодтой, уый. Тынг зæрдæмæдзæугæ рауад,- йе ’рдхор- 
ды къух исгæйæ, загъта Мурат. 
- Ма мæ ’ппæл!— бахудти йæм Таймураз. — Мæхиуыл куы фер- 
вæссон, уымæй нæ тæрсыс? 
- Уæд мæ ныхæстæ фæстæмæ райсдзынæн. Уымæй мæ куы зоныс. 
- Зонын, Мурат, зонын! Мæнæй дæ хуыздæр чи зоны?! — хъæ- 
рæй сдзырдта Таймураз æмæ йæ хъазгæйæ йæхицæй ассыдта. 
- Ма фæхыл ут, - гом рудзынгæй сæм кæртмæ худгæйæ ра- 
дзырдта Бадинæ. 
251 

- Уымæй нын тас нæу, Бади... - йæ сæр батылдта Мурат æмæ 
йæ иу къухæй Таймуразы æрбахъæбыс кодта. 
Уыцы рæстæг Бадинæйы фарсмæ фæзынди Зæрæда дæр. 
- Уый Фаскайы лæппу у, - Бадинæ йын сæрæй ацамыдта Му- 
раты ’рдæм. - Тамуимæ рагæй дæр æфсымæрты хуызæн цæрынц. 
- Уый хорз у. — Зæрæдайы цæсгом фæрухс и. - Лæгтыдзуар 
сыл аудæг уæд... 
Чысыл фæстæдæр лæппутæ бацыдысты уатмæ æмæ та сæ кæ- 
рæдзийæн сæ хабæрттæ кæныныл фесты. Мурат дзырдта, йæ дис- 
сертацийыл куыд кусы, ууыл. Загъта, Скитский дзы разы кæй у. 
Таймураз дæр ын æппæлыд йе скъоладзаутæй. 
Мурат лæмбынæг хъуыста йе ’рдхордмæ, стæй йын худгæйæ 
афтæ бакодта: 
- Дæ ахуырдзауты куыд бирæ уарзыс, уымæ гæсгæ семæ цыма 
зынтæй фæхицæн уыдзынæ æмæ Мæскуымæ дæр нал ацæудзынæ. 
- Æнæмæнг ацæудзынæн, — фидарæй загъта Таймураз. - Ныр 
Бадинæ дæр иунæг нал уыдзæн. Æз цалынмæ аспирантурæйы ахуыр 
кæнон, уæдмæ уал Зæрæда йемæ цæрдзæн. 
- Тынг æхсызгон мын у уыцы хъуыддаг. Æрмæст-иу Мæскуыйы 
ма баззай. Юлий Цезары ныхæстæ дæ ма ферох уæнт. 
- Цавæр ныхæстæ? — цымыдисæй йæ афарста Таймураз. 
- «Фæлтау провинцийы фыццаг у, Ромы дыккаг уæвыны бæсты». 
- Ома?.. 
- Ома лæгæн йæхи бæстæйы цы аргъ скæной, уый йын æндæр 
ран не скæндзысты. 
Ацы ран Таймураз йæ худын нал баурæдта. 
- Æмæ исты Мæскуыйы баззайынмæ хъавын? 
- Чи дын цы зоны? Нæ бæстæйы сæйраг горæтæй дæ Ирыс- 
тонмæ дæ къах куынæуал рахæсса? 
- Цытæ дзурыс?! Æз Ирыстоныл стырзæрдæ никуы суыдзы- 
нæн, - йæ сæр батылдта Таймураз. 
* * * 
Хъæуыл уайтагъддæр айхъуыст: Таймураз Мæскуымæ ахуырмæ 
цæуы. Æмæ бирæтæ дис кодтой, институт куы фæци, уæд ма йæ 
цæй ахуыры мæт ис, зæгъгæ. 
- Æмæ йæ мады та иунæгæй куыд уадзы?— фарстой уыдон сæ 
кæрæдзийы. 
- Уый, дам, æй сразæнгард кодта,— дзырдтой сыхæгтæ. - Ца- 
лынмæ лæппу ахуыр кæна, уæдмæ уал Бадинæ Зæрæдæимæ цæр- 
дзæн. Бахъуаджы сахат æм-иу мах дæр фæкæсдзыстæм. 
Косерхан куы базыдта, Таймураз Мæскуымæ цæудзæн, уый, уæд 
та йæ фауыныл фæци. 
- Сывæллон зынтæй фæхæсс, æмæ дæ уыйфæстæ дзæгъæлæй 
ныууадзæд?.. Уæдæ мæнæн Болатикк ахæм зын не скæнид,- фæз- 
мыдтой адæм Косерханы. 
Уыцы ныхæстæ фехъусгæйæ та Таймураз ногæй дызæрдыг кæ- 
нын райдыдта, ацæуа Мæскуымæ æви нæ, ууыл. Ноджы ма йе скъо- 
ладзаутæ дæр æрæнкъард сты, рагацау сæхимæ хъусыныл фесты, 
252 

уæлдайдæр та сидзæр лæппу Азæмæт. Таймураз тарсти, лæппу уый 
аххосæй йæ ахуырæй куы фæкъуылымпы уа æмæ Асæгойæн кусæ- 
гæй куы баззайа, уымæй. Андрей Сергеевич уайтагъддæр бамбæр- 
ста Таймуразы зæрдæйы уаг æмæ йын дзырд радта, сæрмагондæй 
Азæмæтмæ йæ цæст кæй дардзæн, ууыл. 
Æппынфæстаг, Таймураз йæхи зæрдиагдæрæй цæттæ кæнын рай- 
дыдта аспирантурæмæ бацæуынмæ: æхсæвыгæтты касти, экзаментæ 
раттын æй цы предметтæй хъуыд, уыдоныл сæрмагонд литературæ. 
Цæмæндæр æм афтæ каст, цыма, аспирантурæмæ куы бахауа, уæд 
уый Заретæйæн дæр тынг æхсызгон уыдзæн... 
- Фынæй дæр мын куынæуал кæныс, фынæй, - сагьæсхуызæй 
йæ лæппуйæн дзырдта мад. 
- Ма тыхс, Бади, уымæн дæр мын рæстæг фæуыдзæн. 
- Кæд уыдзæн уый, кæд? Бон дæр æмæ æхсæв дæр дæ куыст 
куынæуал уадзыс, уæд? 
- Ницы мын уыдзæн, Бади. Экзаментæм бирæ куынæуал ис, - 
йæ мады сабыртæ кодта Таймураз... 
Иубон Таймуразмæ æнæнхъæлæджы фæдзырдтой Рухсады ми- 
нистрадмæ. «Цымæ сæ цæмæн бахъуыдтæн? — йæхинымæр хъуыды 
кодта лæппу, горæтмæ цæугæйæ. — Кæд та мыл Болат исты цъыф- 
калæн писмо ныффыста?» Куыддæр Таймураз министрады дуарыл 
бахызт, афтæ йæ размæ фæци министры хæдивæг æмæ бацин кодта. 
- Цы хорз у, афойнадыл кæй схæццæ дæ, уый! Министр дæм 
æнхъæлмæ кæсы. 
- Цæй, куыд цæуы дæ куыст? Ахæм хорз уроктæ ма дæттыс? - 
хъæлдзæгæй йæ афарста министр. 
Таймураз ын фырæфсæрмæй дзуапп раттынмæ нæ сарæхст. 
Æвæццæгæн, министр бамбæрста лæппуйы зæрдæйы уаг æмæ йын 
уайтагьд, цæмæн æм фæсидти, ууыл дзурын райдыдта. 
- Мах фæнды,- загьта уый,- цæмæй дæ уæ районы уырыссаг 
æвзаг æмæ литературæйæ инспекторæй сæвæрæм. Нырма æрыгон 
дæ, фæлæ нæ уырны, инспекторы хæстæ æххæст кæнын дæ бон кæй 
бауыдзæн. Дæ цахъхъæнæй æз мæхæдæг дæр иуцасдæр нæ районы 
инспекторæй акуыстон... 
Дарддæр министр дзырдта, кæм æмæ куыд куыста, ууыл. Тай- 
муразы фæндыд зæгъын, æз аспирантурæмæ цæуын, зæгъгæ, фæлæ 
йæм аив нæ каст хистæры йæ ныхасæй фæкъуылыпы кæнын. Уæдмæ 
министр дзырд фæци, æмæ, цыма фарста лыггонд æрцыд, уыйау 
ма йæ ныхасы кæрон загъта: 
- Нырма уал ахуыры аз фæуынмæ скъолайы кус, стæй дæ фыц- 
цæгæм сентябры районы ахуырады хайады инспекторы бынатмæ 
раивдзыстæм. 
Æвæццæгæн, министр æнхъæл уыд, Таймураз ын цингæнгæйæ 
йæ фæндоныл сразы уыдзæн, зæгъгæ, фæлæ йæм куы фæкомкоммæ, 
уæд æй æвиппайды дисгæнгæ афарста: 
- Цыма, цыдæр зæгъынмæ хъавыс? 
- Бузныг, фæлæ... фæлæ æз аспирантурæмæ цæуын... — къуызгæйæ 
дзуапп радта Таймураз - Мæ гæххæттытæ Мæскуымæ арвыстон... 
253 

- Аспирантурæмæ? - разыхуызæй йæ сæр батылдта министр. — 
Уый хорз у, тынг хорз, мах ахуыргæндтæ æхсызгонæй хъæуынц. 
Аспирантурæйы фæсаууонмæ ахуыргæнгæйæ, дæ бон инспекторæй 
кусын дæр уыдзæн... 
Уыцы рæстæг æвиппайды министры стъолыл ныззыланг кодта 
телефоны дзæнгæрæг. 
- Цæй, нæ ныхас фæци, - телефоны хæтæл исгæйæ, министр 
йæ къухæй Таймуразæн ацамыдта, ома ныр дæ бон ацæуын у, зæгьгæ. 
Лæппу зивæггæнæгау рахызти кабинетæй. Дуары раз Таймураз 
иуцасдæр алæууыд сагъæсгæнгæйæ. Министры ныхæстæм гæсгæ, 
хъуамæ уый аспирантурæйы ахуыр кодтаид фæсаууонмæ. Фæлæ 
Таймураз ууыл разы нæ уыд. Уый зыдта, инспекторæй кусгæйæ, 
диссертаци ныффыссын тынг зын кæй уыдзæн. Уымæ гæсгæ йæ- 
химæ мæсты кодта, министрæн фидарæй йæ фæндон кæй нæ загъ- 
та, уый тыххæй. 
— Дæ ног бынатимæ дын зæрдиаг арфæ кæнын, - æнæнхъæлæ- 
джы Таймуразы хъустыл фæстæрдыгæй ауад секретары мынæг хъæлæс. 
Лæппу йын йæ ныхас нæ бамбæрста æмæ йæм сонтæй фæзылди. 
- Цы? Цы загьтай? - афарста йæ уый. 
— Дæ ног бынаты тыххæй дын, зæгъын, зæрдиаг арфæ кæнын, 
— дзуапп ын радта чызг æмæ йæм фæлмæн бахудти. 
— А-а-а... Бузныг... — æнкъардæй сдзырдта Таймураз. 
Уынгмæ куы рахызт, уæд æм фыццаджыдæр фæзынд Мураты 
феныны зонд. «Кæд хохмæ наукон экспедицийы нæ ацыд, уæд æй 
хъуамæ институты библиотекæйы баййафон», - фæндагыл йæхи- 
нымæр дзырдта Таймураз. 
Мурат æцæгдæр уым разынди. 
— Кæцæй фæдæ? - цæмæй макæй бахъыгдара, уый тыххæй йе 
’рдхорды сусæг хъæлæсæй афарста уый. — Дæ куыстæй дæ куыд 
равдæлди? 
Лæппутæ рацыдысты къæлидормæ, æмæ Таймураз цыбырæй ра- 
дзырдта, рухсады министр æм йæхимæ кæй фæсидти æмæ йæ райо- 
ны ахуырады хайады инспектры бынаты æвæрынмæ кæй хъавы. 
— Æмæ уæд аспирантурæ та? - бадис кодта Мурат. 
- Уым та, дам, фæсаууонмæ ахуыр кæндзынæ. 
- Фæсаууонмæ?! Нæ, ууыл ма сразы у! 
- Æмæ ма мын уæдæ куыд гæнгæ у? 
— Ацу Мæскуымæ æмæ аспирантурæмæ экзаментæ ратт! Куы 
бахауай, уæд уырдыгæй сдзурдзысты министрмæ. 
* * * 
Райсомæй та уынгæй Косерханы цъæхснаг хъæлæс куы ’рбай- 
хъуыст, уæд Зæрæда Бадинæйы дисхуызæй афарста: 
- Уый чи у, чи? Радиойы куы амбылдта. 
- Уый нæ колхозы сæрдары бинойнаг Косерхан у. 
— Æмæ искæмæн къуырма æнхъæл у? 
— Йæ конд афтæ у. Сабырдæр дзурын нæ зоны, уæлдайдæр та йæ 
лæппуйы кой куы фæкæны, уæд. Ирыстоны йын никæй кæны аккаг. 
254 

- Уæдæ йын чызгагур Амырыкмæ фæцæудзæн? 
- Уым дæр ын, æвæццæгæн, чындзагæн чи бабæзза, ахæм нæ 
разындзæн. 
- Уæдæ йын уæд мæн ракурæд. Мæнæй рæсугьддæр æмæ сæ- 
рæндæр кæм ссардзæн? — худгæйæ загъта Зæрæда, æмæ Таймураз 
дæр йæ мидбылты бахудт. 
Зæрæда хъазаг у, адæймаджы æнкъард кæнын нæ уадзы. Тай- 
муразы уырны, Зæрæда Бадийы йæхимæ æрыхъусын кæй никуы 
бауадздзæн, уый... 
Таймураз кæд рудзынгæй уынгмæ нæ ракаст, уæддæр бамбæр- 
ста, Косерхан та сæ цурты, Болаты кой кæнгæйæ, дуканимæ кæй 
фæцæуы, уый. «Æвæццæгæн та ног товар æрластой, — йæхинымæр 
сдзырдта уый. - Хъуамæ дзы уымæй раздæр хъæуы цæрджытæй 
мачи балхæна». 
Косерхан кæд бынтон æрыгон нал у, уæддæр йæхимæ тынг зилы. 
Ус æдзухдæр архайы, цæмæй, цал азы йыл цæуы, уый мачи зона. 
Дары æрмæстдæр хуызджын уæлæдарæс æмæ бæрзондзæвæтджын 
туфлитæ. Йæ цæсгоммæ дæр пудрæйæ æмæ былтæахорæнæй иучы- 
сыл фæкæсы. Фæлæ йын уæддæр Мæхæмæт зæрондæй дæр ма 
æддæхъус у. 
Мæхæмæт æмæ Косерханæн Болат уыд сæ ныфс, сæ зæрдæлæу- 
уæн. Иудадзыг дæр æнхъæлмæ кастысты, Болатиччы сын райко- 
мæй обкоммæ кæд аивдзысты, уымæ. Косерханы фæндыд, цæмæй 
йын рагацау горæты квартирæ балхæдтаиккой, фæлæ Мæхæмæт йемæ 
нæ разы кодта. 
- Квартирæ ма йын цæмæн хъæуы æлхæнын, обком ын æй 
лæвар куы раттын кæндзæн, уæд? - дзырдта уый йæ усæн. 
Болатыл уæлдай æнувыддæр Косерхан уыд, нымадта йæ æппæ- 
тæй рæсугьддæр æмæ зондджындæр лæппуйыл. 
- Æхсæв мын, мæгуыр, æнафонтæм фæбады æмдзæвгæтæ фыс- 
гæйæ, — æппæлыди æдзух Косерхан Болатæй. — Райсомæй йын тынг 
куы балæгъстæ кæнын, уæд мын дзы иу бакæсы, æмæ уайтагьд мæ 
цæссыгтæ фемæхсынц. Кæцæй дæм, зæгъын, фæзынд ахæм курдиат, 
нæ мыггаджы дæу хуызæн зондджын лæг куы никуы уыдис, уæд... 
Иурайсом Таймураз Болаты баййæфта скъолайы кæрты хистæр 
кълæсты ахуырдзаутимæ ныхас кæнгæйæ. 
- Æз кæд ныртæккæ райкомы бæрнон бынаты кусын, уæддæр 
мæ поэзи рох нæу, - æппæлыд йæхицæй Болат скъоладзаутæн. - 
Чысылдæр мын рæстæг куы фæвæййы, уæд фæфыссын æмдзæв- 
гæтæ æмæ поэмæтæ. 
- Æмæ уал дзы уæд иу мыхуыры уæддæр куыд нæ рауадзыс? — 
нæуæндон хъæлæсæй йæ бафарста лæппутæй чидæр. 
- Æз кæйдæртау иугай уацмыстæ нæ мыхуыр кæнын, - йæ сæр 
батылдта Болат. - Хъуамæ ме сфæлдыстад хицæн чиныгæй рацæуа 
æмæ мын мæ кæсджыты зæрдæтæ барухс кæна. 
- Радзырдтæ дæр фыссыс? 
- Æз радзырдтыл мæ рæстæг нæ хардз кæнын, — дзуапп радта 
Болат. — Рифмæтæ кæм нæ уа, уый цæй уацмыс у?.. 
255 

Уыцы бон дæсæм къласы скъоладзаутæ фыстой сочинени, «Ца- 
вæр уыдзæн мæ фидæн?», зæгъгæ, ахæм темæйыл.Таймураз сын 
рагацау радзырдта, сочиненийы композицийæн куыд рацаразæн ис 
æмæ дзы цавæр аивадон фæрæзтæй спайда кæнæн ис, уый тыххæй. 
Таймураз æнхъæл нæ уыд, скъоладзаутæ афтæ хорз кæй сарæхс- 
дзысты сочиненийы темæ равдисынмæ. Чи дзы фидæны йæхи уыд- 
та дохтырæй, чи инженерæй, чи - офицерæй, чи та - ахуыргæнæ- 
гæй. Скъоладзауты куыстытæ Таймуразы зæрдæмæ фæцыдысты, 
фæлæ йæм се ’ппæтæй хуыздæр фæкаст Рахимæты куыст. Чызджы 
фæндыд фыссæг суæвын. Уый йæ чиныджы хъуамæ равдыстаид, 
йæ уарзон лæппумæ куыд смой кæндзæн, куыд схъомыл кæндзыс- 
ты сæ райгуырæн бæстæйы аккаг цот æмæ амондджынæй куыд цæр- 
дзысты. Таймураз Рахимæты сочиненийæ куы раппæлыди, уæд скъо- 
ладзаутæ иууылдæр сцымыдис сты æмæ йæм æмхуызонæй æрхаты- 
дысты, цæмæй сын æй бакæса. 
- Кæд Рахимæты фæнды, уæд уын æй йæхæдæг бакæсæд, - 
загьта Таймураз. 
- Бакæс-ма нын дæ сочинени, Рахимæт! - алырдыгæй схор- 
хор кодтой скъоладзаутæ. 
Чызг зивæггæнгæ сыстад йæ бынатæй æмæ æфсæрмхуызæй кæ- 
сын райдыдта йæ сочинени. Скъоладзаутæ йæм хъуыстой лæмбы- 
нæг, фæлæ Рахимæт йæ цоты кой куы скодта, уæд сыл уайтагъд 
худæг бахæцыд. Таймураз сæ ацархайдта басабыр кæныныл, фæлæ 
уыдон исдуг сæ худынæй нал æнцадысты. 
- Цал сывæллоны мад уыдзынæ, цал? 
- Æмæ дæ лæг та чи уыдзæн? — хъуысти алырдыгæй лæппуты 
хъæлæстæ. 
Рахимæт иуцасдæр æнæдзургæйæ лæууыд, стæй æвиппайды 
ныккуыдта æмæ йæ бынаты фæтъæпæн. 
- Цæуыл худут, цæуыл?! — лæппуты ’рдæм мæстыйæ фæзылди 
Рахимæты хæлар чызг Уарзетæ. - Йæ зæрды фидæны моймæ ацæ- 
уын кæй ис æмæ сывæллæтты мад суæвын, уым æвзæрæй цы ис? 
Уарзетæйы ныхæстæм лæппутæ æнæнхъæлæджы фæсабыр сты. 
- Мæнмæ гæсгæ, Рахимæт йæ хъуыдытæ æргомæй кæй ныф- 
фыста, уый æппæлинаг хъуыддаг у, - загъта Таймураз скъоладзау- 
тæн. - Бузныг, Рахимæт, æгайтма дæм дæ фидæн ахæм хорз хъуы- 
дытæ сæвзæрын кодта. 
Чызг хæрдмæ скаст ахуыргæнæгмæ, æмæ йæ цæссыгæйдзаг цæс- 
гом æвиппайды фæрухс и... 
Фæлæ та хабар чидæр сæмбæлын кодта Болатыл, æмæ та уый 
æнæнхъæлæджы скъолайы æрбалæууыд. 
- Куыд уынын, афтæмæй уæ иуæй-иутæ хъомыладон куыстмæ 
æмбæлгæ цæстæнгас нæ дарынц, — ахуыргæнджытæн уайтагъд уай- 
дзæфтæ кæныныл фæци Болат. - Скъоладзаутæн моралон кодекс 
нæ амонут. Фæскомцæдисоны кадджын ном чи хæссы, уыцы ирон 
чызг йæ сочиненийы фыссы, ныридæгæн йæ зæрды моймæ ацæуын 
кæй ис æмæ мад суæвын. Ахæм чызгæн хъуамæ фæскомцæдисы 
бынат ма уа... 
256 

- Чызг йæ фидæныл кæй хъуыды кæны, уый рæдыд хъуыдда- 
гыл нымайыс? - сабырæй бафарста директор. 
- Хъуыдытæ се ’ппæт хурмæ хæссын нæ хъæуы, - фидарæй 
алыг кодта Болат. 
- Фæлæуу-ма, фæлæуу, Болат! Ау, æмæ скъоладзауæн йæ фи- 
дæныл хъуыды кæныны бар нал ис? Уый тыххæй йæ фæскомцæди- 
сы рæнхъытæй æппарын хъæуы? 
-Æз... æз скъоладзауы уыйас зылын нæ кæнын... - æвиппайды 
фæкъæзæнæг и Болат. — Аххос тынгдæр йæ ахуыргæнæгмæ хауы. 
Уый хъомыладон куыст фаг нæ кæны... 
- Таймуразæй та зæгъыс? — бахудти Михаил Борисович. 
- Раст мæ бамбæрстай ... 
- Нæ зонын, уе ’хсæн ахæмæй цы рауад, уый, фæлæ йæм хорз 
зæрдæ кæй нæ дарыс, уый æппæтдæр зонынц. Ау, æмгæрттæ, æм- 
хъæуккæгтæ нæ, фæлæ ма сыхæгтæ дæр куы стут!.. 
Болат та ацы хатт дæр ныхкъуырд фæци. 
* * * 
Ахицæн дыккаг ахуыры аз дæр. Таймураз уыд разы, дæсæм къла- 
сæй иу дæр фæлварæнты уырыссаг æвзаг æмæ литературæйæ æвзæр 
бæрæггæнæн кæй нæ райста, уымæй. Скъола каст чи фæци, уыдо- 
нæй бирæтæ сæ гæххæттытæ балæвæрдтой педагогон институтмæ. 
Таймуразæн æхсызгон уыд, чидæртæ дзы литературон факультет 
кæй равзæрстой, уый. «Тагъд æз дæр уыдоны хуызæн фæлварæнтæ 
дæтдзынæн», - хъуыды кодта Таймураз, Дзæуджыхъæуы вагзалы 
поездмæ æнхъæлмæ кæсгæйæ. Алырдыгæй хъуысти адæмы уынæр. 
Иутæ дзы балцы цыдысты, иннæтæ та сæ фæндараст кодтой. Бади- 
нæйы дæр бæргæ фæндыд Таймуразимæ Дзæуджыхъæуы онг рацæ- 
уын, фæлæ йæ Мæхæмæт быдыры куыстæй не суæгьд кодта. Хорз 
уыд, æмæ ма райсомæй раджы йæ бон æртæ чъирийы скæнын æмæ 
скувын баци. Таймуразмæ афтæ каст, цыма Бадийæн кувгæ-кувын 
йæ хъæлæс рызти æмæ йæ скæуынмæ бирæ нал хъуыд. 
Чысыл фæстæдæр сæм уынгæй æрбайхъуыст Мæхæмæты тыз- 
мæг хъæлæс: 
- Цыма йæ фыд дæр академитæ фæци, уыйау мын æнæ Мæс- 
куыйæ нал лæууы. Газетмæ дæр ма мыл къляуызтæ ныффыста. 
Таймураз зыдта, Мæхæмæт æм тынг мæсты кæй уыд, æрæджы 
газеты цы уацхъуыд ныммыхуыр кодта, уый тыххæй. Йæ уацхъуы- 
ды Таймураз фыста, хæстæй чи нал раздæхт, уыдоны бинонтæн 
колхоз æххуыс кæй нæ кæны. 
- Иннæ колхозтæй раздæр æз паддзахады хæс уæлдайджынтæй 
кæй сæххæст кæнын, уый дзы рох цæмæн у? - фæсаууонмæ Тайму- 
размæ хæцыди Мæхæмæт, фæлæ йын комкоммæ зæгъын ницыуал 
уæндыд. Æвæццæгæн, тарсти, æргомæй йæ ныхмæ куы сдзура, æмæ 
та йыл ногæй газетмæ куы ныффысса, уымæй... 
Поездмæ æнхъæлмæ чи касти, уыдонæй Таймуразæн иу зонгæ 
дæр нæ уыдис, æмæ та йæ хъуыдыты уацары бахауд. Цымæ йæ хъуыд- 
дæгтæ куыд рауайдзысты? Аспирантурæмæ бахаудзæн æви нæ? Куыд 
17 Сл’бæтхъуаты Рама.кт 
257 

уыдзæн йæ фидæн? Йæ бон бауыдзæн ахуырады исты равдисын? 
Уыцы хъуыдытæ кæрæдзийы ивгæйæ зилдух кодтой йæ сæры. Фæ- 
стагмæ йæ йæ хъуыдытæ ахастой Заретæмæ. «Цымæ, æцæг сыздæх- 
дзæн Ирыстонмæ? Кæд ма фембæлдзысты иумæ? Цы зæгъдзысты 
сæ кæрæдзийæн?» 
Таймуразæн фæстæрдыгæй чидæр дыууæ къухæй йæ цæстытæ 
ахгæдта. 
— Мурат дæ, базыдтон дæ! — худгæйæ фæхъæр кодта Таймураз. 
— Æцæгæй дæ базыдта, - Таймуразы хъустыл ауадис Зауырбе- 
джы бæзджын хъæлæс. 
Адæм цымыдисæй кастысты, лæппутæ кæрæдзиуыл куыд зæр- 
диаг цинтæ кæнынц, уымæ. 
~ Мах сусæгæй дæ æрфæндыд Мæскуымæ ацæуын? — Таймура- 
зы æфхæрæгау афарста Зауырбег. 
— Æмæ сымахæй исты басусæг кæнæн ис? - бахудти Таймураз. 
- Цæмæй йæ базыдтат, абон Мæскуымæ цæуын, уый? 
~ Адæм хорз сты! 
Лæппутæ сæ хъазæн ныхæстæ конд нæма фесты, афтæ поезд 
тыхулæфт кæнгæйæ æрлæууыд сæ разы. 
— Мæн уырны, фæлварæнтæ тынг хорз бæрæггæнæнтимæ кæй 
ратдзынæ, уый,- тагъд-тагъд сдзырдта Мурат. 
— Уый гуырысхойаг нæу... — загъта Зауырбег дæр. 
Чысыл фæстæдæр поезд йæ бынатæй фенкъуысти. Таймураз 
вагоны рудзынгæй уыдта, Мурат æмæ йæм Зауырбег, иуцасдæр по- 
езды фарсмæ цæугæйæ, сæ къухтæ, «хæрзбон», зæгъгæ, куыд ти- 
лынц, уый. 
Поезд цыд тагъддæрæй-тагъддæр. Уалынмæ Таймуразмæ цæга- 
тырдыгæй разындысты, сæ хъæуы сæрмæ цы тулдзджын уæлвæзтæ 
ис, уыдон, æмæ æвиппайды йæ зæрдæйы гуыпп-гуыпп ссыд... 
* * * 
Таймураз Мæскуыйы фыццаг хатт уыд. Уымæ гæсгæ, поезд 
Курскы вагзалы куы ’рлæууыд, уæд уал æй бафæндыд Кремль фе- 
нын, фæлæ йæ зæрдыл æрбалæууыд, фæлварæнты рæстæг кæм цæр- 
дзæн, уый бæрæг кæй нæма у, æмæ уал институт бацагуырдта. Кæд 
ын горæт зонгæ нæма уыд, уæддæр адæмы руаджы уайтагъд ссард- 
та, кæдæм æй цæуын хъуыд, уый. Институтæй йæ арвыстой акаде- 
мийы æмдзæрæнмæ. Уым Таймураз баййæфта, аспирантурæмæ сæ 
гæххæттытæ чи балæвæрдта, ахæмтæй бирæты. Уыдис дзы Гуыр- 
дзыйæ, Азербайджанæй, Латвийæ, Таджикистанæй, Узбекистанæй, 
Уæрæсейы алы горæттæй. Таймуразмæ диссаг каст, сæ кæрæдзи- 
имæ уайтагъд кæй схæлар сты, уый, кæд сæ конкурсмæ гæсгæ иу 
бынæттыл тох кæнын хъуыд, уæддæр. «Болаты хуызæттæ дзы нæй», 
- йæхинымæр æхсызгонæй бафиппайдта лæппу. 
Аспирантурæмæ чи цыд, уыдонæй Таймураз фыццагдæр базонгæ 
таджикаг чызг Марæимæ. Уый цалдæр азы фæкуыста Сталинабады 
педагогон институты ассистентæй, æмæ ныр Таймуразы хуызæн йæ 
зæрды уыд Мæскуыйы йæ ахуыр дарддæр ахæццæ кæнын. 
258 

Куыддæр ын Таймураз йæхи бацамыдта, афтæ чызг цингæн- 
гæйæ сдзырдта: 
- Ирæттæ æмæ таджиктæ хæстæджытæ сты. Нæ дыууæтæн дæр 
не ’взæгтæ ирайнаг æвзæгты къордмæ хауынц. Æвæццæгæн нæм уæ 
республикæйæ дæр бирæ ирæттæ уымæн цæры... 
Таймураз уайтагьддæр раиртæста, Марæ зæрдæхæлар æмæ хъазаг 
чызг кæй у, уый, æмæ йын куыдфæстæмæ хойы хуызæн сси. Марæ- 
иу йæ райгуырæн горæтыл дзурын куы райдыдта, уæд-иу æм Тайму- 
раз хъусынæй нал æфсæст. Ахæм рæстæг-иу йæ зæрдыл æрбалæууыд 
Заретæ, фæлæ йын йæ кой скæнынмæ цæмæндæр йæ ныфс нæ хаста. 
Иубон Марæ сæхицæй райста писмо. Таймураз федта, чызг ыл 
куыд тынг бацин кодта, уый. Писмойы разынди къам дæр. 
- Хъуыды ма кæныс, бирæ ирæттæ нæм цæры, зæгьгæ, дын 
кæй дзырдтон, уый? - худгæйæ бафарста Марæ. - Мæнæ дын дзы 
иуы къам мæ хоимæ иумæ истæй. Уый дæр йемæ мединституты 
ахуыр кæны. 
Таймураз куыддæр къам ауыдта, афтæ æвиппайды йæ зæрдæ 
ныссæххæтт ласта - уырдыгæй йæм худгæйæ касти Заретæ... Лæппу 
фырдисæй, исдуг цы загьтаид, уый нал зыдта. Марæ йын фембæр- 
ста йæ уавæр æмæ йæ сонтæй афарста: 
- Зонгæ дын у, мыййаг? 
- О, зонын... зонын æй... Иу скъолайы ахуыр кодтам... - къуыз- 
гæйæ дзуапп радта Таймураз, æмæ йæ цæсгом æваст цæмæндæр 
ссыгьди... 
- Æмбисонды рæсугьд æмæ зæрдæхæлар чызг у, - загьта Марæ, 
лæппумæ иуварсырдæм хинхуызæй бакæсгæйæ: æвæццæгæн, бам- 
бæрста, хуымæтæджы кæй нæ фæуыргьуыйау, къам куы ауыдта, уæд. 
- Тынг аивта... - цыма йæхицæн дзырдта, уыйау сабыр хъæлæ- 
сæй бафиппайдта Таймураз æмæ арф ныуулæфыд. 
- Ома куыд? Рæсугьддæр фæци æви фыдынддæр? 
- Ноджы рæсугьддæр... - къаммæ кæсгæйæ дзуапп радта Тай- 
мураз. 
- Раст зæгъыс, - йемæ сразы и Марæ дæр. - Куы йæ базыдтон, 
уæдæй æцæгдæр бирæ фæрæсугьддæр. Æрæджы йæ мæ хоимæ уын- 
джы нæ киностудийы кусджытæ федтой æмæ, дам, æй иу ран нал 
уагътой, нæ ног кинонывы дæ сисæм, зæгъгæ, фæлæ сын уый не 
сразы. Тынг æфсæрмыгæнаг чызг у... 
Уыцы бонæй фæстæмæ Таймураз æдзухдæр æнхъæлмæ каст, 
Марæ та йын Заретæйы кой кæд ракæндзæн, уымæ... 
Фæлварæнты райдайæнмæ бирæ нал баззад, æмæ аспиранту- 
рæмæ цæуджытæ сæ рæстæг фылдæр æрвыстой кæсæндоны. Тайму- 
раз дæр райсомæй изæрмæ касти хъæугæ литературæ. 
Фыццаг фæлварæн æм уыд уырыссаг æвзагæй. Таймураз дзы 
райста тынг хорз бæрæггæнæн. Изæрæй йæм æмдзæрæнмæ æнæн- 
хъæлæджы фæзындысты мæскуыйаг ирæттæ цалдæрæй. Бирæты дзы 
Таймураз фыццаг хатт уыдта æмæ йæхинымæр дис кодта, кæцæй 
мын базыдтой ме ’рцыд, зæгъгæ. Уазджытæ тынг бацин кодтой, 
Таймураз уал йæ фыццаг фæлварæн æнтыстджынæй кæй радта, ууыл. 
259 

- Хъуамæ ирон лæппу йæ разæй макæй уадза, — дзырдтой уыдон, 
цæмæй Таймураз фæныфсджындæр уыдаид, уый тыххæй. 
Уыйфæстæ дæр æй мæскуыйаг ирæттæ радыгай бæрæг кодтой. 
Йæ дыккаг æмæ æртыккаг фæлварæнтæй дæр та Таймураз райста 
тынг хорз бæрæггæнæнтæ. Баззади ма йын æрмæстдæр немыцаг 
æвзаг. Уымæй иууылдæр тынг тарстысты. Грамматикæ зонынæй 
дарддæр ма цыбыр рæстæгмæ ратæлмац кæнын хъуыд сæрмагонд 
текст уырыссаг æвзагмæ. Таймураз райста хорз бæрæггæнæн. Ма- 
рæимæ сæ бæрæггæнæнтæ рауадысты иухуызон, фæлæ уæддæр нæма 
зыдтой, конкурсмæ гæсгæ аспирантурæмæ бахаудзысты æви нæ, æмæ 
’нхъæлмæ кастысты, академийы президиум фæстæдæр цавæр 
уынаффæ рахæсдзæн, уымæ. 
Фæлварæнтæ чи радта, уыдонæн загьтой, цæмæй уал сæхимæ 
ацæуой, цалынмæ президиумы аспирантурæйы фарста лыггонд не 
’рцæуа, уæдмæ. 
- Цы уынаффæ рахæссой, уый уын афойнадыл фехъусын кæн- 
дзыстæм, - зæрдæ сын бавæрдтой институты. 
- Мæнмæ афтæ кæсы, цыма нæ дыууæ дæр аспирантурæмæ 
бахаудзыстæм, - дзырдта Марæ Таймуразæн, лæппу сагъæссаг кæй 
фæци, уый æмбаргæйæ. 
Таймураз æцæгдæр тæрсын байдыдта, исчи та йын «хæрзгæ- 
нæг» куы фæуа æмæ йын йæ фæндаг аспирантурæмæ куы сæхгæна, 
уымæй. 
Марæ зыдта, Таймуразы дæр уыйау Мæскуы фенынмæ кæй нæ 
равдæлд, æмæ йын загьта: 
- Кæд дæ фæнды, уæд нæ ацæуыны размæ Кремлмæ Сырх 
фæзæй уæддæр бакæсæм, кæннод нæхимæ цы радзурдзыстæм?.. 
Таймураз уайтагьд йемæ сразы. Æмдзæрæны ма се ’мбæлттæ 
дæр иу цалдæрæй семæ цæуыныл фесты. 
Таймураз куыддæр Сырх фæзмæ бахызт, афтæ исдуг цæмæндæр 
йæ къах айсынмæ дæр нал арæхст. Дисы йæ ’фтыдтой Кремлы рæ- 
сугъд мæсгуытæ. Спасскы мæсыгыл цы сахат и, ^ый зæлланг куы 
айхъуыста, уæд æнæбары йæ бынаты фæлæууыд. Ие ’мбæлттæ дæр 
цымыдисæй кастысты хæрдмæ, мæсыджы сахатмæ, цыма йын ныл- 
лæууынæй тарстысты, уыйау. Мавзолейы раз адæм лæууыдысты 
æмбырдæй æмæ кастысты, кады хъалагъуртæ кæрæдзийы куыд 
ивынц, уымæ. Марæ цыдис Таймуразы фарсмæ æмæ уыдта, алцæ- 
уыл дæр куыд дис кæны, уый. Чызг йæхæдæг дæр йæ алывæрстæм 
касти цымыдисæй. Уыйфæстæ æрзылдысты Стыр театрыл, Мæс- 
куыйы Ломоносовы номыл паддзахадон университетыл æмæ æндæр 
зындгонд бынæттыл. 
- Мæскуы нæ Райгуырæн бæстæйы зæрдæ хуымæтæджы нæ 
хонынц, - дзырдта Марæ экскурсийы фæстæ сæрыстырæй. 
Дыккаг бон Марæ цыд Сталинабадмæ. Таймуразæн та йæ къу- 
хы поездмæ билет райсын бафтыд æрмæстдæр æртыккаг бонмæ, 
æмæ Марæйы ахæццæ кодта аэропортмæ... 
- Мæн уырны, нæ дыууæ дæр æнæмæнг аспирантурæмæ кæй 
бахаудзыстæм, уый, - ногæй та загьта Таймуразæн Марæ. 
260 

- Мæнмæ дæр афтæ бæргæ кæсы... — гуырысхогæнæгау сдзырдта 
Таймураз: йæ зæрдыл та æрбалæууыд, кæддæр йæ аспирантурæмæ 
цыд куыд фæсыкк ис, уый. 
Марæ адæмимæ, хæдтæхæг кæм лæууыд, уырдæм куы араст, уæд 
ма Таймураз йæ фæдыл æфсæрмхуызæй адзырдта: 
- Заретæйæн-иу мæнæй зæрдиаг салам ратт... 
Чызг йæ бынаты дзыхълæуд фæкодта, сабыргай разылди лæп- 
пуйы ’рдæм æмæ йын рæвдауæг хъæлæсы уагæй загъта: 
- Дæ салам ыл æнæмæнг сæмбæлдзæн, мæ ирон æфсымæр... 
* * * 
Таймураз Мæскуыйæ сæхимæ куы схæццæ, уæд æй адæм цымы- 
дисæй фарстой, дæ балц цæуыл ахицæн и, зæгъгæ. Уый сын цыбы- 
рæй дзырдта, аспирантурæмæ фæлварæнтæ кæй радта æмæ йæ ныр 
банхъæлмæ кæсын кæй хъæуы, йæ хъуыддаг цæуыл ахицæн уыдзæн, 
уымæ. Фæлæ йын иуæй-иутæ йæ ныхæстыл не ’ууæндысты. 
- Бадинæмæ йæ лæппу Мæскуыйæ йæ фæрвсугтимæ схæццæ, — 
худгæйæ сыхæгтæн дзырдта Косерхан. 
Таймуразæн Косерханы ныхæстæ куы рафæзмыдта Бадинæ, уæд 
æй уый дисгæнгæйæ афарста: 
- Фæрвсугтæ та йын цы амонынц? 
- Ома дæ хъуыддагæй ницы рауад, афтæмæй мæм фæстæмæ 
сыздæхтæ. 
- Æмæ нырма бæрæг куы нæма у, уæд та йæ Косерхан цæмæй 
базыдта, мæ хъуыддагæй ницы рауад, уый, æви мын къамæй ба- 
фарста?! - æвиппайды æрбамæсты ис Таймураз. 
- Йæ ныхæстæ йын мацæмæ дар, Таму, - сабыртæ йæ кодта 
Бадинæ. — Уый цы фæдзуры, ууыл йæхæдæг дæр никуы ахъуыды 
кæны. Хуымæтæджы нæ фæзæгъынц, Косерханæн йе ’фсæртæ куы 
феуæгьд уой, уæд сыл куыройы цалх дæр разилдзæн, зæгъгæ... 
Таймуразы фыдгой кæнгæйæ, йæ мадæй фæсте нæ зади Болат дæр. 
- Аспирантурæйæ йын ницы рауад æмæ уын ныр алы ’фсæнттæ 
кæны. Йæхи ма ахуыргæнæджы бынатæй дæр фæцух кодта, - дзырдта 
уый алыран цинхуызæй. 
Скъоламæ Таймуразы бæсты æцæгдæр æрæрвыстой ног ахуыр- 
гæнæджы, фæлæ уый кусын дæр нæма райдыдта, афтæмæй æнæн- 
хъæлæджы рынчындонмæ бахауд. Директор куы базыдта, Таймураз 
Мæскуыйæ ссыд, уый, уæд æм фæдзырдта. 
- Цалынмæ ам дæ, уæдмæ уал нæ ног ахуыргæнæджы куы баи- 
вис, уæд хорз уаид, — загъта уый лæппуйæн. — Дæхицæн фæндагмæ 
иучысыл æхца уæддæр бакусис. 
Таймураз æнæ уæлдай ныхасæй сразы директоры фæндоныл... 
Скъоладзаутæ сæ уарзон ахуыргæнæгыл сæмбæлдысты æхсыз- 
гонæй, æнхъæл уыдысты, æмæ уый ныр бынтондæр хъæуы баззай- 
дзæн. 
- Мæскуымæ нал ацæудзынæ? Фыццагау та нæхимæ кусдзынæ? 
- иудадзыг æй цымыдисхуызæй фарстой: бæрæг уыд, йæ ацыд сæ 
кæй нæ фæнды. 
261 

Таймураз сын куы бамбарын кодта, хъуыддаг цæй мидæг ис, 
уый, уæд исдуг æрсабыр сты. 
Лæппу райдыдта кусын. Фыццагау та йæхи цæттæ кодта урок- 
тæм. Фæлæ дзы иу минут дæр нæ рох кодта аспирантурæ. Мæскуы- 
йæ писмо куынæ иста, уæд тæрсын байдыдта, кæд мæ хъуыддагæй 
ницы рауад, зæгьгæ. Бадинæ æмæ Зæрæда зыдтой, Таймураз пис- 
момæ кæй æнхъæлмæ кæсы, уый, æмæ та-иу райсомæй дыууæйæ 
дæр постхæссæджы размæ рауадысты, фæлæ - дзæгъæлы: уый та 
сæм-иу дардæй йæ сæр, «нæ», зæгъгæ, батылдта. Афтæмæй рацыд 
æнæхъæн мæй. Таймуразы нал уырныдта, аспирантурæйæ ма йын 
исты рауайдзæн, уый, ноджы ма Болат йæ фыдгой ноджы зæрдиаг- 
дæрæй кæнын райдыдта, æмæ бынтондæр йæхимæ æрыхъуыста. 
«Министр дæр мын аспирантурæмæ бацæуыны æнхъæлæй, мæ бæ- 
сты инспекторы бынатмæ æндæр адæймаджы куы райста, уæд ма 
кæм кусдзынæн?» - йæхинымæр сагъæс кодта уый. 
Фыццагау Мæскуыйæ куы ницы хабар хъуыст, уæд Таймуразмæ 
фæзынд академийы институтмæ тилифонæй адзурыны хъуыды. 
~ Нырмæ дæр дæ афтæ бакæнын хъуыд, - загъта йын Мурат. 
Уыцы бон Дзæуджыхъæуы сæйраг постæй Таймураз тилифонæй 
адзырдта институтмæ. Уайтагьд æм райхъуыст кæйдæр уæздан хъæлæс: 
- Институты директоры хæдивæг профессор Советкин дæм 
хъусы... 
Таймураз куыддæр фæуыргьуыйау, æмæ йæ бон зæгьын ницы сси. 
- Хъусын дæм... - ногæй та райхъуыст телефонæй. 
~ Æз ... æз Уæздæнты Таймураз дæн æмæ... æмæ мæ базонын 
фæнды, аспирантурæмæ бахаудтæн æви нæ, уый... 
- Ау, æмæ уый ныры онг нæма зоныс, дыууæ писмойы дæм куы 
арвыстам, уæд? - бадис кодта профессор, стæй ма уæд тызмæгæй 
афтæ бакодта: - Тагьд Мæскуыйы куыд уай, афтæ. Аспирантурæйы 
ахуыры аз раджы куы райдыдта, уæд ма ды цæмæ ’нхъæлмæ кæсыс? 
Кæд уыцы ныхæстæ профессор тызмæгæй загъта, уæддæр Тай- 
муразы цинæн кæрон нал уыд. Фæлæ йæм диссаг фæкаст, ныры 
онг институтæй иунæг писмо дæр кæй нæ райста, уый. «Кæд та 
уым дæр Болат у аххосджын?» - йæхинымæр сдзырдта лæппу гуы- 
рысхогæнгæйæ... 
~ Хорз бакодтай, дæхæдæг Мæскуымæ кæй адзырдтай, уымæй, 
- загъта Мурат Таймуразæн, директоры хæдивæгимæ йæ ныхас 
цæуыл ахицæн, уый куы базыдта, уæд. - Кæннод æнхъæлмæ кæс- 
гæйæ баззадаис. 
Ахуыргæнджытæн тынгæхсызгон уыд, Таймураз аспирантурæмæ 
кæй бахаудта, уый. 
- Не зноны скъоладзаутæй уал дыууæйæ ахуыргæндтæ суыдзы- 
сты! — зæрдиагæй бацин кодта Мырзабег... 
Цин кодта Бадинæ дæр, кæд æй йæ лæппуйæ фæхицæн нæ фæн- 
дыд, уæддæр. Сусæгæй-иу йæ цæссыгтæ асæрфта. 
Мæнæ та ногæй Дзæуджыхъæуы вагзал... Поезды ацæуынмæ 
бирæ нал ис. Таймураз лæууы вагоны рудзынджы раз æмæ кæсы, 
йæ ахуырдзаутæ йæм перронæй сæ къухтæ куыд тилынц, уымæ. 
262 

Иуæй-иутæн дзы сæ рустыл зынынц цæссыджы фæдтæ. Таймура- 
зæн дæр йæ зæрдæ уынгæг кæны, йæ ахуырдзаутæй кæй хицæн кæны, 
уый тыххæй. Чысыл раздæр ын уыдон йæ купейы стъолыл сæвæрд- 
той, Беслæныхъæуы онг фистæгæй цæугæйæ, фæндагыл цы быди- 
раг дидинджытæ æртыдтой, уыдонæй стыргомау букет. 
Поезд йæ бынатæй куы фенкъуыст, уæд сывæллæттæ сæ къухтæ 
тынгдæр тилын райдыдтой æмæ йæм цыдæртæ хъæр кодтой, фæлæ 
сæ цæлхыты уынæрæй Таймураз нал равзæрста. Лæппу исдуг ру- 
дзынджы раз лæугæйæ баззад. Поезд цыди тагьддæрæй-тагъддæр. 
«Æвæццæгæн, Марæ дæр аспирантурæмæ бахауд, — æвиппайды 
йæхинымæр цингæнгæйæ ахъуыды кодта Таймураз. - Цымæ мын 
Заретæйæ цы хабар схаста?». 
Дардæй та йæм разындысты, сæ хъæуы алыварс цы рæсугъд 
рæгътæ ис, уыдон. Се ’ппæтæй бæрзонддæр у Дурджынбæрзонд. 
Адæм рагæй дæр дзурынц, кæддæр, дам, уыцы рагъыл Уастырджи 
цæхæртæкалгæ йæ урс бæхыл æрбадти, зæгъгæ, æмæ йæм уæдæй 
фæстæмæ кувынц. Бадинæ дæр абон, йе ’ртæ чъирийы кувгæйæ, 
Таймуразы бафæдзæхста Уастырджийыл, æрмæст æй, иннæ сыл- 
гоймæгтау, хуыдта Лæгтыдзуар... 
Ацы хатт Таймуразмæ Мæскуы фæкаст ноджы рæсугъддæр. 
Ноябры бæрæгбонмæ бирæ нал уыд, æмæ уынгтæм рагацау базыл- 
дысты. Хæдзæрттæ æрцыдысты ног ахуырст. Таймураз дардæй йæ 
институт нал базыдта, цалынмæ йæ цурмæ нæ бахæццæ, уæдмæ. 
Мидæмæ куы бахызт, уæд фыццагдæр бацагуырдта директоры хæ- 
дивæджы кабинет. Таймураз тарсти, профессор æй загъды бын куы 
фæкæна, кæй байрæджы кодта, уый тыххæй, æмæ нæуæндонхуы- 
зæй йæ цуры æрлæууыд. Фæлæ йын уый цинхуызæй загьта: 
- Хорз у, кæй æрхæццæ дæ, уый. Кæннод нæ зæрды уыд дæ 
бынатмæ, конкурсы аспирантурæмæ чи нæ бахауд, уыдонæй искæй 
райсын. 
Таймуразмæ профессор фæкаст хæларзæрдæ адæймаг. Фæлва- 
рæнты рæстæг дæр уый уæлдай тынгдæр йæ цæст дардта, æндæр 
рæттæй цы фæсивæд æрцыд, уыдонмæ, æмæ йын иудадзыг дæр уыд 
ныфсы хос. 
Уыцы бон Таймураз институтæй райста гæххæтт академийы 
æмдзæрæнмæ. Уым ын радтой бынат, цыппар адæймаджы кæм хъуа- 
мæ цардаиккой, ахæм агъуысты. Таймуразы æрцыдмæ дзы цардыс- 
ты æртæйæ. Иу дзы уыд Узбекистанæй, иннæ Литвайæ, æртыккаг — 
Челябинскæй. Хуыдтой сæ: Рашид, Дейвидас æмæ Андрей. 
— Нæ ирыстойнаг джигит дæр нæм фæзынд! - цингæнгæ фæхъæр 
кодта лæппутæй иу, Таймураз æд чумæдан агъуыстмæ куы бахызт, 
уæд. — Мах та дын æрцæуын æнхъæл дæр нал уыдыстæм... 
Лæппутæ ахуыр кæнын райдыдтой академийæн йæ иннæ ин- 
ституты аспирантурæйы. Уымæ гæсгæ дзы Таймураз никæйма зыд- 
та, фæлæ йыл æртæйæ дæр куыд бацин кодтой, уымæй бæрæг уыд, 
семæ йын иу агъуысты цæрын æнцон кæй уыдзæн, уый. 
263 

«Кæд Марæ дæр аспирантурæмæ бахауд æмæ ныртæккæ æмдзæ- 
рæны цæры?» - чысыл фæстæдæр ахъуыды кодта Таймураз æмæ 
лæппуты афарста: 
- Чызджытæ дæр ам цæрынц? 
- Нæ йæм кæсут, ныридæгæн чызджыты агуры! - æвиппайды 
ныххудти Андрей. - Ловелас ма уай, ловелас! 
- Уæд дын æмбал фæуаид, — загьта йын Дейвидас. - Уынджы 
рæсугъд чызг куы ауыныс, уæд дзы дæ цæстытæ куынæуал фæисыс. 
- Кæннод æй сымах Рашидимæ уæхи нæуынæг скæнут! — но- 
гæй та ныххудти Андрей. 
~ Мах дæр дæу фæфæзмæм, - бафиппайдта Рашид æцæгхуызæй. 
Таймуразæн йæ зæрдæмæ фæцыд, лæппутæ хъазаг кæй сты, уый. 
- Чызджытæй уæ хуымæтæджы нæ фæрсын, - худын куы фæ- 
сабыр, уæд сдзырдта Таймураз. - Базонын мæ фæнды, фæлварæнтæ 
кæимæ лæвæрдтон, уыдонæй мах институты аспирантурæмæ исчи 
бахауд æви нæ, уый. 
Андрей та хъавыд ныххудынмæ, фæлæ йæ Дейвидас фæурæдта. 
- Чызджытæ цæрынц нæ сæрмæ, æртыккаг уæладзыджы, - загь- 
та уый æнцадæй. - Абон сæ хъуамæ сæхимæ исчи уа. 
Таймураз уайтагьд фæраст и æртыккаг уæладзыгмæ. Куыддæр 
агьуысты дуар бахоста, афтæ йæм дзы ракасти... Марæ. 
- Таймураз?! - чызгæн æвиппайды йæ цæсгом фæрухс и, - 
Кæдæй-уæдæй ма! Нырмæ кæм уыдтæ, æрцæуын æнхъæл дын куы- 
нæуал уыдтæн, уæд? Мыййаг, рынчын фæдæ? 
Мидæмæ куы бацыдысты, уæд ын Таймураз цыбырæй радзырдта, 
цæй тыххæй бафæстиат, уый. Йæхинымæр та чызгæй куырдта, цæ- 
мæй йын уый Заретæйы кой тагьддæр ракæна. Æмæ йын цыма Марæ 
йæ хъуыды бамбæрста, уыйау загъта: 
- Заретæйыл дæр дын дæ салам сæмбæлын кодтон. Тынг æхсыз- 
гон ын уыд, аспирантурæмæ кæй бацыдтæ, уый. Мæнмæ гæсгæ дæм 
хорз зæрдæ дары... 
Таймуразы бæргæ фæндыд, «хорз зæрдæ дары»-йы бæсты йын 
Марæ куы загътаид, уарзы дæ, зæгьгæ, фæлæ уæддæр фырцинæй 
йæ улæфæнтæ ахгæдтой. 
Чызг бамбæрста лæппуйы зæрдæйы уаг æмæ йæ ныхасмæ бафтыдта: 
- Хуыздæр уаид, дæхæдæг Сталинабадмæ куы атæхис æмæ За- 
ретæйы куы фенис, уæд. Ноябры бæрæгбоны рæстæг дын уымæн 
амал фæуаид. 
Марæйы ныхæстæм Таймуразæн йæ зæрдæйы гуыпп-гуыпп ссыд. 
Исдуг цы загътаид, уый нал зыдта. Фæлæ йæм чызджы фæндон 
хорз фæкаст. Уайтагьд йæ цæстытыл ауад, Сталинабады æнæнхъæ- 
лæджы Заретæйы раз куыд февзæрид, уый. «Цымæ, йæ ныхас цæ- 
мæй райдаид? Цæмæн æрцыд, уый йын куыд бамбарын кæнид? 
Æмæ йын уæд Заретæ та цы дзуапп раттид?» Хъуыдытæ зилдух кæ- 
нын байдыдтой Таймуразы сæры. Марæ нæ зыдта, Таймураз æнæ- 
дзургæйæ цæмæн лæууы, уый, æмæ афтæ бакодта: 
— Кæд дæм билетæн æхца нæй, уæд уал дын æз ратдзынæн. 
Æфсæрмы ма кæн. 
264 

- Бузныг! - зæрдæбынæй сдзырдта лæппу. - Ныртæккæ æхца- 
хъуаг нæ дæн. 
- Уæдæ уæд дæхæдæг ахъуыды кæн, куыд хуыздæр уыдзæн, 
ууыл... 
Таймуразæй цалдæр боны дæргъы нæ рох кодтой Марæйы ны- 
хæстæ. Бæргæ йæ фæндыд æвæстиатæй Таджикистанмæ атæхын, 
фæлæ нæ зыдта, Заретæ йæм цавæр цæстæй ракæсдзæн, уый. Мæнæ 
та ныр дæр бады Ленины номыл библиотекæйы æмæ чиныджы кæ- 
сыны бæсты иудадзыг хъуыды кæны Заретæйыл. Рудзынгæй йæм 
зыны Кремль, йæ мæсгуыты сæрмæ цæхæртæ калынц сырх стъа- 
лытæ, фæлæ Таймураз ныртæккæ уыдоныл нæу. Уый иу минут дæр 
цух нæ уадзы Заретæйы рæсугьд сурæт. Æмдзæрæны ма суанг йæ 
ног хæлæрттæ дæр бафиппайдтой, æдзухдæр сагъæсхуыз кæй вæййы, 
уый, фæлæ сын лæппу зæгъын ницы уæнды, куынæ йæ бамбарой 
æмæ йыл куы фæхудой, уымæй тæрсгæйæ. 
Марæ йын Таджикистанмæ атæхыны тыххæй ницыуал дзуры. 
Æвæццæгæн, æнхъæлмæ кæсы, Таймураз цы сфæнд кæндзæн, уымæ. 
Афтæмæй бæрæгбонмæ бирæ нал уыд... 
«Марæ раст у, Заретæмæ хъуамæ мæхæдæг атæхон æмæ базо- 
нон, цы зæрдæ мæм дары, уый, кæннод кæдмæ удхар кæндзынæн», 
- æппынфæстаг лæппумæ фæзынд ахæм хъуыды æмæ йæхи цæттæ 
кæнын райдыдта фæндагмæ. 
Уыцы рæстæг институты бæлвырд кæнын райдыдтой аспирант- 
тæн сæ диссертациты темæтæ. Таймураз дæр йæ наукон разамонæ- 
гимæ равзæрста диссертацийы темæ, æмæ йын æй ахуырадон совет 
сфидар кодта. Æрмæстдæр уыйфæстæ райста лæппу билет Стали- 
набадмæ... 
- Горæт дын зонгæ кæй нæу, уый тыххæй дыл нæ бинонтæй 
исчи сæмбæлдзæн, — дзырдта йын Марæ йæ ацæуыны размæ. 
Таймураз разы уыд, цæмæй аэропорты йæ размæ исчи рацæуа, 
ууыл, фæлæ йæ нæ фаендыд, Таджикистанмæ кæй тæхы, уый Заретæ 
рагацау базона, уый. Тарсти, чызджы йе ’рцыд куынæ бафæнда, уымæй. 
- Цалынмæ уæ кæрæдзиуыл нæ сæмбæлат, уæдмæ Заретæ кæй 
ницы зондзæн, ууыл дын æз дзырд дæттын, - фидарæй йын зæрдæ 
бавæрдта Марæ... 
Йæ цæуыны размæ Таймураз йе ’мбæлттæн фехъусын кодта, 
бæрæгбоны рæстæджы Мæскуыйы кæй нæ уыдзæн, уый. 
- Ахсджиаг хъуыддаджы тыххæй мæ цыбыр рæстæгмæ иу ранмæ 
ацæуын хъæуы, - загьта сын Таймураз. 
- Кæд дæ зæрды ус курын ис? - сонтæй йæ афарста лæппуты 
хъазагдæр Андрей. - Куы ’рцыдтæ, уæд дæр нæ чызджытæй хуы- 
мæтæджы нæ фарстай. 
- Цымæ, æгæр цымыдис нæ дæ? - Андреймæ æфхæрæгау бакаст 
Рашид. ~ Цыма ус ракурынæй ахсджиагдæр хъуыддаг ницы ис! 
- Æцæг зæгъыс, Рашид, æцæг, — худгæйæ бафиппайдта Дейви- 
дас. — Андрей алкæй дæр йæхи хуызæн хоны: ус ракурын уый ныр- 
тæккæ диссертаци ныффыссынæй ахсджиагдæр хъуыддагыл нымайы. 
Æвæццæгæн æй Мæскуыйы баззайын фæнды. 
265 

- Цы?! Æмæ мæскуыйаг чызгæй уæлдай ракурæн никæмæнуал 
ис?! — йæхи сæм барæй фæтар кодта Андрей, стæй уæд хъæрæй 
ныххудти... 
Бæрæгбоны размæ Мæскуыйы æнæнхъæлæджы диссаджы мит 
æруарыд. Таймураз, аэропортмæ цæугæйæ, автобусы рудзынгæй ка- 
сти, машинæтæ уынгтæ куыд сыгъдæг кæнынц, уымæ. Хæдзæрттыл 
ауыгъд уыди сырх тырысатæ. 
Йе мбæлтты тынг фæндыд, Таймураз семæ Сырх фæзы æфсады 
парад куы федтаид, уый, фæлæ уымæн нырæй хуыздæр амал нæ 
уыд Сталинабадмæ атæхынæн. Æрмæст йæхинымæр сагъæс кодта, 
Заретæ мын цы дзуапп ратдзæн, зæгьгæ. Хæдтæхæджы дæр йæ хъуы- 
дытæ иудадзыг баст уыдысты уыцы фарстаимæ. Марæ тилифонæй 
йæ кæстæр хо Зухрайæн фехъусын кодта, Таймураз сæм цыбыр 
рæстæгмæ уазæгуаты кæй цæуы, уый, æмæ дзы куырдта, цæмæй 
йыл аэропорты сæмбæла, æрмæст Заретæйæн куыд ницыма зæгъа, 
афтæ. «Кæд æм раздæр мæхи писмо ныффыссын хъуыд?» - ногæй 
та ахъуыды кодта лæппу æмæ адæргæй иллюминаторæй æддæмæ 
кæсыныл фæци. Иузаман æрыгон таджикаг стюардессæ цæмæндæр 
Таймуразы сагъæсхуызæй афарста, дæхи куыд æнкъарыс, зæгъгæ. 
«Æвæццæгæн, хæдтæхæджы фыццаг хатт кæй тæхын, уый мыл бæ- 
рæг у», - йæхинымæр сдзырдта уый æмæ йæхи газет кæсæг акодта. 
Цæмæй зыдта стюардессæ, уыцы минут лæппу йæ уарзон чызгыл 
кæй хъуыды кодта, уый? 
Хæдтæхæг Сталинабады куы ’рбадт, уæд Таймураз фырдисæй 
хæлиудзыхæй аззад: Мæскуыйы мит уарыд, ам та нырма бæлæстæн 
сæ сыфтæр нæма фæбур. Аэропорты алыварс æрттывтой алыхуы- 
зон дидинджытæ. 
Адæмы ’хсæн Таймураз уайтагъддæр базыдта Зухрайы, хуызæй 
бынтондæр Марæйы ’нгæс кæй уыд, уымæ гæсгæ. Уый дæр æй ба- 
зыдта æмæ, йемæ цы асгомау лæг уыд, уымæн бамбарын кодта: 
- Папæ, ацы лæппу, Мариам нæм кæй тыххæй дзырдта, уый у. 
Йæ ном хуыйны Таймураз. 
- Мæ ном та у Фæйдзулло. Салам-алейкум! - хъæлдзæгæй 
сдзырдта лæг æмæ Таймуразæн хионау ахъæбыс кодта. 
Горæтмæ цæугæйæ, фæндагыл Таймураз Фæйдзуллойæн бам- 
барын кодта, уазæгдзæрæны йæ æрлæууын кæй фæнды, фæлæ уый 
йемæ не сразы. 
- Мах дæр ирæтты хуызæн уазæгуарзаг стæм, уымæ гæсгæ хъуа- 
мæ мæ хæдзары æрбынат кæнай, кæннод нæм Мариам фæхæрам 
уыдзæн, - загьта уый фидарæй. 
Таймуразы нæ фæндыд æнæзонгæ бинонты стыхсын кæнын, 
фæлæ йæ Фæйдзулло сдзырд дæр нал бауагьта. 
Адæм нырма фылдæр цыдысты сæ сæрдыгон дарæсы. Нæлгой- 
мæгтыл уыдис цыбырдыс хæдæттæ, сылгоймæгтыл та — уæрæхго- 
мау дæргъытæ æрттиваг къабатæ. Ам дæр, Мæскуыйы хуызæн, хæ- 
дзæрттыл тыр-тыр кодтой лозунгтæ æмæ сырх тырысатæ. Бæрæг 
уыд, горæт бæрæгбонмæ йæхи хорз кæй бацæттæ кодта, уый. 
266 

Фæйдзуллойы стыр кæрт Таймуразмæ диссаджы рæсугъд фæ- 
каст. Дыууæ рæнхъæй дзы сагьд уыдысты, хорз зылд кæмæ цыд, 
ахæм дыргъ бæлæстæ. Сæ къалиутæ дæлæмæ æртасыдысты алыхуы- 
зон дыргьты уæзæй. Иуæй-иутæн дзы сæ нæмттæ Таймураз зонгæ 
дæр нæ кодта. Бæлæсты ’хсæнты нарæг къанауыл сырсыргæнгæ калди 
дон. Рудзгуыты бынмæ адаргъ сты розæты къудзитæ. Таймураз йæ 
алывæрстæм дисхуызæй кæсы, уый Зухра куы бафиппайдта, уæд 
сæрыстырæй загъта: 
- Уыдон нæм иууылдæр папæйы руаджы сты. Мæн дæр раздæр 
уыйау хъæууонхæдзарадон институтмæ бацæуын фæндыд, фæлæ 
фæстагмæ мединститут равзæрстон. Уæддæр мæ, зæгьын, папæйы 
хуызæн дæсны дыргъдоныкуыстгæнæг нæ рауайдзæн. Кæд хорз дох- 
тыр суæвын мæ къухы бафтид æмæ дыргъбæлæстæм зилыны бæсты 
рынчынты дзæбæх кæнин. 
Чызджы ныхæстæм Фæйдзуллойы хурсыгъд цæсгомыл ахъазыд 
æхсызгон мидбылхудт. Фыд сусæг хъæлæсæй таджикагау тагьд-тагъд 
цыдæр загьта Зухрайæн, æмæ уымæн æвиппайды йæ цæсгом фæ- 
рухс и. Чысыл фæстæдæр чызг цыдæр æфсонæй дуары æдде фæци. 
Таймураз ныхæстæ нæ бамбæрста, фæлæ йæм афтæ фæкаст, цыма 
йæ хъустыл Заретæйы ном ауад. «Æвæццæгæн ыл иудадзыг кæй хъуы- 
ды кæнын, уый тыххæй мæм фехъуыстаид йæ ном», — йæхинымæр 
алыг кодта Таймураз. 
Агъуысты Фæйдзулло Таймуразы фæрсынтæ райдыдта Мариа- 
мæй (афтæ уыд йе ’цæг ном Марæйæн). Таймураз ын дзырдта, Марæ 
чызджытимæ иу уаты кæй цæры, йæ ахуыр хорз кæй цæуы æмæ 
йын йе ’мбæлттæ стыр аргъ кæй кæнынц. Марæйы мад уырыссаг 
æвзаг хорз нæ зыдта, уымæ гæсгæ-иу рæстæгæй-рæстæгмæ Фæй- 
дзулло Таймуразы ныхæстæ ратæлмац кодта таджикаг æвзагмæ, æмæ- 
иу уæд усæн уайтагъд йæ цины цæссыгтæ йе ’нцъылдтæ рустыл 
æруадысты. Фæйдзулло дæр йæ цин æмбæхсын нæ фæрæзта, кæд- 
иу йæ бинойнагæн уайдзæфтæ кæныныл фæци, уæддæр. Уалынмæ 
тыргъæй æрбайхъуыст Зухрайы зæлланггæнаг хъæлæс, æмæ агъуыс- 
ты ныхас фескъуыди. Таймураз зыдта: ныртæккæ дуар æрбайгом 
уыдзæн æмæ агъуыстмæ æрбахиздзæн чызг йæхæдæг, фæлæ йын йæ 
фæстæ Заретæйы куы ауыдта, уæд æвиппайды йæ бынатæй фæгæпп 
ласта. Заретæ дæр фырдисæй йæ къухтæ йæ риуыл авæрдта æмæ 
йæхи дуары тарвазы ’нцой бауагьта. 
- Таймураз?! Кæцæй?..- æрæджиау сирвæзти чызгæй. 
- Бахатыр нын кæн, Заретæ, Мариамы фæндонмæ гæсгæ дын 
Таймуразы æрцыд барæй не схъæр кодтам, кæд дын йæ фенд афтæ- 
мæй уæлдай æхсызгондæр фæуаид, зæгъгæ, — фæлмæн хъæлæсы 
уагæй йын загъта Фæйдзулло. 
Заретæ хуыздзыдæй фыццагау лæууыд тарвазы ’нцой, стæй чы- 
сыл йе ’муд æрцыд æмæ æфсæрмхуызæй Таймуразы къух райста. 
- Арфæ дын кæнын, аспирантурæмæ кæй бацыдтæ, уый тых- 
хæй, — загъта йын сабыр хъæлæсы уагæй. 
- Бузныг... - Таймуразæн йæ бон сдзурын баци æрмæстдæр 
уыцы иунæг дзырд. 
267 

Фæйдзулло, æвæццæгæн, бамбæрста чызг æмæ лæппуйы уавæр 
æмæ, цæмæй ныхас дарддæр цæуа, уый тыххæй Таймуразæн рап- 
пæлди: 
- Зухра æмæ Заретæ, сымахмæ куыд вæййы, афтæ кæнгæ хотæ 
сты, уымæ гæсгæ йæ æз дæр ме ’ртыккаг чызгыл нымайын. 
- Мæнæн дæр мæ чызг у, — цъæррæмыхстытæгæнгæ уырысса- 
гау загъта йæ бинойнаг дæр æмæ йæ дæрзæг къухæй Заретæйы рус 
рæвдаугæ æрсæрфта. Зухра та йын йæ хойы хуызæн хъæбыстæ кæ- 
нынмæ фæци... 
Таймуразы дыккаг бон хъуыди фæстæмæ Мæскуымæ тæхын. 
Уымæ гæсгæ йæ фæндыд Заретæимæ хибарæй аныхас кæнын. Зухра 
уайтагъддæр бамбæрста лæппуйы хъуыды æмæ фæсхæрд загъта: 
- Заретæимæ Таймуразæн нæ парк куы фенын кæниккам, уæд 
хорз уаид. 
- Æмæ уый цы кæны? Кæд нæ уазæг фæллад нæу, уæд уадз æмæ 
иучысыл атезгьо кæна, - йæ чызджы фæндоныл сразы Фæйдзулло... 
Бæрæгбоны размæ парк адæмæй уыд йæ тæккæ дзаг. Зухрайæн 
дзы уыди бирæ зонгæтæ æмæ-иу барæй фæсте искæимæ ныхасгæн- 
гæйæ аззад, цæмæй Заретæ æмæ Таймуразы ма хъыгдарадтаид, уый 
тыххæй. Таймураз исдуг, дзурын куыд райдыдтаид, уый нæ зыдта 
æмæ йæхимæ мæсты кодта. 
- Ирыстонæй писмотæ фæисыс? - æрæджиау æй нæуæндон 
хъæлæсы уагæй бафарста Таймураз. 
- Фæисын, - бахудæгау кодта Заретæ, - кæд мæ се ’ппæт нæ 
фæхъæуынц, уæддæр... 
- Уый та куыд? Райгуырæн бæстæйæ писмо райсынæй хуыз- 
дæр ма цы уыдзæн? 
- Уый, чи дæм фысса, уымæй аразгæ у, - куыдфæндыхуызæй 
йын дзуапп радта Заретæ. 
- Кæд дæм Болатæй дæр вæййы писмотæ? - æнæбары сирвæз- 
ти Таймуразæй æмæ йæм уайтагьд фæсмон æрцыд. 
Чызгæн æваст йæ цæсгом куыд фæтар, уымæй бæрæг уыд, Бо- 
латæн ын йæ кой дæр хъыг кæй у, уый. Хуымæтæджы нæ алæууыд 
иуцасдæр хъусæй. 
- Нæ зонын, мæ адрис мын кæцæй базыдта, уый... - æрæджиау 
зивæггæнæгау сдзырдта Заретæ. - Æрмæст дзы фыццаг хатт писмо 
куы райстон, уæд мæ дисæн кæрон дæр нал уыд, куыд ма мæм 
бауæндыд ныффыссын, зæгъгæ. Иæ писмойы мæ хатыртæ куырдта, 
кæй фæрæдыд, уый тыххæй. Цы ’рцыди, уымæй аххосджын кодта 
æрмæстдæр йæ мады... Æз æнхъæл уыдтæн, йæ писмойæн дзуапп 
куынæ райса, уæд мæм никуыуал ныффысдзæн. Фæлæ мæм уæдæй 
фæстæмæ писмо писмойы фæдыл æрвиты. Æз ын сæ æдзухдæр æнæ- 
бакæсгæйæ аскъуынын... Уыцы минут мæхиуыл дис дæр ма фæкæ- 
нын, кæддæр уый хуызæн рæузонд адæймаджы æдылы ныхæстæм 
куыд хъуыстон, зæгъгæ... 
Заретæ дзырд нæма фæци, афтæ сæ цуры февзæрди Зухра дæр. 
Фæлæ, æвæццæгæн, чызг фембæрста, кæй сæ бахъыгдардта, уый, 
æмæ уайтагьд цыдæр æфсонæй йæхи цæуæг акодта. 
268 

«Ныртæккæ... Ныртæккæ йын хъуамæ зæгъон, Таджикистанмæ 
цæй тыххæй æртахтæн, уый», — йæхинымæр хъуыды кодта Тайму- 
раз, фæлæ хъæрæй сдзурынмæ исдуг йæ ныфс нæ хаста... Ноджы ма 
иуцасдæр рæстæг йæ зæрдæйы гуыпп-гуыпп дæр нал æнцад. Заретæ 
дæр бынтондæр ныхъхъус и. Лæппу тарсти, чызг ын куы зæгъа, æз 
дæ мæхицæн хæстæгыл куы нымайын, уæд мын ды та уарзондзина- 
ды кой куыд кæныс, зæгьгæ. 
- Заретæ, æвæццæгæн... Æвæццæгæн, ды ныры онг нæма зо- 
ныс, цы зæрдæ дæм дарын, уый ... - æппынфæстаг къуызгæ сдзырдта 
Таймураз, фæлæ йын цыма уыцы минут уæлдæф нал фаг кодта, 
уыйау æваст йæ ныхас æрдæгыл фескъуыди... 
- Зонын, Таймураз, зонын... - æнæнхъæлæджы йын рæвдауæг 
хъæлæсы уагæй загъта Заретæ æмæ йæм æфсæрмхуызæй бахудти. - 
Чызг хатгай лæппуйы зæрдæйы ахаст уайтагьддæр базоны. Æз ра- 
джы бамбæрстон, æдзух мæ цуры цæмæндæр кæй ныфсæрмы вæй- 
йыс, уый, комкоммæ æрбакæсын мæм кæй нæ фæуæндыс, мемæ дзур- 
гæйæ дæ хъæлæсы цыдæр æнахуыр зæлтæ кæй фæзыны. Мæнæн ныр 
дæр ма мæ зæрдыл арæх æрбалæууы, кæддæр хъæуæй горæтмæ фис- 
тæгæй куы цыдыстæм, уæд дæм не ’мбæлттæ иууылдæр куыд æрха- 
тыдысты, азар-ма нын, зæгьгæ, уый. Ды сын нæ разы кодтай. Фæлæ 
иузаман мæнырдæм æрбакастæ æмæ æнæнхъæлæджы зæрдæбынæй 
ныззарыдтæ. Уыцы минут мæнмæ цæмæндæр афтæ касти, цыма 
æрмæстдæр мæнæн зарыс, æмæ дæм хъусынæй нал æфсæстæн. Фæс- 
тæдæр горæтæй нæхимæ куы ’рыздæхтæн, уæд мæ мад Дзыгыйæн дæ 
кой ракодтон, æмæ мæ уый цымыдисæй афарста: 
- Æмæ, цымæ, зарынмæ афтæ дæсны чи у, уый кæй лæппу у? 
- Æнхъæлдæн ын йæ мады Бадинæ хонынц... - загътон ын æз. 
- А-а-а! - æвиппайды ныццин кодта Дзыгы. — Уый нæ хæс- 
тæджыты лæппу куы у, нæ хæстæджыты! Æз Бадинæйы тынг бирæ 
уарзын! 
Уæдæй фæстæмæ дæм æз дæр хæстæджы цæстæй кæсын рай- 
дыдтон, æрмæст фыццагау не ’мбæрстон, алыхатт мæ цуры нæуæн- 
дон цæмæн свæййыс, уый. 
- Ныр та, Заретæ? Ныр дæр ма мæм хæстæджы цæстæй кæсыс? 
~ Нæ, Таймураз... Мах хуызæн дард хæстæджытæ ныртæккæ 
æцæг хæстæджытыл нымад не сты... 
- Æмæ мын уæд цы зæгьдзынæ? Ды дæр... Ды дæр мæ уарзыс? 
- Хъыг дын ма уæд, Таймураз, мæ ныхас, фæлæ уыцы дзырд 
бирæтæ æдзух æнæхъуаджы кæй дзурынц, уый тыххæй йæ цыма 
адæм бынтондæр баихсийын кодтой. Фæлæ дын комкоммæ зæгъ- 
дзынæн: ныртæккæ мын дунейы лæппутæй дæуæй зынаргъдæр нæй. 
Æз уый бамбæрстон, фарон Таджикистанæй мæ мады фенынмæ 
куы ссыдтæн æмæ æнæнхъæлæджы не скъолайы раз куы баиу стæм, 
уæд. Исдуг нæ дыууæ дæр æвиппайды куы фæуыргъуыйау стæм æмæ 
нæ къухтæ кæрæдзиуыл дæр куынæуал æмбæлдысты, уыцы минут 
æз æппынфæстаг бамбæрстон, мæ моймæ ацыдæй цы стыр рæдыд 
æруагътон, уый... 
269 

Заретæйæн æвиппайды йæ зæрдæ ’рбауынгæг æмæ фæхъус. 
Фæлæ иуцасдæры фæстæ йæхиуыл фæхæцыд æмæ, зæхмæ кæсгæйæ, 
æнцадæй загъта: 
— Ныр мын базыдтай мæ зæрдæйы уаг... Æрмæст дæ курын: 
мæн уадз... æмæ... æмæ дæхи аккаг чызг бацагур, кæннод койаг 
фæуыдзынæ, моймæдзыд сылгоймаджы равзæрста къайæн, зæгъгæ... 
Нæ мæ фæнды, ды дæр мæнау фенамонд уай, уый... 
— Уый цытæ дзурыс, Заретæ?! - тарстхуызæй фæхъæр кодта 
Таймураз. - Мæн дæу йеддæмæ ничи хъæуы! Æрмæстдæр дæуимæ 
уыдзынæн амондджын... 
Уыцы ныхæстæ куы айхъуыста Заретæ, уæд йæ цæсгом æвип- 
пайды фæрухс и. 
Дарддæр лæппу æмæ чызг дзырдтой, сæ дыууæ дæр ахуыр куы 
фæуой, уæд Ирыстонмæ куыд сыздæхдзысты æмæ уым сæ цард куыд 
баиу кæндзысты, ууыл. Зухра сæ æрбаййæфта цинхуызæй æмæ уай- 
тагьд бамбæрста, се ’хсæн ахсджиаг ныхас кæй рауад, уый. 
Сæхимæ хъæлдзæгæй куы баздæхтысты, уæд Фæйдзуллойæн дæр 
зын базонæн нæ уыд, Таймуразæн йе ’рцыд кæй фæрæстмæ, æмæ 
йын загъта: 
— Заретæимæ дæ зæрдæ ма дзурæд. Мах æй иунæгæй нæ ныу- 
уадздзыстæм. Нæхимæ уал æй æрбакæндзыстæм, æмæ Зухраимæ ар- 
дыгæй иумæ институтмæ цæудзысты. 
Йæ фыды ныхæстæ фехъусгæйæ, Зухра фырцинæй Заретæйыл 
атыхсти... 
Дыккаг бон Таймураз райсомæй раджы Заретæ, Фæйдзулло æмæ 
Зухраимæ рацыд аэропортмæ. Лæппу йæхи нымадта дунейы æппæ- 
тæй амондджындæрыл, æппынфæстаг Заретæимæ кæрæдзийы кæй 
бамбæрстой, уый тыххæй, æмæ уыд хъæлдзæг. Чызг та, цæмæндæр, 
уыд æнкъардгомау: чи зоны йæ нæ фæндыд, Таймуразæй фæхицæн 
уа, уый. 
~ Арæх дæм фысдзынæн писмотæ, æрмæст мын сæ-иу æнæба- 
кæсгæйæ ма аскъуын, - цæмæй чысыл фæхъæлдзæгдæр уа, уый 
тыххæй йын хъазгæйæ загъта Таймураз. 
Заретæ йæм йæ мидбылты фæлмæн бахудти, фæлæ дзургæ ницы 
скодта. 
Хæдтæхæг зæххæй куы фæхицæн, уæд ма Таймураз фæстаг хатт 
иллюминаторæй ауыдта Заретæйы, Зухра æмæ Фæйдзуллойы ’хсæн 
лæугæйæ, æмæ йæм йæхинымæр рæвдаугæйæ адзырдта: «Хæрзбон 
уал рау, мæ царды цин!». 
Хæдтæхæг тахти бæрзондæй-бæрзонддæр. Куыддæр мигъты ’хсæн 
фæныгъуылд, афтæ салоны чысыл фæталынг и, æмæ, Таймуразы 
фарсмæ цы зæронд ус бадти, уый тарстхуызæй фæхъæр кодта. Фæлæ 
хæдтæхæг мигъты уæле куы фæци æмæ райсомы хуры тынтæ ру- 
дзынгæй мидæмæ куы ’рбакалдысты, уæд усæн йе ’нцъылдтæ цæс- 
гомыл ахъазыд æхсызгон мидбылхудт. Бахудти Таймураз дæр. Уыцы 
минут лæппуйы фæндыд, хæдтæхæджы чи бадтис, уыдон иууылдæр 
куы базыдтаиккой, Таймураз йæхи æппæтæй амондджындæрыл 
цæмæн нымайы, уый. «Уарзы йæ, уарзы йæ, æдзух йæ сæнтты кæй 
270 

мысыд, уыцы чызг!» Таймуразмæ афтæ касти, цыма хæдтæхæг арвы 
тыгьдады тæхгæ нæ, фæлæ ленк кæнын райдыдта, уыйау, æмæ цæ- 
мæндæр æнæнхъæлæджы йæ зæрдыл æрбалæууыд, гыццылæй-иу арæх 
фыны уæлдæфы цæргæсау куыд тахти, уый. Ахæм фынтæ, æвæццæ- 
гæн, уыдта, бонæй-иу, сæ хъæуы алыварс цы рæсугъд къуыбыртæ 
ис, уырдыгæй, йæ цæнгтæ хæрдмæ фелвасгæйæ, лæппуты разæй 
бæгъæввадæй, стæхынæввонгæй дæлæмæ кæй стырындз, уымæн. 
Райсомæй-иу йæ фын Бадийæн куы дзырдта, уæд ын-иу уый рæв- 
дауæг хъæлæсы уагæй загъта: 
— Уый, мæ къона, нырма рæзгæ кæй кæныс, уый тыххæй уыныс 
ахæм фынтæ. Стырæй сæ нал уындзынæ. 
Мад раст дзырдта: Таймураз кæддæрау фыны цæргæсау уæлæрв- 
ты нал фæтæхы... 
Фæлæ ныртæккæ хæдтæхæджы Мæскуымæ ахуыр кæнынмæ 
зæрдæрухсæй тæхы... 

Литературно-художественное издание 
САБАТКОЕВ РАМАЗАН БАТЫРОВИЧ 
Односельчане 
Роман на осетинском языке 
Редактор 
И.Х. ДЖАНАЕВА 
Художник 
Н.Ф. ВАСИЛЕНКО 
Технический редактор 
А.В. ЯДЫКИНА 
Компьютерная верстка 
Д.О. АМБАЛОВОЙ 
Сдано в набор 29.12.16. Подписано к печати 20.01.17. 
Формат бумаги 60х90|/1б. Бум. офс. № 1. Гарн. шрифта «Таймс». 
Печать офсетная. Усл.-п.л. 17. Учетно-изд. л. 18,63. 
Тираж 300 экз. Заказ №31 от 31.01.2017 г. С 5. 
Министерство культуры Республики Северная Осетия-Алания. 
ГУП «Издательство «Ир», 362040, г. Владикавказ, проспект Мира, 25. 
Отиечатано в типографии ООО «Медиа Полис», 344038, 
г. Ростов на Дону, пр. М. Нагибина, 14а. 

