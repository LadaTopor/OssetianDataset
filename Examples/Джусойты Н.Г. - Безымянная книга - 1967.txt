«Аф« 
ХУССАР ИРЫСТОНЫ РАУАГЪДАДЫ 
ЧИНГУЫТЫ СЕКТОР 
ЦХИНВАЛ — 1967 

н о м 
Лæгыл фидауынц хорз ном æмæ номдзыд, 
Кæд сæ, лæгау, йæ удвæллойæ ссара, 
Нæ йын уой хаст рæстаг туг æмæ рондзæй, 
Уынгæджы бон сæ, хъарм кæрцау, нæ дара. 
Æз 
а-чиныгæн ном нæ дæттын барæй: 
Кæд хорз гуырд у, — 
йæ зæрдæйы æхсарæй, 
Йæ зонды дзырд, 
Иронвæндаджы сарæй 
Иæхицæн ном, 
хæрзæджы ном, 
ыссарæд! 
Январь 1967 
3 

ФЫСТÆГ РАСУЛМÆ 
„И если завтра мой язык исчезнет, 
То я готов сегодня умереть". 
Расул Гамзатов 
Хæлар, дæ дзырд зæрдæбынæй кæд райстон, 
Мæ сагъæс мын нæ айсæфта, уæддæр: 
Кæд ме ’взаджы цард аскъуыйдзæни райсом, 
Уæд абон æз—мæлынмæ дæр цæттæ!.. 
Æрмæст фыдæлтæй баззади ныхасæн: 
Хъæбулы мард уромы мад зынæй, 
Куы ракæнай йæ къалиутæ бæласæн, 
Уæд зæнгæн дæр æнæхусгæнгæ нæй. 
Уадз, ме ’взаг ма уæд, а-зæххау, æгъуыстаг,— 
Тъымы-тъымамæ ницы ис зæххыл, —- 
Истори та лæджы фæндмæ кæд хъуыста, 
Æхст нæмыгау, йæ нысанмæ тæхы... 
4 

Фæлæ уæдмæ цыбæл дуджы тымыгъты 
Бæрзонд лæджыгъæд равдисæнтæ ис, 
Цæмæй кæной нæ зæрдæйы риуыгъдыл 
Фæстагæттæ, Орфейы цагъдау, дис. 
Æз ме ’взагæн æгъуысты хос куы ссарин, 
Уæд амæлын зын нæу! Мæ мæлæт циу?.. 
Мæ нымд æвзагыл уый тыххæй куы зарын, 
Кæд бафтауин йæ цæрæнбонтæм иу. 
Январь 1960 

ФÆСМОНЫ ЗАРÆГ 
Мæ цин, мæ маст 
Мæ царды уалдзæджы, 
Æрсдонау, 
Абухгæ цыдысты. 
Цин суадон уыд — 
Рæсуг, 
Æнтъыснæг æмæ сабыр, 
Мæ маст та уыд 
Ивылгæ фурд, ызмæст... 
Æмæ нæ зынд 
Мæнмæ сæ арфæй мур дæр, 
Цы-ирддæр стъалы дæр 
Сæ гуылфæны ныгъуылд. 
Куы ’рлæууыд царды сæрд, 
Уæд цин бынтон ныттæнæг, 
Ныссабыр и, ныррæсуг и мæ маст дæр. 
С 

Æмæ сæ бынæй, 
Дыууæ æгъуысты стъалыйау, 
Кæсынц: 
Дæ уайдзæфгæнæг, сагъæссаг цæстытæ, 
Дæ уарзæгой, æнæхуыссæг цæстытæ... 
0, ме ’рра зæрдæ, 
Куыд бирæ фæдæ саугуырм!.. 
О, ме ’дылы зонд, 
Куыд нæ сæ федтай раздæр!.. 
Ныр байрæджы... Фæцис!.. 
30 июнь 1959 

* * * 
Куы вæййын хъæды, 
Уæд фæкæнын сагъæс: 
Цымæ кæцы дæ а-бæлæстæй ды?.. 
Куы зилын фæзты, 
Уæд фæкæнын сагъæс: 
Цымæ кæцы дæ кæрдæджытæй ды?.. 
Куы вæййын балцы, — 
Фæндæгты фæфæрсын: 
Цымæ кæм ис, куыд ыссардæуа уый?. 
Ныппырхысты 
Мæ фæндæгтæ фæйнæрдæм. 
Мæ кæрдæджытæй 
Иумæ нæй ысдзырд. 
Мæ бæлæстæ, — 
Ыстъалытау, æгомыг... 
Октябрь 1960 
8 

РАСЫГ ÆХСÆВ 
Æхсæв барасыг. Барасыг зæхх дæр. 
Хæхтæ нал зонынц сæ сæр, сæ фад. 
Цæй-ма, сау зæхх, цы мыл ныцъæх дæ, 
Мæн нæ хъæуы уæд та дæ уат!.. 
Æхсæв барасыг. Барасыг ме ’хсæв. 
Уый куы цух-мух кæны, куы дзой. 
Зæхх, дæ хъыгтæн—Амранæй ме ’хсæн — 
Кæд нæ фестад мæ уд æицой? 
Æхсæв расыг у. Зæрдæ æвронг у. 
Нозт дæр нал хъары, а-дуджы, нал. 
Ай цы хорз у, науæд цы ног у: 
Атомы баст тыхау, 
Дунейы сагъæс 
Раст лæджы риуы смал! 
Æхсæв барасыг. Барасыг зæхх дæр. 
Ды, зæххы хъæбул, цæр, фæраз! 
9 

Уæлæ стъалытæ—туджы æртæхтæ, — 
Маст, цæхджын ысты, тугау раст. 
Æхсæв расыг у. Зæхх фæлмæн у. 
Къах дзы тохсийы онг ныхсы. 
Цæй, цы мæ сайыс, зæхх, лымæнау, — 
Æз дæ фæстагæттыл тыхсын! 
Æхсæв барасыг. Зæрдæйы сагъæс. 
Лæг—зæххы хъæбул, фидар лæу! 
... Уый кæй зарæг у?.. Багъæц-ма, багъæц —- 
Уый мæ уарзоны хъæлæс нæу? 
Уый у! Расыг нæ дæн,—æдылы!.. 
Куы зæронд у, куы сонт мæ уд. 
Арв ысхæцыд, чызгау, йæ былыл, 
Бон фæсхохæй чысыл фæхудт. 
Кæд рæгъæд цымы донæй рæвдауы 
Зæхх æгъгъæлмæгæс арвы миййаг? 
Нæ, уый хæхты цыргъытыл дауы 
Хур, фæринкау, йæ сырх æвзаг! 
Зæхх, дæ хъыгтæй рæдывст у ме ’рагъ. 
Цæй, лæг кæм фæдæн, уым хъæцон. 
Уадз дæ зынты, уæйыг Æмгъерау, 
Æз дæ фарны бонмæ мæцон! 
1960 
10 

НЫСТУАН ЛУМУМБАМÆ 
Лумумба, 
мæ саулагъз æфсымæр! 
Уæлæ ирд арвы бын 
Хур Сæнайы тæнхъайыл тайы, 
Дæуæн та дæ ныккæнд ныссымæр, 
Цæфхадджын зæвæт дын 
Дæ фæрсчытæ иугай нымайы... 
Африкæ, Африкæ!.. 
Дæ сау сыджыт хурæй æнхъызт, 
Нур Лумумбайы тугæй æнхъизы... 
Цæй хъызт дыл ыскодта, 
цæй удсæлæн хъызт! 
Мæнæ уалдзæджы къахдзæфтæй дуне куы ризы!.. 
Африкæ! 
Дæ туджы æртæхтæ 
Дæ сау уæнгты алы лыгæй 
Хауынц дæ сыджытмæ, бомбæтау... 
11 

Аскъуый, Африкæ! 
Æмæ дæ хуылфы баныгæн 
Калонжн, Мобуту, Чомбеты! 
Лумумба, 
фæразон æфсымæр, 
Зын мын у кæсын дæ зынмæ... 
Дæ былтæ, 
дæ ныййарæг зæххау, 
скъуыдтæ, 
Дæ цæстытæ судзынц тары... 
Дæ уынгæджы сахат дæ зæрдæ скуыддæр 
Æви йæ дæ хæлæрттыл дарыс?.. 
Лумумба, 
мæ галдзæст æфсымæр, 
Цы хъавыс æнтъыснæг цæстытæй фæрсынмæ? 
«Палмæйы раст зæнгты ног тæгъз нæма ис? 
Нæма ’рцыдис уалдзæг?.. 
Нæма ’рлæууыд май?..» 
Æви йеныр цъында*й 
Дæ иузæрдыг, 
тугис салдæтты нымайыс?.. 
Хъусыс, æфсымæр? 
Уæд семæ мæн дæр, 
Ирон лæппуйы дæр, 
Нымай! 
17 январь 1961 
12 

* * * 
Æз дæ зæрдæмæ баст дæн. 
Æз дæ зæрдæйæ хаст дæн. 
Цæмæй зоныс ды: 
Дæ зараг цæстытыл, 
Нымæтхудау, хъавгæ куы ’ркæныс 
Ысхъæлфындз цæстыхаутæ, 
Уæд 
Мæнæн та 
Мæ цæсты ныгуылы хур. 
Цæмæй зоныс ды: 
Æз дæ зæрдæмæ баст дæн 
Æгъуыссæг æхсæвтæй, 
Мæ амонд, мæ сæфтæй, 
Мæ сусæггаг уарзтæй, — 
Уæлхох Иры мусы къæбæлмæ 
Ысхъиуаг уæныджы 
13 

Фыдæнæн куыд ныббæттынц, 
Афтæ. 
Ма кæ, 
Хорз зоныс ды: 
Æз дæ зæрдæйæ хаст дæн 
Цæгаттаг æнæрайы ’хсæвтæм 
Мæ тъымы-тъымамæ мастæн. 
Ма кæ, 
Хорз зоныс ды: 
Æз дæ зæрдæйæ сæфт дæн 
Мæ зæрдæйы сагъæссаг бæстæм, 
Сыбираг куыд бакæнынц, афгæ, — 
Кæд дæ фенд дæр миййаг фын у?.. 
Æдт, цы хуыцау, цы арв мæ ныццавта, — 
Кæд дæуæн дæр миййаг зын у?.. 
Цæй, цы кæнон: 
Дæ зæрдæмæ баст дæн, 
Уæлæ спутникау—зæхмæ. 
Уымæн зæххæй 
Дун-дунемæ фæлидзæн нæй. 
Уымæн зæхмæ 
Йæ балцæй æрцæуæн нæй... 
Æниу дын 
Дæ иунæг фæсидтмæ 
14 

Мæ сау зæрдæ, кафгæ, 
Мæ армы дзыхъы хæссин, 
Арс йæ риссаг дзæмбы 
Сырддоны дохтырмæ 
Хъавгæ куыд фæхæссы, афтæ. 
Цы кæнон: 
Æз дæ зæрдæмæ баст дæн, 
Æз дæ зæрдæйæ хаст дæн. 
Январь 1961 

X Ъ Æ Ц! 
Дæ фыдæй дын баззад амонд, — 
Дæ исыл пырх армæй хæц. 
Æркодта дыл царды сау бон, — 
Дæ рисыл, лæгау, ныхъхъæц. 
Дæ раг бонты сонт дыл ацыд, 
Фыргуыстæй дæ астæу—къæдз, 
Дзæгъæлы фæхаттæ балцы, — 
Дæ мастыл, лæгау, ныхъхъæц. 
Куы фæуай чызгайæн уарзон, — 
Дæ уарзтыл, тæлыйау, хæц. 
Дæ цинæн дæр—нымд, фæразон, 
Дæ циныл дæр, мастау, хъæц. 
Дунейы хæрзтæй дын бар ис, 
Уæд уарзтæй сараз хæдз. 
Зæры бонтæм райгæ рахиз, 
Дæ зынтыл, лæгау, ныхъхъæц! 
Февраль 1961 
16 

ÆЗ ИУНÆГ НÆ ДÆН 
Æмгæрттæ мæ фынгыл, 
Ракетæтау, уадзынц фæд-фæдыл 
Гъæйтты рæгъытæ 
Гуыбынджын сыкъатæй! — 
Уæд æз иунæг кæцæй дæн? 
Уадз, мæ фыдгой дæр ракæнæд сом. 
Уадз, кæрдихау мæ уæхстыл ныссадзæнт, — 
Æз ам иунæг нæ дæн! 
Мæ дудгæ, æнæном ныхæстæ 
Æхсæвты æрцæуынц мæнмæ, 
Фыдхæсты цæнкуылтау, 
Мæ алыварс радæй æрбадынц, 
Хæлæрттау мын райдайынц бустæ, — 
Уæд æз иунæг куыд дæн? 
Нæ, æз иунæг æрмæст уæд вæййын, — 
Куы сфæлмæцы зæрдæ тæлфынæй, 
2. Нафи. 
17 

Куы ныххауын уаты гуыффæйы, 
Фæлæ дæ куынæ феиын фыны!.. 
Сæумæцъæхæй фестын артау, 
Хæхтæм бакæнын рудзынг... 
Дымгæ рацæуы дардæй, — 
Дымгæйæ бузныг! 
Уый бæгъæмвадæй, 
Уазал æртæхыл ыстъæлфгæ, 
Æхсæвы цикъæ хæдоны 
Уайы мæ рудзынгмæ худгæ. 
Уый æз сисын мæ хъæбысмæ хъавгæ 
Æмæ йын йæ къæхтæ, 
Æртæхæндæвд къæхтæ, 
Мæ зæрдæйыл райдайын тавын... 
Дунейыл цынæ ис, — 
Уæд та ’мæ ды вæййыс!.. 
Феоралъ 1961 

Ф Ы С Т Æ Г 
Цы дæм фыссон? Цы ис мæнмæ фыссинаг? 
Хуымæтæг у, бæрз талайау, мæ уд... 
Ис арвæн рон—æрфæныфæдæй синаг, 
Рæвдауынæн нын судзы хурæй буд... 
Мæн та мæ зæрдæ дард амондмæ сайы, 
Мæн та зæххон цин, дуджы хорз хъæуы! 
Нæ хæхтыл мит, цæссыджы салдау, тайы. 
Нæ кæмтты уалдзæг, сабийау, кæуы. 
Мæнæн мæ цард ысхауæггаг и барæй. 
Мæн дуджы уад рæстæвдисæн хæссы, — 
Æмæ кæсын куы хохаг къæсы дуарæй, 
Куы а-зæххæн йæ хъæдгæмттæм кæсын... 
Къуыдары ком... Ныррæсыд хъæды къуыпа... 
Бæгънæг саби сыджытдзарыл лæууы. 
19 

Къариб-денджыз... Уым, залмы сыфау—Къуба 
Йæ хъæбулты туг денджызмæ цæуы. 
«Æнцойад нæй! Æнхъизы туг нæ цæфтæй?..» 
Зæххæй уæлæрвтæм ис æнустæм хæст. 
Зæххы къори, дæ хорз æмæ дæ сæфтæн 
Мæ сау зæрдæ у с’азыймаг æрмæст?.. 
Уæд та мын радт хæцæнгарз! Æз салдат дæн. 
Æз, дипломатау, хин митыл нæ дæн. 
Лæгмæ йæ амонд, доны къусау, радтæм, — 
Ыскæнæм хос нæ сонт дуджы мæтæн! 
Цæй хæцæнгарз... Æрмæст мæм ис ныхæстæ. 
Чындзы кæрдæнау, уарзондзинад ис — 
Иргъæвæн хос!.. Мæ зæрдæйы ныуæстæн 
Æз асæст бон нæ уромын сæ рис. 
Æмæ та уæд дæ дæлбазыр ыслæууын. 
Дæ бахудтмæ ысраст вæййы мæ уд, — 
Мæ зæрдæрис, тæрккъæвдайау, фæлæууы... 
Уый сентимент у?.. Худ ыл, уæдæ, худ. 
Мæнмæ ирхæфстæн ницы ис фыссинаг, 
Мæ уды зын та ам фыссинаг нæу. 
Сæуæхсид хъазы, тугæй æлхæд цинау, — 
Ды дæр ма бабыхс, иу чысыл, фæлæу. 
Апрель 1961 
20 

* * * 
Æрвыл бон мæ цардæн йæ райсоммæ здæхын: 
Зæрондæй ысхуыссын, сывæллонæй растын. 
Мæ зæрдæ,—нæуæгдзыд кæрдæгау, æнæхин — 
Дзыхъхъынногæй бафты лæджы хинтыл, мастыл. 
Æз алкæуыл райсом æууæндын, кæрдæгау, 
Æхсæвдзыд кæрдæгау—сæуæхсиды хурыл.. 
Джыбытау, зæндджын хинтæ алы æрдыгæй 
Нынныхсынц мæ зæрдæйы, йе ’ууæнк ын сурынц. 
Æрзайы та хъарм æхсæв ме’ууæнк, кæрдæгау,-т- 
Мæ уд мын зæрдæхсайд йæхимæ нæ сайы. 
Уый нæй, уæд æрвдзавд тулдзы арыд æрдæгыл 
Цъæх сыфтæр, уæззау гуыркъо искуы æрзайы?.. 
Май 196/ 

ХÆРЗБОН, ХÆХТÆ! 
Хорзæй баззайут, хæхтæ!.. 
Ныр уæ хъæбул уæ хъæбысæй лидзы 
Дæлæ Иры быдыртæм, 
Хъæзныгарм быдыртæм. 
Гъе, æмæ ма кæнут хъыг! 
Нал мын ис цъассы цæрæн, — 
Уæ къулты зынгуыстæй фæллад дæн, 
Фæлæ, 
Райгуырæн хæхтæ, 
Мæн уæ къухтыл — 
Уæ къæмбыртыл хастат, 
Мæн æврæгътæм 
Уæ цæргæсты базыртыл хастат, 
Æмæ ацы зæрдæйæн, 
Уæ цъититы донæй кæй хастат, 
22 

Уымæн не суыдзæн, никуы 
Уæ ферох кæнын йæ бон. 
Æз цæудзынæн сымахмæ, 
Фыдæлты ингæнтæ уынынмæ. 
Æз цæудзынæн сымяхмæ, — 
Мæ зæронд, мæ уарзон гыццимæ 
Хъæбулы ныхæстæ кæнынмæ. 
Æз мæ хид, 
Æз мæ бæгънæг къæхты туг 
Фæкалдтон уæ тигъджын къæмбыртыл, — 
Зæрдæйæ уæ уарзын. 
Нæ, мæ хуызæн уæ 
Ничиуал уарздзæн. 
Нæ, мæ хуызæн уæ 
Ничиуал зондзæн: 
Цæссыг æмæ тугæй, 
Дæлфад æмæ армы тъæпæнæй, 
Уæраг æмæ цонджы рæбынæй, 
Нæуæг карст кæрдæгыл 
Æрæвæргæ русæй, 
Зæрдæйæ—зæрдæмæ! 
Хорзæй баззайут, хæхтæ, 
Мæ зæрдылзад хæхтæ! 
23 

Азтæ ивдзысты азты, 
’ Хихтæ хихты куыд раивынц, афтæ. 
Искуы ардæм æрцæудзæн геолог. 
Уæ зæрдæйы цæфтæм 
Уый, дохтырау, хъусдзæн. 
Уæ хуылфы хæзнатæ 
Уымæн ратдзыстут иууыл лæварæн. 
Уый æркæндзæн цæрынмæ 
Уæ фыртты, 
Уæ нæуæг хъæбулты. 
Уæд сæ амонд хуыздæр, 
Фæлæ йеныр хæрзбон, 
Мæ райгуырæн хæхтæ! 
Æз—уæ хъæбул, уæ бындар, 
Кæм цæрон, 
Кæм цæуон, 
Кæм кусон, 
Уым мæ митæм кæсдзынæн 
Уæ цъититы мигæй, 
Уæ хурсæр æврæгъты бæрзæндæй. 
Хорзæй баззайут, хæхтæ, 
Мæ ныййарæг хæхтæ, 
Хорзæй баззайут, хорзæй! 
196/ 
24 

САБЫР САГЪÆС 
Къæбысау, 
Æдылы æхсæвау, куырмæджы 
Дæ удмæ фыдвæдыл фæцыдтæн... 
Æмæ мæм, 
Фиййауы хызынау, ниц’и æрмæджы 
Дæ аккаг, дæ цытæн. 
Дæ фæкастыл фенын, æлгъ фыстау, 
Дæ тæрхон ныхæстæй. 
Дæ былтæй фæхауынц, æлгъыстау, 
Фæрныджы ныхæстæ: 
«Аза-сыф къæбырттæг 
Цы кодта, цы дзырдта? 
Паддзах-чызг—къæбырттæг, 
Тæппуды лæбырдтæ!.. 
Кæй рустæ, кæй былтæ 
Рæвдыдтай, къæбырттæг? 
25 

Кæй къухтæ фæпырдтой 
Дæ тинты, къæбырттæг? 
Гуыбырсæр, мæгуыртæг, 
Къуыбыртæ къæбырттæг...» 
Цæсты рухс!.. Цæмæн хъуыд куырм лæдж! 
Цы хъыгæн, цы цинæн? 
Цыдаид хæрæмигъ ныллæджы 
Иæ фыдæлты динæй. 
Ныр дудгæ ныуæстау, 
Ныр цудгæ æргъæвстау, 
Йæ фæндаг æлгъитдзæн. 
Æнæкард æргæвстау, 
Уæлæрвтæм тырндзæн æмæ хитдзæн. 
Æдылы!.. 
Рухс ахсдзæн, æфсургъау, дзыларæй, 
Сыгъд-уырыд—йæ цæуæн. 
Дæуимæ, цæст æмæ цырагъау, хæларæй, 
Йæхимæ—быцæуæй!.. 
Июль 196/ 

* * * 
Поезд та арасти... Къухтæ, æццытау, 
Тилынц сæ базыртæ рудзгуытæй. 
Асинтæй радардтой, бурфындз æрцытау, 
Вагонгæстæ сæ лæдзгуытæ. 
Лæппуты уадултæ амæзт сырх пъатæй. 
Чызджытæ кæсынц къæпбылтæй. 
Поезды фæдыл цæссыгтæ ’мæ фаутæ 
Лидзынц, æрмахуыр къæбылатау. 
Иунæг бæрз къуыппыл лæууы æдзынæг, 
Цадæг æууæрды йæ цæстытæ. 
Афонмæ искуы ды дæр кæндзынæ 
Ме нæуынонæн дæ хъæстытæ. 
Июль 1961 

* * * 
Ды тых уыдтæ мæныл, тых уыдтæ: 
Ды дæ цæсты тызмæг фæкастæй 
А-зæххæн йæ дзых ныххуыдтай, 
Мæ цæсты рухс мын байстай. 
Ды тых уыдтæ мæныл, тых уыдтæ: 
Æз дæ мидбылфæхудтмæ радтæн, — 
Зæхх йæ фæндагыл тахт зыгъгъуыттæй, 
Мæ цæсты рухс та мын радтай! 
Июль 1961 

НÆ ХЪÆУЫ МÆН 
Кæнæм нæ уд рæу дзырдтæй рухс, 
Былдауæн стихгæндтæй æгъдауæн, 
Цыма иæ уд—чызгайы рус, 
Нæ поэзи та у рæвдауæн. 
Рæвдауæм: ку ’амæлай, уæддæр 
Дæ цард дæ фырт кæндзæни дарддæр! — 
Сæрхъæн, дам, аргъæутты кæддæр 
Йæхицæн удыхос ссардта... 
Ь’æ хъæуы дарддæр кæнын мæн: 
Зæххыл фыццаг лæджы æмбай дæн, 
Уæддæр мæ цардæн ис фæуæн, 
Поэзийæн—æрмæстдæр райдиан! 
Зæхх афад, зæрдæйау, уæд ыл 
Зынид æнусты цард фæлтæргай, 
Фæлæ йæ фыдæлты быныл 
Кæцы æмбаргæ лæг фæтæргай? 
29 

Нæ хъæуы дарддæр кæнын мæн — 
Зæххыл ис алкæмæн йæхи рад: 
Сæппой цы бæх сахуыр мæнæн, 
Дæуæн уый нал рауайдзæн сираг. 
Нæ хъæуы дарддæр кæнын мæн. 
Лæппу, фæлтау дæхи кой бакæн. 
Мæ зæрдæ фидар у мæнæн, 
Нырма тыррыкк зæрдæ у, пака! 
Æрмæст кæнын дæуæн æвгъау 
Нæ арв, нæ чызджыты, нæ бæстæ — 
Миййаг сæ, хорз лæппу, мæнау, 
Ды дæр куы бауарзай мæ фæстæ... 
Дæумæ бæргæ кæнын хæлæг: 
Миййаг хуыздæр куы зарай Ирыл... 
Цы кæнон: афтæ конд у лæг — 
Зæххыл ис алкæмæн йæхи рад! 
Æмæ нæ хъæуы дарддæр мæн, 
Фæлтау ды мемæ хæц хъæбысæй: 
Кæд мæ ныццæх кæнай—лымæн! — 
Сæрфын мæ фындзы туг мæ дысæй, 
Æрмæст-иу ма дарддæр кæ мæн! 
Октябрь 1961 
30 

X Ъ А 3 
Ыстахти цадæй арвмæ хъаз — 
Ныттахти цады арфмæ хъаз. 
Æрбайсæфт ирд доны, бынæй. 
Бæрзонд мигъты йæ кой дæр нæй. 
Æрмæст фæлурс мæйы хуызист, 
Æргъæвст, цæф хъазау, цады ис. 
Мнййаг кæд баци уый фынæй, 
Кæсагау, цад’астæу, бынæй? 
Кæцæй... Улæфы цад зынæй — 
Æрхæндæг цадæн урс хъаз нæй... 
Æз хин дæн—раскъæфтон æваст 
Дæуæн дæ сау цæстыты хъазт! 
Октябрь 1961 
31 

Д Æ С Н Ы 
Дзерассæйæн 
Цыма йæ раг бонты фæсмын 
Нырма нæ раивта зæлдагæй, — 
Фæрсы, цигайнагау, дæсиы 
Ирон чызг ме намонд фæндагæн. 
Фыццаг уал бахудти мæныл, 
Сындæг ысхæццæ кодта къамтæ, 
Ыстæй уæд, зарæгау, кæны 
Зæххыл цы судзаггагдæр дамтæ... 
«Мæ дæсныфарстыл ма кæн дис. 
Лæппу, уæлæнгай кæсыс динмæ... 
Дæ зæрдæйы цыдæр маст ис, 
Фæлæ дын расайдзæнис цинмæ... 
Кæны дæм сау паддзах быцæу, 
Иæ арм дыл тигъджын æхсин дары... 
32 

Цæудзæн дыл хорз цыдæр, æцæг, 
Рæхджы уæ къазорнæ хæдзары... 
Ыстæй дын ракурдзысты ус... 
Цъæхдзаст^ ыскъуыд-зæвæт!.. Æвзæрдæр». 
Фæлæ дын ахæрдзæн дæ хъус, — 
Куыддæр ыл аивай дæ зæрдæ...» 
Æз хиндзаст сау чызджы фæрсын 
Мæ иунæг сагъæссаг фæндагæй: 
Чызгай, æцæг дæ ды дæсны 
Мæ сусæг амонды хъуыддагæн? 
Уæд ма дæ сонт чызджы фæсмын 
Ды раив ног чындзы зæлдагæй. 
Сæрмæсæр ивды нæй фæсмон, — 
Цырагъ дын дардзынæн дæндагæй. 
Октябрь 1961 
3. Нафи. 

* * * 
Ды мæн нæ уарзыс, зонын æй — 
Нымд удæн уарзæн нæй. 
Фæлæ ма зæгъ: цы ’фсоныл æй 
Фæиртасон дæуæй? 
Цы уыд, куыд уыд — 
цы бæрæг и? — 
Цы пайда ма у хыл. 
Нæ базыдтон, цы хæйрæг æй 
% Фæцардыдта дæуыл. 
Бæргæ йын дзырдтон рагацау: 
Æрра уд, зон дæ бон. 
Æфсургъ бæхимæ, багъæца, 
Кæд фæныуазы дон? 
Цы ма?.. Бæргæ мæхæдæг æй 
Æз не суадзин тæлфын, 
Фæлæ та хъуысы ’рхæндæгæй 
Зæрныджыты кæуын... 
34 

Кæм кæндзысты зæрныджытæн 
Сæ базыртæ дыдагъ?.. 
Куыд нæ хæссы нæ сыджытæй 
Зæрныджыты сæ къах?.. 
Октябрь 1961 

ФÆЗЗЫГОН ФАНТАЗИ 
Æз мæ зæххыл цæуын... 
Фæззæг а-бæстæй ныр, 
Зæрныджы рæубазырау, 
Цадæг фæтæхы... 
Хæхты муртакк арв 
зилы мæ фæдыл, 
æнахъом сывæллоны мадау. 
Хæхты муртакк арв — 
Ныййарæджы цæстау, сыгъдæг, 
ныййарæджы сагъæсау арф, 
ныййарæджы армау, рæвдауаг! 
Хæхты муртакк арв — 
раст цуаноны хардзау, 
36 

хæрынæн адджын у, хæссынæн та—рог. 
Атлантау æй ме ’ккой скæнин 
æмæ йæ æнустæм фæхæссии! 
Уый мæ мады цæсты рухс 
æви мæ 
хуры хъуынджын тынтæ тавынц? 
Нæ зонын, 
Фæлæ та мæ зæххыл цæуын, 
йæ кæддæры гомгæрцц лæппуйау. 
Рæуæдау, хъылдымтæ кæнын, 
кæрдæгау — æкæмæт, æнæрис! 
Арв мæ сæрмæ — 
растдæр хуры уонг 
иууыл — ирд! 
Хуры дзыгъуыртæ зынынц, 
уæлæ ноджы мæ сæрмæ, 
кæсагау, фæленк кæны цадæг 
рихиджын спутник... 
II 
Æз мæ зæххыл, лæппуйау, цæуын 
æмæ йын фыццаг хатт, 
йæ кæстæр хъæбулау, 
тæригъæд кæнын... 
37 

Ай цы ’рцыдис, æмгæрттæ? 
Ныггыццыл нæ зæхх, ныззæронд!.. 
Æз нæ зæххы тымбылæг 
мæ армы тъæпæнтæй, 
мæ уарзоны сæрау, 
мæ риумæ нылвасын. 
Æз нæ зæххы тымбылæг 
мæ къухты уырзтæй, 
мæ уарзоны хивæнд цæсгомау, 
фæндиаг цæсгомау, рæвдауын... 
Фæлæ мады, 
зæронд мады хъыг 
не сæфы уымæй... 
Табидз ма хæсс лæгмæ, 
Нæ ныййарæг зæхх! 
Уый, æвæццæгæн, мах — 
дæ фырттæ, дæ буцхаст хъæбултæ — 
ыслæгтæ стæм ныр 
æмæ хъуамæ фæцæуæм дæуæй 
дун-дунейы æгæрон быдыртæм 
лæгдзинад æвзарынмæ балцы! 
38 

III 
Æз мæ хæдздр—мæ хæхтæм цæуын. 
Зæххæй хуры ’хсæн, 
бæгъатыр хæстонтау, лæууынц! 
Фæлæ сын фыццаг хатт 
тæригъæд кæнын... 
Цы фыд уыл æрцыдис, мæ хæхтæ? 
Æз мæ сабион бонтæй фæстæмæ 
сымахæй куы уыдтæн сæрыстыр; 
æз уымæ куы бæллыдтæн сонтæй, 
сымахау, æнæрцæф куы уаин, 
уæд, цы ’рцыдис, мæ хæхтæ?.. 
Кæсын уæм уæлейæ уырдыгмæ: 
Ам мæ цурты цæргæс дæр нæ тæхы, 
ам фæленчытæ кæнынц æрмæст 
хуры тынтæ æмæ лæг. 
Бынæй, мæгуыр, мигъты æфсæдтæ, 
туджджын дзæбидыртау, 
кæрæдзи гуымсытæ кæнынц, 
стæй уын фæлладæй 
уæ урс сæртæ ныуæрдынц... 
Мæ хæхтæ, мæ сæрыстыр хæхтæ!.. 
ысдарут ма хаттæй-хатт мигътæй уæ 
сæртæ, 
39 

фæллад къамбец цадæй 
Иæ лæгъз ных, 
йæ бырынкъ, 
йæ рагон, мæтæйдзаг, зондджын цæстытæ 
куыд ысдары, афтæ... 
IV 
Æз мæ райгуырæн кæмттæм цæуын. 
Кæмттæ—сабыр, æдзæм. 
Хæстæввонг боксерау, хъæд 
бæгънæгæй æдзынæг лæууы, — 
гæппæлтæй уæлæфтау йæ разы. 
Хъæдæй разгъордта дымгæ, 
къæбæда къæбысау, 
йæ рыгæйдзаг къæдзил тилы 
Æмæ мыл рæйæгау кæны... 
Зæхх дæр сабыр, фынæй. 
Æрмæст ын йæ риуы ызмæлд 
Хатын гæзæмæ 
Æмæ йыл, хæларау, 
Барджыны хъæртæ кæнын. 
Нæ мæм растад зæхх... 
Æрмæст хъæдæй фæстаг сыфтæр ахауд 
мæ хъæрмæ, 
Хæхты ныннæрыд æхсæрдзæн... 
40 

Уый æхсæрдзæн у ’цæг? 
Кæд мæ зæрдæйы туг у миййаг? 
Нæ! 
Уый мæ риуы фæйлауæн кæны 
Мæ сабыр уарзт, тугау! 
V 
Æз мæ зæххыл цæуын æмæ хъусын: 
Чысыл зæххы зарæг, 
Ныллæг хæхты зарæг, 
Бæрзонд лæджы зарæг; 
Æхсæрдзæнау, хохæй 
Цы уарзонад фехсы йæхи, 
Уый æнусмæйы зарæг! 
Уæлæ хæхтæй æнустæ, 
Уалдзыгон митау, лæбырынц, 
Дун-дунейы цы сусæг хъуыдытæ, 
Цы сусæг хъыгтæ æмæ цинтæ, 
Цы сусæг фæндийæгтæ ис, 
Уыдон цадæг кæнынц æргом! 
Æз мæ зæххыл цæуын 
Æмæ зарын. 
Ноябрь 1961 
41 

НЫФСÆВÆРÆН 
Ирсейæн 
Ма ку, асæрф дæ цæссыг. 
Лæу, дзыназгæ зæрдæйау, æмырæй. 
Амонд бирæ нæ хæссы, 
Амонд, цардау, цыбыр у. 
Ацыд, — 
мæ кæс йæ фæдыл. 
Ма лæу, састзæнг зæрныгау, йæ разы. 
Зæрдæ мастæй нæ фæды, 
Зæрдæ уарзтæн фæразы. 
Ацыд, — 
йе уæд æй ауадз. 
Ма ’взид, сонт бæхау, уарзтмæ ехсæй. 
Фестад какосæр ауæдз 
Ныр ивгъуыд амонд уе ’хсæн. 
42 

Ацыд, — 
йе уæд æй фелгъит, 
Фелгъит—масты бон зæрдæйæн хосæн. 
Уадз дæ рæдау уд, 
уымæн та—йе ’лгъин 
Мысой ивгъуыд бон хорзæн. 
Ма ку, ма’вдис дæ цæссыг. 
Маст—уый уалдзыгон, хурдзаст 
дзыгъуыр у. 
Амонд бирæ нæ хæссы, 
Амонд, уарзтау, цыбыр у. 
Ноябрь 1961 

МА ТÆРС, ЗÆХХ! 
Зæхх, дæуыл æрхъула кодтой мигътæ, 
Милмæ дæ, фыдгæнæгау, æхсынц. 
Зæхх, дæуыл æрвнæрды судзгæ рихитæ, 
Зайлаг калмы мард цæгтау, тыхсынц. 
Ма тæрс, зæхх! 
æз—сау лæппу^ дæ хъæбул, 
Арвæй де ’хсæн байтыгътон мæ риу. 
Æз нæ зопын тасы раз сæрфæкъул 
Абонмæ æнус-æнусты циу. 
Æз мæ сæр уæд кьул кæнын æрмæстдæр, 
Уарзонæн куы пъа кæнын чъызгæ, 
Къутæрæй йæ сыфтæ, кардæлвæстау, 
Дидинæг куы фæдары хъуызгæ. 
Æз мæ сæр уæд къул ’кæнын æрмæстдæр, 
Хур куы ’вналы хъарм къухæй мæнмæ; 
44 

Сабиты цъыбар-цъыбур ныхæстæм, 
Зарæгау, куы фехъусын бынмæ. 
Æз мæ сæр уæд къул кæнын æрмæстдæр 
Зæххимæ куы фæкæнын фæндтæ: 
Гутонæн куы фæзарын йæ фæстæ, 
Ме ’мгары куы раст кæнын мæрдтæм. 
Ма тæрс, зæхх! 
Мæ тохы бон у абон. 
Æз—дæ фырт, дæ сæрхъызойтæй иу. 
Арв дæуæн нæ басудздзæн дæ амонд, — 
Арвæй де ’хсæн байтыгътон мæ риу! 
Щекабрь 1961 

ХУДÆДЖЫ МОНОЛОГ 
Æз дæумæ нæ раздахдзынæн ме ’ргом, 
Нæ, фæлтау къуыбар цæссыгæй ку! 
Фесæфт лæг—йæ зæрдæ, зæгъгæ, фергом,— 
Уый сымахмæ, сабитæм, фæтк у! 
Æз лæг дæн! 
Мæ лæгдзинад дæ хизын! 
У мæнæн, цæсты рухсау, дæ фенд, 
Де сдзырдæй мæ уд, кæрдæгау, ризы, 
Фæлæ нæ, нæ уыдзæн сентимент! 
Кæд мæнмæ, зæрватыккау, æртæхы 
Ахстондзау дæ базырджын дзыкку, 
Æз уæддæр рæвдауæн дзырд нæ зæгъын, 
Нæ, фæлтау къуыбар цæссыгæй ку! 
Декабрь 1961 
46 

* * * 
Нæ зонын, чи цæмæй у бузныг, 
Кæмæн цы асуры йæ зын, — 
Мæнæн, сæтæлæгау, мæ хъузджы 
Нæ фæччы иунæгæй цæрын. 
Æз иунæг, дзаг цардмæ быцæуæй 
Хæссын нывондагæн мæ сæр, — 
Мæ тыхсты адæммæ фæцæуын, 
Кæд мæм нæ фæдзурынц, уæддæр. 
Ды та мæм ракастæ, фысымау, — 
Дæу уазæг бавæрын фæндыд. 
Кæд дын нæ разындтæн æфсымæр, 
Уæддæр мæ барæвдыдтай ды. 
Мæ цард куы нал уыди æхцойнаг, 
Мæ зæрдæ мыл кæугæ куы худт, 
Уæд æз, къæвда боны бæлццонау, 
Дæ артмæ батавтон мæ уд. 
47 

Нырма нæм сайæн ми æмхиц у, 
Рæвдыдæй хатт фæкæнæм хин, — 
Ды та мæ сагъæссаг бæллицыл 
Нæ кæныс нæввæрсон дæхи. 
Æмæ æз бавзæ^стон фыццаг хатт: 
Зæххыл лæгуарзондзинад ис! 
Цæуын мæ фæндæгтыл паддзахау, 
Нæ кæнын хорз зæрдæйыл дис. 
Нæ фæдæн адæмæн сæ цух дæр, 
Фæлæ мæ хай—фыд дамтæ, хыл, — 
Æмæ салам дзырдæй рæсугъддæр 
Нæ хонын иу хорз дæр зæххыл. 
Ныр мыл мæ хауæккаг зын царды 
Куы ’рцæуы хорз æнхъæлæй фыд, 
Æххуыс уæд нал агурын дардыл, — 
Фæмысын де нæхин рæвдыд. 
Февраль 1961 

Ф Æ С М О Н 
Хъусын партийы XXII съсздмæ 
Уыдтæи æз æвзонг æмæ хъæлдзæг, 
Лæппуйау—æххæст тыхæй. 
Ызнæгтæм тылдтон мæ лæдзæг, 
Раст зæгъгæйæ,—дзыхæй. 
Ныхасмæ уыдтæн æвзаджджын, 
Трибунæимæ—лымæн. 
Афтпд ныхæстæй та ’раджы 
Цы бафсæстаид, цы, мæн!.. 
Каст мæм хъæбæрдзых цинау, 
Лæгуарзон—нæ уыд мæтаг. 
Фæсдуар лæууыд рæстдзинад, 
Къуыбар цæссыгæй куыдта. 
Касти мæм хох—нæ къуылдым, 
Дснджыз та—къадайы дон. 
4. Нафи. 
49 

Рæстдзинадæн æрмæст йæ чъылдым 
Цъынддзæстæй чысыл уыдтон. 
Ацыди, атахт рæстæг, 
Уый нал ысраст кæндзæн мæн. 
Цы ма ’хсæдон^ныр мæ рæзтæ, — 
Мæ буц ныхас разынд мæнг. 
Рæстдзинад тыдтон æмырæй, 
Ныр фарны ныхас кæны. 
Фæсмонгонд æмæ гуыбырæй 
Æз фæсдуармæ лæууын. 
Апрель 1962 

КЪÆЗÆНÆГ 
Уалдзæг! 
Галтæ талынгтæм хæцынц сыкъайæ, 
Арв сæ сытыл хæссынц, хæцъилау. 
Зæххæй, 
хæстæввонг фыркъайау, 
Йе здыхт дзыккутæ ысдардта цилаг. 
Хъæд ныррасыг, ныггæндæг 
Йæ сыфтæрты армæй, 
Бæгæныйау, 
Уалдзæджы улæфт нуазы. 
Раст бæгънæг сывæллонау, кæрдæг 
Хурмæ йæ цæнгтæ ивазы. 
Уалдзæг! 
Ныр æгас дуне иууыл цард у. 
Æрмæст ма иунæг телыхъæд—къуыппыл 
æдзынæг — 
Йæ хус цæнгтæ байтыгъта дардыл. 
Æвæстаг!.. 
Сиды кæмæдæр, къæзæнæг... 
Май 1962 
51 

ХÆ СГÆ МÆРДТÆ 
Хъсецмхзпш Цудары мысынæн 
Къæбæлдзыг бецыкк дымгæ фасы, худгæ: 
< '^ыззæронд дæ!.. Ысхаласи дæ сæр...» 
/иæрдты бæстæй æрцыд мæ хæлар, цудгæ, 
Йæ цæфыл хæцгæ, уалдзыгон изæр. 
«Нæ хъæуы цинтæ, ма мыл бакæ дис дæр — 
Нæма фæци нæ хæстон балц ныр дæр». 
...Уыдис мæнæй уый иунæг афæдз хистæр. 
Ныр та мæ у ыссæдз азы кæстæр. 
Кæсæм, кæсæм кæрæдзимæ кæддæрау. 
Уæ, бастъæлай, æгомыг цæст, ысдзур! 
Дæ цæхджыи сыг уал аныхъхъуыр, æндæра 
Ныгуылы хæхтыл судзгæ мæрдты хур. 
Къуыдармæ уалдзæг рабалци фæдисы, — 
Ысзад та кæрдæг, ног фæлтæрау—сонт. 
52 

... Йæ хæсгæ мæрдтыл лæг æнусмæ риссы,— 
Ыстъалытау нæй уыдонæн зæронд. 
Ыссæдз азы... Кæддæр лыгътæн мæ хъыгæй 
Æмæ куыдтон: кæд уыд лæппумæ зонд... 
Хæрзбон зæгъынмæ хъавыдтæн цæссыгæй!.. 
Нæма зыдтон: нæ кæны мард зæронд. 
Июнь 1962 

НЫРЫККрН САГЪÆС 
Æнцойад нæй! Æнхъизы туг нæ цæфтæй,— 
Æнустæм хæст! 
Кæрдæг фæзты тæхгæ бæхæн йæ сæфтæг 
Нæ ахсы цæст. 
А. Блок. 
Барахыпы Гинойы мысынæн. 
1. 
Æссæдзæм æнус 
Æндонсæрст æссæдзæм æнус, 
Куы дæ тæппуд, куы та—хъæбатыр. 
Дæ зæрдæ, карз зæрондау, хус, 
Дæ зонд, лæппу лæгау, æгъатыр. 
Ыскодтай зонды тыхæй культ, 
Фæлмæн лæгуарзоныл фæхудтæ, 
54 

Æмæ дзыллæты туг ыскул, 
Ызгъæлынц, хус сыфтæртау, удтæ. 
Лæджы æгъуыстаг туг нырæй 
Нæ уыд æнæвгъауагдæр никæд, 
Мæстджын, фæллад удты чырæ 
Хæссы йæ уацары гакк—цикъæ. 
Ды махæн райгуырдтæ хæстæн, 
Цæрынæй нал зонæм мах не ’фсис, 
Æмæ æнæкæрон мæстæй 
Фæлтæртыл бахæцыди скепсис. 
Нæ цард, æхст нæмыгау, тындзы 
Æвæд, æнæбæрæг фæндæгтыл, 
Рæуæууæнк адæмты хынцы 
Йæ карз фыдæвзарæн дæндæгтæй. 
Фæлыгъди сайд удтæй æууæнк, 
Цы ма у ардбахæрд, гъе, сомы. 
Кæй сайа дард балцы йæ зæнг, 
Уый дуг йæ хъæбултæй нæ хоны. 
Зын кары бацыдис нæ зæхх, 
Уæззау æнусты хæрв рæмудзы. 
Кæны йæ ног хъæдгæмттыл цæхх, 
Иæ ностæ топпы хосæй судзы. 
55 

Нæ дуг æнусты ’мбай æгъдау 
Ныссаста, ахызти йæ сæрты, 
Æмæ, фаптастикон фæхтау, 
Дзыллæты иу къусы æууæрды. 
Нæй зæххæй зæрдæйæ уæлдай; 
У, зæххау, алы уд дывыдон — 
Ыскодта алкæмæн йæ хай, 
Цы йыл ис хъизæмарæй, уыдон. 
Ныр пал ис хицæн маст зæххыл, 
Ды да р дæ дунсйы æнхъæвзæн, 
Куы ’рцæуа зæххы кæрон хыл, 
Дæуыл нргъæвæггаг ныдзæвдзæн. 
Тыхсы йæ дудгæфыдтæй лæг, 
Тыхсы фыдæвзарæны зæрдæ, 
Фæлæ нæ хъысмæтмæ хæлæг 
Кæндзысты фидæны хуыздæртæ. 
Лæгау нæ карз дугыл хъæцæм: 
Куы кæны раст дуне утæхсæн, 
Уæд у нæ цæсты рухс хæцын, 
Уæд у нæ удхæссæг æмбæхсын. 
О, дуг, дæ хъæбултæн зынаргъ 
Фæци сæ карз хъысмæт, сæ абон: 
56 

Нæ зынтæй, не намопдæй мах 
Хæссæм нæ фачгтагæтгæн амомд. 
Æм;:1 сыл фндæны рæстæг — 
Рлч’.лау.тг лнрикон æнустæ 
Куы ’рцæуой, гье, уа\ч-иу, æц.тг, 
Нæ карзыл макуы кæнæнт буцтæ. 
2. 
Рæстдзинад æмæ æууæнк 
Зæххæн цы фыдæгларæн хаста 
Æгъатыр æссæдзæм фæлтæр, 
Йе уымæк йе стыр зын, йæ мастæй 
Æрхауд кæ адæммæ фылдæр. 
Цыдыстæм дзыллæтæн сæ разæй. 
Фæстагæн раззаг хæстон—хиц: 
Ыстыр хæстон дуджы фыд карзæй, 
Хъайтарау, басыгътам нæхи. 
Æрвыстам хæцæны нæ азтæ, 
Æмæ уæлахизæи нывонд 
Зæрондæй сабийы уонг хастам 
1:æ туг, нæ лæгдзинад, нæ зонд. 
Дзыллæты сахъдæр æмæ сонтдæр — 
Нæ цæфтæ не стæм мах хынцаг: 
57 

Æцæг у, бæлæсты бæрзонддæр 
Æййафы арвы цæф фыццаг. 
Фыдгулы риу-æмриу ыссардтай 
Уæд нæу, лæгау, мæлын дæр зын, 
Фæлæ æмгары .къухæй мард та 
Æнустæм ингæны хъæрзы. 
Нæ зæрдæтыл цыдæр куырм бафтыд, 
Нæ тæрхон—сусæг æмæ тагъд: 
Æхсæв цы рухсæн нæ уыд рафтæн, 
Уый бон ныххуыссын кодтам мах. 
Фыдæлгъыст ныл æрцыди карзæй, 
Нырма дæр у нæ зæрдæ цъæх: 
Дæ хъæбултæн сæ быныл баззай, 
Кæнæ дæ хуыздæрты фæцæгъд! 
Фод!.. Мæрдты баныгæн, дæхæдæг, 
Раст иудзонгонау, кæн дæ цард. 
Фæлæ нæ адæмы æрхæндæг 
Нæ фæци,—баййæфта нæ ард. 
Бæстыл æнæууæнк сыстад низау: 
Дыууæйæ иу лæг нæу рæстаг, 
Дæхи кæд алкæмæй нæ хизай, 
Уæд иу бон фестдзынæ ызнаг. 
58 

Дæ хъустыл арвы цæлхъ куы ’руайа, 
Уæддæр, сæтæлæгау, у ’нцад... 
Рæстдзинад басабыр, къуырмайау, 
Хæмпæлау, цурон ми ысзад. 
Цы нæ уыд муртæктæм экстазы, 
Хуыцаумæ кувгæйæ, æвгъау, 
Мах уымæй ауал дудгæ азы 
Ыскъодтам не ’хсæны æгъдау. 
Бæрæгбон, къаты бон нæ дзырдтаг 
Нæ куывд, нæ зарæджы—фæтæг!.. 
Цыма цæрæнбонты нæ зыдта 
Лæджы сæрыстырдзинад лæг... 
Æмæ нæм сомбоны нæ кæстæр 
Кæд фаутæ агура миййаг, 
Уæд-иу нын бадарæд нæ цæстмæ 
Нæ культ—нæ худинаджы гакк. 
3. 
Дзуры фырт 
Мæ фыд, мæрдты бæстæй дæм дзурын — 
Æз дæн Берлины цур ныгæд. 
59 

Мæ рмуæй тугдзæст амбразурæ 
Æрцыди хæцæны æхгæд. 
Кæй нал æрыздæхтæн нæ бæстæм, 
Нæ кæнын ууыл мурдæр мæт: 
Мæныл, куырм æхсæвау, цыд рæстæг, 
Мæхæдæг агуырдтон мæлæт. 
Мæ хион дæр мæм касти зулмæ: 
Иæ лæппын калмæй нæу хуыздæр!.. 
Æдæрсгæ ничи цыд мæ цурмæ, 
Мæхи сæ аластон æз дæр. 
Зылдтæн нæ тар хъæдтил, нæ рæгътыл: 
Зæгъут, кæд азымджын дæн, уæд!.. 
Фæлæ тæфæрфæз кодтой хæхтæ, 
Улæфыд къæхтыбынæй хъæд. 
— Цы кодтон?—фарстон-иу мæ тыхстæй, 
Фæлæ кæмæ хъуысти мæ сидт. 
— Дæ фыд ызнаг уыди! Æлгъыст дæ! 
Æмæ дæ фыды фыдгъæс фид!.. 
Мæ фыд! Ызнаг уыдтæ?.. Ызнагæн 
Æрмæст тæвд нæмыг нæу æвгъау... 
Уæд удæгасæй хит мыпагмæ, 
Мæрдты та авддæлзæх ныххау! 
60 

Миййаг кæд, арф ныгæд цæрдудæй, 
Ды раст дæ, ахст æмæ æбар, 
Æз дæр дæ фелгъыстон рæдыдæй, 
Уæд мын мæрдты бæстæм ныббар. 
Ныхкъуырд, дызæрдыгæй фæцардтæн. 
Куы-иу мæм кастæ ды зылын, 
Куы та дæм иу азым нæ ардтон... 
Нæ мæм цæрын цыд, нæ мæлын. 
Куы ’рцыд æлгъысты хæст нæ бæстæм, 
Мæ уд ыссардта уæд æнцой: 
Кæд тугæй бафидин дæ хæстæ, 
Зæгъгæ, ысдæн салдат-бæлццон. 
Уæууай, Фыдыбæсты сæраппон 
Мæлынæн дæр нæ дæн аккаг!.. 
Æнусмæ, дам, æхсæры аппау, 
Фæхæсс дæ худинаджы гакк!.. 
... Куы райстон, адæмау, æхсæнгарз 
Мæ царды амондджындæр бон, — 
Уæд æз, мæ цонгвыдтæ æхсынгæ, 
Рæвдыд сывæллонау, куыдтон: 
Нырмæ дын, райгуырæн зæхх уарзай, — 
Нæ уыд уый, хъоды лæгау, бар, 
Æмæ ныр де ’мгæрттæн сæ разæй 
Дæхи сæруæлдай хæстмæ ’нпар! 
61 

Мæ фыд! Цы зындæр ран уыд хæсты, 
Уым раздæр ничи уыд мæнæй. 
Кæд тугæй бафыстон дæ «хæстæ», 
Уæддæр дын сæ ирвæзæн нæй... 
... Æз федтон дзураг патриоттæй 
Уынгæг бон бирæты кæугæ: 
Куынæ хъуыд—судзаг ард-иу хордтой, 
Куы бахъуыд—хæцæнæй цæугæ!.. 
Ныр мыл мæ хæстон хур ныгуылы 
Æмæ дын ракодтон мæ хъаст. 
Мæ фыд! Мæн нал уырны дæ зылын, 
Дæ тызмæг ахсджытæн—сæ раст!.. 
4. 
Фыдбон æмæ фыдлæг 
Фыд ми, фыд лæг нымбийынц мæры, 
Нæу растæн дæр æнус йæ мæт. 
Нæ зæхх æмризæджы кæмæй рызт, 
Ныр уый дæр ахаста мæлæт. 
Æмæ йын удæгасæй барæй 
Дæндагæй чи дардта цырагъ, 
62 

Ныр уыдон раивтой сæ зарæг, 
Æркъуырдтой мард лæгыл сæ къах. 
Уæййагæн афтæ у йæ хабар, 
Иæ цæстмæ ’ппæлд вæййы нымад: 
Йæ хицау нал ис,—рабар-бабар 
Æмæ та иннæмæн лæггад. 
Фæлæ æцæг чи уыд йæ хæстон, 
Йæ номыл чи хаста йæ сæр, 
Цæмæн уой уыдон та йæ фæстæ 
Йæ митæм уа-мæсты, дывæр? 
Цæстмæ ми никуы кодтой адæм, 
Цæуыл у уыдонæн сæ маст? 
Иæ лæггад сын нæ фæци адæн, 
Æви йæ карзæй кæнынц хъаст? 
Нæ, адæм хорз фыдæй æвзары, 
Мæрдтæм нæ фæсиды уый хæст. 
Ис мардæн алцы дæр ныббарæн, 
Рæстаг туг не ’мбийы æрмæст. 
Æмæ цы мардæй зæгъын, уый та 
Фæкалдта уый бæрц туг рæстæй, 
Ныууагъта уал уды цæнкуылтæй, 
Æнæныфс, удрæсыд, мæстæй, 
63 

Æмт йын ;!д:-емы рачтуарзон, 
Æппæт ур-мынхьом зæрдæ 
Фыдхъоды бакодта йæ карзыл, 
Иæ тугхаст, их кадыл мæрдтæм! 
Зынтæ ма бир.т уыдзæн разæй, — 
Кæд уыд цæрæццаг лæг æвыд, — 
Нæ. адæм нпкуы тарсти карзæй, 
Фæлæ ныр равзæрста рæвдыд! 
5. 
Дзуры фыд 
Лæппу, дæ уайдзæфта? дын дардæй 
Нæ хъуыстон, удæй сæ зыдтом, 
Æмæ. мæ карды бон æнкъардæй, 
Фыдгуыст.тп ахачгты шдтон. 
Зыдюм, ызнаджы ном æртыхсти 
Мæныл, хьæстæ калмы цæгау, 
Æмæ ныуурæдтон мæ тыхсты 
Фыдхахуыр, судзгæ маст лæгау. 
Нæ уыдтæн кады лæг, политик, 
Хуымæтæг кусæг дат æрмæст. 
(И 

Фыдызæхх уайдзæфæн æлгъитын 
Нæ уарзта хасты дæр мæ цæст. 
Тайгайы-иу куы мардтæн салдæй, 
Уæддæр-иу загътон: цæй, хъæцон, 
Уыддæн хæсты бонты йæ салдат, 
Куысты—йæ кусæн къух, йæ цонг. 
Фыдран хъæуы, лæгау, фæразын, — 
Кæд ма рæстдзинад искуы ис, 
Уæд зондзысты, кæй дæн æн ’азым, 
Æмæ ысцух уыдзæн мæ рис. 
Фæлæ цыдысты бонтæ, азтау, 
Уæддæр нæм рухсы цъыртт нæ зынд. 
Мæ зæрдæ, ме уæнг мын ныббаста 
Мæхи зын нæ, фæлæ уæ зын. 
Хæцыди ма мæ уд æфсоныл, — 
Æз уым нæ хуыздæрты уыдтон. 
Фыдхахуыр иу лæгыл æнцон у, 
Фæлæ нæу мингæйттыл æнцон. 
Кæнын мæ цæрдтытыл мæрдты дис — 
Ыссæдз зындæр азы, ыссæдз!.. 
Цæй цард... Фыдæлгъыст мыл æрцыдис: 
Цæрдудæй мæрдт’астæу ныссæдз... 
5. Нафи. 
65 

Цы ма... Цы ма сыл дзурон бирæ. 
Æрцыд мæ зынтæн дæр кæрон, 
Æмæ та рыздæхтæн: мæ Ирæн, 
Мæ бæстæн даринаг, зæронд. 
Ныр ма мæ хъыгзæрдæ цы къахон, 
Цы ма у сæфты фæстæ мæт. 
Мае удæй чи систа фыдхахуыр, — 
Мыггагмæ арфæгонД фæуæд! 
Зын у мæ цахъхъæнæн, цы ’мбæлы, 
Уый царды аивæй кæнын: 
Лæджы нæ фæфæнды ныммæлын, 
. Иæ бон та нал вæййы цæрын. 
Мæхи нæ буц кæнын цæссыгæй, 
Фыдбон, фыдæвзарæн фæци. 
Афтид, цъыбыртты сыгъд мæсыгау, 
Кæнын хæцæг мæсгуытыл цин. 
Лæппу! Кæй фæрыстæ мæн гыххæй, 
Уый не ’хсæн ма ’рцæуæд нымад. 
Æз буц дæн: базыдтай дæ тыхæй, 
Дæ тугæй а-бæстæн лæггад. 
Æз буц дæн: не ’рхастай дæ сæрмæ 
Зæрдæсаст, сау хæрам, фæллад; 
66 

Тæппуд—дæ фыдæлты æхсармæ, 
Лæджы сæрыстырмæ — æгад. 
6, 
Хуыцау æмæ хæйрæг 
Кæддæр нæ зард уыд афтæ: 
Тæрхъусау, ма лидз хæстæй, 
Ис бартæн къухы бафтæн 
Нæхи фæрцы æрмæстдæр! 
Хуыцау, паддзах, хъайтартæй 
Мах рагæй ыстæм рохы. 
Нæ дæттынц уыдон бартæ, 
Лæг бартæ исы тохы. 
Фæлæ нæ бар куы райстам, 
Куы бавнæлдтам нæ цардмæ, 
Уæд, цас фæлтæрдтам, уас та 
Нæ зонд æппæрстам дардмæ. 
Нæ бархъомыс уæд ивтам 
Мах иу лæджы кад-—культæй: 
Æнæмбаргæйæ иутæ, 
Нæ иннæтæ—сæркъултæй. 
67 

Æмæ зæххыл цы цауд уыд, 
Уый не ’ууæнкæй ^ысцæрæг; 
Нæ цины ’фсон хуыцау уыд, 
Нæ масты ’фсон та—хæйрæг. 
Нæ хуыцау раст нæ разынд, 
Уыд карз, тызмæг нæ фæтæг, 
Фæлæ уæд ауал азы 
Кæм уыдыстæм нæхæдæг? 
Рæстаг адæм нæ цурæй 
Куы сæфтысты æбæрæг, 
Куыд нæ уыд уæд ысдзурæг, 
Куыд ныл фæтыхис хæйрæг? 
Нæ бон быхсын куыд баци 
Хæрам, фыдми фæразын? 
Мæ фæндæй ма нæ алчи 
Иæхимæ райсæд азым. 
Хуыцау кæуын нæ зоны, 
Хуыцау нæ зоны худын, 
Лæгæн та цинæй, сонæй 
йæ зæххон зæрдæ дуды. 
Лæджы сæрыл быцæуы 
Нæй ауæрдæн хуыцауыл. 
68 

Æгас бæстыл цы ’рцæуы, 
Уый алкæмæ дæр хауы. 
Уый алчи дæр йæ рады, 
Куы йæ хъæуы, уæд зоны. 
Нæ адæмы зын кадæй 
Йæхи сæрыстыр хоны. 
Куы ’ппæлы дуне ’дзухдæр 
Нæ адæмы хъайтарæй, 
Уæд алчи дæр йæ къухтæ 
Йæ сины сæртыл дары. 
Фæлæ хæрам куы ’рцæуы, 
Куынæуал вæййæм разы, 
Уæд чи слæууы быцæуыл, 
Кæмæ феппарæм азым? 
Уæд раст вæййæм мах не ’ппæт, 
Зылын æрмæстдæр... хицау! 
Уæдæ æдзухдæр не ’ппæлд 
Вæййы æрмæст нæхицæй! 
Ныр царды уаг ысноги, 
Æппæт рæстырдæм ивы, 
Æрмæст ныр демагоги 
Куы скæнæм коллективон? 
69 

Кæрæдзимæ куы кæсæм, 
Æппæт æнхъæлцау иуæй, 
Нæ кад лæггай куы хæссæм, 
Нæ азым коллективæй? 
Куы дзурæм «урс у» сауæй, 
Тæппуддзинад—æхсарæй, 
Æмæ та уæд хуыцауæн 
Куы бакувæм нæ сæрæй? 
Лæгау п ыр хъуамæ хатæм 
Æцæг дзырд æмæ аргъау. 
Ныр нæ, ихсыд цæфхадау, 
Романтикон хæрв ахауд. 
Лæг дæ, уæд у æцæг лæг, 
Дæ фыдыбæстæн—хицау! 
Нæ дæ сайдзæн уæд хæйрæг, 
Нæ дæ сафдзæн дæ хуыцау! 
7. 
Поэт раст кæны йæхи 
Поэт!.. Ыстыр ном у, уæззау, 
Фæлывд лæджимæ нæу лымæн. 
70 

Лæппу та, уалдзыгон хъæзау, 
Ныхасæй тасаг у, фæлмæн. 
Куы хъуса алæбон, куывдау, 
Æппæтæй иу ныхас æрмæст, 
Уæд дзы уый сараздзæн æгъдау, 
Мæлæтмæ йæ кæндзæн æххæст. 
Уыдыстæм сабитæ, рæвдыд. 
Нæ раздзог хистæрты фæстæ, 
Æрвыл бон н’алварс цы цыд, 
Уыдтам уый чиныджы цæстæй. 
Рæуæууæнк, ме ’мбæлттау, æз дæр, 
Мæхи зын хъуыдытæй хызтон. 
Мæ дуджы коммæгæс кæстæр, 
Æз культы зарджытæ фыстон. 
Нæ дардтон алцæмæ мæ сæр, 
Æмæ ромаитикон фæлмы, 
Цы хуыдтон хннымæр æвзæр, 
Æз уый дæр батыхтон фæлмæн. 
Куы мæм цыд фырмæстæй кæуын, 
Уæддæр хуыцауы кодтон раст: 
Уый хæйрæг сау митæ кæны, 
Хуыцаумæ та нæ хъуысы хъаст. 
71 

Мæ цæф, хæстон æмбал рæстæй 
Куы ’рцыд æмусы бонмæ хаст, 
Уæд ма мæ уыраугæ мæстæй 
Фæкодтон ме стихты мæ хъаст: 
«Арвæй рахауд стъалытæн сæ рухсдæр, 
Комы ’хсæрдзæн хъарджытæ кæны. 
Æз дæ мæтæй сусæгæй ныххус дæн, 
Æз дæуыл мæ зæрдæйы кæуын. 
Ма фæхæсс дæ ингæнмæ уый хъастæн, — 
Æз дæ уарт кæй нæ фæдæн хылы. 
Зæрдæйы тæрхондоны ды раст дæ, 
'Нæзæрдæ тæрхондоны—зылын!..» 
Цы давы стих?.. Цы у йæ цард, 
Кæд богъ кæнын нæ уæнды, уæд?.. 
Лæзæры арф лагъзы æнцад, 
Цæрдудæй зæппадзы ныгæд. 
Поэтау рифмæтæ кæнын 
Кæд раджы базыдтон, уæддæр 
Цæуыл хъуыд тугдзæстæй кæуын, 
Æз уымæй бафснайдтон мæ сæр. 
Нæ сæфт, нæ рыздæхджытæй ныр, 
Кæй разы нæу мæ фæлтæр раст, 
72 

Æз курын уыдонæй хатыр — 
Куы зæгъынц: сонт рæдыдæн барст. 
Чи мард, чи дардмæ хаст—зыдтам, 
Фæлæ цыма нæ уыд уый фаг, 
Мах уыйау растæнхъæл дзырдтам 
Сымахæй, хистæртау: Ызнаг! 
Ыстæм уæ азымджын, зылын, 
Фæлæ та—иу дзидзийæ хаст, — 
Уæхимæ айсут ныр нæ зын, 
Лæгау нæ ма ракæнут хъаст. 
Апгуст 1962 

С Т Ъ А Л Ы 
Хæххон фæндаг уынгæг комы нырраууат. 
Ызнæт æхсæв æгомыг тас хæссы. 
Мæ алыварс—тызмæг хæхтæ, хъуырауау. 
Ныфсæнхъæл ма бæрзонд арвмæ кæсын... 
Ракетæйау, уæд сысты стъалы тигъæй, 
Цæхæр хаутæй былысчъилæй кæсы. 
Мæ мæ тавы, нæ мын кæны тæригъæд, 
Уæддæр мын цин йæ уазал рухс хæссы. 
Муртакк лæгау, бæрзонд арвы цъæх малы 
Ыссарын мæн аивы зæд фæнды, — 
Æз ыл уынын æхсæвидары стъалы 
Æмæ мæ зæрдыл уæд æрæфтыс ды. 
2 сентябрь 1962 
74 

ДУНЕЙЫ РАЙХЪАЛ 
Ныффынæй арв—ыстъалыдзæст, мæйдзæст. 
Ныффынæй зæхх дæр. 
Уынгты ма æрмæст 
Æгъуыссæг æмæ иунæг сфетофортæ 
Сырх цæстытæ æрцъынд-æрцъынд кæнынц. 
Ныуулæфыд йæ мидвыны æдзæм зæхх, 
Æхсæвæй-бонмæ ц’ауæдз цæуы, ууыл, 
Тæсвынæй маргъау, фестъæлфыди арв. 
Ныззæй кодта цыдæр рухс океанау, 
Æвзист хæхты, дзæнгæрджытау, ныццагъта. 
Цъæх быдырты нымæтвæччи ныззылдта, 
Фынæй мигъты, кæсаг-дзугтау, тæры. 
Дæлдзæх дæттæ йæ худынмæ ыстонынц, 
Уæлдзæх дæттæн сæ цъæх пиллон кæлы. 
Къуыпатыхт сыфтæр раскъуыдта йæ 
бæттæн. 
75 

Æрвæрттывдау, фæцæуы мæры билцъ. 
Ракетæйау, цъиу ахстонæй ыстахт — 
Кæны уæлæрвтæм заргæ дуне тагъд! 
Ды райхал дæ? 
Дæ цæсты рухс ныхсæрдзæн? 
Мæ дуне та мæм миндзæстæй кæсы! 
Уæууай, ныр искуы... Дунейæн тæрсын, 
Уæд ма æргъæвстæй, саугуырмæй куыд 
цæрдзæн? 
Сентябрь 1962 
76 

* * * 
Цымæ дæуæй цы хъæуы мæн? 
Дæ дзырды зарæггаг фæлмæн! 
Цæмæй дæ цæстыты рæвдыдæй 
Фæцæуон азты ’хсæн æвыдæй. 
Дæ хъару, де ’дых мæ хъæуы, 
Дæ цин, дæ зæрдæйы кæуын. 
Дæ бæлгæ сагъæсты ызнæтæй 
Æнцой куыд нæ зонон, хъысмæтау. 
Дæ хъыгтæ, де ’рвылбоны зын 
Фæнды мæн, сабийау, хæссын. 
Мæ судзаг зарæджы фæтъæлланг 
Куыд иса де уæнгтæн сæ фæллад. 
Чъынды, сæрыстыр дæ!.. Тæрсын, 
Мæнмæ нæ ратдзынæ дæ зын. 
Октябрь 1962 
11 

* * * 
Æдзух дæн расыг, хаттæй-хатт—æвронг. 
Æвронг? Кæцæй... Æххæст нæ вæййын 
расыг. 
Мæнæн мæ рагон дудгæмаст ысног, 
Дæуæн дæ цæсты бады, мигъау, уаз сыг. 
Кæд расыг дæр æз уымæн дæн уæд та, 
Ды ’вронг кæй дæ, мæ расыг мын кæй 
барыс, 
Æдзух, хæсты æвидаугæ зæдау, 
Дæ цæст мæнмæ дызæрдыгæй кæй дарыс? 
Уæууай, нæ дæн нæ фидыд, нæ хæстæй. 
Фæлварыс мæ дæ сыгъдæг уды ардæй. 
Æмæ кæсыс дæ мадзура цæстæй, 
Ыстъалытау, мæ рыст зæрдæмæ дардæй. 
Октябрь 1962 
78 

* * * 
Хæрзбон, мæ фыдæлтæ, хæрзбон! 
ЛДæ фæндаг—дард, мæ сыгъдæг нысан— 
фидæн. 
Кæд исты суа уæ кæстæрæн йæ бон, 
Уæд æй фæиды уæ рагои хæрзтæ фидын. 
Хæрзбон,—нæ цард, нæ намысы тæрхон! 
У’сО рох фæдтыл, мæрддзыгойау, фæцыдтæн. 
Куы нал-иу уыд уæ тугкалдæн мæ бон, 
Уæд кодтон æз уынгæг зарæг уæ цытæн. 
Хæрзбон,—нæ кад, нæ фидæны бындур! 
Ныр нал æвдæлы мæн сымахмæ цардæй. 
Ивгъуыд фæлтæртыл нал ыскæсдзæн хур, 
ЛАæнмæ та сиды фидæны къух дардæй. 
Хæрзбон,—мæ уды сусæггаг зындон! 
Мæнæн зын у нæ карз рæстæджы, абон. 
79 

Фæлæ мæрдтæй цы у æххуыс уæ бон, — 
Цæхæртуг хъæуы фидæны сæраппон! 
Хæрзбон, мæ фыдæлтæ, хæрзбон! 
Мæ царды зын хæссын, лæгау, уæнгрогæй. 
Кæд искуы нал уа дард балцы мæ бон, 
Цæудзынæн уæм æххуысагур уæд ногæй! 
Октябрь 1962 

ЦИН ÆМÆ ХЪЫГ 
Æхсæв. Æргъæвсыс цъитийы хъæбæрыл, 
Дæ гуырæн бон гæв-гæвгæнгæ æлгъитыс, 
Æндæвд къухтæ ма арауыс дæ сæрыл... 
Фæлæ ыскасти хур. Ныххудти цъити. 
Дæ цæсты сыгтæ девастæй цæуынц. 
Уый цин у? Кæд хъыг у? 
Дæ рахиз цонг дын ралыг кодта дохтыр. 
Куы ’рчъицыдтай, дæ гуырæн бон æлгъыстай. 
Фæлæ дæ зæрдыл рыфтыдысты тохтæ, — 
Дæ уынгæг бон цы хæстыты æрвыстай, — 
Дæ къæхты бын куыд дзойтæ кодта, родау, 
Æгомыг зæхх, куыд хъæрзыдта бынозæй, 
Куы цыд фæстаг атакæмæ дæ ротæ, — 
Æмæ цыдæр уæд федтай масты хорзæй. 
Фæлурс цæсгомыл цæсты сыг цæуы... 
Уый цин у? Кæд хъыг у? 
6. Нафи. 
81 

Æртæ азы зæрдæдзургæйæ цардтæ, 
Дæ мидвыны-иу фестъæлфыдтæ сонтау. 
Кæйдæр цæсты рухс дæу фæсыгъта, артау, 
Сыгъдæй-уырыдæй фервыстай дæ бонтæ. 
Ныр, арвыронау, атыхсынц йæ цæнгтæ 
Дæ уæхсчытыл. Ныр риу-æмриу фæлæуут, 
Йæ зæрдæйы цæф ахизы дæ уæнгты, 
Фæлæ дæ зын дæ зæрдæйыл куы ’рлæууы, 
Фæлурс рустыл уæд цæсты сыг цæуы. 
Уый цин у? Кæд хъыг у? 
Лæгау хъыджы раз макуы бон фæчъил у — 
Хъыг ацæудзæнис, мысинагæй цин у. 
Октябрь 1962 

ÆНУСОН БÆЛЦЦОНАУ 
Æз дæ удмæ, æнусон бæлццонау, 
Азæй-азмæ фæцыдтæн къахæй. 
Ныр куы раивд мæ зын æнцонæй, 
Уæд цы ’рцыдис, цæмæй тæрсын, ахæм? 
Ау, дæумæ куы цыдтæн, хъысмæтау, 
Уæд цæмæй тæрсын ныр дæ цуры? 
Зæрдæ атæхы тарст, ызнæтæй, 
Уый дæ сагъæс ныфссастæй суры. 
Ды — мæ хъарæджы уа, мæ куывды, — 
Адджын рисау, мæ иунæг кой дæ, 
Уæд, дæ сагъæс уынгæ, мæ хъуыды, 
Ноггуырд родау, цæмæн кæны дзойтæ? 
Бадыс, раздæрау, ды æнкъардæй, 
Ног кæмæдæр кæсыс, бæллицау... 
83 

Цин дын не ’рхастон æз мæ дардæй, 
Не сдæн де ’взонг мæстытæн хицау... 
Ныр кæдæм цæуон? Æви мæ дардзæн 
Ныр мæ хъысмæт, æнусон бæлццонау? 
Кæд йæ кæрон у ам мæ балцæн, 
Раст тæвд быдыры айсæфæг донау?.. 
Октябрь 1962 

Дзыхъмард салдатау, кæрдæгыл дæлгомæй 
Хуыссыдтæн æз... Уый кæд миййаг фын уыд? 
Æрдзырдта мæм фæрныг хъæлæс мæ номæй 
«Уæлæмæ сыст!..» Уый кæд миййаг фын уыд? 
«Дæ сæрмæ арв, цæсты гагуыйау, ризы. 
У, саджы цæстау, нæбын æмæ ирд. 
Уый дымгæты фæлывд уддзæфæй риссы, 
Нæ зоны мигъты алагæнæг сирд. 
Кæсы, бæллы дæумæ. Иæхинымæр дæм 
Фæсиды фыны, райсомы тынау...» 
Æз фесхъиудтон. Лæууы æдзæмæй кæрдæг, 
Мæнгард хъæлæс дæр айсæфти фынау... 
Октябрь 1962 
85 

ÆХСÆВ ХЪÆДЛАСÆНЫ ’ФЦÆГЫЛ 
Нæ фæндаг нæ, рувасау, сайы тæссармæ, 
Фæндагамон — къултыл зымтæ. 
Цæрддзугæнæг цатыртау, дысон нæ сæрмæ 
Хуыссыдысты мигъты къуылдымтæ. 
Цæуынæн, цæрынæн гуырд фестæм не ’рдзæй, 
Цæугæ та — æрмæстдæр размæ! 
Æндон хæхтыл рæстæг æвæрдта йе ’рмдзæф, 
Тыхгæнæгау, азæй-азмæ. 
Бæрзонд ысты хæхтæ,—зынг хурмæ хæстæгдæр!.. 
Тæппудыл фидауынц æфсæнттæ: 
Куы мæлай, уæддæр ма дæ судзгæ ыстæгдар 
Фехс, пиллонау, хивæнд бæрзæндтæм! 
Æрталынг ис хæхты. Æрра уарзтау, талынг 
Ныззæй кæны кæмттæм æвиппайд. 
86 

Æдзæм арвыл бамбæхсти иунæг ыстъалы, 
Æдзæм кæмтты — дымгæйы цоппай. 
Узæлы ныл ирдгæ йæ ихарм сæр-сæрæй. 
Нæ зæрдæтæ — цъитийы ихтыл. 
Фæллад космонавтытау, дысон нæ сæрмæ 
Хуыссыдысты ауыгъдæй мигътæ. 
Октябрь 1962 

ÆХСÆВ ХÆХТЫ 
Хæхтыл талынг, мæрддзыгойау, бады. 
Кæмттæм сабыр уæлæрвтæй цæуы. 
Талынг? — Уый кæд мæ саударæг мад у?.. 
Сабыр? — Уый кæд мæ уарзон кæуы? 
Октябрь 1962 

ÆНÆКÆРОН ХÆРЗБОН 
Хæрзбон, 
кæлæнгæнæг цæстытæ!.. 
Мæныл тæфсут ыстад ныуæзтау. 
Хæссын мæ цинхæццæ мæстытæ 
Мæ зæрдыл, карддзæфы ныуæстау. 
Хæрзбон, 
ыстъалыдзæст дзыгъуыртæ!.. 
Цыдтæн, дзæгъæл науау, уæ рухсмæ... 
Уый кæд хуымæллæджы бызгъуыртæ 
Йæ сæрыл систа къусы урс сæн?.. 
Хæрзбон, 
зæрдæрæвдау дзыхыдзырд, 
Ыстъæлфаг, уадындзхъæлæс къухтæ!.. 
Цы цины бахаудтæн, цы хъыджы — 
Уæ зардæй, хъодыгондау, цух дæн... 
89 

Хæрзбон, 
уæ мадзура рухс суры 
Мæн, сусæг талынгау, сæргойæ: 
Цæуын æрвыл райсом уæ цурæй, 
Æнæрцæф сабийау, тæргайæ. 
Изæрæй баздæхын æндæргау, — 
Æндæртæй хъахъхъæнын дæ фынтæ, — 
Æмæ æрбайсæфы мæ тæргай 
Дæ былты худæндзаст тæлфынтæй. 
Мæ уд, фыццаг уарзтау, ыстæрсаг: 
А-ныр фырамондæй ныхъхъæрзон, 
Хур афтæ бахойы дæ фæрссаг, — 
Нæуæгæй райдайы мæ «хæрзбон». 
Ноябрь 1962 

ХÆЛАРМÆ 
Грисæн 
Кæрæдзийæн адджын ныхас нæ дзырдтам, 
Нæ хордтам ард, — 
Нæ фидауы нæ кары: 
Ракетæйæ тæхы ызнæт дуг цырддæр, 
Йæ зæрдæ лæг йæ армы дзыхъхъы дары. 
Хæлар ныхæстæ!.. 
Кастысты нæм фаутау. 
Тыхта сæ зæрдæ мадзура къуыбылой. 
Тæхгæ, уæд арвмæ, 
раст дытигъон фатау, 
Кæд хаугæ, уæд, 
дыууæ базырау, — 
былæй! 
Фæлæ салдат атакæйы куы цæуы, 
Уæд къухæй къухыл атыхсы æмсалдат: 
91 

Цы бæрæг ис, — лæгмæ æппæт быцæу у, — 
Æмæ йæ сом куыд амондзæн йæ фадат. 
Салдæттæ стæм, дыууæ рæнхъоны, фистæг, — 
Фæцæф ис иу, кæны уæд иннæ рисгæ. 
Дæуæн зындæр уыд, ды мæнæй дæ хистæр, 
Кæстæр дæн æз, уыдзæн мæ зын та искæд. 
Æрмæст нырма мæнæн цæрын æнцон у — 
Дæ нæртон рæвдыд бавзæрста мæ уалдзæг: 
Дæ артдзæстæй фæраст вæййы бæлццон уд, 
Дæ зарæгмæ та рыздæхы йæ балцæй. 
Цекабрь 1962 

ДЗЫРДЫ САГЪÆС 
Цжиоты Дауытæн 
Ирыстонæн йæ чиныгдзау лæппутæ, — 
Куы бамбырд вæййæм армыдзагæй, уæд, 
Хъæрæй зарæгау, раргом вæййынц удтæ — 
Нæ сагъæстæ, нæ цин æмæ нæ мæт. 
Цы вæййы не ’хсæн маст æмæ хæрамæй, 
Сæ сæрты иумæ ахизæм æргом, 
Нæ зæрдæты лæгдзинад æмæ хъармæй 
Фæрæвдауæм нæ адæмæн йæ сом. 
Сывæллæттау, æнæхинæй фæбæллæм, 
Нæ судзгæ уд куы басгуыхид, цæмæй 
Нæ Иры дзырдæн макуы уа ныммæлæн, 
Тъымы-тъымамæ рацæра фæрнæй. 
Мах фидæнмæ, раст зарæгау, фæсидæм, 
Фæлæ тæрсын, нæ фехъуысдзæн нæ хъæр 
93 

Фæстагæттæм... Ныр дæр нæм дуг куы ’взиды, 
Уæд бирæтæ куы бамбæхсынц сæ сæр!.. 
Нæ кæнын æз мæ хæлæрттæн сæ хорз кой, 
Фæлæ рæстдзинад фидæнæн зæгъон: 
Зыгъарæгау, æвæрæнтæ нæ кодтой, 
Хæсты—хæстонтæ, быдыры—хуымон. 
Нæ рæстæг сæм кæд арæх хæссы фаутæ, 
Сæ цæстмæ сын сæ къæбæр дары хатт, 
Уæддæр-иу равзар карз дуджы зын даутæ, 
Кæмæ цы ’мбæлы, уыцы ’гъдау ын радт. 
Сæ цæстмæ-иу сын ма бадар сæ хъыгтæ, 
Сæ нымæг зард, сæ ницæйаг быцæу. 
Цы зæрдæйы нæй маст æмæ цæссыгтæ, 
Уый кæд миййаг лæджы зæрдæ дæр нæу? 
Миййаг кæд не сты кады сæр сæ фыстæй, 
Уæддæр æй зон: сæ зарæг уыд хæстау — 
Кæрдзыны ’хца æфстаугур-иу уыдысты, 
Фæлæ лæгдзинад н’агуырдтой æфстау! 
Апрель 1963 
94 

ПОЛЕМИКÆ 
Ды кадджын дæ: æмбарынц æмæ уарзынц 
Дæ рог зарджытæ иу ысдзырдæй адæм! 
Нæ растагур, хæствæллад дуджы карзы 
Æвæлмонæй хæрыс дæ къæбæр адæн. 
Дæ ныхæстæ, зæлдаджы тынау, рогæй 
Нывæндыс ды, цыма дæ дзыхы буд й. 
Зæронд дзырдтæй уæззау сагъæстæ ногæй 
Куы кæнын æз, уæд та мæ зæрдæ дуды. 
Æргом зонды уæззау дзырдтæ йæ хойынц, 
Хъæддзау лæгау, сæ растагур фæрæттæй. 
Нæ фæнды мæн къуырцц-къуырцц кæнын, 
хъæдхойау, 
Цæстмæхъус дзырдты иухуызон кæрæттæ. 
Цыфæнды худай ды мæ судзгæ ристыл 
Зынæмбарæн, уæззау æмæ æгадæй, — 
95 

Нæ тæрсын æз! Æмбаринаг уа исты, 
Æндæр æй, ма тæрс, бамбардзысты адæм. 
Мæн не ’ндавы фынæй уды гармони, 
Мæн уый мæт и, æз ууыл тыхсын ногæй: 
Рæстдзинады раз адæмы тæрхоны 
Куыднæ худой мæ дзырдтыл хинæй, рогæй. 
Нæ тæхгæ дуг, нæ карз дуджы æрæфтау, 
Сынæрдзæгъдæгау, рог зарæг, — 
уый хин у! 
Дæ сиргæ цард, дæ рог кады уæлæфтау 
Нæ хъæуы мæн! Дæуæн дæ бар дæхи у! 
Апрель /963 

КЪОСТАМÆ 
Фæлтæртæн алгъуызон — сæ хъысмæт, 
Æмхуызон та — сæ мæт, сæ цин. 
Фыдæлтæм бадзурæм æххуысмæ, — 
Куы ныл тæфсынц хъыг æмæ хин. 
Къоста! 
Куы свæййын æз мæ хъуырмæ, — 
Мæ уд хæлары армæй хост, 
Уæд... уæд... Цы амонд каст мæгуырмæ — 
Дæ зарæг мын фæвæййы хос! 
Октябрь 1963 
7. Нафи. 

ИВГЪУЫД ÆМÆ ФИДÆН 
Мæнæн, мæ фидæнау, мæ абон дæр, 
Мæ ивгъуыд карз дуг дæр зынаргъ у. 
Мæ зæрдæ амонд æмæ ’намондæй — 
Дыууæ тыхджын базырæй маргъ у. 
Хæсты дуг! Зæрдæ дзы ысхурхуыфи. 
Лæг та цы дудгæ фыдæй рафты, 
Нæ, уый дзы нал ахауы, бур сыфау, 
Бæласы зиллаккау ыл бафты. 
Хæсты дуг уыд! Хæстарыд хорз лæг та 
Зæрдыл йæ састы бон дæр дары! 
Цæфамон уадздзæгтæ ’мæ хорзæхтæ 
Салдат фæрсæй-фæрстæм фæдары. 
Октябрь 1963 
98 

X А Т Ы Р 
Цыбыр царды цæй дардвæндæгтæ ис!.. 
Цæуыс, 
Дæхи рæстаг лæгтæй æнхъæлыс, 
Фæлæ дæ сæрыл, 
Како сындзы пакъуыйау, тыхсынц 
Æнæнхъæлæджы азымтæ... 
Хатыр! 
Фыццаг хатыр 
Æз бæлæстæ æмæ дидинджытæй курын — 
Мæхи къухæй дзы 
Не схастон æз иу дæр. 
Дыккаг хатыр, — 
Хæххон бæхтæ ’мæ куыйтæй: 
Нæ сын дардтон 
Мæхи армæй, се ’фсымæрау, холлаг. 
Нæ уадтæн дугъты кадагур, 
Нæ цыдтæн семæ, 
Нæртон лæгау, 
Хины сырдыл цуаны. 
99 

Хатыр, 
Л\æ Иры чызджытæ! 
Бæргæ 
Зыдтон мæ сонтæй 
Сусæг уарзтæй риссын, 
Фæлæ æргом нæ арæхстæн рæвдауын. 
Фæндаггон дæн — 
Кæм цыдаиккой мемæ. 
Ныууагътаин сæ уæзæгыл — 
Æдзух бæлццонмæ чи кæсы æнхъæлмæ?.. 
Æнæркастæй 
Ныххус уыдаид тала, 
Баруадаид дидинæг, 
Уæгъдидон бæх та ахаудтаид былæй. 
Куыдз... 
Тæргайгæнаг у куыдз!.. 
Хуыздæр фысыммæ ацæуид фыдæнæн, 
Æз хъодыгондæй баззаин йæ фæстæ. 
Чызджытæ, 
Чи зоны, зыдтаиккой кæсын 
Сæ бæлццонмæ, 
Фæлæ мæхæдæг — 
Тагъдгæнаг æдылы — 
Нæ арæхстæн... 
Хатыр!.. 
100 

Æппæты раз ысраст кæнин мæхи, 
Фæлæ мæ хæдзарæн, 
Мæ артдзæстæн цы зæгъон? 
Мæ царды карз бонты 
Æз ме ’ндæвд къухтæ 
Æмбæлтты артмæ тавтон. 
Æвзæрæн, дам, 
Йæ фæдыл цæуы й’амонд — 
Æмбæлттæ мæн æцæг лæгтæ фæцис, 
Мæ артдзæсты 
Уынгæг уарзон мын 
Байстой. 
Мæ артдзæсты нымæг артæй 
Хатыр! 
Октябрь 1963 
101 

ХЪУЫДЫТÆ АРТДЗÆСТЫ ФАРСМÆ 
Хæхтæм! Цъупмæ! Тар кæмтты рæбынтæй! 
Ног лæгтæ ысгарынц ам сæ ис: 
Æхсæрдзæнты тинтычъи тæбынтæ, 
Хъуццыты сымсымгæнаг сæухиз. 
Æхсæв мах æрхизын кодта коммæ. 
Артмæ /ргъæвст ыстъалытæ тæхынц. 
Хæхтæ дæр, уæхски-уæхск бадгæ, соммæ, 
Фиййæуттау, рæдзæ-мæдзæ кæнынц. 
Рагон цагъд... Фæсусхъæлæс тæбæгътæм 
Дары судзин, цуанонау, йæ фындз. 
Тарст уæрццытау, тæбæгъы дыдæгътæй 
Ризгæ мыртæ æхсæвмæ тæхынц. 
Фæсивæд æнахуыр фынты размæ 
Сарæзтой æлвыд кæрдæгыл хъазт. 
102 

Арты ’взаг мæм баздæхти ныхасмæ — 
Зæрдæйау æгъатыр æмæ раст! 
— Сахъ, æнувыд, коммæгæс, наивон!.. — 
Ме ’мкартыл куы дзуры уый сæрæй?.. 
— Раст тæрхон дæр ивгъуыд дуг нæ ивы — 
Ивгъуыдæн фæхуыздæргæнæн нæй!.. 
— Ивгъуыдæн æнцондæр вæййы фауын — 
Радавы йæ уарзт æмæ йæ зын!.. 
— Базондзысты а-бæстæ рæвдауын, 
Артдзæсты нæ ахуысдзæни зынг? 
— Се ’взонгмæ сын райдыдтай тæхуды?.. 
Рæстæг дæ æруромын фæнды?.. 
Артæй йе ’взаг февдисы, ныххуды 
Рагбонты æрра хæйрæг мæныл... 
Февраль 1964 
103 

Æмæ та балц. Æмæ та араст поезд... 
Зæххон лæгæн цы удвидар ис рагæй, 
Уый сусæг мастæй, тарст базырау, хойыс, 
Фæлæ йын нæй уæддæр ысцух йæ уагæй. 
Æдзæугæ нæй, уæд тагъддæр, тагъддæр, 
тагъддæр!.. 
Фыдæлгъыстау нын баззад лæгтæн—махæн: 
Дунейыл нын цы уд вæййы зынаргъдæр, 
Нæ мæтæй уый фæразон зæрдæ къахæм. 
Цæмæй, цæмæй дын авæрон ныфсытæ, 
Мæ иунæг рухс, мæ фæндагдзырагъ, м’азым? 
Афтидармæй, æнæнцойæ, æдзытæй 
Мæ дард балцы сæрыстырæй фæразын. 
Куы ’гас дуне æз баивын дæ къæсыл, 
Куы та мæ уд дунейы артмæ тавын — 
104 

Куы дондзастæй мæ хъил уæнтæм фæкæсыс, 
Куы райдзастæй мæ хус цæсгом рæвдауыс... 
Æмæ та балц... Нæ зонын æз рæвдауын, 
Фæлæ хæссын рæствæндагæн дæ пъатæ. 
Кæмфæнды уон, — мæ мидвыны дæр, баууæнд, 
Дæ дзыгъуыр рус мæ дарæг цонгыл хатын. 
Февраль 1964 
103 

Р А К 
— Азар. 
Иронау азар. 
Хæстмæ куы цыдысгæм, уæд... 
Хъуыды ма кæныс?.. Азар. 
Æз мæхимидæг сабыр хъырндзынæн... 
Ме ’мгар рынчын у рагæй 
Ракæй. 
Хæстæй æрыздæхт рынчынæй. 
Ныр йæ зынгхуыст цæстытæй кæсы 
Ныфсджынæй — 
Азар!.. 
Уый йæхимидæг сабыр хъырндзæни!.. 
Уый йæхимидæг сабыр зæгъдзæни: 
Фæстаг хатт дæм хъусын — азар!.. 
Арв сыгъдæг у, нæ уары. 
У цъæх-цъæхид бон, хиуайы сисау, хъулон. 
106 

Ма бауадз 
Де ’мгары а-зæххæй уарын, 
Цæссыг уадулыл тулын! 
Азар! 
Асур де ’мгары цæстæй — цы федта: 
Хæсты йæ чи мардта, хæсты кæй мардта: 
Иæ къухтыл кæй хаста, 
Фыццаг хатт кæмæн кодта пъатæ, 
Цы фырт ын нæ райгуырдис, уый. 
Цыдæриддæр бавзæрста 
Хæрам æмæ уарзтæй! 
Азар!.. 
Асур де ’мгары цæстæй, цы федта!.. 
Растæнт фидæнæй, кæй нæ зоны, уыдон! 
Растæнт ивгъуыдæй, кæй нæ федта, уыдон! 
Растæнт, 
Æмæ йын фæсурæнт йæ низ! 
Кæм ис!.. 
Ма зар!.. 
Ныббогъ кæн иронау, — 
Де ’мгар нал хъусы ныр. 
Де ’мгар, 
Арцы рæхуыстау — æмыр!.. 
107 

Ныббогъ кæн, — 
Ницы у зарæг, 
Цыхуыздæр æмгары дæр 
Не здахы мæрдтæй!.. 
Ма зар!.. 
Февпаль 1964 
108 

ФЫДЫЗÆХХ МЫСЫНÆН 
Нæу раст. Нæу раст! Цы нæ фæуыны цæст, 
Зæгъгæ, дам, уый лæджы зæрдæйæ рох у. 
Лæджы удæн фыдызæххæй æрмæст 
Фæхицæн дæр æнусбонтæм фыдох у. 
Уæд та фæдæн æз, чи зоны, æлгъыст, 
Фæлæ ныххауд мæ зæрдæйы æгъдауæн: 
Фæлтау мæ хойæд Иры зæххыл хъызт, 
Цæйнæфæлтау мæн искæй зæхх рæвдауа. 
Куы вæййын æз цыты уазæг æддæ, 
Мæ фыныл дæр куынæ фæхъæцы фысым, 
Нæ тызмæг хох, нæ иллæлæй уæддæр, 
Бæлццон суадонау — денджызы, фæмысын. 
Æмæ фæзæгъын: а-бæстæй тæргай 
Цы маст, цы зын, цы хæрамæй фæхаттæн, — 
109 

Фод ноджыдæр æртывæрæй мæ хай, 
Æрмæст мæ Иры комулæфт куыд хатон! 
Нæ кæндзынæн хуыздæр цардмæ хæлæг, 
Кæд зæхмæ уа, нæмыг хорау, мæ бацыд. 
...Æрмæст фыдызæхх мысынæн дæр лæг 
Æрвыл аз хъуамæ араст уаид балцы. 
Февраль /964 

МЕ ’ВЗАГ—МÆ ЦÆРÆНБОН 
Чи бахуды, дæлимонау, æмыр, 
Чи арæхстгай тæфæрфæстæ кæны... 
Рæхджы бон девзаг нал уыдзæни ныр, — 
Иронвæндагау рауадзынц мæныл. 
Нæ зоны мард нæ зарын, нæ кæуын, 
Мæ сонт æвзаг та, адæмау, цæры: 
Ирыстоны—мæ райгуырæн хъæуы 
Нырма æнæнтау «Уастырджи» нæры. 
Æмæ кæд не сты фауджытæ къуырма, 
Сæ уд сын кæд нæ бакуырм кодта хæст, 
Уæд сæм нæ зард куыннæ фехъуыст 
нырмæ, 
Нæ дзырды рухс куыд нæ уыны сæ цæст? 
Цымæ фæхудти фистæгыл бæхджын, 
Æви мæнæн æцæг æрцыд мæ рад?.. 
111 

Зæгъ-ма, цæмæн у цæсты сыг цæхджын 
Æмæ цæмæн нæй мидбылхудтæн ад? 
II. 
Æвзаг æнустæм у, уый зонын, 
Фæлæ ма зонд цы давы ныр: 
Иæ цард ын мысæггаг æфсонæй 
Æхсины лæг кæны цыбыр!.. 
Иронау ничиуал æмбары, 
Мæнæн дæр уæд цæрæнбон нæй: 
Кæндзынæн, Андойау, Къуыдары 
Фыдæлты таурæгътæ сæрæй. 
Сырдоны хъисфæндыр цæгъддзынæн, 
Фæсус, уынгæг хъæлæс нæрдзæн... 
Фæлмæн у хъузгæй конд лæгъз цына? 
Æнустæм галуантæй цæрдзæн! 
Май 1964 
112 

* * * 
Миййаг куы бафтон ацы хатт мæлæтыл, 
Уæд мæ фæнды—куы ничи кæнид хъыг, — 
Куы нæ ’рхауид мæрдадзы бон мæ мæтæй, 
Кæй уарзтон, уыцы адæмтæй, цæссыг. 
Цæмæн хъæуы?.. Мæ цæргæйæ сæ ристæн 
Сæ бынсæфтмæ куы бæллыдтæн æдзух, 
Уæд ныр?.. Куы кæна æйтты зарæг хистæр, 
Уæд чи фæхатдзæл иу хъырнæджы цух?! 
Июнь 1964 
8. Нафи. 

ФÆНДАРАСТ 
Фæндараст! Зæрныджы фæтахтау—дæ ацыд. 
Кæсын ма дæ фæдыл гуыбырæй, мæ хадзы. 
Мæ зæрдæ мын, ахстонау, иунæгæй уадзыс. 
Ау,—афардæг сæрды тæмæн?.. 
Рæствæндаг!.. Дæ зæрдæмæ ма бахæсс мацы. 
Миййаг дыл куы ’ртæфса æнцад сагъæс балцы, 
Уæд мысдзынæ мæн?.. 
Куы дын кæна исчи йæ фыруарзтыл сомы, 
Куы нывæнда удсайæн зарæг дæ номыл, — 
Нырыккон дзырдæргъæвд, уæздан митыл хъомыл, 
Фæсарæйнаг фарны лымæн! — 
Фæчъил кæнын мин-минтæй иу уд нæ комы... 
Цы дын дæн?.. Уæддæр дæ æз иу хорзыл домын: 
Æрæмыс-иу мæн! 
Фæлæ йын куы кæнай дæ зæрдиаг бустæ, 
Йæ фендæй куы кæна дæ бæлгæ уд рухсдæр, 
114 

Куы рæвдауа уымæн ыстъæлфгæ йæ рустæ 
Дæ къухты æвдадзаг фæлмæн, 
Уæд бафтдзæн æгомыг мæ зæрдæйы хъустыл 
Æмæ ма дæ развæлгъау курын: 
æнустæм 
Уæд ферох кæ мæн! 
Август 1964 

ЦЫ ДЫН РАДТОН, АДÆМ? 
Иæ хуыссæнæй дæр хорз лæппу йæ мадæн 
Æрхæссы фын сæумæрайсом, хуынау. 
Цы дын хæссон мæ цыбыр балцæй, адæм, 
Хъæбулау дын цæмæй радтон æгъдау? 
Лæууынц мæ зæрдыл, хорз мыггаджы гаккау, 
Дæ лæгдзинад, дæ фæндæгты рыгтæ... 
Ысгарын зæхх, фæлæ цы ис дæу аккаг — 
Зæххы æнусон цинтæ ’мæ хъьптæ? 
Зæгъынц, ис мæрдтæй цæрдты астæу арæн — 
Дзырд æмæ зарæг, туг æмæ бæллын. 
Дæ цины бон хъæлæсы дзаг фæзарын, 
Дæ хъыджы бон, æгомыгау, кæуын. 
Æцæг, нæ фæдæн бонгуыстæй дæ дарæг, 
Нæ дын дæн балцы разамон бæхджын. 
116 

Тыхсын: мæ цæссыг, тугау у цæхджын, 
Фæлæ нæу, тугау, царддæттæг мæ зарæг... 
Зæгъынц, хуыцаумæ мæлдзыг уыд хуынды, 
Кæрдæджы мур—йæ бонгуыст ын ысхаста... 
Мæн дæр, мæ адæм, 
ма раздах дæ хъазтæй... 
Хуыцауау, айс мæ мæлдзыджы хуын ды. 
Август 1964 

КЯЗЫМ МЕЧИЙЫ МАСТ 
Балхъарты литературæйы бындурæвæ- 
рæг Кязым Мечи зæрондæй амард хасты. 
йæ ингæн фесæфт. 
Зæронд бацыди куырдадзмæ сабыр. 
Куынц æррæвдыдта. Арт кæны. 
Зæронд фестади сау мастæй саби, 
Æмæ, сабийау, æмбæхстæй кæуы. 
Цæссыг, бомбæйау, срæмудзы артыл. 
Маст цъæх пиллонæй гуылф кæны. 
Уый нæ куыдта йæ хъæбулты мардыл, 
Ныр йæ къонайы артыл кæуы. 
Ма ку, Кязым, 
Ма ку... 
Уый нæу д’азым — 
Мах у!.. 
118 

Райсом балхъар фæцæудзысты хасты. 
Райсом ахуысдзæн къонайы арт... 
Æдт, дæ бирæ фыдæвзарæн азты 
Раздæр искуы куыд нæ фæдæ мард!.. 
Хойы æфсæн, кæфхъуындары комау, — 
Йе ’хсон, тар зæрдæ хойæгау, раст; 
Тондзæн хасты йæ артдзæсты номæй 
Ныр адзалмæ йæ кæуинаг маст... 
Ма ку, Кязым, 
Ма ку... 
Уый нæу д’азым — 
Мах у!.. 
Сентябрь 1964 

ДЗУРИНÆГТÆ 
Дзуринæгтæ!.. Уый ма дзы кæм аззад, — 
Дунейыл куы бафтыдис фырдзырд? 
Æви дуджы судзаггаджы азар 
Не скодта дзырдæй йæхицæн цырт? 
Дзуринæгтæ!.. Дзырдтæй зæхх ныццæми... 
Æвзаг сæ куыд фæвæййы нымад, 
Афтж растынц зæрдæйы хæцæны 
Дзуринæгты мадзура салдат. 
Бафты сыл уæд, баст Амранау, ног тых. 
Дугты рæхыс тугæй иу кæнынц. 
Хурау худынц дзырдтæ-демагогтыл, 
Удæгасæй мард дзырдтыл кæуынц. 
Дзуринæгтæ!.. Уалдзыгон æвзартау, 
Мадзурайæ гуылф кæнынц зæххыл... 
Диссаг у, куыд сæ уромы зæрдæ, 
Æвзаг сæ куыд не ’рæхсы зæгъын?.. 
Октябрь 1964 
120 

ЯЛТАЙАГ ÆХСÆВ 
1. 
Тар æрхауди уæлæрвтæй — 
бæзджын, мæстæг. 
Стæй ныттæнæг, тинтычъи урс тынау. 
Æмæ сзындысты—цады бынау хæстæг — 
Денджызы улæнты горæты рухсытæ. 
Ризынц рухсытæ—дæлдон къæбырттæг, 
Улæнтæ—уæрыччытæ рæдзæ-мæдзæ систой. 
Дæлæ мæйы æвзист фæндаг, 
зæрныджы тъæбæрттау, 
Хуссармæ араст, 
тауы денджызы фæзты йæ систæ. 
Фехсин тымбылцъæгæй 
уыцы фæндагмæ мæхи. 
Амонд—æнамонд?.. 
121 

Цы уæлдай у? Разы! 
Фæззыгон зæрныгау, 
Дард бæсты цуанæттæм 
Топпы дзыхмæ тæхин, — 
Æрмæст 
мæ фæндаджы кæрон 
ды разын! 
Æз æмæ æхсæв. 
Цæй фæндаг, цæй базыр!.. 
Денджыз æрфынæй, дæуау, 
мæ цонгыл-базыл. 
Денджыз, дæуау, 
Мин-мин дыччытæ рæвдаугæ уилы. 
Мæ зæрдæ мын мысынæй, 
цъынддзæст къæбысау, 
æууилы... 
2. 
Зæхх тымбыл у? Нæ зонын. Чизоны. 
Зонын—ахæстонау ын цыппар къуымы ис, 
Дæ зæрдæ дзы 
Сагъæсты уæхстыл сфизонæг, 
Уæддæр 
Иу къуымæй иннæмæ не хъуысы рис. 
Зæхх ыстыр у? Нæ зонын. Æвæццæгæн. 
122 

Зонын—а-зæххыл не ’нцайы 
æргом-сусæг хæст 
Æмæ мын хойы мæ зæрдæ, 
иргъæвæгау, 
армадздзагæй, 
Цыма зæхх 
ис мæ зæрдæйы ’мбавхст. 
Зæхх уæрæх у? 
Æнусты, йыл, саугуырмау, 
Лæг рæстдзинад ыссарынхъом нæу, 
Науæд дæу æз цæрæнбонты куы агурын, 
Уæд куы не ссарин афонмæ дæу?.. 
3. 
Сагъæстæн хорз у фæззæг, 
Цинтæн нæ бæззы. 
Хур—сæндуцæг фæскуыст 
Йæ сырх къухтæ денджызы ’нхъæвзы. 
Зæхх тæнзæрдæ у — 
Хуры иунæг тыны ’внæлдæй стъæлфы. 
Лæг æвзæрдæр у — 
Иунæг тызмæг дзырдмæ стъæлы. 
Дысон бонмæ æхсæв куыдта 
Æмырæй, къуырмайау: 
Тæргайæ, 
123 

Чызгайау, — 
Фæззæг фæхъуызы!.. 
Куыд дард дæ, куыд дард!.. — 
Дæ рæвдыд, 
Дæ тызмæг дæр мæм 
нæ хъуысы... 
Октябрь 1964 

* * * 
Лæгау бæстыастæу лæууын 
Фæразы а-зæххыл бæлас дæр, 
Фæлæ нæ зоны уый кæуын 
Зæххы æргом хъæдгæмтты мастæй. 
Бæласау а-зæххыл уыдтæн: 
Æхсæв йæ сусæг фæндтæм хъуыстон. 
Йæ куывд, йæ хистытæм цыдтæн, 
Мæ бон йæ дудгæбонты ’рвыстон. 
Уыдтæн йæ зарæгæн хъырнæг, 
Йæ зиууон—уалдзæджы, лæгдыхæй. 
Нæ кæны хæст нæмыг хæлæг, — 
Мæнмæ дæр дзы æрхауд лæджы хай. 
Æппæт дæр бавзæрстон лæгау, 
Æппæт дæр: арфæйæ, æлгъыстæй. 
Фæлæ куы федтон: циу æгад, 
Лæгдзинад, растдзинад æгъуыстаг. 
125 

Æрмæст уæд фестадтæн æз лæг, 
Æрттæтыгъд—дуне ’мæ дæ разы!.. 
Нæ хъусыс цы?.. 
Адджын хуыссæг 
Дæуæн дæ цæсты хаутæй хъазы... 
Октябрь 1964 

А В Д Æ Н 
Мæ чысыл уарзон Барсæгæн. 
Саби горæты, — 
Цæргæсы лæппынау, ахстоны—авдæны. 
Сабийæн горæттаг уат, 
сæтæлæджы хъузгау, суынгæг. 
Абон ахстон сафтиди, равдæлон — 
Саби фæтулы йæ уæрдоны уынгмæ. 
Саби бавналы хурмæ — 
Бур, хъуынджын къæбысмæ йæ русæй. 
Саби хурмæ фæцæуы æндонсæрст æнусæй. 
Сабийы карз дуг фæлвары 
тасæй, æхсарæй, 
Æмæ сцух кодта уый йæ мады æхсырæй. 
Радта йын сонт хай 
а-зæххы сусæг-æргом мжтæй 
127 

Рæвдаугæ зарджытæ, фыд-зæрдæ гæрæхтæ, 
Авдæны хъæдыл 
хъазæнты бæсты 
бомбæтæ, 
Фæлæ саби арв дзыхъытæ кæны йæ къæхтæй. 
Уый дыууæ русæй 
Сау дзулы къуыназ æмпулы 
Æмæ йæ хæдтулгæ 
Планетæйыл тулы. 
Мад—йæ фæстæ. 
Æмбæхсы фæсæвгъæд йæ гуыбын. 
Цæсты тъыфылтæй æнусваг рæвдыд кæсы. 
Уый кæд сабимæ 
Пушкины дзизза æргуыбыр, 
Былты базмæлдæй 
Фыдæлты таурæгъ хæссы? 
Бамыр у, карз дуг! 
Фырдзырд дуг, сахуыр у хъусын! 
Уый тулы фидæны дзыллæ 
лæгуарзон æнусмæ 
Бомбæтæй, хæстæй, нæ фæлывд, нæ мæстæй, 
Нæ худинагæй 
нæ кадимæ иумæ 
цъынддзæстæй. 
Октябрь 1964 
128 

* * * 
Лæгæн зæрдæ ис!—дзурынц адæм. 
Æз та: зæрдæйæн зарæг ис. 
Фæбæззынц дзырдтæй иутæ кадæн, 
Ныхъхъæрзы иннæтæй та рис. 
Сæ иу дæр мæм хуыздæр нæ кæсы, 
Сæ иу æнæ се ’ннæ—æвæд. 
Лæгдзинад барæй куырм цæргæс у, 
Лæгуарзон æм куынæ уа, уæд. 
Фæлæ лæджы зæрдæ уæд арынц, 
Уæд ысты карз дуджы æххуыс, 
Кæд сæ фæлывд ысгуыхт нæ зара, 
Нæ кæуа судзины æлхыскъ. 
Октябрь 1964 
9. Нафи. 
129 

ЛÆГДЗИНАД 
Уый лæгдзинад у: 
де стихты, рæхуыст галау, абух, 
Царды, 
нывонд фысау, сабыр лæу? 
Ныууадз, дæ хорзæхæй, 
бандæттæн табу, — 
Уый лæджы аккаг нæу! 
Кæд æцæг лæг дæ: 
а-зæххæй арвмæ 
Уæд, кæрдæджы цъуппау, æппæт дæр—дæу. 
Уæд рæстдзинады хæстæн й’арфы, 
Æлвæст хъамайау, уырдыг ныллæу. 
Кæд æцæг лæг дæ: 
дуне дæ къуым у 
Æмæ дæ раст зæрдæ, хорау, а-зæххыл тау! 
Кæд дæ лæгдзинад, 
конд хуымы кардау, 
ныкъуымых, 
Уæд æй ингæнмæ фехс, фæлтау! 
Октябрь 1964 
13.0 

X Æ Л Æ Г 
— Поэт дæ? Æцæг? 
Тæхуды дæ кад, дæ бартæ! 
— Тæхуды? Мæнмæ? 
Дæдтын дын — мæ бæрн, мæ хæс! 
А! Дæ зæрдæ ыссудз 
нæ дзыллæйы къонайы артæй, 
Æстæй йæ дæ сæрмæ, 
салдаты тырысайау, хæсс! 
Октчбрь 1964 
131 

ХОХАГ ДОНЫ ЗАРÆГ 
Æз чысыл дон дæн — 
хохаг дон! 
Нæртон цпрхъы ’рцъыккау, 
хæхтæй айгæрстон 
надвæндаг фæзтæм. 
Хуыцау æмæ адæмæй 
цыфæнды рохуаты уон, 
Уæддæр сæрыстыр дæн: 
Мæ сæрæй æнусты 
Хъазбеджы цъупмæ ’ххæстæн! 
Æз чысыл дон дæн, 
Фæлæ денджызмæ 
стыр хохæй рацыдтæн. 
Мин-мин азты йæм 
Мæхи конд фæндагыл згъорын. 
Мæн рæхуыстой 
æвæстаг къæдзæхты ’рра сытæ, 
132 

Ьылтæй мæ ’ппæрстой, 
хостой мæ фидар дзæххорыл. 
Тъæнджы мæй мæн 
ихын мæрддзæгты ныгæдта 
Сусæн мын къусæй 
мæ урс туг 
райсомæй изæрмæ нуæзта. 
Фæлæ ныккодтон 
æз мæ дудгæ фæндагыл угæрдтæ 
Æмæ цыдысты 
мæ хъæбултæ—улæнтæ, 
денджыздзаутæ! — 
куырмæй дæр мæ фæстæ! 
Мæ фæндаг: 
æнусæй-æнусмæ, 
ауæзтæй-ауæзтмæ, 
фæлæ хъысмæтæй разы! 
Цы бавзæрстон, уый 
фаг у 
цæрынæн, мæлынæн, 
зарæгæн æмæ цæссыгæн! 
Мæн фæндаггаг æвæрдтой 
хъайтарæн 
мæрдты бæстæм 
хохаг дзæппазы, 
Зарыдтæн 
133 

тугæрхæм хъæлæсæй 
хохаг мæсыгæй. 
Æз мæ бирæ цæрæнбон 
фыдбонæй, фыргуыстæй фæтыдтон: 
Хъæбæрхоры зæнгтæн, 
сидзæртау, 
дзидзи фæдардтон; 
Хъоппæгыл 
сидзæррæвдауæн — 
къæбæлдзыг дидин æфтыдтон, 
Тъæнджы мæй нуктæм 
куырæйтты зилæнхос — 
мæ цæсты сыг калдтон. 
Æз чысыл дон дæн, 
фæлæ мæ 
хуыцæуттæ дæр хастой сæ сæрмæ. 
Бæрзонд мигътæ сæрды 
сæ базыртæ мæ улæнты надтои. 
Ирддæр стъалытæ, 
уарзæттау, 
талынг æхсæвты мæ хъæбысмæ хаудтой. 
Фæрвытæ, хохаг чындзытау, 
кæмттæм цыдысты æфсæрмæй 
Æмæ сæ къухтæ мæ сыгъдæджы ’хсадтой. 
Уæздандæр кæсæгтæ 
æвгъæдтон æвæджиаг амалæн 
134 

Агуырдтой мæн 
дардæй 
денджызгæронæй. 
Хастон мин гуырдтæй 
цъингуырты 
арф, уæззау малы, 
Раст сатæг æхсæртау 
уæлыгæсы роны. 
Æз бавзæрстон алцы. 
Фæлæ хъысмæтæй разы/ 
Размæ, 
денджызмæ 
мæхи конд фæндагыл уайын. 
Никæмæ кæнын хæлæг 
лæгдзинад, фæллойæ, 
сæрыстыр æмæ уазæй; 
Æмæ мæхи 
дзыллæты раз 
стыр фурды ’мсæрыл нымайын. 
Æз чысыл дон дæн, 
фæлæ мæ фæндаг нывыл у, 
Æмæ йæ нæ ивын 
тыхы раз 
азæй-азмæ. 
Æз чысыл дон дæн, 
фæлæ зонын ивылын, 
135 

Æмæ мæ уадзут мæ адыл — 
денджызмæ цæуын, 
размæ! 
Октябрь 1964 

ДЗУАПП ДАРД КÆСТÆРÆН 
Фæдæн æз ме ’мбæлтты ’хсæн барджын. 
Уыдтæн сæм, намысау, дзырдхъом. 
Кæд уыцы бар фæци мæп раджы, 
Уæддæр дзы н’агуырдтон æз ьом. 
Мæн цардæй мисхал дæр нæ хьæуы. 
Уадз уон æвзæрдæрыл чымад, 
Æрмæст нæ адæмы фæхъхъауæн 
Куырдтон аив дзырдæй .чæггад. 
Æмæ фæхьыг кодтон кæд искæй 
Рæстæй, уæд мын — рæдыдау, барст. 
Лæгæй куы ницы кæна рисгæ, 
Уæд н’агуры йæхицæн маст. 
Кæд искуы дард кæстæр нысхъæл уа — 
Йæ ныхас,—хъамайау, æлвæст: 
«Нæ, дам, уыд йе ’мбæлттæй æппæлаг, 
Нæ уарзта искæмæн йæ цæст!..» 
Куы суадза арвы раз йæ тæрттæ, 
137 

Куы ’взара ме нæраст, мæ раст: 
«Æппæлыд, уæд фыдæлтæй—мæрдтæй!.. 
Уый кодта удæгæстæй хъаст!..» 
Зæгъын ын: æз хылтæй нæ тарстæн, 
Кæд сæм нæ бæллыдтæн, уæддæр. 
Æз ме ’мгæртты фыдæлтыл барстон, 
Цæмæй уыдаиккой хуыздæр! 
Мæ фау, мæ уайдзæфы ныхæстæй 
Мæн иунæг хорздзинад фæндыд: 
Цæмæй дæ фыдæлтæй, мæ кæстæр, 
Мæнау æппæлынхъом уай ды! 
Октябрь 1964 

НЫХАС ХОХИМÆ 
— Зæгъ-ма мын, Хох, тæппуд кæд вæййы 
лæг? 
— Цъæх айнæгæй дæр ма ратон къæбæр, 
Куырмæй дæр ма ссар д’адæмы къæсæр, 
Дæ кард фыдгулмæ кæрддзæмæй æвдис, 
Уæд ма тæппуддæр уымæй исты ис? 
— Зæгъ-ма мын, Хох, хъæбатыры бæрæг. 
— Дæ зарæг радт, дæхицæн райс цæссыг. 
Дæ зæрдæйы хорз армы дзыхъмæ сис 
Æмæ йæ байтау! 
Хосгæрст дæм кæсы, 
Уæд иу къухæй дæр хæсс кæронмæ уис! 
— Зæгъ-ма мын, Хох, йæ рæстдзинад 
зæгъын 
139 

Куынæ уæнда мæлæты тасæй лæг?.. 
— Æмæ æцæг ис ахæмтæ зæххыл?.. 
Ныхъхъус дæн æз—къæмдзæстыг æмæ 
’рхуым... 
Æруагъта Хох йæ рагон сæр ныллæг. 
Октябрь 1964 

МÆЛÆТЫ ТЫХХÆЙ 
Абон хорз бон у, сæрдыгон! 
Зæрдæ хох-рындзæй кæсы. 
Арв, цыкурайы фæрдыгау, 
Сусæг ивæнтæ хæссы. 
Раст физонæджы цъысцъысау, 
Зарæг фæтæнтæй ыссыд. 
Хосдзау фестади цъысцъысаг — 
Цæвæг рихийау ыссы. 
Зæрдæ хох-рындзæй фæлгæсы, 
Уистау сагъæстæ хæссы. 
Зæрдæ, дард уынаг цæргæсау, 
Ныр йæ фидæнмæ кæсы. 
Уый фæлвары: циу лæгдзинад, 
Кæд æнæмæнг у мæлæт? 
Кæд йæ цæргæ бонты, цинау, 
Лæг æдзух æвзары мæт? 
141 

Кæд нæ зын цардæй æппæлæм, 
Хонæм н’адзал та мæнгард: 
Куывды рабады нæ мæлæт, 
Хисты сар кæны нæ цард? 
Уæд цы у, цымæ, лæгдзинад: 
Царды цин кæнын, гъе—хъыг? 
Æви цард—нæртон хæссинаг, 
Нæй æвзарæн хæрд-уырдыг? 
Æви раст зæгъы мæ лымæн: 
Цард—уынгæг хæстæн æмбал, 
Ныр цы нæ бакæнай, уымæн 
Райсом нал уыдзæн амал? 
Æви райгæ бон дæр койаг 
Цардау уымæн у мæлæт, 
Æмæ ма фæуай фæсмойнаг, 
Цард æваст куы фæуа, уæд? 
Октябрь 1964 
142 

ХЪÆДДАГ ГАЛ 
Сырддонтæ нæ уарзын. 
Æз бæрзонд хæхтæй рахастон, 
Мæ сабийæ: 
искæй сæрибарæн, 
хи барау, аргъ кæнын. 
Сырддон—уый та 
æнæсдзырд хайуантæн ахæстон, 
Уый сыл сæ иу бон дæр æнусау ныддаргъ кæны. 
Кæд æцæг сырд у — 
давæг, ыстигъæг, цъаммар у, 
Кæд йæ азым бæрæг у, 
иуæй дæсы уонг нымадау, 
Уæд æхсæны дурæй уа, 
топпы нæмыгæй, — 
амар æй, 
Фæлæ йæ ахæсты 
йæ адзалы бонмæ ма дар! 
Мæнæ индиаг пыл, — 
143 

ыстырсæр, 
æнæхин лæг пыл... 
Кæцæй æрцыд хасты, цы бæрæг и?.. 
Æруагъта уыргъуыйæ йæ даргъ фындз, йæ был — 
Нæй йын джунгли, 
Уæд йæ дуне, 
цъыбыртты сыгъдау, 
дзæгæрæг у. 
Къæхтæ сисы, æрæвæры... 
Мæцъисæй ставддæр зæгæлтæ — 
Къобрæтау хъилсæрæй! — 
нæ уадзынц акъахдзæф. 
Нæй дæ хъахъхъæнæг, 
цыма джунглийы, 
кæддæрау, дзæгъæл дæ, 
Фæлæ фезмæл — 
къобрæ дын дæ цæст акъахдзæн... 
Лрс!.. 
Хъалзæрдæ æмæ æууæндаг! 
Ахстæй дæр ныхъхъылдымтæ кæны, 
акафы! 
Сабитæй исы лæвæрттæ. 
Цæуыл фæхæст уа дæндаг, 
Уый уайтагъд æнæмæтæй акъæфы. 
Фæлæ уый дæр 
арсы сæрыстыр нæ аппæрста: 
Исчи æд лæвар 
144 

уымæ мæстæймарæг куы бахизы, 
Уæд æм фездахы 
йæ хъуынджын, йæ нард фæстаг 
Æмæ йын йæ лæвæрттыл рамизы! 
Тути!.. 
Уый, æвæццæгæн, 
хуыцау ысфæлдыста культæн: 
Искæй ныхæстæ, 
хуырым пропагандистау, 
нымайы. 
Маймули—хицауы хъазæнхъул, 
къæлæсытæ систа къултыл... 
Кæлмытæ, рувæстæ!.. 
Мæ удхæссæг — 
гуыбыныл бырын æмæ сайын! 
Хъæддаг гал!.. 
Уый домбай хуыдтой Иры. 
Уый нс гæндæг къохтæ 
йе ’рхæндæг богътæй мысы. 
Йæ къайны фидар ын 
судзгæ маст, 
калмау, цъиры, 
Æмæ, ауæзт хæххон донау, 
йæ хъару сысы. 
Иунæг. Бынылзад. 
Фæлæ нæ цот кæны ахæсты. 
10. Нафи. 145 

Фæлтау дзы амæлдзæн 
æвæстагæй, иуæй. 
Æмырæй дзыназы 
йæ мыггаджы сæфтыл сагъæсты... 
Цымæ кæуыл кæуы? 
Мæныл дæр 
æви æрмæст йæхиуыл? 
Йе ’ндон куырæфцæг, 
йæ тыппыр, хъандзал бæрзæй 
Быцæуæн ысбæззид 
Сæнайы къæдзæхмæ. 
Ам ын, ахæсты, 
дыууæ фæрдыджы — 
дыууæ цæссыджы 
æдзард уæзæй 
Æртасыди зæхмæ... 
Кæсын æм: 
нæ цæссыгтæ, стъалытау, 
кæрæдзимæ дзурынц. 
Кæсын æм: 
æнусты æлгъыстау, 
Мæ хъысмæт æгомыгæй 
слæууыд мæ цуры, 
Уæлингæн зарæгау, 
мæ цæсты раз сыстад. 
Хъæддаг гал!.. 
146 

Мысынц ыл адæм: 
ызнæт у, нæ кæны æрмахуыр, 
Нæ хъæцы ахæсты, 
фысау, йæ зыныл. 
Искуы арвмæ куы скæсы, 
уæд мæй—былкъахыр 
Уымæ туджджын куыры сы 
фæзыны. 
Æфсымæр хъæддаг гал! 
Иунæг нал дæ, æз—дыккаг. 
Вагъæц уал. 
Лæгдзинад æвæстаг нæ вæййы. 
лæгдзинад мах у. 
Ныр та уал, æфсымæр, 
аскъуыйæд фæлтау дæ мыггаг, 
Фæлæ макуы су, 
фысау, 
æрмахуыр! 
Октябрь 1964 
147 

МАХ—ПОЭТТÆ!.. 
Ныхас—зæрдæйы, кæрддзæмы—хъама... 
Уый лæджы гакк у æви циу? 
Дзырдæй де знаг зæрддзæф фæуа хъуамæ, 
Хъама—афада риу. 
Мах та, уонгцух зæрæдтау, фæбадæм, — 
Хъуыды нал у цæхæр уды цот. 
Нæ! Ыстæм хатт вæййæм хъæбатыр, 
Æмæ рымысæм... анекдот, 
Кардæй нал зыны зæрдæйыл карддзæф. 
Риуы стымбыл, арвæрттывдау, мæт. 
У нæ фыдæлгъыст—хинымæр уайдзæф, 
Сты нæ хуыздæр фæндтæ—æвæд. 
Мах — куырыхон!—Нæ ныннæрæм арвау. 
Мах—хъæбатыр!—Нæ хъузджыты ’мбæхст. 
148 

Домæм афтæмæй адæмæй арфæ, 
Стæм æлгъысты аккаг æрмæст! 
Ныхас—зæрдæйы, кæрддзæмы—хъама... 
Октябрь 1964 

6 А Р Æ Г 
Вæййы лæппу—æппæтхъом лæг 
Ыскæны а-дунейæ аргъау. 
Хæссы йæ рæстæг—бæх, тæлтæг. 
Иæ быны зæхх фæхаты саргъау. 
Бæсты рæсугъд ын фесты гопп. 
Тæхы! Кæм æй хъæудзæн æрхизын?.. 
Ныццæв ыл ахæм афон топп — 
Нæмыг дзы, хуры тынау, хизы! 
Фæлæ нæ хæссы амонд цъæх: 
Фæвæййы иуахæмы аргъау. 
Тæхы уæгъдидон рæстæг—бæх, 
У лæг мæрдонвынæй йæ саргъы. 
Октябрь 1964 
150 

ХÆСТОН ДУГ 
Æдзух лæджы уд тымыгъмæ лæууы, 
Кæсы, куырыхон халонау, йæ уоны. 
Уыны ’мæ хъусы: богъ-богъ худт, кæуын 
Æнусты хæст. Нæй а-зæххыл гармони. 
Хæсты дуг у! Мæ цæсгомыл æдзух 
Æрвæрттывд æмæ тар кæрæдзи ивынц. 
Куы мын ызнæт дуг ацахсы мæ хурх, 
Куы та мæм ныфс, куырыг рухсау, æрттивы. 
Тымыгъ дуг у! Нæ зæхх ныфс æмæ тас, 
Рыг атом æмæ стыр зондæй æнкъуысы. 
Уый уарзæтты æнæсыбыртт ныхас, 
Къæвдайы æви туджы сæх-сæх хъуьгсы? 
Хæсты дуг у? Кæд ын уыдзæн кæрон? 
Уыныс æй цы? Уæд æм тындзæм æххуысмæ. 
Уæд уадз æмæ нæ зæрдæтæ нæрой, 
Куыд не рцахса фæллад дзыллæйы хуыссæг! 
Октябръ 1964 
151 

С И X Т Æ 
Диссаг: аргъæуттæй фæлыгъдысты сихтæ, 
Хæйрæг лæджы хуызы нал цæуы, 
Уæд нæ дуджы 
æцæг æмæ ивæнтыл 
дихтæ 
Цæмæн фидауы алцæуыл? 
Хорз. Фод афтæ. Æппæт дæр раивæм. 
Нæ фыдуынд раивæм аивæй. 
Лæгуарзынæй та—фыд-зæрдæ, 
Æрмæст ма уæд сихтæ зæрдæтæ æмæ 
сæртæн. 
Сих!.. 
Уый æцæг лæджы бæсты фæцæуы, 
Сæхъис бæндæн æмæ фæздæгæй синагау, 
Царды цин æмæ сценæйыл цинау. 
Уый æцæг цардимæ æдзух быцæу у, 
Хæрзконд демагоги æмæ рæстдзинадау, 
152 

Фæлæ сих — никуы вæййы рæстдзинад! 
Хорз адæм! 
Кæд уæ зæрдæйы дзургæ кæрдих дæн, 
Уæд мæ зонд æмæ мæ хивæндæй: 
Дзул, рæстдзинад æмæ лæгæн 
Нæ хъæуынц сихтæ, 
Нæ хъæуынц ивæнтæ! 
Октябрь 1964 
153 

НЫХАС ИРЫСТОНМÆ 
Мæ Ир, 
мæ мæт—дæ фидæн у, дæ хъæстæ. 
Мæ зæрдæйæ дæ хъысмæт сайы дзырд. 
Сæнау хуымæтæг уарзоны ныхæстæн 
Фæци сæ дуг. Мæты рæстæг æрцыд. 
Куы дын хъардтон, фæндаггагау, мæ зæрдæ, 
Кæстæрау дын куы лæууыдтæн уырдыг, 
Ныр уыцы рæстæг атахти мæ сæрты, — 
Ныллæу фиййау! Æвзар, фæтæгау, хъыг! 
Ныр дыл миййаг куы ’рцæуа балцы исты, — 
Дæ бындартæ куы ныйиутæ уой сом, 
Уæд азимаг кæстæр уа, æви хистæр, 
Уæддæр уыдзæни фидиссаг нæ ном. 
Тæрсын миййаг ызнæт дуджы бырстыты 
Куы фæцæуа дæ хъæдгæмттæй дæ туг, 
154 

Нæ фыдæлты æвæджиау сыджытыл 
Куы ныххуысса, уæлингæн къæйау, дуг. 
Фыдæлтæм дæр æз уымæн сидын арæх — 
Сæ лæгдзннад нæ фарс куыд уа æдзух, 
Кæм нæ уа фаг сæ фæстагæттæм арæхст, 
Куыд сæм дарой мæрдтæй дæр уым сæ къух. 
Нæ, ма фæтæрс! Æвæджиау тыхстытæй 
Фæлвары дуг, уæд у йæ хос—æхсар! 
Цу дунеимæ карз дуджы бырстытæм, — 
Куы фæфæстæ уай, баййафдзæн дæ сар. 
Нæ фидæнæй дын хорз амонд куы курын, 
Уæд уымæн сидын дунемæ хъæрæй, — 
Кæй хъæуы зæхмæ, хи зæрдæйау, дзурын, 
Зæххыл кæй нал ис иунæгæй цæрæн. 
Мæ зæрдæйы дæуæн цы ис фæндиаг, 
Уый дзыллæтæн дæр—хорз æмæ фыдæй, 
Фæлæ у уарзон зарæгæн йæ уидаг, 
Мæ удæн та фыццаг уарзон ды дæ! 
Октябрь 1964 
155 

С А Г Ъ Æ С 
Атъæпп уа, цы фиййау хоны 
Амондджын йæхи. 
Къоста. 
Æз æппæтхъом æнхъæлдтон мæхи. 
Æдт, куыд тыхджын, 
куыд æдых дæ? лæг» 
Нæ, тыхджын уæвын хорз у — 
лæг нæ фæзоны хин, 
Æмæ, хурау, 
никæмæ кæны хæлæг. 
Стæй куыд дардыл фæбæллы, куыд бирæ! 
Арвмæ самайын 
цы хъæуы 
мæсыг| 
Нæу ын денджыз дæр фаг лæхъирæн; 
Цард, мæлæты раз 
156 

нæ зоны фæсыкк. 
Уæд куыд вæййынц 
йæ бызгъуыртæ—даритæ! 
Уæд хуыцæутты хæринаг — 
йæ дзул! 
Æз мæ цъус бонтæ байуæрстон, 
купецы суаритау 
Æмæ 
никæмæ бакастæн 
а-зæххыл 
мæхи тыххæй зул. 
Ныр мæ фæззæг — 
цъиутæ нымайæн — 
куы ’рхæстæг. 
Сæр куы алæгуын, 
æлдыгъы удæстау, 
зачъе куы сурс, 
Уæд кæсын æмæ 
къæмдзæстыгæй 
уынын мæ фæстæ: 
Æнæнтыст ми—бирæ, 
зæрдæлæууæн та—цъус. 
Л тых бахардзи, 
фæлæ цы фæци 
мæ хъæлæс та? 
Æви сахуыри 
зарыны бæсты кæуын? 
157 

Ныр цы хъауджы ис 
мæнæй æмæ æрæгвæззæг бæлæстæй? 
Æз сæ фарсмæ, 
калцæг æфсымæрау, 
лæууын. 
Æз лæууын. 
Уалдзæг иу вæййы лæгæн, уый зонын, 
Фæлæ зарын: 
нæ, нæ мæ хъæуынц 
хæлæг æмæ хин! 
Уастæн атъæпп уа, 
а-зæххыл 
цы лæппу нæ хоны 
Царды уалдзæджы 
æппæтхъом йæхи! 
Октябрь 1964 
158 

МЕЛАНХОЛИ 
I 
Денджыз рахæссы дардæй 
цæхджын доны ссивæнтæ. 
Къæдзæхтæ! Обæуттæ! 
Мæ цуры æрцæуынц æртахмæ... 
Диссаг, уыйау куыд кæны 
мæ зæрдæхатт ивæнтæ — 
Рагъæй коммæ æртулы, 
комæй фесхъиуы рагъмæ!.. 
Рагъмæ диссаг у къæвдабон ыссæуын. 
Къæвда фæндæгтыл кафы — 
зæгæлджын зæвæттæн 
рыгыл зайынц сæ фæдтæ 
Кæрдæг, бæхы рагъау, 
уарыны ртæхтæй ныссауи. 
159 

Фæтæнтыл хъæдтæ — 
андиаг хъуынджын нымæттæ. 
Рагъмæ! 
Къæвдайау, кафын, 
кæрæдзийыл хойын 
мæ дзыджджытæ. 
Хицау куынæ дæн — 
мæ къахдзæф нæ барын тæразæй. 
Бæлæстæ сæфтыдтой 
сæ къуызыри къæхтæ 
сыджытæй — 
Згъорынц мæ фæдыл, 
мæ фæрсты, мæ разæй. 
Уайæм, — 
бæхтау, бæгъæмвад. 
Хъазтæ систой хиу-хиутæ. 
Кафæм, иллæлæй кæнæм 
лæгæй, бæласæй, 
Машинæ—иувæрсты! 
Ныппака йæ хъыллист, 
алайнаджы рихитау, 
Æмæ йæ йæ фæдыл фæласы. 
Е-е-ей! Æз лæг дæн, 
æз бæлас дæн, 
къæвда дæн/ 
Æппæтхъом! 
160 

Хурмæ ракетæтæ, 
хуымæтæджы ’хсидæвтау, ссонын. 
Байтауын Хор, 
Революцитæ саразын, 
фæзарын «дæдадæй», 
Æрмæст, цагъарау, сæрæй кувын 
хуыцауы раз дæр нæ зонын! 
II 
Диссаг, куы кæуынæй, 
куы не ’фсæдын зарынæй 
Мæ цин дæр, мæ хъыг дæр 
лæууынц æфсоныл. 
Рагъмæ ыссыдтæн ызнон, — 
æппæтхъомæй, уарыны. 
Ныр зæххыл ныххаудтæн... 
Денджыз хафы йæхи 
мæ къæхтыл, ыссонау. 
Денджыз зары æддейау, 
бердзейнаг трагедийы хорау. 
Денджыз зары æввахсдæр — 
Бахы хоралтæ, органау, 
Денджыз зары мæ цуры, 
ирон, цæф фæндырау... 
Ай, кæдæм тулын, 
æгомыг, æнæном дзæххорау? 
11. Нафи. 161 

Ай, куыд æрцахста мæн 
æрдыстзæрдæ скепсис, архъанау? 
Цы ныддæргъ мæ фарсмæ 
кæйдæр чызг, 
афтид скафандрау? 
Кæд, къæбæда сывæллонау, 
мæ зæрдæ кæуы йæ гуккутыл?.. 
Ау, знон ма мæм каст арвы цæлхъ — 
хуыцауы æлгъыст хуырхуыр, 
Уæд куыд фендæр мæ цæст?.. 
Хур—ирон чызг йæ дзыккутæ 
Æнхъæвзы денджызы— 
æнхъызт хуырхы... 
Ныр цы мысын, 
цы уыди мæ царды æфхæрдæй, 
Æнæрает, хæрамæй? 
Ныр æвæлмоны холыйау, 
Цы радтон, 
æнæсдзырд цагъарау, 
мæ зæрдæ 
Аслам меланхолийæн? 
Ау, лæг куы дæн, 
æнусон æргъомау, 
Зæхх мæ хъуыды куы сбаста 
меридианты синагæй, 
Уæд мæнæн меланхоли, — 
162 

быныбырд! Цы хъом у! 
Куыд фæтых уысммæ дæр 
мæ цинагыл? 
Ау, знон ма куы хъазыд мæ уæнгты æрра цин, 
Уæд абон 
мæ уды лæгдзинад цы ’рбаци? 
Æви райгуыры лæг 
маст æмæ цинæн? 
Æви 
æрхæндæг быхсын дæр 
æцæг у лæгдзинад? 
Ау, лæг куы дæн, 
куыд бачынд мæ хъæлæсыл цъутта? 
Æви мæм зын кæсы 
дунейы мæстыты лæгæрдын? 
Миййаг кæд 
лæгæн йæ цæсты — 
урс-урсид мидбыл фæхудты, 
Сау-сауид цæссыг æвæрд у? 
Октябрь 1964 
163 

ÆМБИСОНД 
Диссаг, 
царды мыл алы хатт 
иунæг æмбисонд куыд цыди: 
Нымæт цæгъд, кæны уæд хъуынджындæр! 
Мæн нæ рæхуыстой, æцæг, 
æрцытæй, 
Нæ мæ сыгътой арты, 
нæ мæ кодтой 
хъамайы фындзæй хуынчъытæ. 
Фæлæ мæ надтой — 
кодтон лæгуарзондæр, фидардæр. 
Фæлæ мæ сайдтой — 
кодтон æнæхин, 
æууæндагдæр. 
Тæппудты æрдиаг 
хызта мæн химарынæй. 
Демагргты тыхдзырдмæ ыссардтон 
рæствæндагдæр. 
164 

Мæн куы фаудтой 
титулты фæрцы цитаттæй, 
Мæн зæхмæдзыд куы кодтой 
авторитет æмæ культæй, 
Æз уæд базыдтон, 
мæ зæрдæйы мын лæгдзинад 
кæй мардтой. 
Æмæ сæ фæдыл 
ысчъилбылæй 
акодтон тутæ. 
Æнæзæрдæ карз митæм 
кодтон фæлмæндæр, барагдæр. 
Ардыд, цæстмæ митæн 
сæ фыдæнæн цыдтæн мæхи зондыл. 
Мадзура уарзтæй та 
кодтон дзырдарæхст, зарагдæр! 
Уый, мæнмæ гæсгæ, 
ацы рæстæджы 
хорз æмбисонд у! 
Октябрь 1964 
163 

* * * 
У фембæлдæй фæхицæны уонг цард. 
Дыууæ арæны—додой æмæ цинæй. 
Кæд се ’хсæн нæу лæджы рæствæндаг дард, 
Уæддæр йæ ном æцæг хуыйны лæгдзинад. 
Цард фембæлдтæй, фæхицæнтæй у зын. 
Сæ иуæн нæй æнæ иннæ æвзарæн. 
Бæллын сæ иумæ, иннæмæй тæрсын: 
Куы мæ мысай, уæд хорз æви æвзæрæн? 
Бæллын, куы фенин: чемæ нæ дæн хыл, 
Кæимæ дæн зæрдиагæй быцæуыл. 
Фыдыуæзæг куынæ уаид зæххыл, 
Уæд иу ранмæ дыууæ хатты нæ цæуин. 
Ыскæнин уæд æз фембæлдтæй æгъдау — 
Лæгæй-лæджы ’хсæн фехалин æз арæн: 
Цæмæй ысуæм æмбæлынмæ рæдау, 
Фæхицæнмæ—æлгъин æмæ зынарæн! 
Октябрь 1964 
166 

А Р Æ Н Т Æ 
Арæнтæ!.. 
Зæхх, 
Амраны хивæнд зæрдæйау, 
Ызгæхæрд сындз телæй ныббастой. 
Адæмты, ахстытау, 
байуæрстой 
ныссæртæ-сæртæйæ 
Æмæ сæ 
кæрæдзи зæрдæйæ байстой. 
Арæнтæ!.. 
Цæмæн хъæуы хицæн 
адæмы адæмæй? 
Зонын æй. Истори фæкастæн. 
Хъæуынц. 
Фæлæ мæ зæрдæйыл, 
æмбарын æй, афтæмæй, 
Тугдæппæлттау, тæлмытæ-тæлмытæй 
лæууынц. 
167 

Раст цыма дунейыл 
цы хъыхъхъагдæр адæм, 
Цы куыдздæр ис, 
алы адæмы хаттæй, 
Уыдон 
Сæнайæ Кордилеры уонг 
радæй 
Мæ зæрдæ 
цъæхснаг уистæй надтой, 
Арæнтæ!;. 
Зæронд хæлмагау сæ 
бындзарæй ыскъахин. 
Хи уды амондау, 
уыцы дугмæ дæн бæллæг, — 
Кæд кафдзæн сæ уæлæ 
фыдæнæн, къахæй, 
Сæрибар Амранау, цинæй кæугæйæ, 
Лæг! 
Октябрь 1964 
168 

*т 
ЁАЙРАЙ, УЫНГ! 
Уынг! 
Го^æты уай, хъæуы — байрайай! 
Цинты байрай! 
Ма сцух у: 
горæты — сабитæй, 
хъæуы — фостæй! 
Мæнæн та ныббар, 
кæд дæ сау чъылдым, дайрайау, 
Къæбæда гом къ^тæй, 
мæ фыды чъылдымау, хостон. 
Уынг! Дæ уæлæ,,г 
мæ мады хъæбысау, 
гаккæй ацыдтæн, 
згъоргæ кафыдтæн. 
Æхсыры цадау, 
къæвдайы доны 
уæраджы кæхцмæ згъордтон. 
169 

Уæд дæ фæччиты 
цы адджын гуылтæ уыд, 
цы кафеттæ! 
Æцæг дзы 
афæдз иу хатт—майы бæрæгбоны — 
хордтон. 
Уынг! 
Хуырым лæг у, 
дæу чъизийæ чи фауы, 
чи бары 
Æмæ дæ афтæмæй чи хойы 
йæ дзабыры ссыртæй!.. 
Æз уарзын, кæй тырныс 
хæдзæртты ахстæй, сæрибарау! 
Хивæнд фæндæгтæм, бæлæстæм, 
адæммæ æмæ сырдтæм! 
Лæппуйæ дæ рыгтыл, 
тæвд рыгтыл хуыссыдтæн уæлгоммæ. 
Хъæрмуст тар — мæ хъæццул. 
Уый хорз у биографион хъастæн! 
Мæ фæллад, куыдзау, мæ фарсмæ! 
Æз æгъуыссæгæй бонмæ 
Арвы ризгæ цæстытæм, 
уарзоны цæстытау, 
кастæн. 
Уынг, мæ уарзон уынг! 
170 

Нырма дæр мæ зæрдæ нæ рафтыд, 
Фæлæ кæд феййафы 
** куыстдзагъд бæх та 
байраджы? 
Къæвда бон фæхъавын 
бацæуон уынджы 
сабиты кафты, 
Фæлæ мæ ныр мæ сæры урсытæ 
сбастой: байрæджы!.. 
Уынг! Горæты уай, хъæуы — байрайай! 
Цардæй байрай! 
Ма сцух у: 
горæты—сабитæй, 
хъæуы — фостæй! 
Мæнæн та ныббар, 
кæд дæ сау чъылдым, 
дайрайау, 
Мæ къæбæда, го;/. къæхтæй 
* дзæгъæлы фæхостон... 
Октябрь 1964 
171 

ИРОН МАДМÆ 
Мæ мад нæ каст йæ цæрæнбонты стихтæ. 
Уый зарджытæ дæр расыг лæгтæй хъуыста, 
Фæлæ фæкаст фæлмас цæстыты тигътæй, 
Уæд-иу пыхс лæг дæр байгомыг, рæхуыстау. 
Йæ рæвдыд та мæ сонт зæрдæйы ихтæй 
Налхъуыт фæрдгуыты худгæ х<:л æлвыста. 
Йæ мадзурайæ сахуыр дæн фьгссын. 
Иæ цæсты сыгтæй базыдтон лæгдзинад. 
Йæ хъарджытæй — 
Зæххыл цæрын у зын, 
Ыстæм æмæ зыныссарæн у цинаг. 
Йæ рæвдыдæй — Лæгмæ хæрам хæссын 
Нæу хорз; æмгарæн у æфхæрд быхсинаг. 
172 

Æнахуыр у. Фæлæ мæнмæ уæнды: 
«Хъæбул, лæгаулæг никуы цард æвзагæй.. 
Æмæ мæн та, мæ цонг хаудæй, фæнды: 
Куы бацæуид гордтаг хъæбулы уагыл 
Ирон мадмæ 
мæ ныхæсты рæвдыд, 
Мæ ныхæстæм # 
ирон мады рæстаг уд. 
Ноябрь 1964 
мге, 

БУЗНЫГ, АДÆМ! 
Лæг аразынмæ хъавыдтæ мæнæй: 
Мæ хъуыдыйæн мын сонт цымыдис радтай, 
Мæ зæрдæйæн цæстытæ æмæ хъустæ, 
Мæ уæнгтæн — тых, мæ сагъæстæн та — катай, 
Куыд сыл бада рæуæууæнчы мигъ цъусдæр. 
Мæ хорз — дæуæй, мæ цауды д’азым нæй, 
Адæм, бузныг! 
Ныфсы лæг кæд нæ рацыди мæнæй, 
Уæддæр лæджы хæрзвæндиæгтæ хатын, 
Зæххы тыхулæфт мидвыны дæр хъусын. 
Уынын куыд судзы уалдзæг хъг я цъæх арты, 
Куыд ивы цард фыдæвзарæн æьусы. 
Мæ хорз — дæуæй, мæ цауды д’азым нæй, 
Адæм, бузныг! 
Ныфсы лæг кæд нæ рацыди мæнæй, 
Уæддæр мæ уд, дæ уды ’хсырæй хъомыл, 
Дæуау фыдвæнд æмæ фыдвæтк нæ бары. 
174 

Цагъары ном нæ бафтдзæни мæ номыл, 
Лæджы бæрзонд ном сарæхсдзынæн дарын, 
Мæ хорз — дæуæй, мæ цауды д’азым нæй, 
Адæм, бузныг! 
Ныфсы лæг кæд нæ рацыдис мæнæй, 
Уæддæр нæ дæн дыдзæсгом æмæ стигъæг, — 
Æхсæрдзæнау дæм рухсдзыдæй æрцыдтæн. 
Дывæлдах уд... Фæлтау нысхоин тигъæй 
Мæхи, фæхауин сау къæйтыл фæрчытæ! 
Мæ хорз — дæуæй, мæ цауды д’азым нæй! 
Адæм, бузныг! 
Ноябрь 1964 
175 

Л Æ Г 
Рагæй у афтæ! 
Æз — æппæт дæн! 
Æз — ницы æппындæр! 
Бæсты дзаг — мæ цин, мæ мæт дæр! 
Дун-дунейæн æз дæн йæ бындар! 
Æз — æппæт дæн! 
Арвау, бæрзонд дæн! 
Зæххау — ныллæг! 
Дунейыл æрмæст мæнмæ кæнынц — 
мæлдзыгæй хуыцаумæ! — 
*, ’ппæт хæлæг! 
Æз райхæлдтон, 
басастон 
дун-дунеты кæри хинтæ. 
Атомы ’ппытæ, 
æнгузы хъузгау, 
афадын. 
176 

Хуры æрцахстон, кæфау, 
йæ бурдзалыг рихитæй, 
Мæйæ ыскодтон 
космодром -— 
наубадæн. 
Космос — мæ хæтæн. 
Фæлæ нæ дæн, 
уæрццау, æгъæдзар. 
Зæххыл мæ къæсы 
иунæг зонд зонын — 
рæстдзинад!.. 
Цалынмæ а-зондыл 
алы зæххон лæг ныххæца, 
Йæ зæрдæйы сау сырд амара, 
уæдмæ ’рдæг у мæ цинаг!.. 
Уæдмæ 
æз цæй лæг дæн? 
Ницы æппындæр! 
Комыссад хъамайæ 
’фсымæры куы сæргæвдын, 
Куы басудзын напалмæй 
саби-лæппынты, — 
Тæригъæд фидынæн 
уæд ыссхæссын куыдзы хъæвдын!.. 
Æз лæг куы уаин, 
алкæмæй саразин 
Адæймаг! 
12. Нафи. 177 

Нал цæрид 
дунейы дзыллæ — 
знæгтæй, дихтæй, иутæй! 
Æз лæг куы уаин, — 
рæстдзинады разæй мæм 
Дунейы хæрзтæй 
кадыл даринаг 
нæ уаид иу дæр! 
Фæлæ цæй лæг дæн нырма?.. 
Æнæфтыд æфсирау, 
Куы æппæт дæн, 
куы ницы мур дæр!.. 
Нæ, хъæуы мæ нырма 
лæджы ранмæ бирæ, 
Уæддæр æз лæг дæн! 
Нæу мæ бæрзæндæч хур дæр! 
Ноябрь 1964 

СЫЛГОЙМАДЖЫ ЦÆССЫГТÆ 
Сылгоймаг — мад уа, чызг уа, чындз уа, 
Тæнзæрдæ уа æви, 
æхсон дурау, фидар уа, 
Мæрддзыгой фæцæуа 
æви цинмæ хуындзау, 
Уæддæр йæ цæссыгтæ йемæ — 
къаты бонау, иударон. 
Мæ мадæй йæ зонын, мæ хотæй, 
мæ уарзæттæй. 
Ыстъæлфгæ æхцон сыл æрцæуа 
æви бахауой дывыдон катайы, 
Уæддæр сæ уадултыл дыууæ цæссыджы, 
фаззæттау, 
Æрхъуызынц, — 
Мæ уды æфсæйнаг уæлæфтау 
батайы. 
Мæ мадæн фæдæн æз мастæн 
179 

суанг мæ райгуырдæй. 
Тарст мын, 
нæма уыдтæн, афтæ дæр: 
куы амæлон! 
Куыдта мæ фыдуаг, мæ «дыууæтыл», 
стæй та «æгæр кæй сахуыр дæн». 
Фæлæ хæстмæ куы ацыдтæн, 
цæссыгты къæбиц уæд равдæлон. 
Куыдта, кæй уарзтон, кæй нæ уарзтон, уыдон 
бæсты дæр, — 
Цыма сæ фæсайдтон, 
кæнæ æрхастон, фæсырдтон. 
Не ’ппæт зылын уæ разы, 
мады сыгъдæг цæстытæ! 
Мæ фыд дæр, 
æз дæр, 
мæ фырт дæр! 
Сылгоймаджы худгæ цæссыгтæ, 
дудгæ цæссыгтæ! 
Сымах кæут, зонын æй, 
фурды был 
æнусты ’мбай хъузджы дæр. 
Æз бавзæрстон алцы: 
уæ рæвдыд, 
уæ хæрам, 
уæ сыгъдæг — 
180 

Æмæ уæ æппæтæй дæр бузныг дæн! 
Зонын, кæй ыстут тыхджындæр 
лæгдзинад, лæгдыхæй. 
Нæмыгау, ныццæвут, 
хъæдгомæн та хоскæнын зонут. 
Бæргæ мæ фæфæнды, 
куынæ ’рхауид 
сымахæй иу дæр мæн тыххæй, 
Фæлæ цæй лæг у, — 
æнæсымах цæрын 
кæй бон у! 
Ноябрь 1964 

МÆ ХÆДЗАР ÆМÆ МÆ ДУНЕ 
Куы стыхсын 
мæхи кæнæ искæй мæстытæй, * 
Мæ зæрдæ иугæндзон, 
цæвæджы лыгау, куы риссы, 
Зæхх мæм куы фæкæсы, 
уацарау, меридиантæй бæстытæ; 
Æрхъулайы бирæгъау, 
хæдзары къуымты 
рафт-бафт куы сисын, 
Уæд куыд къуындæг дæ, хæдзар, 
куыд къуындæг!.. 
Нæмыгæн топпы дзых вæййы уæрæхдæр. 
Уæд фæзæгъын «хæрзбон» мæ къуымтæн,— 
Мæн дунейы фæндæгтыл фæхæссынц мæ къæхтæ. 
Раст у — 
куыдзы хæстæн 
куыдзы хъуын 
хос у. 
182 

Фехсын мæ уд 
дунейы хуыдыммæ — 
фыдбылыз уа, хорзæх >^! 
Байзæр дæ чысыл мæстытыл 
дзыллæйы стыр маст, цъæххосау. 
Хауыс, уæд хæрæджы бæсты — 
бæрзонд бæхæй! 
Цас фæнды цу, — 
нау дæр ма — стъалыдзау — 
космосæй зæхмæ ыздæхы, 
Зæрныджытæ с’ахстæттæм 
планетæйы сæрты 
фæтæхынц; 
Цас фæнды цу, 
ныфсагур, 
тыхагур нæ зæххыл, 
Уæддæр 
иуафон 
хæдзармæ фæхъæуы здæхын. 
Æрцæуын — фæлладæй, дымгæнад, рыгхостæй. 
Ныххауын мæ хæдзары астæу 
дæлгоммæ астæрдыл. 
Куыдз дæр ма, 
кæлмдзæфæн куы фæкæны хостæ, 
Уæд йæ хъæдгæмттæ 
адæмæй хибар ран бастæры. 
Хæдзар, хойау — хъæдгомгæсау, 
183 

мæ уæлхъус ыслæууы; 
Мадау, нæ хъæцы 
<_" мæ хæрзтыл, мæ «уæууыл». 
Цыма мæ туджджынтæ сырдтой фæстийæ, 
Уыйау йæ зынгцæст 
тармæ ныццæвы мæстыйæ. 
Фервæзын, 
цыма æвдадзы хос баназын. 
Фæлæ цæй бæлцмондаг фæдæн, 
цæй хадзы! 
Иу бон та ногæй 
мæ цæсгом дунемæ саразын 
Æмæ мæ хæдзар ныууадзын. 
Нæй мын дунейæ мæ хæдзармæ, 
мæ хæдзарæй дунемæ 
алидзæн. 
Æз куы фехалон 
ацы æнахуыр фæтк 
иугæр, 
Уæд мæ удæн 
хæдзар дæр, 
дуне дæр 
нал уыдзæн, 
Фестдзысты мæнæн 
мæ ингæн! 
Ноябрь 1964 
184 

ИРЫ БЫДЫР 
Уæ, Иры тыгъд быдыр! 
Нæ кæвдæс! 
Дæ фæзтæ — 
Цæстивазæн астым! 
Терчы донвæд дæ астæу — 
хæстоны нуæсау. 
Хæхтæ, сабитау, 
дзуццæджы бадынц йæ фæстæ. 
Дæ хуымты та 
даргъ æфсир 
хорæй ныууæззау. 
Æнустæ дæ кодтой 
дзывырæй фыдхæххытæ. 
Хъармангуинон гутонæй 
æййæфтай ызмæстытæ. 
Ныффæдтæ дæ кодта, 
Иры бæллæхы хъысмæтау 
185 

уæрдон йæ цæлхытæй: 
Уыраугæ тылдысты дæ уæлæ 
нæ хъыгтæ, нæ мæстытæ. 
Ныр уалдзæг 
арв куы ’рсадзы йæ риуыл 
æхсæв йæ бибитæ, 
Цытуарзаг хæстонау, — 
цыма йæ парады раскъæрдтой, — 
Уæд трактортæ 
дæ сау-сауид буарыл 
сæ урс-урсид рихитæ 
Дауынц, 
дзыргъатау æмæ ’хсаргæрдтау. 
Уæ, Иры тыгъд быдыр! Нæ кæвдæс — 
нæ рæвдауæг фæзтæ! 
Æппæтæй фæлтæрд — 
иронвæндагæй æмæ худæгæй. 
Нæ дзыллæйы ивгъуыд 
цы дарыс дæ хуылфы 
нымæхстæй, — 
Цы судзгæ фыд радзурай, 
уый, дам, фæлæууы йæ дудагæй. 
Зонын, 
мадау, мæ хизыс 
нæ ивгъуыд хъуырдухæнтæй, 
Фæлæ мын ракæн 
186 

сындæггай дæ хъарæджы: 
Мæ номдзыд фыдæлтæн 
уæнгсæттæн ыздухæнтæй 
Куыд састой сæ къабæзтæ 
историйы нарæджы. 
Аланы фæсивæд 
куыд ныккодта ривæд 
йæ фыды уæзæгыл, — 
Куыд нал хызти хуры тын 
мæрдцъынд цæстхауты; 
Тæтæйраг къæдз кардæй 
дæ фæлдæхт кæрдæгыл 
Сæ буррихи, 
бурбецыкк сæртæ 
куыд хаудтой! 
Цæргæсы хъæбултау 
Аланы бæгъæмвад лæппуты 
Дæ фæдджиты 
хъавгæ куыд хастай. 
Ыстæй сын дзыгъуыр уæрцц 
йæ хиудзых лæппынтæн 
сæ тугварс такаты 
куыд ыскодта ахстон?.. 
Куыд кодтой хуынчъытæ 
дæу, 
187 

тугсæр нæмгуытау, 
Нæ Иры сылыстæджы 
судзгæ цæссыгтæ; 
Куыд рызти сæ хъарæгмæ кæрдæг, 
Куыд нал ивта сауæй сæ кæрдæн?.. 
Куыд ныгæдтай, 
сар фуай, 
цæрынхъуаг Къостайы? 
Куыд марди: Чермен—нæмыгæй, 
Чермен—цъæх арты, 
Георги—арцæй? 
Иры кæвдæс, банцай!... 
Цæсты сыг хаутыл тайы. 
Иры быдыр! 
Нæ хорз мад! 
Банцай!.. 
Мауал дзур... 
Æз нæ тæрсын 
тугкалдæй æмæ мæлæтæй. 
Фæлæ 
мæ фыдæлтæй ме ’хсæн 
адаргъ мæрдырохы ауæдз. 
Мæнæ райдыдта 
дæ сау мæр мæ удæн 
хинтæ, кæлæнтæ 
188 

у’СМЖ МЖ 
иу чысыл 
цины ’вджид бауадз! 
Рох мæ ницы у: 
абон уа, сом уа, знон уа! 
Фæлæ ивгъуыд нæ ивы, 
фидæн та нæ рæзы 
иунæг тыхсынæй. 
Æз зæххон лæг дæн, 
æмæ цин кæнын: 
хъуджы фæздонау, 
Нартхоры гага байдзаг æхсырæй! 
Уæ, Иры тыгъд быдыр! 
Нæ кæвдæс, 
нæ уæзæг — 
Мæ амонд: 
бон дæ сыджытыл 
сæрибар, уæхскуæзæй фæкусын, 
Æхсæв та — 
дæ цъæхнæуу фæдджийæн уазæг, — 
Дæ сагъæссаг таурæгътæм, 
дæ чысыл бындарау, 
хъусын. 
Ноябрь 1964 
189 

ÆГЪУЫССÆГ ХЪУЫДЫТÆ 
I 
Чи уыд мæ размæ, 
чи ис мæ дуджы, 
фæлæ кæй нæ зонын, 
Чи уыдзæн, 
фæлæ мын 
мардæй фæцæуæн кæмæ нæй, 
Уыдонмæ дзурын: 
Мæ бæлццоны хызын мæ фæсоны 
Æмæ сæм хъуамæ фæцæуон 
мæ царды тæмæнæй. 
Ивгъуыдмæ — бирæ фæндæгтæ,— 
мадзура æмæ æрхæндæг. 
Кæрдæг сыл бацыди къахæй, 
мæрдырох сыл бафтыд. 
Ивгъуыдæн йæ артдзæст ныххуыссыд, 
йæ хъæлæс—тугæй æрхæмтæ, 
190 

Бамыри, 
хæцæны 
мæрдтæ куыд байгомыг вæййынц, афтæ. 
Уыцы фæндагыл, 
сындзытыл цæуæгау, 
хаттæн зæрдæйæ, къахæй. 
Ивгъуыдæй буц уæвæн ис, 
ныхкъуырд уæвæн ис, 
нæй дзы фæцæрæн. 
Мардау, æнцон æмæ тагъд, 
нæ рох кæны ницы махæй: 
Рухсаг уæнт мæрдтæ! 
Удæгас, хос кæ дæ сæрæн! 
II 
Ивгъуыдæй рацу, 
дæ карæнтæм дард балцæй рыздæх, 
Ифтонг, цæрдхъомæй сæ ссар, 
уый бæргæ уаид амонд! 
Дуджы фæндæгтыл дæлфадихсыд бадæн, 
фæлæ йæ рыстæй 
Не ’нцайы зæрдæ, 
мысы: 
ис фæсхох — 
цъæх-цъæхид æрбабон! 
191 

Дуджы фæндæгтæ сæхи 
кæрæдзимæ, 
уарзæтты къухтау, ивазынц: 
Адæмæй-адæммæ, 
хохæй-хохмæ, 
зæрдæйæ-зæрдæмæ. 
Дун-дуне байгом, 
æнæзонгæ фидæнау, 
йеныр сæ разы, — 
Мæ хивæнд зæрдæ та 
нæ зæххæй нæ тулы æддæмæ. 
Космос! 
Æнæнтауы хос дзы куы ссарæм, 
уæддæр мæ нæ уырны, — 
Мах—зæххон адæм, — 
нæ мадæй—нæ зæххæй фæтæхæм. 
Уæддæр та нæ балцы 
зæххон цæссыг баддзæн нæ хъуыры, 
Нæ масты, нæ цины, 
æхсæвы æртæхау... 
Арæнты ’фсæн хызты 
ахизынц фæндæгтæ, 
фронты сгарæгау. 
Тулы сæ уæлæ йæ туджы 
мæ зæрдæ æмгармæ—фысыммæ. 
192 

Хъусыс, æфсымæр? 
Мæ чысылæй йенырмæ, 
зарæгау, 
Æз дæумæ тырнын, 
ме ’мкар, æнæзонгæ ’фсымæр! 
Уый уыд мæ катай — 
нæ зæххы хъæбултæ 
кæй ныйисты иуæггай. 
Алкæмæн хицæн — йæ хæдзар, йæ ингæн, йæ 
мæсыг дæр. 
Уый уыд мæ бæллиц — 
нæ уæзæгыл, зиууæттау, 
Иумæ куы уаид нæ зарæг, 
нæ куыст дæр, нæ цæ^сыг дæр. 
Уый у мæ катай — 
адæмы хъаугъатæ нæ сæфынц мин азты. 
Уый у мæ бæллиц — 
куы цæриккам 
æмсæр, æрвадау: 
Хъæлдзæг— 
студентты 
къæрис, фæлæ хъалзæрдæ минæстау, 
Райгæ — 
хуымгæнæджы рагон фæлладау. 
13. Нафи. 193 

III 
Фæндæгтæ уайынц: 
азты фæсхохмæ — 
Фидæнмæ! 
Зæрдæтæ ’хсайынц 
не знæт æнусæй 
дард фæстагæттæм. 
Уый афтæ у рагæй: 
куы ’рцæуæм зын царды хæс фидынмæ, 
Уæд, ныфсагур, 
æнусты фæсхохмæ 
нæ гæрзтæ рабæттæм. 
Зæрдæ, балцы зæрныгау, 
ныхъхъæцы йæ хъæдгæмттыл: 
Æнтъыснæг ныхæстæй, 
фыдхицæутты ’фхæрдæй, 
æнæнтыст бæллицтæй, 
Уалдзæгæй-уалдзæгмæ, 
уохæй-хохмæ тæхæгау, 
дугты æхгæд кæмттыл 
Фидæны ’хсармæ, 
мæлæтæй æнæнтаумæ 
лидзы. 
Æнцон у фæцæуын!.. 
Иунæг фæтъæбæрттæй 
194 

хъуыды фидæнмæ ’ххæссы. 
Хъуыды, коммæгæс аласа! 
Цæй-ма, цы уыдзæн дæ рифтæгты? 
Миййаг сæм нæ абоны зæрдæ 
фырбуцæн куы ’рхæссон, 
Æмæ сын куы кæна 
хъæддаг лæджы къобалийæ 
ивддзæгтæ?.. 
Цы кæнон?.. 
Æвзæрстон: хæрам æмæ хъыг, 
бомбæтæ æмæ æрцытæ. 
Дзæбидыры сытау, мæ уд — 
уырынгтæ-уырынгтæ 
фыдæвзарæн гаккæй. 
Фæстагон! 
Дæ хъысмæтмæ æз 
æнусты хæстытæй æрцыдтæн, 
Æмæ-иу мæ карзыл, 
ме ’гъатыр цардыл 
дистæ ма кæн. 
Æрцыдтæн, 
хъама æмгар кæм уыд, 
туг тугæй кæм æхсадтой, уырдыгæй. 
Мæрдтæм дæр-иу лæг 
æд бæх, æд гæрзтæ кæм цыдис, 
195 

тæрк фæдисау. 
Лæгдзинад къæмдзæстыг кæм кодта, 
æвирхъау æгадау, 
цæстысыгæй. 
Хæсгæ мардыл 
зарæг кæм кодтой 
Иронвæндаг æмæ бæхфæлдисын. 
Æппæт уыд нæ дуджы, мæ зæххыл: 
Бæрзонд революцийæ культмæ. 
Фæлтæрд дæн æппæтæй: 
цардæй, амондæй 
æмæ мæлæтæй 
Уый ахæсты къулты, 
дардыл хæцæнты 
мæ сау туг ыскултæ — 
Нæ ныууагътон ницы дæуæн 
мæ куыстаг, мæ зынтæ, мæ мæтæй! 
Бамбар-иу, фидæн, 
ма-иу мæ рахон 
æгъатыр, наивон. 
Дуг уыдис ахæм: 
нæ мын уыд 
цагъайраджы номыл æввæрсæн! 
Иу хорз фæдзæхсын дæуæн: 
195 

нæй рæстдзинадæн, лæгдзинадæн 
ивæн! 
Ивыс сæ, уæд 
æрмæстдæр сæхиуыл — 
сæрмæсæр! 
Ноябрь 1964 

Æ Р Т Ы Т Æ 
I 
АРТЫ РУХСМÆ 
Уый цы ’рцыдис? 
Ирыстон — цъæх арты? 
Судзынц хъæды тыртытæ? 
Æви мæрдты фæдис у? 
Иры фыдæлтæ — 
Анахарсисæй ме ’хсæн, — 
Æхсидæвтау, 
судзгæ мæсгуытæ систой: 
Æртытæ! 
Æртытæ! 
Æртытæ! 
Нал ис зæрдæйæн 
æнусты цæхæрæй 
искуыдæм фехсæн. 
Мæрдтæй растад мæ фыдæл. 
Æнусты хæрæмигъы тары 
198 

Судзынц: 
къонаты—арт, 
мæсгуытыл—арт, 
кувæн цырæгътæ—къухты! 
Кæд йæ дудгæ хъæдгæмттæй, 
æнусон ыстъалытау, 
тугцæхæр уары? 
Дугты тымыгъты куыд бырстой, 
уый дзуры,— 
куыд сæ цагътой сухтау? 
Судзынц 
фæлтæргай-фæлтæргай 
æнусты мæсгуытыл æртытæ. 
Мæсгуытæ ысрæмудзынц — 
арвыл сæ пиллон, 
хæрæмигъау. 
Сæмбæлынц зæрдæйыл дугты рæбынæй, 
судзгæ къæрттытау — 
Сæ тызмæг, сæ нæргæ лæгдзинад, 
сæ тæригъæд. 
Æртытæ! 
Ыскодтой мæн ахсæв, 
æмбугæнæг денджызау, 
састæу. 
Растад мæ фыдæл, 
йæ къухтæ 
199 

дзывыр æмæ цирхъыл æвæрдæЙ. 
Судзгæ мæсгуыты æртытæ сæ сæрмæ, 
тырысайау, растдæр. 
Дугты æвæды, 
тугвæды, тарвæды 
сæ рухсмæ тызмæгæй лæгæрды. 
Лæгæрды! 
Нæ дзуры æххуысмæ 
хуыцаумæ, 
хъайтармæ, 
фæтæгмæ. 
Судзы æртытæ — 
мæ цурæй æнусты æгæндæгмæ,— 
дарддæр! 
Сæ рухсмæ уынын: 
мæ фыдæлты рагæй-æрæгмæ. 
Æмæ мæ уырны: 
Ир, цъæх цæхæры судзгæйæ, 
æнусон цæрæнбон ардта! 
I! 
ДЗУРЫ АДÆМ 
Ма кæ, 
ма худ, Истори! 
Чизоны, ды уай уæлахиз. 
200 

Фæуон æз æмбылды, 
ныгуылды, Сæна-хохы дурау. 
Фæлæ ма тындз! 
Куы уа, уæддæр йскуы. 
Йеныр мæ сæрты ма хиз! 
Æз куы ахуыссон хурау — 
дæуыл дзы нæ бафтдзæн мур дæр! 
Ма кæ! 
Æз нæ фæдæн,—цы уыдаис? Мур дæр ницы!— 
Æдзæрæг сыгъд быдыр! 
Уаис— рохзæрдæ, змисау. 
Кæлмвæд дæр нæ уаид дæ уæлæ. 
Æмæ дыл йæхицæн 
Дымгæ скъæрид бæхдугътæ. 
Иунæг мæлæтау, низау. 
Ма кæ! 
Æз хастон зæххы къори къухтыл, уарзонау. 
Фæкодтон ыл, 
уарзонау, 
æнус-æнус 
фидыцы дарæстæ. 
Ды йын сæ фæдавтай! 
Ныхæлдтай, 
цы сырæзт мæ уаз зынæй! 
Æвæрæнтæ скодтай! — 
Уымæ рагæйдæр арæзт дæ!.. 
201 

Цæмæй кодтон сомы, 
цы хастон рухс кувæндæттæм цъындыйæн, 
Цы скодтон мæ къухтæй, 
мæ дзырдæй, 
мæ худтæй, 
Уыдон фембæхстай де тæртты, дæ фæдджиты, 
рагон чъындыйау, 
Иеныр сæ сæрыстырæй 
музейтæ схуыдтай. 
Ды мæ муртæ фæуыгътай: 
сыгъзæрин нуазæнæй æрхуыйы гæппæлмæ, 
Мæ тугкалæн сгуыхтытæ, 
мæ уды дывыдон! 
Ныр искуы куы бахъæуы 
дæу дæхицæй æппæлын, 
Уæд фырбуцæн цы радавыс? 
Уыдон! 
Ма кæ! 
Ма худ, Истори. 
Чизоны, фæуай уæлахиз, 
Фæлæ йеныр æз гас дæн! 
Чизоны, ахуысса хур дæр, 
Фæлæ йеныр æндавы. 
Æмæ мæ сæрты ма хиз! 
Æз куынæ уон, 
уæд ды ницы дæ мур дæр! 
202 

III 
ДЗУРЫ ПОЭТ 
Хæхтæ, 
æмыр хæхтæ!.. 
Алайнаг дзыхъмард, æмыр лæгтау... 
Нæ, 
Уый мæхæдæг 
æгомыг, куырм бадæн! 
Хæхтæ, 
цæрæццаг фыдæлтау, 
зарынц, æнусты мырмырæгтау. 
Мигътæ, 
зæрныджыты урс дзугтау, 
сæ уæхсчытыл бадынц. 
Хæхтæ, — 
алайнаг хæстонты 
мæлхъбазыр тæнхъатæ! 
Хæхтæ — 
рæгъ-рæгъы 
аланты урс-урсид цатыртæ! 
Хæхтæ — 
нæ уыдысты, не сты 
æхсондур, дзæнхъатæ. 
Сыстынц æрвыл бон сæ бынæй 
цæрдæгас бæгъатыртæ! 
203 

Сыстынц, 
сæ бындартыл 
сæ ирд цæст 
æнæдзургæ ахæссынц. 
Эпосау, цадæг ныгъуылынц 
æнусты фæздæджджын мæйдары. 
Æз—сæ бындар — 
нымайын мæхицæн 
æрра хæсыл 
Абонмæ рахæссын, 
фидæнмæ адæттын 
фыдæлты хъæлæсæй 
æрми-æрми зарæг! 
Ма кæ, ма ’нхъæл, Истори, 
нæу мæ зарæг фæстаг зарæг, 
Нæу мæ хъуыды æгъæдзар, 
æнусбæлццон, цудаг, 
Ма кæ, ма ’взид дæ хорзæх æмæ дæ азарæй, — 
Мæ дзыллæйы фарны ныхасыл 
нæ сæвæрдзынæ цъутта! 
Æви нал у Ирыстон — 
мæ хæдзар, 
мæ хуымгæнды хай, 
мæ уæзæг? 
204 

Гъе, мæ зæрдæ 
дæ уазал улæфтæй, 
Сæнайы бæрзæндау, 
ныйихи? 
Æви нал зонын дзурын, 
мæ зарæг 
иронвæндагмæ ивæзы? 
Гъе, дзыхъмардау, лæууын 
дæ фыдæвзарæнмæ джихæй? 
Ма кæ, 
ма ’взид! 
Фыццагау Сæна 
бон фæлгæсы, цæргæсау, 
Æхсæв та, мæнау, 
æхсон цæсты сыгтæ тулы. 
Æви загътай, 
мæ уды лæгдзинад 
ныххафтай дæ рæсæй, 
Æмæ сæнцон 
мæн лæгæй-лæгмæ хæсты 
нымбулын? 
Ма кæ! 
Никуы уыдзынæн 
мæ зараг фыдæлтæн 
205 

æгомыг бындарæн. 
Сæ зынг сын нæ ныххорз кæндзынæн 
уæлæуыл, мæрдты дæр! 
Уый — мæ зæрдæ фæсудзы 
æнусты мæрдонджих мæйдары. 
Уый — мæ риуы уадзынц цъæх арт 
фыдæлты æртытæ! 
Ма кæ, ма кæс, Истори? 
мæ чысылмæ, ме ’взонг, мæ рагонмæ. 
Артæй, фениксау, сыстын. 
Нæй мын дæ азарæй рафтæн. 
Мæ дзыллæйы кадæг 
фæсфæстагæттæм æрцæудзæн, 
абонмæ 
Хъæддаг лæгæй 
зынг куыд æрхæццæ ис, афтæ! 
Иоябрь 1964 
206 

РÆВДАУÆН СТИХ 
Æз кæрдæг дæн! 
Къæвдайы размæ уыдтæн. 
Хур мæ сыгъта — 
йæ цæхæр æрцытæй 
мæ фæрстыл хъистæ, уызынау. 
Ме ’взаг байгас мæ комыл... 
Цы ма уа фыддæр! — 
Фæлæ мур дæр нæ тæрсын: 
кæрдæг дæн—æнусмæ уыдзынæн! 
Æз кæрдæг дæн! 
Къæвдайы фæстæ ай-айдæр уыдзынæн! 
Мæ цъæх-цъæхид зæнгтæй 
симгæ цæудзынæн нæ зæххыл. 
Мæ цъæх-цъæхид цæнгтæй 
рæсугъддæр чызджытыл тыхсдзынæн. 
Дзыллæты цæстæхцонæн 
арв дæр 
сæвдулдзынæн мæ цъæхы! 
207 

Ныууардзæн мыл мит, 
ингæны æрхæндæг сыджытау, 
Фæлæ дзы нæ тæрсын: 
мæ байсæфтыл ничи фæрайдзæн! 
Мæ уидаг — дæлмит, 
мамонты рагон ыстджытау, 
Æмæ та йыл уалдзæг 
цъæх-цъæхид буар æрзайдзæн! 
Гъæйтт, мæлинаг зæххон! 
цæй сонт дæ, 
цæй æнцон рæвдауæн!.. 
«Æз кæрдæг дæн!» — 
Уый дæр дын фаг у мæнг цинæн. 
Цæй кæрдæг?!. 
Нæй ивæн 
мæ мæлæт, мæ царды æгъдауæн! 
Кæрдæгдзинад нæй! 
Зæххыл 
ис æрмæстдæр лæгдзинад! 
Апрель 1965 
208 

МÆ УАЛДЗÆГ—МÆ ЛÆВАР ДÆУÆН 
Фæцæудзынæн иу бон, — 
къæвдабон, цъæх уалдзæг. 
Уарыны урс уистæ, 
Бæрз талатау, 
бамбæрздзысты мæ фæд. 
Ма-иу мыл батыхс, 
мæ удлæууæн, 
балцæй 
Нал æрцæудзынæн удистæй, 
Цæссыгау, дæ катай 
нал асæрфдзынæн уæд. 
Ма-иу сид. 
Фæхуддзæн дыл азæлд, 
ма-иу сид. 
Царды хæрзиуæг у: 
Лæг æрцыди — хæларау ыл баузæл, 
Лæг ацыд,—уæд, ивгъуыд бонау, баихсыд, 
14. Нафи. 209 

Иæ кой хъæуы зивæгæй, — 
Лæджы ацыд зарæджы сулæфт у, паузæ. 
Æз куы цæуон, — 
уалдзыгон къæвда уардзæн. 
Æз куы цæуон, — 
ныууадздзынæн дын мæ уалдзæг. 
Май 1965 

* * * 
Мæлæтмæ нæй фæстæмæ дзурæн, 
Зæххон лæгимæ нæу лымæн, — 
Фæлæ дзы иунæг хорзæх курын, 
Æмгъуыдæй раздæр айсæт мæн. 
Цæмæй куы цæуа Ирыл исты, 
Куы хъæуа удуæлдай, æхсар, 
Уæд мын уа а-зæхмæ фæдисы 
Мæрдтæй æрыздæхыны бар. 
Июнь 1965 

* * * 
Куы вæййыс дард, мæ зæрдæ сагъæсæй 
Нымæхст у, Магъы ’фцæгау, мигъæй. 
Фæзæгъын уæд: мæ сау зынг бахуыссæд, 
Дæу уынгæ иу цæстæн йæ тигъæй. 
Куы вæййыс ме ’рдыгон, фæцин кæнын, 
Уæд цирхъ вæййын, æрмæст мæ бадау: 
Барастырмæ ныццæуин ингæнмæ, 
Мæрдтæй æрыздæхин Сосланау. 
Фынæй дæ, уæд тыхсын дæ улæфтæй: 
Куынæ мын бафсæдай цæрынæй... 
Мæ уд къæвдайы фод дæ уæлæфтау, 
Мæ зæрдæ аскъуыйæд дæ рынæй! 
Цы ис хуыздæр сæрибар уацарæй! 
Ыстырдæр амондыл дæн разы: 
Хуыцау зæгъæд дæуимæ рацæрын, 
Ыстæй уæд амæлын дæ разæй. 
Август 1965 

ФÆНДАДЖЫ САГЪÆС 
Æйтт, мæ сау зынгыл, — 
куыд байрæджы кодтон, куыд байрæджы!.. 
Куыд рагæй дæ агуырдтон 
æмæ дæ ысуыдтон куыд æрæгмæ. 
Æви æгæр раджы сивтыгътон 
саргъы мæ байраджы, 
Æви раг æмæ рæг 
кæсынц æрмæст мæгуыр лæгмæ? 
Рацыдтæн хæхтæй. Райстон хордзенты 
мæ хуыцау, мæ хæйрæджы. 
Хаттæн дард балцы. 
Мæй хуры, хур мæйы 
мин хатты сивта, 
Фæлæ мын байрæджы... 
Ныгæдтон, кæугæйæ, мæ байраджы. 
Æмæ йæ фарсмæ 
ныххаудтæн ингæны, 
213 

нæ фыдæлтæ—скифтау. 
Æй, бауром, шофыр! 
Тарæй зæххы ’хсæн ахиз, нæмыгау, 
Аскъæф йæ мысанмæ 
йæ байрагæй сайд лæджы! 
Æви нын ницы фидауы?.. 
Уæд сыскъуыйæд, уадз, нæ мыггаг! 
— Хорз лæг? мæ бензин фæци!.. 
— Æлгъыст лæг, уæд байрæджы!.. 
Æй, тагъддæр, хæдтæхæг! 
Нæй мын фæстæмæ здæхæн! 
Къахæй цæудзынæн, 
мæ цыппæртыл, науæд мæ фазыл! 
...Порт. Репродуктор. 
Æфсæн былтæй 
фынæй дзырдтæ хауынц æртæхау: 
«Мигъ у... нæй атæхæн...» 
—У, джауыр, байрæджы кодтон дæс азы!.. 
Валхон фæндиæгтæ!.. 
Йеныр зæххыл ныххаут, Печоринау... 
Их уæ рæхойæд. Хур уæ ысфыцæд. 
Дзыназут, ма змæлут!.. 
Нал уæ ис никуыдæм 
а-дунейыл згъоринаг. 
Мæ удæй, рæгъæд цымау, 
тугæрхæмтæй разгъæлут!.. 
Фæсайут уæ фæдыл. 
214 

Дзæнæтæй вæййут ныфсæвæрæг, 
Ыстæй уæд зын раны 
ныццæхгæрмæ вæййут, хæрæгау... 
Иуварс! 
Æз адæммæ 
æмæ сырдтæм 
цæудзынæн, æфсымæрау, 
Науæд, фæндыйраг бызычъийау, 
æрзайдзынæн бæрзыл бæрæгæн!.. 
...Ныр цы кæнон?.. 
Кæдмæ дæм ныфтдзынæн къахæй?.. 
Худут, мин-мин ыстъалыйы, 
бæрзондæй ныллæгмæ! 
Æвæццæгæн, афтæ у 
фыдæлтæй нæ хъысмæт махæн: 
Райдай агурын раджы, 
ыссар—æрæгмæ. 
Сентябрь 1965 

* * * 
Бестауты Георгийæн 
Ирыстонæй куы ацæуын æддейау, 
Уæд иу фыстæгæй иннæмæ цæрын, 
Цыма мæ цинтæ баззайынц фæстейæ, 
Фæндаггаг мемæ ахæссын йæ рын. 
Нæ зæхх—æмыр, нæ бæрзонд хæхтæ—дурæй, 
Фæлæ сындæг кæйдæр зæххыл цæуын, 
Уæд хъусын дард, фæздæгсæр хъæутæй дзурын, 
Нæ рох уæлмæрдтæй—сабыргай кæуын. 
Уæд се ’ппæт иумæ—сæрд, зымæг, фæззæгæй — 
/VIæ разы сыстынц: хох, зæгъай, быдыр; 
Цæуы мæ цæссыг дард хъæуты фæздæгæй, 
Нæры мæ риуы дард хæхты æмыр. 
216 

Ысног вæййы ирон зарды уырауын, 
Ирон дзырд мæм, зæронд мадау, хæцы: 
Мæ куывд Чабæмæ—урс хæхты хъуыраумæ, 
Пысылмонау, мæ зонгуытыл хæссын. 
Октябрь 1965 

ЧУФУТ-КАЛЕЙЫ 
Хъырымы астæу иу тъæпæн къæдзæхыл ис 
астæуккаг æнусты дæлзæх-уæлзæх горæт Чу- 
фут-Калс. Уым 1299 азмæ цардысты Иры фы- 
дæлтæй — Алантæй иу мыггаг. Уый фæстæ сæ 
тæтæр басастой. Сæ цагъды уæлдæйттæ ных- 
хæлиу сты иннæ адæмты ’хсæн. 
Ам зарын хъæуы? Кæд миййаг кæуын?.. 
Нæ, Ирыл—нæ! 
Мæхимидæг, мæхиуыл. 
Æз уал æнусы фæндæгтыл цæуын, 
Фæлæ нæ уасы рахизфарсæй хиуа. 
Цæуын, уынын: фырхæрамæй, куырмау, 
Фыд æмæ хорз кæрæдзи милмæ систой. 
Пахуымпар дæр нæма зæгъдзæн нырма — 
Куывды баддзысты дзыллæ æви хисты. 
21« 

Цæуын... Хъуырмæ уынгæг зæххы зынтæй, — 
Мæн, сабийау, куы бахъæуы нымæхсын, 
Уæд, цæстысыг ныхъхъуыргæйæ, цъындæй 
Мæ урс сæр Ирмæ—мады арммæ ’рхæссын. 
Октябрь 1965 

РАДЖЫ РАБАД, РА, ЗÆРОНД ЛÆГ 
Цыдæр хуыцау мын ралгъыста мæ къæхтæ — 
Лæджы уагæй сæм ницы ис бæрæг: 
Куы фæцæуын сæумæраджы нæ хæхтæм, 
Уæд хæрды—бæх, уырдыджы та—хæрæг! 
Лæбурæгау фæцæйлæгæрдынц хæрды, 
Цыма сæ сайы цъуппытæн сæ уынд. 
Улæфын—зын, æддæмæ тоны зæрдæ, 
Фæллайы къах, фæлæ цæугæ—цæуы. 
Æрмæст изæр куы рараст вæййын коммæ, 
Уæд сыл цы зивæг бахæцы, цы рын: 
Цъæх хæрджытау, уæд нал фæкæсынц коммæ, 
Цæф салдæттау, кæрæдзи ’нцой бырынц... 
Уæд зæрдæйæн æнцад—сындæг йæ риуыгъд, 
Улæфы риу—цæмæн дæ хъæуы куынц! 
Уæд къæхтæ та—къæдз-къæдзы, дудынц, ризынц, 
Куырмытау хи ыскъуыр-ыскъуыр кæнынц... 
220 

Мæ миднымæр æз райдайын уæд сагъæс: 
Ныр азты коммæ ку’акъул уа мæ цард, 
Куы мæ скæной мæрццыгой низтæ с’ахæст, 
Куы мын ысуа, бæрзонд арвау, мæ цар... 
Куыд цæудзынæн уæд уырдыджы фыдохæй, 
Æппæт дæр—фæуд, фæстейæ уагъд—æппæт?.. 
Гъæйтт-гъæйтт, зæронд! 
Дæхи расхойын хохæй, 
Æхсæрдзæнау, 
нæ сарæхсдзынæ уæд? 
Дæу къæйтæ, къухтау, сисдзысты сæ сæрыл, 
Ныггуыпп кæндзæн дæ судзгæ тугæй нæуу! 
Хъæц, хъæц, зæронд! Зын у лæгау фæцæрын, 
Фæлæ мæлын 
лæгау 
æнцондæр нæу! 
Октябрь 1965 

НЫХАС СТИХТЫ ТЫХХÆЙ 
I 
Æмæ та сагъæссаг рæнхъытæ 
Кæддæрау ямб-амад кæнын. 
Бæрзонд романтикон цæлхъытæ, 
Лæгау æгомыгæй кæуын 
Æмæ дзырдарæхсты фырдиссаг, 
Зæрдæйы трагикон фыдриссаг 
Ныууагътон кæстæртæн. Цы дам— 
Кæд мæм нæ фæуиккой хæрам. 
Зæгъдзысты: ницы дзы ис ногæй!.. 
У йе стих Пушкинæй æфстау!.. 
Циу ямб та? Коммæгæс, фысау!.. 
Ай-ай, мæ уæззау ивын рогæй, 
Фæлæ кæд ямбы уд тæлфа, 
Уæд-иу æм мачи хæссæд фау. 
222 

II 
Е-ей, цы мæ ’рфæндыд!.. Куы тæлфа 
Поэтæн йе стихты йæ уд, 
Куынæ уа уыцы уд, нæлгæфау, 
Фынæй, тæрхъусау та—тæппуд: 
Йæхи рæстдзинадыл куы хъара, 
Йæ цард лæгдзинадæй куы бара, 
Уæд никуы, не ссардзæн æнцой, 
Æрмæст—фыд-зæрдæты фыдгой. 
Йæ тæрхон алы лæг ысуыдзæн — 
Нæу махмæ критикуæвын зын... 
III 
Æмæ куыд æмхиц вæййы фаутæм! 
Иæ тæрхон, алмасийау, цъыргъ: 
Кæд исты бафауай, уæд сау дæ, 
Куы ’ппæлай алцæмæй, уæд—сырх! 
Цы ис æппæлынæй æнцондæр!.. 
Æппæлд нæ агуры æфсон дæр: 
Цæстмæ тæрхъусы хон домбай 
223 

Æмæ поэтты бодз ысуай. 
Чысыл ис ахæмтæ цы махæй... 
IV 
Æз уымæй мемсистыл нæ худын, 
Зæгъын, æргом лæгау, нæ зын: 
О, гормæттæ, поэт дæр уд у, 
Хъæуы йæ сабиты кæрдзын! 
Æмæ йæ азымы нæ дарын.... 
224 

V 
Мæнæн мæ масты сæр у ахæм, 
Гъе, кад, гъе, хорзæхты тыххæй, 
Мæнг ныхас чи ракæны махæй, 
Рæстдзинад чи фæкæны уæй. 
Йæ хицау, й’адæмы дæр сайы, 
Иæ намыс баивы æхцайыл 
Æмæ йæ цæсгомыл йæ къух 
Уый исы нæ ’фсæрмæй æдзух. 
Вæййы уый хицаумæ нымады, 
Фæкæны адæмыл дæр цин, 
Йæ сæрæй къæхтæм—иууыл хин. 
Æмæ уæлвонг бынат ысбады!.. 
Фæхæры донмыст гонорар, — 
Ысвæййы хины сырд æлдар! 
VI 
Хатыр, мæ дзырды сæр ныххиутæ, 
Мæ дзырдтаг ногдзинад уыдис. 
Куы рахæцынц йæ фарс нæ иутæ, 
Уæд иннæтæ кæнынц фæдис. 
Фæдис! Традицитæ ныххæлдтой!.. 
Фыдæлты растын кæнынц 
мæрдтæй,— 
15. Нафи. 225 

Сæхи сын акæнынц бындар — 
Цыма сыл тынг цæуы сæ бар!.. 
Уæууа, цæмæн хъæуынц быцæутæ? 
Фыдæлты бафæзмæм фæлтау, 
Æмæ, нæртон лæджы фырттау, 
Нæ сæрæй ма кувæм хуыцæуттæн. 
Ныр царды ралæууыд нæ рад 
Æмæ сæм ма ’рхæссæм æгад. 
VII 
Фыдæлтæй ард хæрын æмбæлы, 
Фæлæ æрмæст уымæн куы уой, 
Уæд сæ кæд раздæр хъуыд 
ныммæлын, 
Цæмæй сæм ма хъуыса нæ кой. 
Æз хъуыддаг иннæрдæм æмбарын: 
Фыдæлты не взагыл цы дарæм, 
Фæлтау сын бафæзмæм сæ уаг, 
Сæ мæсыг иу амад фæуа. 
Сæ бынтæм ногдзинад æфтауын 
Кæд исчи сарæхса, уæндаг, 
Уæд ын мæ сæрастæу—фæндаг! 
Фæлæ йын хъуамæ уой æнтауæн 
Фыдæлты саг уд æмæ зонд, — 
Æрмæст уæд уыдзæни бæрзонд! 
226 

VIII 
Æз барæй райдыдтон мæ сагъæс 
Нæ фыдæл Пушкинæй хæссын. 
Поэтты иумæйаг уæззау хæс, 
Сæ царды иумæйаг фыд зын 
Ыскодта иу мыггаг æнусты; 
Фæцæуы иу цæссыг сæ рустыл, 
Æвзаг дæр сæ нæ кæны дих, 
Нæ уарынц уд æмæ стих. 
Уадз, дзурæнт: ницы йæм ис ногæй! 
Æз ууыл разы дæн, æцæг — 
Хъæцдзæнис раст уайдзæфыл лæг, 
Æрмæст мæ мачи тонæд рогæй. 
Куы уой мæ уд, мæ хъуыды сонт, 
Уæд стих нæ бауыдзæн зæронд. 
IX 
Æппæт дæр раног кæнын хорз у, 
Фæлæ, мæ цауд хъуыдыйæ, стих 
Лæгæн зæрдæиртасæн хос у 
Æмæ йæ æз нæ кæнын дих 
Зæронд-æвзæрыл æмæ ногыл. 
Уæззау зыдтой фыдæлтæ цонгæй, 
Адджын та—се ’взагæй. Ныр сæ 
227 

Куыд хонæм уый тыххæй æвзæр? 
Æви зæгъæм лæгæн: фæзынди 
Уæзисæн кран кæнæ домкрат 
Æмæ лыгмæ дæ цæнгтæ радт? 
Миййаг нын кæд нæ хъыг, нæ зынтæ 
Ыстих куы фæразы хæссын, 
Уæд уый зæрондæй дæр бæззы? 
X 
О, нæ! Аив дзырды ныхæстæ 
Нæ кæнын, кар хынцгæ, сæртæ. 
Зæрдæ у не стихæн йæ бæстæ, 
Йæ цин, йæ сагъæс дæр—зæрдæ. 
Æмæ лæджы зæрдæ куы зона, 
Куынæ уа, хин лæджы æфсонау, 
Куы уа рæстдзинадыл æрмхæст, 
Уæд у æппæт хæрзтæй æххæст. 
Уæд, хурау, зæрдæйыл æмбæлы, — 
Нæй зæрдæйæ бæрзонддæр хох! — 
Куы цин хæссы, куы та—фыдох. 
Миййаг кæд а-зæххы тымбылау, 
Кæрон нæй зæрдæйæн æппын: 
У цин—йæ сæр, у рис—йæ бын? 
228 

XI 
Æз ногыл цин кæнын фæразын, 
Куы хæсса а-зæххыл йæ рæз, 
Куынæ уа буц ныхæстæй хъазын 
Æмæ лæгирхæфсæн фæрæз. 
Рæстыл, муртакк лæгау, æнувыд, — 
Куы зона цины фынгыл кувын, 
Хъыгæн — быхсæн, цытæн—æгъдау: 
Йæ уд куынæ кæна æвгъау 
Лæджы бæрзонд амонды ’рцыдæн; 
Куынæ уа ’нæмæт æмæ рог, 
Куы уа фыдæлты фарнæй ног! 
Фæлæ куы кува уый рæу цытæн, 
Куы уа æнæфæныкæй хъал, 
Йæхицæн уадзæд уæд йæ хдл!.. 
XII 
Поэты, райстбавæрд зæлдагау, 
Нæ хъæуы ногдзинад миййаг. 
Поэт у й’адæмæн—дæллаг гал, 
Йæ зын, йæ сагъæсты фиййау. 
Æмæ кæд, сабийау, цыбæл у, 
Уæддæр нæу, искæйтау, æвдæлон, 
Нæ йын ис хъазынæн рæстæг, 
пæ цæуы модæмæ хæстæг. 
229 

Нæ зоны, иуæй-иу фæтæгау, 
Цы-ирддæр бибитæ хæссын, 
Уæлейæ адæммæ кæсын; 
Кæнæ, æфсæст сæгъы фæдæгау, 
Дымст æмæ хъил сæрæй лæууын, 
Æхсырæй зарджытæ кæнын. 
XIII 
Зæххыл ис ногдзинæдтæ бирæ — 
Зæрдæйæ, зарæгæй, зæгъай! — 
Æмæ дзы, иу адæмау, Ирæн 
Куыннæ, куыннæ уа хъуамæ хай? 
Фæнда уый искæй, гъе, нæ фæнда, 
Уæддæр нæ адæмæн йæ фæндаг, , 
Нæу иппæрд дунейæ; уæддæр 
Хæсдзыстæм дзыллæтæм нæ сæр. 
Дуне—йæ кувæндон, йæ уæзæг 
Мæнгæй куынæ хуыдта Къоста, 
Æмæ цæргæбонты куыста, 
Цæмæй нæ фæцух уа йæ рæзæй 
Ирон аив дзырды гæнах, 
Цæмæй æнæсдзырд ма уæм мах! 
XIV 
Мæн зарæг уымæн хъæуы абон, — 
Зæронд уа, ног, сырх уа, йе сау! — 
230 

Цæмæй нæ чысыл Ирæн амонд, 
Зæрдæрухс удæнцой хæсса. 
Мæнæн мæ дзуринаг— Ирыстон, 
Æмæ йыл хорз исты ныффыстон 
Æви нæ сарæхстæн, уæддæр 
Фæуæд йæ сæрвæлтау мæ сæр. 
Нæ дæн йæ зарæджы хъæргæнæг, 
Æрмæст йæ хъырнджыты дæлдæр, 
Фæлæ йæ искуы бахъуыд сæр, 
Уæд ын—æвæд миты фæдгæнæг, 
Хæсты—ныфсæн, куысты—куыстæн, 
Тæрхоны раст æвдисæн дæн. 
XV 
Мæнæн мæ дзуринаг мæ Ир у, 
Дунейæ уый фæци мæ хай, 
Æмæ йæ дзурын. Ме стих сиры 
Æви сæпп кæны—нæуч уæлдай. 
Зæрдæйау, зæхх поэтæн иу у, 
Фæлæ дзы алкæмæн йæ риуы 
Ис иу æвæджиаг ныхас, — 
Фыдыуæзæг у, уыйау раст. 
Æз уый куынæ зæгъон, уæд чи дæн? 
Нæдæр поэт, нæдæр ирон, 
Хæццу—кæйдæр фынджы кæрон, 
Гæппæл—кæйдæр кæрцы фæччитæн: 
231 

Нæдæр хъайтар, нæдæр фæтæг, 
Нæдæр зæххон мæлинаг лæг. 
XVI 
Мæнæн мæ дзырды сæр мæ Ир у. 
Дунейы, Иры раз мæ хæс 
Нæдæр Къоста, нæдæр Шекспирæн 
Сæ бар нæ бакæндзынæн æз. 
Æз генитыл мæхи нæ барын, 
Фæлæ мæ адæмæй цы дарын, 
Уый æз нæ бафыстон, уæд æй 
Къоста нæ бафиддзæн мæрдтæй. 
Лæгдзинад иумæйаг у лæгтæн. 
Уым генитæн уæлдай хай нæй. 
Æмæ сæм не ’рхаудзæн мæнæй — 
Нæдæр хъайтар, нæдæр фæтæгтæм!— 
Зæххон лæгдзинадæй фылдæр, 
Кæд сæм хæрдмæ кæсын, уæддæр. 
XVII 
Мæ Ир у ме стъалы цæргæйæ, 
Мæрдты—мæ мæрдон рис, мæ фын, 
Фæлæ зæххы къори, зæрдæйау, 
Мæ риуы риссы ’мæ тæлфы. 
2132 

Лæгæн дунейæ нæй фæиппæрд, —* 
Æппæлой адæмты чъыллиппæй 
Æз раджы базыдтон мæ сæфт. 
Мæнæн фæллад зæххы улæфт 
Мæ цæсгом, арты ’взагау, судзы. 
Уый—саби авдæны кæуы, 
Планетæ бомбæтæй цæвынц 
Æви фæныхст йæ армы судзин, 
Уæддæр мæ зæрдæйыл хæцын, — 
Цæф салдатау, мæ туг тæдзы. 
XVIII 
Мæ Ир—мæ зæронд мады—ме 
’рттыл 
Хæссын дунейы раз, фыртау. 
У а-зæхх дзыллæтæн, поэттау, 
Æнæуæрст, стих æмæ дзырдау. 
Зæххыл хæсты азар куы схъыза, 
Уыдзысты адæмтæ æмхъысмæт, — 
Дунейы иумæйаг фыдæй 
Ныр иуæн дæр фæиппæрд нæй, 
Æмæ ?æххы къори мæ риуы, 
Зæрдæйау, аудгæ хæссын. 
Куы йын вæййы улæфын зын, 
233 

Уæд раст, зæрдæдзæфау, фæчиуын, 
Чысыл ын фенцондæр цæрын, 
Уæд та йæ зарæгæн хъырнын. 
XIX 
Истори сиу кодта дзыллæтæн 
Сæ фидæн, с’абоны хъысмæт, 
Æмæ куыд иртасыс сæ мæтæй 
Дæ чысыл артдзæст æмæ мæт? 
Поэзи! Ныр дæ рад æрцыди: 
Ныббырс хæрам, ныббырс æрцытæ, 
Дзыллæтæм уарзты фарн фæхæсс, 
Зæрдæтæ сиу кæнын—дæ хæс! 
Куы сцух уа а-дуне æфхæрдæй, 
Уæддæр ма аззайдзæн фыдæх, 
Фæлæ нын, иу уæзæгау, зæхх 
Ысуыдзæн, адæмтæн сæ зæрдæ — 
Æмдзæф, сæ цыбæл зонд—æмвæнд, 
Поэты дзырд куы нæра, уæд! 
XX 
Æрмæст рæстдзинад тауы уарзон 
Дзыллæтыл, фарн æмæ æууæнк. 
Тæппалау, хиуарзон, æрра зонд 
234 

Хæссы æппæлой ныхас, мæнг. 
Лæгдзинад, зарæгæй, æгъдауæй 
Сæрыстыр адæмыл фидауы, 
Кæд уарза алкæмæй йæ цæст, 
Йæхийау, раст зæгъын æрмæст. 
Поэтæй дæр лæгдзинад домы, 
Йæ хорзау, йе ’взæрыл сæттын, 
Æмæ мæ фыдæлтæй бæттын — 
Къостайæ, Пушкинæй!—мæ сомы: 
Æз дзурдзынæн дзыллæты раз 
Æрмæстдæр раст! Æрмæстдæр раст! 
Октябрь 1965 

ЛÆДЖЫ ФÆНДАГГАГ 
Хæныкъаты Уæлгъайæн 
Уый мын радта мæ мад, — 
йæ зæрдæ, фæндаггаг. 
Цу, хъæбул, загъта, 
Комæй рагъмæ, 
рагъæй хæхтæн сæ цъуппытæм. 
Лæг фæндаггон у, хохдзау, 
Хæхты бæрзонддæр—й’аккаг, 
Цу йæм! 
Фырфæллад, фырæфхæрд, 
Кæндзынæ, цæф дзæбидырау, цудтытæ. 
Уæддæр-иу æм цу! 
Дæ фæндаггаг ма бахæр иунæгæй. 
Мæлдзыг уа, дзылы, 
уæддæр-иу ын бакæ лæджы хай. 
Науæд мæ рæвдыд, 
236 

мæ риуы ’хсыр—мæрдтæй дæр, ингæнæй, — 
Зилдзæн дæ фæдыл, 
Хохаг фæндагау, 
Æнæсдзырд тæргайау, 
Къонайы рохуат æртдзыхау. 
Цу, хъæбул, цу! 
Дæ фæндаггаг байуар де ’мбæлгтыл. 
Мæлдзыгæй, дзылыйæ — 
се ’ппæтыл байуар 
дæ иу зæрдæ. 
Куыд цин кæна дуне — 
Кæрдæгæй лæджы уонг! — 
дæ фембæлдыл, 
Куыд тавой дæ зæрдæмæ 
Се ’ргъæвст æрттæ 
хъызт изæрты. 
Талынг æхсæвты семæ 
цырагъдар у гакъæттыл, 
ма фæллай. 
Ма цин кæ сбоныл, 
сонт маргъау, 
Ма тæрс, тæрхъусау, 
де ’хсæвæй. 
Комы дымæгмæ зæрондæй 
фæнычы фарсмæ куы амæлай, 
Уымæй хуыздæр у, 
хæхтæм цæугæйæ, 
237 

сонтæй фесæфын... 
Дæуæн, 
Дæуæн, 
Дæуæн! 
Хорз адæм, уе ’ппæтæн 
Мæ зæрдæ — уæ разы, 
Мæгуыр хуымы иунæг æфсирау. 
Нæ, къалиуыл иунæг гранатау! 
Фæйнæ-фæйнæ рафтаут йе ’ппытæй, 
Æмæ сын сæ дон 
Уæ хус комы къултæй цъирут! 
Æрхæндæг дæн, адæм! 
Фæлтау мæ куы басудзид у’азар. 
Хæхтæ—уæлейау нырма, 
Бонтæ—тызмæг æмæ уазал. 
Цъуппытæ—дард нырма, 
Æхсæвтæ ивынц сындæггай,— 
Зæрдæ мæ риуы, 
Къалиуыл рох гранатау, 
бынтон æнæкайд... 
Ценабрь 1965 

СÆРДТОН БОНТЫ 
Ме ’фсымæр Акимы мысынæн. 
Сæрдтон бонты мæхи нæ хæхтæм сисын, 
Иры фæндæгтæ баззайынц бынæй. 
Æниу—дзæгъæлы... Цæф кæмфæнды риссы — 
Куывды уай, хисты, хъал æви фынæй. 
Сæрдтон бонтæ нæ фæндæгтыл дыууæрдæм 
Цæссыгтæ æмæ зарджытæ цæуынц. 
Лæппу цæстыты ризгæ арм æууæрды, 
Зæронд цæстытæ дзагъырæй кæсынц... 
Кæсынц... Кæсынц ыссæдз азы... Ныртхутæг 
Сæ мидæг тас, цæссыг, мæт æмæ рис. 
Ныруадысты уæды фæндæгтæ, ’рдутау, 
Уæддæр ма сыл сæ хъæбулты фæд ис. 
239 

Сæрдтон бонты... Нæ фæндæгты хъæбæртыл 
«Хæрзбон!..», «Фæндараст!..», хъарм сыгтау, 
тæдзынц. 
Ыссæдз азы... Кæдмæ ма сын æвæрд у, — 
«Æгас цæуай!» куыд æрæгмæ зæгъынц?.. 
Сæрдтон бонты æдзæм хæхтæм фæлидзын, 
Иронвæндæгтæ баззайынц бынæй... 
Цæссыгвæдтæ ’мæ тугвæдтæ æвдисын 
Ыссæдзаздзыдтæн... Уый бар махæн нæй!.. 
Июнь 1966 

ВЬЕТНАЙМАГ САГЪÆС 
Хæст ныхæстæй нæ фæуы — 
Уæлдайдæр поэты æмæ салдаты ныхæстæй. 
Уæд мæ уды цы домы, цы хъæуы, 
Æви Вьетнамы тугахуырст джунгли 
Мæ ахстон — Къуыдарыл нмхæст у? 
Хæст нæ фæуы дзырдтæй, 
Хæст нæ домы поэтæй 
гомгæрцц, гуымир «дипломати», 
Уæд цы фæхауд мæ зæрдæ 
ме ’мбал салдаты цыртæй 
Æмæ Меконджы былыл, 
сусæгæй кæугæ, цы сбадти? 
Хæст нæ фæуы иыхæстæй. 
Ацы фырдзырд дуджы 
поэты рæнхъ дæр куы саслам, 
16. Нлфп. 241 

Уæд цы дзурон 
Америчы бодзтæм мæ мæстæй, 
Уæд цы ’рвитон Вьетнаммæ, 
тæхгæ маргьы базыры стъæлфтау, 
мæ салам? 
Нæ, æз бодзтимæ 
нæ уыдтæн никуы 
æмвынг, æмдзæхтон. 
Æз, фæсчъылдым салдатау, 
Мæ хъуыдыйы хæцæныл зилын. 
Æз мæ мидвыны фесхъиуын 
Зæххыл нæмгуь!ты дудгæ æмдзæгъдæй, 
Цыма мын мæ зæрдæ 
дарынц Меконджы былыл милæн. 
Хæст нæ фæуы ныхасæй — 
Дард хæсты ’мбумæ 
æз æдзынæгæй хъусын. 
Дзырд нæ фæкайдзæн мисхал 
Вьетнамæн йæ зын, йæ тасæй 
Æмæ йын нæ асæрфдзæн 
иунæг цæссыг дæр йæ русæй. 
Хæст нæ фæуы ныхасæй. 
Фестад мын 
поэты хъарм къухы ныхас 
хъылма. 
242 

Растын фыдæхсæв, 
фыдæлтау, 
Цинелы фæччитæ ронæй нылвасын, 
Æмæ, акъоппы салдатау, 
цъæх ракеты ссыгъдмæ 
кæсын æнхъæлмæ. 
Июнь 1966 

* * * 
Кссаты Гсрсаттн 
Куынæ фæцæуын а-зæххæй ыстæры, 
Уæд мын цымæ куыд зын вæййы ыздæхып? 
...Фыццаг кæрдæг дыл фембæлд, уæд йæ сæрæй, 
Фæдисы артау, мыдыбындз ыстæхы. 
Цымæ цы зæгъдзæн уый мæнæй нæ хæхтæн?.. 
Цæуылнæ тилы иу къутæр йæ къалиу? 
Цæй нымæг ысты дысоны æртæхтæ? 
Уынгæг кæмтты къæрцхъус æдзæм цы смалн? 
Æви, Гарунау, нал дæн хæхтæн хион?.. 
Уæд ма цы дæн: æмæцыргъагæй фистои? 
Зымæг, куыдзау, нæ къæсæры раз сион, 
Сæрд хойон рудзынг—хъодыгонд, æрмиста^й?.. 
:м4 

Фæкъули кæрдæг, худгæ сыг—йæ цæстæй! 
Хъуытаздзых бон! Мæ фыдæхсæв ивайы! 
...Куынæ ’рыздæхын æз нæ хæхтæм хæстæй, 
Уæд мын сæ фенын афтæ ’хцон цы вæййы? 
Октябрь /966 

ÆМДЗÆВГÆЙЫ РАЗМÆ 
Æнæном сагъæс, дзывыры æфсæнау, 
Æвдæрзы уды рагуалдзæджы нæуу... 
У зæрдæ джих: 
æнхъизгæ сæн цæй сæн у... 
Цæф лæджы хъæр зæрдæйы фæдон нæу... 
Æмæ мын нæй мæ сагъæсæй сæрибар, 
Нæ дзы кайынц уынгæг дзырдтæ æрду. 
У зæрдæ джих... Ныккæуынц дзырдтæ хибар. 
Къух урс сыфыл, цæф салдатау, ныддур. 
Æлгъыст къæвда! Къуырма, æмыр мæрццыгой! 
Дæуæй ныуумæл цæстытæн сæ бын?.. 
Æви дзæгъæлы ракодтон дæ фыдгой — 
Мæ бон нæу бæхæн æмæ саргъ нæмын?.. 
246 

Уый зæрдæйы фæсдудгæбон улæфт у, 
Æви мæм сиды æхсæвы æмыр: 
Дæ цæссыг ратон, армæй хæц дæ цæфтыл, 
Ыстæй уæд кæн дзырдæй дæ рис цыбыр. 
Август 1966 

СÆЙРÆГТÆ: 
Ном 3 
1960 
Фыстæг Расулмæ 4 
Фæсмоны зарæг 6 
Куы вæййын хæды 8 
Расыг æхсæв 9 
1961 
Мыстуаи Лумумбамæ 11 
Æз дæ зæрдæмæ баст дæп 13 
Хъæц! 10 
Æз иунæг иæ дæп 17 
Фыстæг 19 
Æрвылбон 21 
Хæрзбои, хæхтæ! 22 
Сабыр сагъæс 25 
Поезд та арасти 27 
Ды тых уыдтæ мæныл 28 
Нæ хъæуы мæн 29 
Хъаз " 31 
248 

Дæсны 
Ды мæн нæ уарзыс 
Фæззыгон фантази 
Ныфсæвæрæн 
Ма тæрс, зæхх! 
Худæджы монолог 
1962 
Нæ зонын 
Фæсмон 
Къæзæнæг 
Хæсгæ мæрдтæ 
Нырыккон сагъæс 
Стъалы 
Дунейы райхъал 
Цымæ дæуæй 
Æдзух дæн расыг 
Хæрзбон, мæ фыдæлтæ! 
Цин æмæ хъыг 
Æнусон бæлццонау 
Дзыхъмард салдатау 
Æхсæв Хъæдласæны ’фцæгыл 
Æхсæв хæхты 
Æнæкæрон хæрзбон 
Хæлармæ 
1963 
Дзырды сагъæс 
Полемикæ 
Къостамæ 
Ивгъуыд æмæ фидæн 
Хатыр 
32 
34 
36 
42 
44 
46 
47 
49 
51 
52 
54 
74 
75 
77 
78 
79 
81 
83 
85 
86 
88 
89 
91 
93 
95 
97 
98 
99 
249 

1964 
Хъуыдытæ артдзæсты фарсмæ 
Æмæ та балц 
Рак 
Фыдызæхх мысынæн 
Ме ’взаг — мæ цæрæнбон 
Миййаг куы бафтон 
Фæндараст 
Цы дын радтон, адæм 
Кязым Мечийы маст 
Дзуринæгтæ 
Ялтайаг æхсæв 
Лæгау бæстыастæу лæууын 
Авдæн 
Лæгæн зæрдæ ис! 
Лæгдзинад 
Хæлæг 
Хохаг доны зарæг 
Дзуапи дард кæстæрæн 
Ныхас хохимæ 
Мæлæты тыххæй 
Хъæддаг гал 
Мах—поэттæ 
Барæг 
Хæстон дуг 
Сихтæ 
Ныхас Ирыстонимæ 
Сагъæс 
Меланхоли 
Æмбисонд 
У фембæлдæй фæхицæны онг 
Арæнтæ 
102 
104 
106 
109 
111 
113 
114 
116 
118 
120 
121 
125 
127 
129 
130 
131 
132 
137 
139 
141 
143 
148 
150 
151 
152 
154 
156 
159 
164 
166 
167 
250 

Байрай, уынг| 
Ирон мадмæ 
Бузныг, адæм! 
Лæг 
Сылгоймаджы цæссыгтæ 
А\æ хæдзар æмæ дуне 
Иры быдыр 
Æгъуыссæг хъуыдытæ 
Æртытæ 
1965 
Рæвдауæн стих 
Мæ уалдзæг—мæ лæвар 
Мæлæтмæ нæй 
Куы вæййыс дард 
Фæндаджы сагъæс 
Иры.стонæй куы ацæуын 
Чуфут-Калейы 
Раджы рабад, ра, зæронд 
Ныхас стихты тыххæй 
Лæджы фæндаггаг 
1966 
Сæрдгон бонты 
Вьетнаймаг сагъæс 
Куынæ фæцæуын 
Æмдзæвгæйы размæ 
169 
172 
174 
176 
179 
182 
185 
190 
198 
207 
209 
211 
212 
213 
216 
218 
лæг 220 
222 
236 
239 
241 
244 
246 

ДЖУСОЙТЫ НАФИ ГРИГОРЬЕВИЧ 
БЕЗЫМЯННАЯ КНИГА 
(стихи на осетинском языке) 
Книжный сектор Юго-Осетинского издательства 
б^язо ш)о(пс?оь сю ^ьгюшо 
(сто^о^0 ^ь^б о^о) 
Редактор И. К. Плиев 
Художник А. Д. Ванеев 
Техредактор В. А. Тедеева 
Корректор Д. С. Кумаритова 
Сдано в набор 28. VI. 1967 г. Подписано к 
нечати 7. VIII. 1967 г. Заказ № 803. Формат 
бумаги 60х907з2- Изд. листов 5. Печат. листок 
7,5. ЭТ 00153. Тираж 1000 экз. Цена 40 коп. 
Цхин;вальская типография Главполиграфгфома, 
г. Цхинвали, ул. Московская, 5. 

