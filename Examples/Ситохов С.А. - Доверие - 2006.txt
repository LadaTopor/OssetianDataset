84 Осет 
С-50 
Ситохаты С. 
С-50 Аууæнк. Æмдзæвгæтæ - Дзæуджыхъæу: 
Ир, 2006- 287 ф. 
Ситохов С.А. 
Доверие 
В книгу вошли лучшие стихи поэта, написан- 
ные в разные годы. Произведениям автора свой- 
ственны проникновенный лиризм, острый юмор 
и ярко выраженный гражданский пафос. 
г 4702500202-11^ м яа п*~ 
СМ131<03)-06 136 84 °сет 
© Ситохов С.А., 2006 
13ВЫ 5-75-34-879-6 © Дзиов Б.Г., оформление, 2006 

ÆУУÆНК 
Æууæнк, æууæнк, кæдæм фæлыгьдгæ махæй?! 
Хъæр дæм кæнæм: «Æрбаздæх нæм фæстæмæ!» 
Æнæ дæу дуне сцæв фæлтау дæ къахæй. 
Мæ цæст ма дыл куы ’рхæцид, ехх, хæстæгмæ! 
Иу иннæуыл цæуы æдзух мæнгардæй, 
Хъæрахст, быцæутæй байдзаг и нæ бæстæ. 
Цæсгом сырхгæнгæ никуал федтон рагæй. 
Нæ куыст кæнæм кæйдæр сахæттæм гæсгæ. 
Æууæнк, æууæнк, куыд фæрнджын уыдтæ 
раздæр! 
Æнæ дæу балцы ничи цыди, ничи. 
Куыст-иу нæ уыди тæрхондæтты цасдæр. 
Сæ сæрдартыл-иу тарф хуыссæг ныйичъи. 
Кæнгæ æфсымæр, науæд та кæнгæ хо 
Уыдысты арæх Иры хъæуты алкæм. 
Ныр нал ысты... Нæ рæстæгæн цы зæгъон! 
Æркæсæм ма сын хæдзæртты сæ къамтæм. 
Æууæнк, æууæнк, кæдæм фæлыгьдтæ махæй?! 
Хъæр дæм кæнæм: «Æрбаздæх нæм фæстæмæ!» 
Æнæ дæу дуне сцæв фæлтау дæ къахæй. 
Мæ цæст ма дыл куы ’рхæцид, ехх, хæстæгмæ. 
5 

ТÆХУДЫ 
Æз федтон: хъæды кæрон фахсыл 
Лæууыди тулдз бæлас æнцад. 
Сыхаг бæрз бакъул и йæ фарсыл, — 
Кæддæр æй афæлдæхта уад. 
Æнцайы тулдзыл уый æдæрсгæ, 
Нæ бахуыскъ: рафтыдта сыфтæр. 
Тæхуды, искæмæн тыхст рæстæг 
Куы сбæззин банцойæн æз дæр. 
ь 

РУХС 
Фыстон та мæ хъуыдытæ дысон... 
Гъе стæй дын фæсахсæвæр раст, 
Нæ зонын, нæ зонын, цæй æфсон, 
Мæ цырагъ æрхуыссыд æваст. 
Нæ бахъынцъым кодтон: уæддæр ма 
Мæ хæдзары кусæн уыди. 
Мæ гом рудзынгыл мæм цæхгæрмæ 
Мæ сыхаджы рухсæй цыди. 
7 

ХЪАРМ НЫХÆСТÆ 
Мæн хъæуы зынаргъ лæвæрттæ. 
Ис дæм. Хъус дзæбæх: 
Ку’ амбæлай мæныл, уæд-иу мын 
Хъарм ныхæстæ зæгъ. 
Уыдоны цур циу сызгъæрин? 
Йе налхъуыт-налмас? 
Ис сæ фæрцы низ фæсурæн, — 
Уæд цыфæнды карз. 
Уæдæ ма цæмæ у каст та? 
Дзурæм-ма сæ, цæй. 
Не ’взаджы фæлмæн ныхæстæ 
Цъус, мыййаг, куы нæй. 
8 

ТÆДЗЫНДЖЫТÆ 
Нывæрдта арв фæсахсæвæр йæ гæрзтæ... 
Ныккодта хъæуы дондзаст мигъ йæ быны. 
Ызмæлæг нæй, тæдзынджытæ ма ’рмæстдæр 
Цæуынц кæдæмдæр хæдзæртты рæбынты. 
Куы атындзынц фæдисæттау фæйнæрдæм, 
Куы та сындæгдæр саразынц сæ фаддзу. 
Æхсайы уынгмæ сау рæсугъды зæрдæ: 
«Кæд сахъгуырд кæны фæскъул рацу-бацу». 
Куыд сæ базыдтой куыйтæ та? Цæмæндæр 
Ныхъхъус ысты, сæ фыны дæр нæ рæйынц. 
Тæдзынджытæ куы фæцæуынц кæдæмдæр, 
Уæд чызджытæ æнæхуыссæг фæвæййынц. 
9 

ЦЫРÆГЪТÆ 
Адæм — цырæгътæ, сæ хуыздæртыл зарын. 
Иутæ фæрухс кæнынц тьшгдæр. 
Иннæты рухсмæ нæ атайы талынг, 
Не ссудзынц науæд æппындæр. 
Адæм — цырæгьтæ, нæ сын ис нымæц дæр. 
Басудзынц иутæ кæронмæ. 
Иннæты ’рфу кæны чидæр кæцæйдæр. 
Гьей-джиди, ма ахуысс бонмæ! 
10 

КЬУХИСТ 
Авдæнты куы фæхуыссæм уæлгоммæ, 
Къухисын гъе уæд райдайæм мах. 
Уырдыгæй нæ базæронды бонмæ 
Мах фæкæнæм уыцы ’гъдауæн аргъ. 
Зæрдæмæ фæцæуы фæндаг дардыл, 
Къух райсгæйæ свæййы уый хæстæг. 
Чи федта фылдæр адæм йæ царды, 
Æз фæкæнын уыдонмæ хæлæг. 
Къух нæ иста рагзаман нæ хъæстæ, 
Кæд, мыййаг, сæрæй куывд уыд æгъгъæд. 
Истой-иу сæ саударæнты ’рмæстдæр 
Туджджынтæ, куы-иу фидыдтой, уæд. 
Уымæй-иу уыди зæгъын сæ зæрды: 
«Фен мæ арм — хæцæнгæрзтæ мæм нæй». 
Уый фæстæ-иу уазал рох хуыссæнты 
Баисты æнæмæтæй фынæй. 
Хæст цæнкуылтæ кодта мах æрвылбон. 
Къухтæ ма кæуыл баззад, кæуыл, 
Исæнт-иу сæ арæхдæр гъе уыдон, 
Æмæ уа сабырдзинад зæххыл! 
11 

МА ФÆДЗÆХСУТ МÆН... 
Адзурынц фæвдаггонæн йæ фæдыл: 
«Цæй, фæндараст... У ызнагæй хызт». 
Ма фæдзæхсут мæн Хуыцауыл, зæдыл, 
Ма мын дзурут: «Балцы у æдыхст». 
Æз «оммен» нæ зæгьдзынæн уæ фæндыл, 
Ахæм хорз цард никуы хъæуы мæн, 
Æмæ ацы дунейы тæлфæнты 
Иу ызнаг дæр макуы уа мæнæн. 
12 

РАДЖЫ-ИУ МÆ МА САРАЗ ÆРДЫН 
Рæстæг, рæстæг, барджын дæ, тыхджын дæ, 
Стæй æгъатыр дæр куы дæ. 
Хистæртæй ды саразыс æрдынтæ, 
Кæстæртæй та — уыдонæн фæттæ. 
Фат ыскодтай, рæстæг, ды, мæнæй дæр. 
О, куыд хорз уыд бæрзæндты тæхын! 
Фæлæ ныр тæрсын, тæрсын цæмæйдæр... 
Раджы-иу мæ ма сараз æрдын. 
13 

ÆНХЪÆЛ УЫДТÆН 
Бæстæйæн йæ кæрæттыл фæзылдтæн, 
Ныр лæууын мæ буц хæдзары раз. 
Æз æнхъæлдтон, тынг дардæй æрцыдтæн, 
Афтæмæй хæстæг уыдтæн, æввахс. 
«Дардмæ цæуын», — ахæм дзырдтæ иу дæр 
Нал фехъусдзæн а зæххыл мæнæй. 
Дард бынат нæй мах бæстæйы ’ппындæр — 
Дард бынæттæ зæрдæйы куыд нæй. 
14 

ТУЛДЗ 
Рагъы цъуппыл тулдз ыслæууыд фидар, 
Айтыгъта йæ къабæзтæ дæрдтыл. 
Раст цыма фæтæг у, йе инæлар. 
Æмæ бардзырд йе ’фсæдтæн дæтты. 
Фахсыл, æрхы цас и, цас, бæлæстæ! — 
Фатхъæд, тæрс, сывылдз, кæрдо, тæгæр... 
Уыдон та ысты салдæтты ’нгæстæ, 
Чи у хистæр, чи та — ’взонг, кæстæр. 
Хур куы сзыны уартæ дард Японæй, — 
Раздæр тулдзыл сæмбæлы йæ тын. 
Къудзитæ йæм уæд дæлæуæз комæй 
Байдайынц тæхудытæ кæнын. 
Фæлæ рæстæг иухуызон кæм хæссы! 
Зæхмæ фурд куы рафу кæны уад. 
Уæд фыццагдæр тулдз бæлас ныккæрзы, 
Цалдæр хатты акъул и йæ цард. 
Арв дæр æй фылдæр кæны гæрæхтæ. 
Знон дæр та йæ зæнгыл ауад дзæхст. 
Ахæм бон уæддæр фæбæллынц рæгътæм 
Ныфс, хъаруйæ чи вæййы æххæст. 
Иннæтыл та сагъæс, катай бафты, — 
Уæле арв куы акалы цæхæр. 
Чи зоны, хæрзаг фæзæгъынц афтæ: 
«Æрхы, ам æдасдæр у, хуыздæр». 
15 

ЙÆ МИДБЫЛХУДТ КÆМÆН РАУАД 
ХУЫЗДÆР 
Зæххыл фыццагдæр чи базыдта дзурын, 
Йæ мидбылхудт кæмæн рауад хуыздæр, 
Кæй бон баци æмбалы хъыг фæсурын, 
Фæндаггонæн ныфс чи радта фылдæр, 
Æз уыдонæн сæ ингæнтæ куы ссарин, 
Ныллæууин сын зыбыты лæвар гæс. 
Ныууæй кæнин мæ ис æмæ ныссадзин 
Сæ алкæмæн дæр номарæн цырт æз. 
16 

МÆ САГЪÆС 
Нæ хохы цард æнахуыр лæг, тыхст лæг, 
Æрлæууы арæх уый мæ зæрдыл. 
Сыхаг хъæумæ-иу ку’ арвыста фыстæг, 
Уæд-иу фæраст и дыккаг бон йæ фæдыл. 
Мæ фыст, дам, мын нæ бамбардзысты, нæ, 
Æмæ, дам, сын æй бакæсон мæхæдæг. 
Гъе, афтæ зылд, йæ писмотæ кæсгæ, 
Куы хъæдцзæг уыд, куы та-иу кодга ’рхæндæг. 
Мæнæн дæр адæм ме стихтæ, мыййаг, 
Куынæ æмбарой, — ууыл у мæ сагъæс. 
Куы-иу дзурой: «Цы ’взаг дын и, цы ’взаг... 
Æрбацу-ма, дæхæдæг нын сæ бакæс». 
17 

ЦЪИТИ ÆМÆ ДБНДЖЫЗ 
Цъити бæрзондæй фæлгæсы, 
Денджызмæ дзуры былалгъæй: 
— Цас дæ ныр уыцы дæлвæзы! 
Чи дæм нæ бахызт цъыф къахæй! 
Ноджы дæ сызмæнтынц наутæ, 
Кæннодæ хиконд бæлæгътæ. 
Уад та! Дæ сæрæн дзы нал дæ. 
Саразы бирæ бæллæхтæ. 
— Ма кæн дæ ныййарæг мадæн 
Ахæм æнæууылд ныхæстæ! 
Ды дæ мæ донæй. Ныссалдтæ. 
Здæхыс мæм ардæм фæстæмæ. 
Сæрды фæтындзыс ды тынгдæр 
Ардæм, мæ тæрттæм, мæ удмæ... 
Цъитийæ нал хъуыст сыбыртт дæр, 
Касти æфсæрмдзастæй фурдмæ. 
18 

УРОМÆНТÆ 
Даргъ фæндагыл æндзæвыны размæ 
Ахæссæм хæдтулгæйыл нæ цæст. 
Уромæнтæ басгарæм, уой хъуамæ 
Коммæгæс, æнæаипп, æлвæст. 
Хъуамæ хæрды, алы сонт æрхы дæр 
Уæм фыдæхы сау азарæй цух. 
Ох-хай, гъе, нæхи уромæнтыл дæр 
Афтæ тынг куы тыхсиккам æдзух. 
19 

ÆВÆД 
Цыдис æдзухдæр искæйы фæдтыл. 
Уыдис æнæмæт, касти-иу хæрдты. 
Сæхимæ иу хатт нал раздæхти лæг. 
Цы йыл æрцыди, уый нæ уыд бæрæг. 
Фæцагуырдтой йæ хионтæ, йæ сых, 
Ныффæлладысты: нал сæм баззад тых. 
Куыд æй ыссардтаиккой? Куыд? 
Æппындæр ын фæдтæ нæ уыд. 
20 

ÆРЦЫДАИН РАЗДÆР 
Æз ацы ыстыр æмæ гомдуар дунемæ 
Æрцыдаин раздæр мæ карæй, мæ азтæй, 
Фæлæ мæ ныййарæг мад авдæны къуырфы 
Фæдардта æгæр бирæ бастæй. 
Цы фесты мæ сабийы сонтыстъæлфт бонтæ? 
О, цъус-ма фæлæууæнт ныхасмæ! 
Кæдæм фæтылдысты мæ хъазæн тæлытæ? 
Кæуылты ма фæуон ныр сæ размæ? 
Йæ кауыл сæ чи сбыдта, йе та кæм хуыссынц 
Мæ тасаг, мæ уисын цъæх бæхтæ? 
Уыдтæн сæ æнæмæт, нæ сæ хъуыди «хизын», 
Нæ сын хъуыди исын сæ «сæргътæ». 
О, цас сыл фæтахтæн бæгъæмсарæй сæрды 
Бæхуæрдæттæй ивæзт фæндæгтыл!.. 
Мæ мад-иу мын тарсти, мæ фæдыл-иу ратахт, 
Архъантæ-иу баппæрста ме скъæфаг сæнтгыл... 
Æз ацы ыстыр æмæ гомдуар дунемæ 
Æрцыдаин раздæр мæ карæй, мæ азтæй, 
Фæлæ мæ ныййарæг мад авдæны къуырфы 
Фæдардта æгæр бирæ бастæй. 
21 

Куыннæ зыдта, уæууа, кæй фæдомы дуне 
Нæуæг къух, нæуæг зонд æрвылбон, 
Кæй фæхъæуы ивын, нæ рæнхъытæй махæн 
Хæстытæ кæй ахæссынц, уыдон. 
Мæн дамгъæты уынгты мæ 
ахуыргæнджытæ 
Æркодтой историон цаутæм. 
Æз федтон Нероны, тызмæг Ганнибалы: 
Уый тагъд кодта фурдмæ, йæ наутæм. 
О, цас рæстæг фесæфт æхсаргарды комыл, 
Æнæсæрфат алы тæрхæтты. 
Ныр рæсгæг хæссæм мах нæ дзыппыты, цæнгтыл 
Æлхъывдæй сызгъæрин сахæтты. 
Æз ацы ыстыр æмæ гомдуар дунемæ 
Æрцыдаин раздæр мæ карæй, мæ азтæй, 
Фæлæ мæ ныййарæг мад авдæны къуырфы 
Фæдардта æгæр бирæ бастæй. 

* * * 
Хæдзардзинæй кæнæм фæстауæрц рæстæг, 
Хæринаг, артаг, дарæс æмæ ’ндæртæ. 
Фæстауæрцгæнаг не стæм мах æрмæстдæр 
Нæ мидбылхудт, нæ сонт уарзты цæхæртæ. 
Нæ иуæй-иутæ бафтауынц мæн дисы: 
Зæрдæйы дуæрттæ байтындзынц æгæр тынг. 
Ыстæй сæ уарзт куы фæвæййы æмбисыл, 
Гъе уæд сæхи «фæныхасынц» æндæртыл. 
Йæ фыццаг уарзт кæмæн вæййы æлутон, 
Ныууадзынц уый йæ саст монцтæ кæугæйæ. 
Зæронд кауæй цы уистæ схауы, уыдон 
Сæтгæ кæнынц æндæр михтыл бийгæйæ. 
23 

* * * 
Куы фенæм æнæхсæст бæлæстæ, 
Ыстыхсæм нæхимидæг уæд: 
— Куыд ма кæнынц афтæмæй рæзгæ! 
Хуызæн дыргъ кæд ратдзысты, кæд! 
Нæхи хъæнтæ ’мбæхсæм цæмæндæр, 
Æви сыл нæ хæцы нæ цæст! 
Ис ахæмтæ адæмы ’хсæн дæр, 
Нæ вæййынц æппындæр æхсæст. 
24 

МАХМÆ ХÆХТЫ 
Хæхты хæдзæрттæ — тъæпæнсæр, 
Дардæй бакæс, уæд — æдзæрæг. 
Уарзон бæлццæттæн сæ размæ 
Адæм рауайынц сæхæдæг. 
Уазæг уарзынмæ дунейы 
Нæй æмбал дæуæн, Ирыстон! 
Бæлццæттæн мах фенын кæнæм, 
Хорзæй нæм цы ис, гъе уыдон. 
Фæлæ чи ’рцæуы æууæнкæй 
Сау хъуыдытимæ нæ хæхтæм, 
Уый та скæсын кæнæм рындзмæ: 
Алакъул бæрзонд гæнæхтæм. 
Ноджы фенын кæнæм уымæн 
Куыдзæппарæн был бæрзондæй. 
Стæй фыдæлты сау фæрингтæ 
Раст фæцъортт кæнын æввонгæй. 
25 

НЫЙЙАРÆДЖЫ ХЪАРМ 
Зымæг та мæнæ январæй кæсы. 
Уары мит тъыфылæй лæвар. 
Уыдон урс сагъæстæ сты. 
Зæхмæ дзы ’ркалди дзæвгар. 
Мæрдджыны хæдзар... йæхийас йæ зын. 
Тигъыл нындзыг. 
Нал комынц уатæй æддæмæ тæрын 
Гриппæйдзаг хъызт æмæ хъыг. 
Сабитæ нал тæфсынц. Батыхсти фыд: 
— Не стæм æвыд. 
Стыр дурын пецы чъырыхсидæн — арт. 
О, уæддæр нæ хъарм кæны уат. 
Арвæй зæххы ’хсæн иу уадздзаг — гом. 
Ууылты ацыд кæдæмдæр бон. 
Райсомы хъæуыл сындæггай æрхауд 
Рæстæгæй ног къæртт — хуыздæр. 
Хур йæ тынтæ нæ кодта æвгъау. 
Не схъарм и хæдзар уæддæр. 
Пецтæ амайæгмæ араст фыд уæд 
Æмæ йын загъта, цæуыл у йæ мæт. 
Райсом фæзынди сæгæйамæст лæг 
Пецмæ уынæг. 
Арты æвзæгтæм фæкасти, гъе стæй 
Загъта зæрдæйы бынæй: 
«Пецмæ æрхæссæн нæй фау». 
— Уый та куыд? Ау?.. 
26 

Не ’фсины амарды фæстæ æввахс 
Нал цæуы къонамæ тафс. 
«Ахаста йемæ ныййарæг мад хъарм, 
Ницуал дзы баззади ам. 
Зон, мæ хъару нæма у ыскъæфт. 
Самаин хорз пец æз дæр. 
О, фæлæ мады бæрц сабитæн тæвд 
Уый та нæ ратдзæн уæддæр». — 
Пецтæамайæг æнкъардæй дзырдта, 
Цыма дунейыл æппæтдæр зыдта. 
Арвæй зæххы ’хсæн иу уадздзаг — гом. 
Ууылты ацыд кæдæмдæр бон. 

ХИСТÆРТИМÆ НЫХАС 
Хуыздæр зониккам мах дæ рис, 
Хæстытæ дæ куыд тардтой сæфтмæ... 
Фæлæ нын дарæсы вæййыс, 
Æмæ нæ фæзынынц дæ цæфтæ. 
Хæст банцад, д’ ахуырæй нырма 
Фыны дæр знæгтимæ ысхæцыс. 
Дæ фын куы аскъуыйы, уæд та 
Дæ рагон цæфтыл къух æрхæссыс. 
Хуыздæр зониккам мах дæ рис, 
Хæстытæ дæ куыд тардтой сæфтмæ... 
Фæлæ нын дарæсы вæййыс, 
Æмæ нæ фæзынынц дæ цæфтæ. 
28 

КЪАЛИУ 
Мæ зонгæ лæг Ирæй Цæгатмæ кæддæр 
Фæласта фæткъуыйы цъæх къабуз. 
Йæ бæлæстæй чи касти уымæ хуыздæр, 
Йæ уд-иу кæй лæвæрттæй барухс, 
Гъе уый цонгыл уалдзыгон хъавгæ, бæстон 
Нынныхæста уыцы цъæх къалиу. 
Цыма уыдис къалиу нæ буц Ирыстон, — 
Хæларæй Уырысимæ баиу. 
Куыд зад вæййы бæлас! Æртасы бынмæ! 
Уый рæздзæн, куыд рæзы нæ бæстæ. 
Гъе уымæн ыстъæлф æз нæ æвæрын, нæ, 
Мæ ацы æмдзæвгæйы фæстæ. 
29 

НÆ ЗÆХХЫТÆЙ НЫН БИРÆ БАЙСТОЙ 
МÆРДТÆ 
Лæууын уæ цуры худистæй, æнкъардæй. 
Фæуды нысантæ — дзуарæвæрд цыртытæ! 
Уæ рæбынты та устытæ ыскодтой 
Фыдбадæнты фæздæгхæссаг æртытæ? 
Тæлфаг æмæ æндзыг тъæпæн дунетæн 
Хъалагъуртау лæуут æмраст сæ астæу. 
Уынын, уæ иутæм къахвæндаг дæр нал ис, 
Уæ фыстытæ уын давынц бонтæ, азтæ. 
Цы карз хæст уыди!.. Цас ингæнтæ скъахтам!.. 
Нæ зæххытæй нын бирæ байстой мæрдтæ, 
Æгъгъæд лыг кæнæнт адæмæн сæ хъысмæт 
Ызнæт нæмгуытæ, бомбæтæ, цыргъ кæрдтæ. 
Хæстьггæй, дам, ма мæрдтæ дæр фæгæрсынц, 
Æгæстæ уæд куыд кæной худгæ, кафгæ? 
Лæгæн йæ цард цыбыргонд хъуамæ ма уа, 
Йæхæдæг уый куыд цыбыртæ у, афтæ! 
30 

ХУЫЗИСТ 
Вæййæм мах а зæххыл æвзонгæй 
Æбæрæг фото-негативтау. 
Ыстæй нæ уарзт, нæ тых, нæ зондæн 
Ныллæууæм иуахæмы хицау. 
Куы фены алчидæр йæ фидæн, 
Æнæмæтæй куы сбады хистæр, 
Уæд рæстæг равдисы мах ирдæй, 
Куыд, мæнæ, стыр дæсны хуызисæг. 
О, фæлæ адæм се ’ппæт афтæ 
Сæ хуыз нæ равдисынц сæ бонты. 
Уый мур дæр ницы у: сæ къамтæ 
Куы фенæм рамкæты, альбомты. 
31 

ÆМБАЛМÆ 
Дæуæн, æмбал, мæ хæдзары дуар — гом. 
Мæ фыд мæ ууыл ахуыр кодта рагæй. 
Дзырдта-иу мын: кæрдзын, цæхх дæттын зон, 
Фæуадз, дам-иу, фæлтау дæхи дæр хъуагæй. 
Мыййаг дыл цард куы ’руадза тынг йæ уæз, — 
Фæзын-иу мæм, кæсдзынæн дæм æнхъæлмæ. 
Мæ фæстаг хæдон раласдзынæн æз, 
Мæхи къухтæй йæ скæндзынæн дæ уæлæ. 
Нæ ныууадзын куывды мæ цинæй фаг, 
Фæстæмæ дзы æрбахæссын нæхимæ. 
Куы фæзынай, гъе уæд, зæгъын, мыййаг, 
Куы нæ сфаг уа мæ мидбылхудт дæуимæ. 
32 

НЫХАС ФЫЦЦАГОН АДÆЙМАГИМÆ 
Нæ дæгъæлтæ фæфылдæр ысты знонæй: 
Æнæгуыдыр уат абон у ыстæм. 
Ды та ныууагътай дунейы дуар гомæй... 
Ыстыр бузныг. Дæ фæрцы ам ыстæм. 
Цы ’взаг дын уыди райдианы: «Нæсæттон». 
Æнæзагъд монцтæ цас фесæфти, цас! 
Ыстæй ысдзырдтай. Уый уыди бæрæгбон! 
Цымæ цы уыд д^е фыццагдæр ныхас? 
Кæмдæрты ма историйы дзых баст у. 
Уый сауджынтæ *мæ моллотæн хъыг нæу. 
Фæллой, фæллой милуангай гоби азты 
Фæкодта хъавгæ маймулийæ дæу. 
Æрвдзавд бæласæй раскъæфтай цæхæртæ... 
Фæцæй-иу хастай дурын бел куыстмæ... 
Орангутанг, гориллæ ’мæ æндæртæ 
Цымыдисхуызæй кастысты дæумæ. 
Ды уыдонимæ нал хастай дæ сæрмæ 
Цыппæртыл цæуын: калдтай-иу дæ маст... 
Сæрызонд сисын хъуыд бæрзонд уæлæмæ, 
Æмæ ды дæр ыслæууыдтæ æмраст. 
2 Ситохаты С. 
33 

НÆЙ ФÆСТÆМÆ ЗДÆХÆН 
Иу зымæгон къæсхуыр бон 
Мæ рæзты бырынцъаг фæндагыл 
Йæ аууонимæ ацыд иу лæг. 
Кодта дарддæрæй дарддæр. 
Хуры тынтæй ма 
Цалдæр хаста йæ уæхскыл. 
Уалынмæ сæ 
Чидæр аскъæфта. 
Цыд йæ балцы æрфыты 
Уыцы фæндаггон кæдæмдæр. 
Иу ран фæаууон. 
Стæй та æрбазынд. 
Фæлæ фæкъаддæр. 
Ныггыццыл фæстагмæ. 
Иу рæстæг нал зынд 
Æппындæр. 
Ацы дунейæ мах дæр 
Афтæ сындæггай цæуæм. 
Чи ихсыд цæстытимæ, 
Чи ихсыд зæрдæтимæ, 
Чи ихсыд хъуыдытимæ... 
34 

Фæсте нæм чидæртæ 
Хъæр кæнынц... 
Хæлынц сæ хъæлæстæ. 
Хъуысы се ’хситт. 
Фæлæ нæй фæстæмæ 
Нæдæр фæкæсæн, 
Нæдæр здæхæн, 
Нæдæр хъæр кæнæн. 

КЪОСТАЙЫ ЦЫРТЫ УÆЛХЪУС 
Бонджынтæн хъуырмæ уыд алыран цард. 
Дзыллæты амæндтæ давтой. 
Пъæззыйау талынг Ирыстоны бадт, 
Хъæздгуытæ рухсмæ кæй уагътой? 
Уалынмæ ссыгътай цырагъ, Къоста, ды 
Разылдтæ быдыртыл, хæхтыл... 
Адæмæн кастæ дæ «Ирон фæндыр», 
Кодтай сæ тохмæ дæ фæдыл. 
Абон нæ Ирыстон калы тæмæн, 
Амонд ыл уары ’мæ уары. 
О Къоста, нæй дын, нæй, ферохгæнæн. 
Алчи дæ рухс ном ыссары. 
Мæнæ æвдисæн гъе уымæн дæ цырт, 
Раст цыма ’рхæццæ дæ дардæй... 
Къух дыл æрхастон: мрамор дæ, цы?! 
Конд дæ нæ уарзондзинадæй. 
36 

МÆРДТЫБÆСТЫ 
Карз нозт йеддæмæ Гæбилæн 
Мацы ратт зæххыл. 
Йе ’фсин уый тыххæй фæкæиы 
Алкæд йемæ хыл. 
Иу бон та Гæбил кæцæйдæр 
Расыгæй æрцыд. 
Къæхтыл ма лæууыд тыххæйты... 
Ус та йæм хæцыд. 
Лæг ыскарста: «Кад мын нал ис... 
Ауындзинаг дæн». 
Æмæ ныггæндмæ ныххаста 
Иу ыставд бæндæн. 
Къуымы ауыдта сæны авг. 
Хинымæр дзырдта: 
— Цæй, фæндарасты тыххæй дзы 
Бануазин уæд та?.. 
Æмæ авг сдардта дзыхыл, 
Нал дзы аззад хуыпп. 
Хи æрцауындзын æй ферох, 
Срасыг... Зæххыл — гуыпп... 
Æфсин агуырдта йæ мойы... 
Бафæллад... ыстыхст... 
Йе стæй изæры цæмæдæр 
Ныггæндмæ ныххызт... 
Рухс ыссыгъта æмæ федта: 
Авгæн гом — йæ хъуыр... 
37 

Лæг хуыссыд йæ фарсмæ... Кодта 
Диссаджы хуыр-хуыр. 
Фестади Гæбил йæ фыны 
Дард, мæрдтыбæсты... 
Йе ’фсин та лæууыд йæ уæлхъус, 
Кодта йæм мæсты: 
«Уæ бын бауай!.. Уæ бын бауай!..» — 
Азæлыд цъæхахст. 
Лæг фæсонт... æрдæгфынæйæ 
Йе ’фсинмæ нымдзаст: 
«Кодтай мемæ тох уæлæуыл! 
Ехх!.. Мæ маст фыцы! 
Ам дæр мæ, мæрдтыбæстæйы 
Нал ныууадзай, цы?!» 

ФÆСМОН 
Сау рæсугъд балæвар кодта 
Иу хатт зæрин къус мæнæн. 
Бахудт. Йæ уарзтæй дзы ’ркодта... 
Загътон ын: «Байдзаг æй кæн». 
Уæдæ цы рæсугъд изæр уыд! 
Скодтой нæ зæрдæтæ хъазт. 
Арвастæу дзаг мæй ныллæууыд, 
Раст цыма махмæ нымдзаст. 
Хаудысты къусмæ йæ тынтæ... 
Уыдон дæр нуæзтон зыдæй. 
Срасыг дæн уарзтæй... Мæ зынтæ 
Цыма лыгъдысты мæнæй. 
Нал уыди къусы æртах дæр. 
Чызгмæ та дзурын: «Æркæн...» 
Фæлæ æнкъардæй уый загъта: 
«Уæууа, æлгъыстаг фæдæн. 
Радтон дын ме ’ппæт уарзт иууыл! 
Ох-хай... Фæстауæрц æй хъуыд! 
Н’ ахъуыды кодтон æз ууыл. 
Уæууа, куыд уыдзынæн, куыд?!» 
Цæстытæ доны зылдысты. 
Нал уыдтæн хорзау æз дæр. 
Арвыл та мигътæ цыдысты, 
Цæугæдон зарыд кæмдæр. 
39 

КУРЫН... 
Саурæсугъд, æз курæг дæн дæуæй: 
Иугæр мæ куы бауарзай, уæд æй 
Ма зæгъ, ма схъæр кæн мæнæн æваст, 
Науæд диссаг нал уыдзæн дæ уарзт. 
Иу бон мын дзы бамбарын кæн цъус, 
Иннæ бон дæр афтæ... Уæд æнус 
Ахæсдзæн дæ уарзт, дæ мидбылхудт, 
Афтæ бакæн. Исын дын мæ худ. 
40 

УАРДИ 
Хурмæ бæллыд уарди, 
Фæлæ хур нæма скаст. 
Цалх уæдмæ æрбатылд... 
Уардийы зæнг асаст. 
Æз æнкъардæй кастæн 
Уардийы къуыбыртæм. 
Дыккаг бон та раджы 
Бафтыдтæн æз уырдæм. 
Æмæ диссаг! Цыма 
Ницы ’рцыд æппындæр, 
Райхæлдысты иууыл 
Уардийы къуыбыртæ. 
Чи зоны, ыстахти 
Уыдонæй цъæх уалдзæг, 
Æмæ адджын тæфæй 
Сатæг уæлдæф байдзаг. 
Ехх, цы тых æм разынд! 
Асасти йæ астæу. 
О, уæддæр ма райхæлд, 
Цин ма нын æрхаста. 
41 

* * * 
Куьщ рæсугьд уьщ! Куьщ хьæздыг уьщ йæ зæрдæ, 
Йæ мидбылхудт!.. Йæ дыууæ сау цæсты!.. 
Ныр абон уыцы цæстыты цæхæртæ 
Æнустæм ахуыссыдысты. 
Фæцæудзæн дард нæ рухс тæлфаг дунейæ. 
Йæ мард дæр нæу рæсугъддзинадæй хъуаг. 
Кæд æй мæнау мæлæт дæр уарзта ’мæ йæ 
Йæхицæн ма кæнæд, мыййаг. 
42 

СЫГЪЗÆРИН НÆМЫГ 
Уарзты сыгъзæрин нæмыгæй 
Иу бон фæцæф дæн æз дæр, 
Чи мæ æрбахста, гье уымæй 
Бузныг дæн, бузныг, уæддæр. 
Ме знаг æмбæхстæй нæ цæры... 
Фбахъавыд та мæм ныр дæр. 
Суайæд мыл. Куы акъуыра ’ндæры, — 
Уый мын уыдзæни зындæр. 
43 

ДÆ ЦÆСТЫХАУ 
Дæ мидбылхудт, дæ кæстытæ 
Нызмæлын кодтой мæн. 
Дæ цæстытæ, дæ цæстытæ — 
Дыууæ фурды дæуæн. 
Сæ иуы æз, фыдæлгъыстау, 
Ныххаудтæн. Нæй йын бын! 
Æруадз-ма мæм дæ цæсты хау, 
Кæннод бынсæфт кæнын! 
44 

ДÆУ ФÆУÆД МÆ ЗÆРДÆ 
Иу лæппу йæ уарзон чызгæн 
Кодта ахæм дзырдтæ арæх: 
«Иу рæстæг нæ цард фæуыдзæн... 
Айсдзæн нæ йæхимæ сау зæхх. 
Хур нæ нал тавдзæни. Мæй дæр 
Нал рæвдаудзæн мах йæ тынтæй. 
Мах фæстæ цæрдзысты ’ндæртæ... 
Халон уасдзæни нæ цыртæй...» 
Чызг-иу каст æнкъардæй дардмæ, 
Зæрдæ-иу рысти æгæрон. 
Æмæ саурæсугъд фæстагмæ 
Нал цыд лæппумæ æмгæрон. 
Лæппуйыл æрцыд хъыгты зæй... 
Лæппу бамбæрста йæ рæдыд. 
Иу бон арасти сæхицæй, 
Чызджы фенын æй æрфæндыд. 
Фембæлд чызгыл. Загьта: «’Лгьыст дæн, 
Исын азым æз мæхимæ. 
Махæн нæй мæлæт. Цæрдзыстæм 
А зæххыл æнустæм иумæ». 
Йе ’рфгуыты ’лхынцъ чызг ысуагъта, 
Бацыд лæппумæ хæстæгдæр. 
Æмæ мидбылхудгæ загъта: 
«Дæу фæуæд гъе ныр мæ зæрдæ». 
45 

* * * 
Æз бакъуырцц-къуырцц кодтон дæ рудзынг. 
«Кæцы дæ, кæ?» — райхъуысти тыргъæй. 
Гъе стæй мын дзырды бæрцмæ, — бузныг, — 
Уæ кулдуар фæйнæрдæм ныттыгътай. 
Ысдзырдтай: «Цом, нуазæнтæ сисæм, 
Цæй, рахиз, æфсæрмытæ ма кæн». 
Дæ зæрдæйы дуар дæр ма искæд 
Гъе афтæ æнæзивæг бакæн! 
46 

МÆ УАРЗТ 
(Хъазгæмхасæн) 
Ничи уарзы дæу мæ хуызæн, 
О мæ зæрдæйы лæууæн. 
Гъе фæлæ мæ уарзт ныхæстæй 
Нæу зæгъын мæ бон дæуæн. 
Æз дæ цуры ’рзоныг кæнин, 
Чи зоны, дæу дæр фæнда... 
Фæлæ куыд? Мæ сæрты ’ндæрмæ 
Ды куы бахудай, уæд та? 
47 
р 

МÆ ХÆДЗАР 
Уый цæй цард у, лæг йæ хъыгыл 
Иунæгæй куы кæна ’рхæндæг, 
Æфсин ц’ авæра йæ фынгыл, 
Уый куы бахæра йæхæдæг. 
Бирæ чи уарзы бæлццæттæ, 
Чи сæ сбуц кæны æрвылбон, 
Фæндаггæрæтты хæдзæрттæ 
Махмæ аразынц гъе уыдон. 
Аразын æз дæр мæ хæдзар 
Хъæумæ фæндагæн йæ фарсмæ. 
Уазæгыл-иу цæст куы ’рхæца, — 
Рауайдзынæн-иу йæ размæ. 
48 

ЗЫМÆГОН 
Арв — æнкъард, цыма у раст 
Зианджын лæджы сара. 
Мæргътæ хуссары сты ныр. 
Чи ма дзы ныззара? 
Сызнæт æртхъирæны мæй. 
Уазал уæттæм хъуызы... 
Ногуард миты сонт къæс-къæс 
Къæхты бынæй хъуысы. 
Тæдзынджытæ знон сæ балц 
Фесты... Дон ныссалди. 
Дуртыл, шифертыл цыма, 
Раст фæдджытæ ’рзади. 
Иутæ — даргъ æмæ лыстæг, 
Иннæтæ — цыбыртæ. 
Сæныкк сæм кæсы хæрдмæ. 
Базмæлынц йæ былтæ. 
49 

НУАЗÆН 
Мæнæн мæ зæрдæ 
Байдзаг æхсæвæй. 
Ивылы талынг... 
Цыма негртæ ’рбацæуьшц... 
Фæндæгтæ ныссуйтæ сты. 
Чидæр фæдзæгъæл. 
Дæуæн дæ зæрдæйы 
Гуыры бон. 
Хъæутæм, горæттæм 
Нал бырсы 
Хуыссæг. 
Уæртæ скæсæнæй 
Йæ сызгъæрин къареты 
’Рбацæуы рухс. 
Мæнæн мæ зæрдæйы — 
Стыр дзолгъо-молгъотæ, 
Базар — йæ тынгыл. 
Уæй кæны иу чидæр 
Туаг æхсынцъытæ, 
Къуылых бæх 
Æмæ рыгæйдзаг дзæгъæл уарзт. 
Дæуæн дæ зæрдæйы — 
Куывд. 
Фæйнæрдæм ныппырх сты 
Цины æртæхтæ. 
50 

Кадæгæй рахизæг 
Чызгмæ 
Цавæрдæр лæппу фæхæссы 
Цæттæ монцты нуазæн. 
Мæнæн мæ зæрдæйы — 
Зымæг. 
Боныл 
Кæйдæр хæсгард сирвæзт... 
Хохы фæсонтыл 
Æрцыди 
Чысыл раздæр 
Зæйы æртхъирæн. 
Дæуæн дæ зæрдæйы — 
Уалдзæг. 
Мыдыбындз мойгæнæг бæлæстæй 
Фæхæссы адджын уаргъ 
Æмæ ногнывæст музыкæ. 
Курын дæ: 
Ратт мын иу цъус 
Дæ хурæй 
Æмæ ыстæфсой 
Мæ зæрдæйы миттæ. 
51 

ДÆ ЦАРДЫ СКЪУЫДДЗАГ БАЗЗАДИ ДÆ 
ФÆСТÆ 
Нæ комы зæрдæ бахъавын сырдмæ, 
Уæддæр æд хотых араст вæййын хæхтæм, 
Ныффæлладтæн та... Акъул хур уæдмæ, 
Æмæ та хъæумæ афтидæй ыздæхтæн. 
Æнæнхъæлæджы комы сæрмæ раст, 
Лыстæг къахвæндаг ауыдтон мæ быны, 
Фæцыдтæн ыл дзæвгар, ыстæй æваст 
Цыдæр æрбаци иу дурджын лæбырды. 
Фæдис кодтон, цы фæци, зæгъгæ, стæй 
Мæ сæры февзæрд иу хъуыды, ’мæ раст уыд: 
Æрцыд дæлæмæ хохы фахсыл зæй, 
Æмæ йæ цæфæй къахвæндаг æрбаскъуыд. 
Зынгхуыст салдат, дæуыл та рацыд хæст. 
Дæ царды скъуыддзаг баззади дæ фæстæ... 
Дæуимæ барын ацы фæндаг æз, — 
Сымах ыстут æмхуызæттæ, æнгæстæ. 
52 

ДОНЫБЫЛ ГÆДЫБÆЛАС ЛÆУУЫДИ 
Цуанæй та нæхимæ здæхтæн иубон, 
Ауадзон мæ фæллад, зæгьгæ, загътон. 
Æмæ иу ран, иу доны былгæрон 
Нæугæрдæгыл æз мæхи æруагътон. 
Уыд сæрдыгон, хус рæстæг ыскодта, 
Арвы къускæй мигъы цъупп нæ зынди, 
Хуры тæвдæй зæхх ныххус, ныскъуыдтæ, 
Дон мысгæйæ зайæгой æмпылди. 
Гъе æрмæст гæдыбæлас ам, донбыл, 
Цард æдыхстæй, раст цыма уыд хицау. 
Хус рæстæг нæ фæбæрæг йæ кондыл, 
Цæугæдонæй фаг цъырдта йæхицæн. 
Згъордта рæстæг... Цалдæр азы рацыд... 
Иу сæрд та дын бафтыдтæн гъе уырдæм. 
Гæдыбæлас афтæ хъалхуыз нал уыд, 
Нал уыди цъæх ахорæн йæ сыфтæм. 
Бамбæрстон, цы æрдзон тых æй сæфта, 
Бамбæрстон, цæмæн фендæр йæ цæрæн. 
Раивылди цæугæдон фæскъæвда, 
Акодта æндæр рæтты йæ цæуæн. 
Æмæ уади денджызмæ йæ уадæй, 
Æмæ мæлттæн арф бынæттæ къахта. 
Бæлас та лæууыд, æдзæм, æнкъардæй... 
Цыма уарзон уарзоны ныууагъта. 
53 

ХОРЗ У ÆУУÆНДЫН 
Уæртæ-ма, хур та ысзынд! 
Куырдадзы цыма ысзынг! 
Уымæн æвиппайд йæ хъарм 
Ничима банкъардта ам. 
Науæд нæм мигъты æхсæнæй 
Дзаг мæй куы ’ркæсы изæрæй, 
Уайтагъд æй ацахсы цæст. 
Фæлæ йæ рухс та дæумæ, 
Науæд мæнмæ 
’Рхауы фæстæдæр æрмæст. 
Адæм дæр афтæ сты раст. 
Се ’ххуыс, 
Сæ зæрдæты уарзт 
Алкæд нæ райсæм æваст. 
Афæстиат вæййынц кæмдæр. 
Фæлæ уæддæр 
Сæмбæлынц махыл фæрнæй, 
Чи зоны, рацæуы мæй, 
Науæд сахат. 
О, фæлæ хатт 
Райдайæм сагъæс нывæндын, 
Райдайæм риссын, тыхсын. 
Хорз у, æвæдза, æууæндын, 
Хорз у, æвæдза, быхсын. 
54 

ФÆНДАГ 
Мæнæн фæдзурынц алыхатт дæу тыххæй 
Сæфтæджы бынæй фесхъиугæ къуыбæрттæ: 
Фæллад бæлццæтты бурæвзаг æртытæй 
Куыд-иу сыгъдысты æхсæвы кæрæттæ. 
Мæнæн фæдзурынц алыхатт дæу тыххæй 
Дæ былгæрæттæй иузæнгон бæлæстæ: 
Хæстмæ цæугæйæ-иу къæдзилæздыхтæй 
Куыд сæгагсæпп кодгой куыйтæ дæр нæ фæстæ. 
Сæ сыгъд хъæутæм куыд цыдысты фæстæмæ 
Цæф салдæттæ хъыллистгæнаг уæрдоны... 
О, даргъ фæндаг, рыг нал сысты дæ сæрмæ, 
О, даргъ фæндаг, куы ничиуал дæ зоны. 
Æрмæст ма иу ус рацæуы дæ былмæ, 
Нымдзаст вæййы, æндæрг кæм фены, уырдæм. 
Кæмæ фæкæсы афтæ тынг æнхъæлмæ? 
Йæ моймæ, йе та, чи зоны, йæ фырттæм. 
О, рох фæндаг, дæ иузæнгон бæлæстæ 
Кæсынц кæдæмдæр сагъæсхуызæй, джихæй. 
Гъе уыдонæн дæр сонт дымгæ фыд рæстæг 
Сæ цъæх сыфтæртæ аскъæфдзæн сæ хихтæй. 
55 

* * * 
Кæдæмдæр тагъд кæнæм æдзух, 
Æмбал дын райсдзæни дæ къух, 
Æмæ зæгъдзæн: «Хатыр, хатыр... 
Æндæр хатт адзурдзыстæм, ныр 
Æппындæр нæй рæстæг мæнæн». 
Æмæ фæцæйтындзы. Цæмæн? 
Сыхагмæ дæр ма чи ’фты, чи! 
«Рæстæг нæй» — сраст кæнæм нæхи. 
Лæппу-иу уарзон чызгæн фаг 
Йæ уарзт фæамыдта фыццаг. 
Ныр та фæзæгъы: «Нæй рæстæг 
Нæдæр зымæг, нæдæр фæззæг». 
Сæ цард ысиу кæнынц æваст. 
Цыбыр куы рауайы сæ уарзт. 
Фæзæгъынц уæд: «Рæстæг нæ уыд. 
Æмбæлын нæ-иу арæх хъуыд». 
Æрмæст нæ тындзы тагъддæр бон. 
О, афтæмæй йын ис кæрон. 
56 

ГÆРКЪÆРÆГТÆ 
Ацы райсом 
Цыдæр хуызон у. 
Бафысым кодтой 
Мæ зæрдæйы байбыны 
Джих æмæ катай. 
Зилынц иумæ 
Мæ сæр æмæ зæхх... 
Мæ цæстыты уæлтъыфæлттæ — 
Базыртæ. 
Æндзыгæй лæууынц... 
Æз æнхъæлмæ кастæн 
Зæрватыччы ’ртахтмæ. 
Мæхинымæр загътон: 
Нæ тутайы хихæй та зардзæн. 
Фæлæ фæсайды дæн. 
Нæ кæрты гæппæлмæ 
Æртахтысты 
Цалдæр гæркъæраджы. 
Сæ иуæй иннæ — фыдхуыздæр. 
Нæ быруйы сæрæй 
Мæ рудзынгмæ 
Скодтой сæ каст... 
Нæ, уыдон гæркъæрæгтæ не сты... 
Уыдон 
Мæ фароны сагъæстæ сты, 
Фæстæмæ кæцæйдæр 
57 

Æрыздæхтысты. 
Сурын сæ, 
Фæлæ нæ кæнынц змæлгæ дæр. 
Хатын æз: 
У сын æххормаг. 
Гъе, фæлæ хоры гагатæй 
Уыдонæн бафсадæн нæй. 
Агурынц кæддæрау 
Мæ хъару, 
Мæ тыхæй. 

МÆФЫД 
Мæ фыд-иу арæх фæраст балцы, 
Æрмæст дзæвгар æмгъуыдмæ нæ. 
Мæ зæрдæ, дам, мæ уым фæуадзы, 
Æмæ, дам, ратындзы хъæмæ. 
Куы цыди карз хæстмæ, уæддæр нын 
Дзырдта: «Æрбаздæхдзынæн тагъд». 
О, фæлæ хæст ныддаргъ æгæр тынг. 
Йæ бæсты саугæххæтт æртахт. 
Ыстæй фæзынд цæфтæй, фæлладæй. 
Фæджих æвиппайды нæ мад. 
Уæд мах та... Кастыстæм æм дардæй. 
Дис кодтам, дис, куыд райгас мард! 
Нæ фыд нæ бамбæрста, цæмæндæр 
Йæ мидбыл бахудти фæлмæн: 
— Фæдæн уæззау цæфтæ æцæгдæр. 
Ныр нал у, нал, тæссаг мæнæн. 
Фæстагмæ араст ахæм балцы, 
Кæцæй нæй раздæхæн, кæцæй. 
Уæддæр ма цалдæр хатты ’рбацыд, — 
Куы-иу байдзаг нæ уат фынтæй. 
59 

«Ыстонг дæн», — никуы сдзырдта афтæ, 
Æрмæст-иу бацагуырдта дон. 
Йæхи-иу артмæ арæх тавта, 
Ыстæй-иу загъта: «Ныр цæуон». 
Нæхимæ нал зыны ныр цасдæр. 
Йæ фенынмæ æдзух бæллын. 
Кæд ын йæ фæндаг исчи байста? 
Мæхи йæм бахъæудзæн цæуын. 

УАЛДЗЫГОН 
Хур у худынмæ цæттæ, 
Цыма юмор бакаст. 
Митæй ма æрмæст тæгтæ — 
Аууæтты цæгатварс. 
Бæрзондæй-ма ’ркæс бынмæ, — 
Сты къæдзтæ, рæстытæ... 
Цыма зымæг у цæфтæ, 
Бинтытæй бæстытæ. 
Цæугæдон кæны гым-гым... 
Фесæфт кæд йæ сардзан! 
Нæ. Уый зарæг мысы уым: 
Ивылдæй цы зардзæн! 
Æрдз чындзау æфснайы тагъд 
Фæзтæ, хъæдтæ, рæгътæ... 
Й’ ахорæнтæй иу фæтагъд... 
Хуссарварс дзы сцъæхтæ. 
Гъей, дæ хъармæй та æрдæтт, 
Уæлæ, хур, мæ лымæн! 
Уалдзæг мын цæрынæн уæд, 
Зымæг та — мæлынæн. 
61 

ФÆЗЗÆГ 
Хуры цалх тулы бынуæзты, 
Суткæйæ хауы минуттæ... 
Хæхтæ æркодтой сæ сæртыл 
Арфдæр сæ урс-урсид худтæ, 
Комбайн ныр уадзы йæ фæллад; 
Хуымтæ бындзарæй ныддаста... 
Фæндæгтыл хоры нæмгуытæ 
Рауидзынц кæрчытæ, хъазтæ. 
Бæлас ысбæгънæг, ныккука. 
Заргæ ма чи федта мæргъты?— 
Радтой сæ фæстаг концерттæ 
Быдырты, хъæдты ’мæ хæхты. 
Арвы къус байдзаг и мигътæй, 
Уарын æрцæудзæн, бæрæг у. 
Къæвдайы доны ’ртах райсом 
Фестдзæни митын гæлæбу. 
62 

ФЕМБÆЛД 
(Æмбисонд) 
Куыйтæн та уыд равдыст. Уой сæ бонæй!.. 
Æмæ дзы кæцæй нæ уыд, кæцæй! 
Уæд, зæгъай: Америкæй, Японæй, 
Швецийæ, Голландийæ, ыстæй... 
Куыйтæ дæр цымыдис ысты рагæй: 
Чехагмæ америкаг йæхи 
Байста смудгæ æмæ куыйты ’взагæй 
Систа дзурын: «Цæй, куыд цæрыс, и?!» 
«Ницы мын у, — чехаг куыдз дын афтæ, — 
Зон, мæ цардæй хъастгæнæг нæ дæн. 
Хатт ысрæйын. Тынг нæ давынц махмæ». 
«Сайыс мæ. Дзырдæуыди мæнæн: 
Куыйтæ уæм хъæуынц æрмæст рæйынæн. 
Физонæг дын фаг кæд уыди, кæд? 
Ехх, ыстæй дын музыкæ нæ уыдзæн, 
Искæд бон куы амæлай, гъе уæд. 
Уый æмæ дын махмæ... Хъусгæ, хъусгæ... 
Никуы ’руагътон æз ныллæг мæ сæр. 
Мысдзынæн мæ хицауы æнусмæ. 
Уарзы мæн йæ кусджытæй фылдæр. 
63 

Ничи цæры уыдонæй мæн хуызæн: 
Байдзаг вæййы минасæй мæ раз. 
Алкæддæр — сыгъдæг, фæлмæн мæ хуыссæн. 
Суанг вæййы мæ нывæрзæны баз. 
Уынгты æз нæ азгъорын æдасæй... 
Тынг тæрсын мæ фæрдгуытæн... Кæс-ма... 
Иууылдæр ысты налхъуыт æмæ налмасæй, 
Арæх не сты ахæмтæ нырма. 
Бирæ куыйтау æз нæ вæййын фистсæр, 
Не ’ххуырст мæ ныллæгъз кæны бæстон. 
Акæны мæ йемæ арæх мистер... 
Бадтыстæм та рестораны знон. 
Иу бон та дын араст ыстæм циркмæ. 
Хицау мын мæ хъуырбосыл хæцыд. 
Дуаргæстæ мыл кодтой цинтæ, цинтæ... 
Стыр ысты мæ кад æмæ мæ цыт. 
Гурæй-гурмæ цыд нæ фæдыл негр. 
Фæлæ уый нæ бауагътой, уæдæ». 
«Уæд цæй тыххæй? Карз нозтæй кæд фегæр, 
Æмæ кодта дуаргæрон хъæртæ!» 
«Бирæтæ нæм райгонд не сты цардæй». 
«Не ’мбарынц... Цæй аххосæй? Цæмæн?» 
«Бонджын адæм хъал сты. Цы ран уой, 
Сау адæмæн уырдæм нæй цæуæн». 

* * * 
Уæдæ куыд тыхджын у мæлдзыг! 
Кæсын: йæ уаргъ дзы — стырдæр. 
Уæддæр нæ кæны, нæ, æндзыг. 
Фæллад нæ хаты ’ппындæр. 
Æгайтма ахæм хъару нæй 
Мæ сыхаг лæг Гæбилмæ. 
Æндæр æхсæны мулк, дзырдæй, 
Уый хаст фæуид сæхимæ. 
3 Ситохаты С. 
65 

ЗÆХХ, ДАМ, НЫРРЫЗТИ 
Иу изæр та ’рцыд сæхимæ 
Расыгæй Илус. 
Цалдæр хатты йæ ныууыгъта 
Загъдгæнгæ йæ ус. 
Лæг сæумæдæвдæгæй фестад, 
Уынгмæ рæвдз фæраст, 
Æмæ дисхуызæй ыскодта 
Хæдзæрттæм йæ каст. 
Стæй йæ сыхæгтæм фæдзырдта: 
«Скувут-ма дзæбæх! 
Зонут, дысон цалдæр хатты 
Зæхх ныррызти, зæхх. 
Фæлæ иу хæдзар дæр н’ акалд». 
Бацыд сыхы дис. 
Иууылдæр дзырдтой: «Зæхх дысон 
Тынг сабыр уыдис». 
66 

ÆВЗÆР ФЫРТТÆ 
Кодта цин мæ сыхаг лæг Бубус; 
Радта, дам, мын фондз фырты мæ ус. 
Фæлæ цин нæ ахаста дзæвгар: 
Уал фыртæй нæ фæрæстмæ цыппар. 
Фыццаг лæппу рауади хуыздæр, 
Афтæ тынг кæцæй, фæлæ уæддæр... 
Дыккаг лæппу нозтмæ здæхт фæцис. 
Кæм куывдтыл, кæм хистытыл зылдис. 
Æртыккаг фырт кодта хыл æдзух: 
Алыбон тымбылæй хаста къух. 
Иу рæстæджы баййæфта æфхæрд, 
Ахæстонмæ бацыди йæ фæд. 
Цыппæрæм фырт загъта: «Нæй мæнæн 
Иу бон дæр æнæ усæй цæрæн». 
Алы аз дæр устытæ куырдта, 
Стæй-иу сæ сæ хæдзæрттæм сырдта. 
Фæндзæм фырт æруагъта боцъо даргъ, 
Нал кодта йæ ныййарджытæн аргъ. 
«Фенцон дын, — йæ фыдæн-иу дзырдта,— 
Чъиритæ æз кувдзынæн ныр та». 
Цот ныккæнын зын куыннæ у, зын. 
У сæйрагдæр се схъомыл кæнын. 
67 

«НИЧИТÆг 
Æдзухдæр хаста ахæм дзырдты ’ргъом: 
«Гъе уый у ничи!» «Уый та чи у, чи?!» 
Ис алцæмæндæр райдайæн, кæрон, 
Æмæ гъе уый дæр иу афон фæци. 
О, диссаг! Суанг ма удисгæйæ дæр 
Йæ комарынгæй «ничитæ» ыстахт. 
Æрцыдысты йæм «ничитæ» уæддæр, 
Æмæ йæ аныгæдтой тагъд. 
68 

МÆНГ ÆФХÆРД 
Йæ къухы бафтыд хицауы къæлæтджын. 
Ныннæрсга, зæхх æм нал зынди йæ гуыбынæй. 
Йæ завод та мæллæг ысси, «фæрынчын», 
Кæм ма æнцад йæ «хуыфынæй». 
Хъуыди æнæмæнг хицауы æфхæрын. 
Æндæрыл карз цæф ауадаид афонмæ. 
О, уый та хурмæ слæууыди, æмæ йын 
Фæзагъд кодтой йæ аууонмæ. 
69 

ГÆМÆТЫ ФÆНДОН 
Иу бон бацыд хицаумæ Гæмæт 
Æмæ загъта: — Бамбар мын мæ мæт. 
Ныр æнхъæлмæ цас кæсын? Кæдæй? 
О, фæлæ мæм иу хъусдарæг нæй. 
— Циу дæ мæт? Дæ хъуыды зæгъ æргом. 
Чи нæм хъусы! Дуæрттæ не сты гом. 
— Карз æфхæрд мын ратт, амал кæд ис! 
Фезнæт у. Мæ куыстæй дæр мæ сис. 
— Диссæгтæ! Æрра кæд нæ дæ, уæд 
Барвæндæй куыд агурыс æфхæрд! 
— Тард æрцыд йæ цауд куыстæй Сандыр, 
Сивтат æй уæлдæр бынатмæ ныр. 
70 

КÆДÆЙ-УÆДÆЙ 
Бацыди сæхимæ ’рвонгæй 
Иу изæр Гæбул. 
Асинтыл ысуад æнцонæй, 
Никуыуал фæкъул. 
Дуарыл нал бахæцыд синæй. 
Нал æрхаста хыл. 
Ехх, йæ гыццыл чызг фыр цинæй 
Нал хæцыд зæххыл. 
Мадмæ базгъордта хъæргæнгæ: 
«Нæу нæ Гæбул сырх! 
Стæй ысдзæбæх и, йæ зæнгтæ 
Нал ысты къуылых!» 
71 

ФЕРОХ ХÆДЗАРЫ ЙÆ ЗОНД 
Рохгæнагдæр нæй Хæмыцæй, 
Ноджы ма у сонт. 
Кодта тагъд æмæ сæхимæ 
Ферох и йæ зонд. 
Хабар ракодта йæ куысты 
Иу афон куыддæр. 
Загъта йын йæ иу хæдивæг: 
«Тынг хорз дæ ныр дæр». 
Ацыд хъуыдыты Хæмыц дæр: 
«Афтæ кæд у, уæд... 
Мемæ зонд æдзух цы хæссон! 
Хæдзары лæууæд». 
Афтæмæй фæкуыста цасдæр. 
Сæр ныххус бынтон. 
Æмæ йæ йæ куыстæй систой 
Иу фæскъæвда бон. 
Атындзыдта лæг сæхимæ, 
Зонд æй бахъуыд ныр. 
Нал уыд хæдивæгæй разы. 
Кодта тынг хъуыр-хъуыр. 
Нал фæзынди зонд. Фæдæлдзæх. 
Гъе, Хæмыц, уæууæй! 
Дар дæ зæрдыл: сæры зондæн 
Искуы уадзæн нæй. 
72 

ФЫЦЦАДЖЫ АХУЫРÆЙ 
Уыдис фыдæлтæм иу ахæм хъуыды, 
Кæй хъустыл н’ ауад, уымæн æй зæгьдзынæн: 
Ды уал мæ ахыртт-хыртт кæн, ды, 
Æз та дæ уый фæстæ ныхдзынæн. 
Нæ дарæс ныр — сæдæ хатты хуыздæр, 
О, махмæ чъизи дуг куы фæци! 
Ныхынц ма, ох-хай, чидæртæ уæддæр 
Фыццаджы ахуырæй кæрæдзи... 
73 

РУВÆСТÆ 
(Нырыккон аргъау) 
— Де ’зæр хорз уа, рувас! 
Зæгь, цы ’рцыд? Æнкъард дæ. 
Абон мын дзырдæуыд, 
Горæты, дам, хаттæ. 
— Раст дын загътой, бирæгъ. 
Нал æй кæнын сусæг. 
Асайдта мæ абон 
Дуканийы кусæг. 
Иу литр дзы райстон 
Æз æхсыры цъæрттæ, 
Æмæ кæд уыдысты 
Донимæ æмхæццæ. 
Автобусы шофыр 
Къопмæ ’хцатæ калдта... 
Иунæг бæлццонæн дæр, 
Ехх, билет нæ радта. 
Хилдасæг дæр хъавгæ 
Дзыппытæм ныхилы. 
Алвыдта мæ хъуынтæй 
Иу-цыппæрдæс хилы. 
74 

Стæй уæд загьта къуызгæ: 
«Рувас, бафид иу сом», — 
Нал æм бацæудзынæн, 
Уадз фæлтау ныффист уон. 
Зон, фæци нæ рæстæг, 
Райдыдта нæ зындон! 
Ехх, куыд афæлывтой 
Рувасы гъе уыдон! 
Тугхæстæг нын ма уæнт... 
Адæмæй кæд не сты... 
Ау, сæ къæдзилтæ та 
Уæд цымæ цы фесты? 

БАДЗЫРД 
Дыууæ поэты скодтой иубон бадзырд. 
Сæ зондæй мæнæ ахæм дзырдтæ рацыд: 
«Хæрæм, хæрæм Парнасы хохæй ард... 
Кæм фæнды уæм: хæстæг уа, дард, — 
Ды-иу æппæл мæнæй, 
Æз та — дæуæй. 
Æмæ уыдзæн бæрзонд нæ кад». 
76 

ИРВÆЗЫНГÆНÆГ 
Бухгалтер ыссыгъди... 
Хъæр, æхситт, уынæр... 
Баппæрстой йæ доны, 
Фæлæ сыгъд уæддæр. 
Загъта йын уæд хъавгæ 
Ревизор Алхæст: 
«Ахуыссын кæндзæни 
Дæу æхца æрмæст. 
Ис дæ хос мæ къухы, 
Æз дæуæн — дæ зæд. 
Бирæ мæ нæ хъæуы, 
Мин сомы — æгъгъæд». 
Бухгалтер уæд загъта: 
«Хорз. Гæнæн цы ис...» 
Уыйадыл æвиппайд 
Арт цыдæр фæцис. 
Мæн уырны, Алхæст дæр 
Уый хал тагъд хæрдзæн, 
Фæлæ цымæ уый та 
Чи хуыссын кæндзæн! 
77 

ФЫСТÆГ МÆРДТЫБÆСТÆЙ 
Ехх, куыд хорз уыди уæлæуыл! 
Царды арфæй зæрдæ ради! 
Афонмæ та уым нæ хъæуыл 
Хуры хъарм тынтæй æркалди! 
Ардæм бонæн нæй æрбафтæн. 
Уды ’вдæрзынц талынг, сагъæс, 
Уым-иу арæх хъуыстон афтæ: 
«У Барастыр мæрдтæн дуаргæс. 
Раст уд цъæх нæууыл фæбады... 
Алы минæстæ — йæ разы. 
Иннæ судзы пиллон арты, 
Аннæ та хъыцъыдон нуазы...» 
Сты гъе уыдон сайд ныхæстæ, 
Нæй сын банымайæн растыл. 
Ам, бынæй цы ис! Цæй бæстæ! 
Стæй дзы никуы ис Барастыр. 
Зонын, хиуæттæ мæ фæстæ 
Мысдзысты мæ ном æнæвгъау. 
Хистæр-иу кæндзæн ныхæстæ: 
— Махыл ма фехæлæд не ’гъдау. 
78 

Сабатизæртæ мæ ’ндæртæ 
Ехх, цы пайда ма сты мардæн! 
Уыцы хойрæгтæй, уырнæд уæ, 
Ницы хæццæ кæны ардæм. 
Дарут алкæддæр уæ зæрдыл: 
Нæй дыккаг цард ам æппындæр. 
Уым цы фæцæрат уæлæуыл, 
Уый уæм баззайдзæн мæрдты дæр. 

ГЫЛЦ ÆМÆ БЫНДЗ 
Гылц та нын фæрасыг 
Иу чызгæрвысты. 
Цъиуы кад дзы нал уыд 
Адæмы цæсты. 
Иу афон æрфæлдæхт, — 
Ахæссын æй хъуыд. 
Лæппутæ йæ систой. 
Гылцæн уый хъыг уыд. 
«Суадзут мæ! Рæдийут! 
Æз æгъдауджын дæн... 
Ахæссут уал чындзы... 
Уый фæстæ та... мæн» . 
Ныр хуыссы сæхимæ, 
Нæу йæ фынтæм дард. 
О, фæлæ йæ иу бындз 
Нал уадзы æнцад. 
Суры йæ, ысмæсты. 
Райхъуысы йæ хъæр. 
Фæлæ йæм лæбуры 
Тугцъир бындз уæддæр. 
80 

Стæй йæ Гылц ныууагъта, 
Цалхау сæр зылдис. 
Бындз цъырдта йæ тугæй, 
Нал ын уыд æфсис. 
Иу афоны уый дæр 
Афæлдæхт, ныххиу. 
Базыртæй æппындæр 
Нал ызмæлыд иу. 
Ау, цы кодта? Уæнгты 
Нал баззад тых фаг. 
Гылцы туг цъырдта *мæ 
Срасыг кæд, мыййаг. 

ДИССАГ 
Хъазыдысты уынджы 
Сабитæ къæцæлтæй. 
Сцæйцыди сæ рæзты 
Нозтджын лæг кæцæйдæр. 
Фефсæрста-иу размæ... 
Нал уыд худ йæ сæрыл. 
Иу рæстæджы ахауд 
Фæндаджы хъæбæрыл. 
Размæ ма бырыди 
Цыппæртыл æрмæстдæр. 
Лæгмæ джихæй баззад 
Сабитæн сæ кæстæр. 
Загъта: «Диссаг уæртæ, 
У бабайæ стырдæр, 
Афтæмæй нæ зоны 
Уый нырма цæуын дæр». 
82 

ФАТДЗÆГЪДÆНТÆ 
Сыкъатæ 
Куы ацахсы цæваг галы нæ цæст, 
Хъæрахстæй уæд нæ сæрыл сисæм бæстæ. 
Фынджы уæлхъус та уый сыкъаты нозт 
Куы ’ркæны дзагдар, — 
Райсæм сæ æдæрсгæ. 
Фыст блокнотыл 
Мæ хæлар, айс мæ лæвар дæр, мæ хуын дæр, 
Фысс-иу дзы, фысс, амал куы уа — фылдæр. 
Гæххæттыл кърандас цас кæна къуымыхдæр, 
Фæкæны уый хыгъд сæры зонд цыргъдæр. 
* * * 
Куы ссудзы стъалы арвы стыр уæрæхы, 
Уæд ацахсы уый уайтагъддæр нæ цæст. 
Нæхимæ, ам, цы стъалытæ ис зæххыл, 
Æрæгмæ фенæм уыдоны æрмæст. 
* * * 
Ысхизын ис дæ зæрды 
Хъæриуы цъупмæ райсом, 
Цы нæ æрцæуы хæрды, 
Бынмæ хизын уал базон. 
83 

Кæмæйдæр фехъуыста, ома, дам, 
Мидбылтыхудт цард кæны тыхджындæр. 
Æмæ диссаг! Уыцы бонæй ардæм 
Никæмæуал бахудти æппындæр. 
* * * 
Хицау фыны раппæлыд Гæбицæй: 
«Уый лæг кæй у, ууыл нæй ныхас дæр» 
Ехх, Гæбиц ныббузныг и йæхицæй, 
Æмæ ысхуыссыд иннæ æхсæв раздæр. 
Хохы цъупмæ схизын нæу æнцон, 
Фæлæ схиз, хуыздæр уыдзæни, зон. 
Фæхстыл фæстиатгæнæн нæй, 
Ууылты æрцæуы арæх зæй. 
Сдæрдта хицæутты зæвæттæ, 
Æмæ кодта ’ххæст йæ фæндтæ. 
Фæлæ иу бон цавддурау фæци. — 
Ног хицау æнæ къæхтæ уыди. 
Иу сæрдар 
Йæ уынаффæтæй рауад рагъ, 
Нæ сыл æххæссы цæст. 
Сæ мусмæ та нæ тæхы маргъ, 
Мæнæу дзы — армыдзаг æрмæст. 
84 

Æнахуыр критик 
Алкæмæй æппæлыд, 
Иуы хъæн нæ загъта, 
Ехх, нæ поэтты нын 
Афтæмæй «фæцагьта». 
Иу поэтæн 
Æмбæлтты уайдзæфæй у хайджын. 
Нæ, дам, æййафы цард æппындæр. 
Цы кæна, цы? Пегас нæ комы ахсын, 
Æмæ хæрæгыл асæпп кæны уый дæр. 
* * * 
Йæ уæнгты никуы ыссыгъд арт, 
Цæттæйæ агуырдта æппæтдæр. 
Ысхъæлæй дунейыл фæцард, 
Ысхъæлæй акодта мæлгæ дæр. 
* * * 
Йæ фыст чингуытæм ничи цыд æмгæрон, 
Уæддæр сæ уагъта, нал сын уыд ныккæнæн. 
Æппынфæстаг йæ иу романы кæрон 
Йæхæдæг бакаст адæмы фыдæнæн. 
* * * 
У æргътæ æвæрæг 
Безы фырт Гæлæу, 
Афтæмæй йæхæдæг 
Сомы аргъ дæр нæу. 
85 

Уайдзæфгæнæг драматург 
Хомдзæфæй йын мачи мацы раттæд, 
Нал уыдзæн йæ уайдзæфтæн фæуæн. 
Афтæмæй йæхæдæг иунæг хатт дæр 
Не сфыхта йæ сюжеттæ хуызæн. 
* * * 
Сæрæгас ма куы уыди, куы, Дзæмдзæм, 
Кæсын дæр æм нæ уæндыд уæд Дзибудта. 
Ыстæй Дзæмдзæм 
Куы амарди, уæд æм 
Дзибудта 
Уæлмæрдмæ лæбурдта. 
* * * 
«Хох дæн æз!» — ныхъхъæр кодта Алхæст, 
Афтæмæй та у обау æрмæст. 
Уæвгæ раст у. Рох нæ хъæуы, рох: 
У обау чысыл хъæндилтæн хох. 
Æгæстæй тыхсгæйæ, 
Мæрдты стауы ’рвылбон. 
Уый тыххæй æмæ йæ 
Нал хъыгдарынц уыдон. 
* * * 
Йæ роман афтæ аивæзта, афтæ, 
Æмæ йæхиуыл нал хæцыд æппындæр. 
Цæмæй зыдта, кæцæй æнхъæл уыд автор, 
Кæй фæуыдзæн йæхæдæг та цыбырдæр. 
86 

* * * 
Ыссывта-иу йæхимæ 
Цыфæнды дæр æдзух. 
Уæдæ къæдзæй йæхирдæм 
Цæмæн баззад йæ къух. 
* * * 
Нæуæдзæм аз йæхи адзалмæ радта, 
Цæры ма иунæг йе стихтæй ’мæ хъусы. 
Фæлтау поэт куы фæцардаид къаддæр, 
Йæ уацмыстæ та — иу цалдæр æнусы. 
* * * 
Иу лæг мын дзырдта йæхицæй: «Цауд дæн». 
Æз йæ цуры зонгуытыл æрхаудтæн. 
Ахæм лæгыл фемоæлдтæн фыццаг хатт. 
Чи зоны, нæ Хуыцау ныл кæд рахатт... 
Цауд адæмтæ, ау, куыннæ ис не ’хсæн?.. 
Фæлæ уыдон равзарынхъом не стæм. 
* * * 
Æртиссæдз азы рацыди уæдæй, 
Куы ныппырх и йæ авдæн. 
Æртæ усимæ ацарди цъындæй, 
Зæрдæ ма ’вæры авдæн. 
* * * 
Йе ’мдзæвгæтæ рывд кæд вæййынц уымæн, 
Хæмпæлгæрдæг акæсы сæ сæрты. 
Райы сыхаг, цуан та, дам, кæндзынæн, 
Уæрццытæ ’мæ тæрхъустыл уым сæрды. 
87 

* * * 
Æрæджы райдайгæ автор хъаст кодта: 
Цæуы мæм арæх Фет хуыснæджы, 
Æмæ йын ничи зæгъы "ма кæ". 
Ныр та мын ачъырхта æрæджы 
Мæ иу ыстих Петраркæ. 
Фыст къæдзæхыл 
Хохы цъуппæй ракæсын — дзæнæт! 
Фæлæ ма сис иу хъуыды дæ сæрæй: 
Иугæр къах фæбырыд, зæгъгæ, уæд 
Зæхмæ хаудзынæ уæлдæрæй. 
* * * 
Райгуырди. Ысхъомыл и. Фæцарди. 
Амарди. Ныр адæмы ’хсæн нал и. 
Фæлæ никуы ницы аивта æппындæр. 
Цыма не ’рхауд дунейыл йæ рыг дæр. 
Иу хицау 
Уæллæгтæй йын чидæр уыд æлхæд. 
Нал тарст уайдзæфæй, рæхуыстæй, 
Стæй фæстагмæ баййæфта æфхæрд: 
Систой йын йæ шофыры йæ куыстæй. 
88 

Æвзагæй мард 
Тыхгæнæг ын нæ кодта тых. 
Нæ тарсти ницавæр ызнагæй, 
Фæцардаид æппынкъаддæр æнус, 
Фæлæ йæм иу къæсхуыртæ ус 
Ысхæлиу кодта иунæг хатт йæ дзых 
Æмæ йæ амардта æвзагæй. 
Стджытæ 
Дзыба та бафтыд сæ хæрæндонмæ, 
Ыскодта сихор, куыд вæййы, афтæ. 
Цы стджытæ сæмбырд йæ разы фынгыл, 
Ыстыхта уыдон гæххæтты хъавгæ. 
— Цы дæ зæрды ис? — фæрсы йæ пъовыр, — 
Æви къæлæтау дæ цуры ’ртасон? 
— Хæссын сæ мемæ, кæннод та мын сæ 
Æрæвæрдзыстут мæ разы райсом. 
Цы загъта рæстæг? 
Фембæлдысты хиппæлой поэттæ, 
Фестыдтой сæ кæрæдзийы фаг: 
— Мæн уырны, дæ къухæй фыст куплеттæм 
Бахæццæ ис генийы тæваг. 
— Стыр поэттæм ис дæуæн дæр бафтæн, 
Д’ алы стих дæр мин азы цæрдзæн. 
Рæстæг сæм фæхъуыста æмæ афтæ: 
— Цымæ ныр куыннæ афарстой мæн. 
89 

* * * 
Сауи фæтыхстдæр... 
Нал у хорз йæ хъуыддаг, 
Тындзы мæрдтæм, 
Фæтарст, фæлæ цæмæй? 
— Дæ цауд повестæй 
Бакасти скъуыддзаг, 
"Уыдзæни ма", 
Фыст дзы уыди бынæй. 
Зæххы уидаг 
Афардæг и арф. 
Бæласмæ фæхæстæгдæр и 
Арв. 
Фыст цыртыл 
Уæлæуыл иннæтæй 
Зыдтай фылдæр 
Æмæ дын уыд 
Цæрын зындæр. 
* * * 
Мады нуазæнтæ-иу лухтой 
Фырттæ. Загътой-иу, ыскувæм, 
Фæлæ йын йæ фæллад къухтæй 
Никуы райстой сагой, рувæн. 
Гъе уый дын критик! 
Кæсы романтæ иу цæстæй, 
Æмдзæвгæтæ та — иннæмæй. 
Зæгъынц: кæсдзæн дыууæ цæстæй 
Хæлæртты стихтæ иннæ мæй. 
90 

* * * 
Бадзур хорз лæгмæ: «Цæйаг дæ!» 
Худдзæн, ницы дæм ысдзурдзæн, 
Цауд лæгæн куы зæгъай афтæ, — 
Хъама ’лвæстæй дæм лæбурдзæн. 
* * * 
Иутæ стыхсынц, критиктæ, дам, нæй, 
Иннæтæ та цин кæнынц, цæмæн? 
Уымæн æмæ хорз критик дзырдæй 
Цауд фысджытæм бадодой кæндзæн. 
* * * 
Арæх нæ дымыс тамако дæ уаты, 
Дзауматыл, къултыл, дам, фæздæг ныббады, 
Фæлæ йæ рæуджытæм алыбон уадзыс, 
Цыма зынаргъдæр у рæуджытæй гауыз. 
* * * 
Алыгъд къæрных, агуырдтой йæ алкæм... 
Бастадысты, раст — куыд нæй зæгъæн. 
Стæй ыслæууыд уæлмæрдты цур иу лæг 
Æмæ загъта: «Ардæм æй хъæудзæн». 
Давæгой поэтæн 
Фыссын... Ыссурын хуыссæг... 
Кæнин фылдæр фынæй, 
Фæлæ ма уæд нæ хуыснæг 
Цы давдзæни мæнæй? 
91 

Хицауы рæдыд 
«Æппæтыл хур дæр не ’ххæссы», — дзырдта. 
Йæхиуæтты ’рдæм царды цалх тылдта. 
Ыстæй йæ бандон иурæстæг фæкъул; 
Йæ куыстæй сырд æрцыд Хъæрæу, 
Æмæ йын загътой: «Аууоны-иу лæуу, 
Æппæтыл та кæд аххæссыди хур?» 
* * * 
Ис цæуæнтæ тынг бирæ, мæ лымæн, 
Райс дæ хордзен, абалц кæн сæ иуыл. 
Чи нæ цæуы фæндæгтыл, гъе уымæн 
Ацæудзысты фæндæгтæ йæхиуыл. 
* * * 
Афоныл иу хатт нæ бафынæй, 
Бирæ ныффыста æмдзæвгæтæ. 
Ох-хай, поэзийыл афтæмæй 
Никуы акодта æндзæвгæ дæр. 
Уæлæуыл уымæн базонæн нæ уыд; 
Кæйдæр бынæтты бадт, лæууыд. 
Нæ кодта, нæ, æппындæр зивæг. 
Фæстагмæ амард æмæ уæд 
Йæхи бынаты смидæг. 
* * * 
Рауагъдадмæ сарæзта фæндаг, 
Афтæмæй йæ роман уыд æдзæрæг, 
Уый бæсты йыл бакуыстаид фаг, 
Ссардтаид æй редактор йæхæдæг. 
92 

* * * 
Цæмæндæр аскъуыди дæ рæз. 
Дæхи уæларвмæ сивазыс ныр хъавгæ. 
Куы уадзид арв дæлæмæ уæз, 
Гъе уæд хæрдмæ нæ тырнис афтæ. 
* * * 
Уый бирæты фæсайдта, 
Нæ уыд йæхицæй хиндæр. 
Куы никæйы уал ардта, 
Уæд асайдта йæхи дæр. 
* * * 
Фæндаг дæттаг нæ уыди. Дардæй 
Цыдис, цыдис кæдæмдæр. 
Фæстагмæ йæ ыссардтой мардæй 
Уым, фæндагæй æддæдæр. 
Тæсæй 
— Арæх ахоныс Гæбæдзы, 
Алкæд ын кæныс лæгъстæ. 
— Марг æм бирæ ис æмæ дзы, 
Ехх, тæрсгæ кæнын, тæрсгæ! 
Дыууæ поэты ныхас 
— Давыс мæ фыстытæй ал’ афон 
— Дав мæ ды дæр. 
— Давин дæ, фæлæ дæ ц’ адавон? 
Фысс-ма хуыздæр. 
93 

Цы ’взаг уыди йæ комарынг, йæ дзыхы! 
Æддæг-мидæг-иу акодта нæ сыхы! 
Йæ цард кæд аскъуыди, кæд фæци, 
Уæддæр ма тонæм й’ ардыдæй кæрæдзи! 
* * * 
Чи хуыдта йæхи зылын, 
Сраст кодтой уый адæм. 
Чи дзырдта: «Нæ дæн зылын», 
Нал зыны уый ардæм. 
* * * 
Фæдавтой поэзийæ чидæртæ. 
Чи сæ æрцахса? Куыдæй? 
Ирыстоны критиктæй иумæ дæр 
Смудаг куыдз нæй. 
* * * 
Йæ хæдзары уæгъд бынат н’ арын. 
Æмæ цы нæ дзаума ис уым! 
Йæ уд та у хæрзафтид, талынг, 
Кæны дзы иу цыдæр сым-сым. 
* * * 
Мæнг ныхæстæ нын кодта знон... 
Æнцон нæу дзурын дæр, æнцон. 
Йæ цæсгом ын сырхæй нæ уыдтон. 
Сырх кодтой, чи йæм хъуыста, уыдон. 
94 

Дыууæ америкаджы ныхас 
— Дзæвгар та бафтыд адæмыл, дзæвгар. 
Ныццæгьдин дзы. Хъæуы та хæст. 
— Æз демæ, Вилли, разы дæн, æмбар, 
Дæ хæдзарæй уал райдайæм æрмæст. 
* * * 
Зыдта æмдзæвгæтæ нывæндын. 
Фыста æхсæв дæр æмæ бон дæр. 
Фæлæ дзы адæймаг ысуæвын 
Æрбайрох и бынтондæр. 
* * * 
Хахуыртæ фыста Быдтыр... 
Базæронд... Уæууæй. 
Собесы дуар хойы ныр, 
Пенси, дам, мын нæй. 
* * * 
Лæмæгъ фæфыссынц цауд поэттæ уымæн, 
Æмæ фæкæсынц генитæ сæхимæ. 
Фæфыссынц генитæ та хорз гъе уымæн, 
Æмæ фæкæсынц тынг лæмæгъ сæхимæ. 
— Ам мын риссы, уым мын риссы, — 
Алыбон дзырдта Илас, 
Усы зæрдæ сæнкъуыст, амард, 
Лæг ма у ныр дæр æгас. 
95 

* * * 
Тауы дам-думтæ Сандыр. 
Бафæллад. Фæкъул и. 
Лæгæн фенцондæр и ныр, 
Балхæдта «Жигули». 
Хабос йæ куыдзы сардыдта Гæмæтыл, 
Цæйдæр тыххæй йæм тынг мæсты уыди. 
Нæ йæм лæбурдта куыдз, гье уæд ыл 
Хабос йæхæдæг бауагъта йæхи. 
* * * 
Дунейы хæтæнты бирæ фæхатти, 
Фехъуыста зондджын ныхæстæ дзæвгар, 
Фæлæ кæстæры цур никуы æрбадти, 
Никуы йын ракодта иу хорз хабар. 
* * * 
Поэттæ хъуамæ стыр æртытæ уой, 
Сæ тæвд, сæ рухсæй дзыллæтæн дæттой. 
Фæсудзы цауд поэт сындæг, 
Цы ратты адæмæн! Фæздæг. 
* * * 
Зондджын лæг цæры хъуыдыты, 
Дзуры иннæтæй уый къаддæр. 
Уый хыгъд уымæн ис йæ дзырдты 
Фарн дæр æмæ арт дæр. 
96 

ÆВЗÆР СЫХÆГТÆ 
Тæхудиаг уæд, сыхæгтæ хорз кæмæн и!.. 
Æз та? Мæнæн, æвæццæгæн, кæлæн и. 
Мæ сыхæгтæ æрбахыл вæййынц уайтагъд. 
Сæ хъæлæба та знон мæ сæрты атахт. 
Фæиргьæвтон сæ, нал уыдтæн ахъаззаг, 
Кæмæдæр сæ мæ хæдоны дыс баззад. 
Кæсынц нырма сæ кæрæдзимæ тигъмæ. 
Сæ куыйтæ та æрвылбон хъазынц иумæ. 
4 Ситохаты С. 
97 

СУСУ-БУСУТÆ 
Сусу-бу су-су сутæ... 
—Мацы-иу зæгъ, фæлæ йæ... 
Нæ хицау, дам, йæ куыстмæ 
Æрбацæуы фынæйæ. 
— Уæууа, уæууа, Гыккына, 
Дзиуыл æрцыд æвзæр цау: 
Йæ чызг хæрзхуыз нæ уыдзæн. 
Кæд, мыййаг, у æнхъæлцау? 
— Тæрсын, тæрсын... æнхъæлдæн, 
Зиан уыдзæни нæ хъæуы: 
Иуцыдæр, дам, æнафон 
Куыройы цур фæкæуы. 
Сусу-бусу-сусутæ... 
— Нæ бух хъазты ыскафыд... 
Фыццаг хатт, дам, фыццаг хатт, 
Кæд æм пайда æрбафтыд? 
— Фæлæуу, фæлæуу, Бабуца, 
Байхъус, ныр та мæ рад у: 
Хабосæн, дам, ныццавта 
Иубон йæ чындз йæ уадул. 
98 

Зæгъон æз дæр мæ хабар: 
Диссаг та ма цы вæййы?.. 
Берды куыдз, дам, æппындæр 
Расыг лæгыл нæ рæйы. 
Сусу-бусу-сусутæ... 
— Й’ ахуырст ыссыд Илусæн. 
Йæ ног усы æфхæры, 
Дæ мæтæй, дам, ысурс дæн. 
— Жллæх, æгæр фæбадтæн!.. 
Хур аныгуылд?! Цы фæцис?! 
Нæма скодтон æхсæвæр... 
Нæ лæг та мæ нæмдзæнис. 
— Мæ бадт фенад мæнæн дæр! 
Не скъæт ыссыгъд!.. Фæлдæхы!.. 
Уæууа, нæ хъаз кæдæмдæр 
Фæздæгкалгæ фæтæхы!.. 

АЛЧИ КУЫ УАИД ЙÆ БЫНАТЫ 
Не ’ппæт нæма стæм нæ бынæтты. 
Дуне гъе уымæн тыхсы. 
Зонын æз иу лæджы... Сцола ис, 
Фæлæ уæзæгтæ хæссы. 
Иннæйы бæрзæйыл н’аххæсдзæн, 
Мæнæ, хъæддзауы бæндæн. 
Кусы гъе уый та æхсæвгæсæй, 
Дзуры, домбай, дам, нæ дæн. 
Иннæ та дугъон у рагæй дæр. 
Фарон ысси чемпион. 
Радтой йын айфыццаг ног «Волгæ», 
Нал, дам, у згъорын йæ бон. 
Къуылых та ацæуы фистæгæй, 
Схид вæййы, сисы йæ худ... 
Ахъуыды кæнын куыннæ ’мбæлди... 
Машинæ къуылыхы хъуыд. 
Зоотехник кусы доулистæй, 
Буфеты — ахуыргæнæг, — 
Чи нæ æууæнды мæ ныхæстыл, 
Уый сæм æрцæуæд уынæг. 
Балцы фæцæуынæй чи тæрсы, 
Аразы уый та фæндаг. 
Алчи куы уаид йæ бынаты, 
Ницæмæй уаиккам хъуаг. 
100 

СУЛÆФЫДИ ТЫНГДÆР ХЪÆУ 
Сысы дыргъдоны бæркад. 
Бæлæстæ — хуындзæуттæ. 
Чи сафтид и, уый хæрдмæ 
Сивæзта йæ цæнгтæ. 
Халæттæ та байстой арв, 
Схъыг ыстæм сæ уастæй. 
Хуры тынтæ сты лæмæгъ, 
Æмæ сæ ныссастой. 
Сæрды цæугæдон уыди 
Диссаджы тыппыртæ. 
Фæлæ скъæсхуыртæ и ныр, 
Нал æххæссы былтæм. 
Быдырмæ цæуджытæ — цъус, 
Цыма фесæфт фæндаг. 
Сулæфыди тынгдæр хъæу 
Æмæ та ыстæлфаг. 
101 

ФÆРАСЫГ СТЫ 
Фæбадтысты сæм райсомæй изæрмæ, 
Уæддæр нæ загъта фысым: «Нозт нæм нал ис». 
Тамакойы хъыхъхъаг фæздæг сæ сæрмæ 
Хуынд адæмæн цъæхбын мигъау ысбадтис. 
Фæрасыг сты: дзаг нуазæнтæ дзыхтæм 
Сæ иугай къухтæй нал фæрæзтой сисын. 
Æппынæрæджиау рахызтысты тыргътæм... 
Ныддæвдæг сты иу-цалдæрæй сисыл. 
Кæм уыдысты? Сæ цард цыбыр кæнынмæ. 
Сæ цæрæнбон та иуцасдæр фæнарæг. 
Сæхи сæ хъуыд æррæвдз кæнын кæуынмæ. 
Фæлæ цæй куыд? Уæлæуæз систой зарæг. 
102 

ТАГЪДЦÆР 
Исты зæгъынмæ мын хъавыс, мыййаг? 
Тагьддæр у, цалынмæ ’гас дæн, уæдмæ. 
Исты лæвар мын кæнинаг кæд дæ, 
Тагьддæр уæд, цалынмæ ’гас дæн, уæдмæ. 
Исты æххуыс мæ кæд куринаг дæ, 
Тагъддæр у, цалынмæ ’гас дæн, уæдмæ, 
Бафхæрынмæ мæ кæд хъавыс, мыййаг, 
Тагъддæр уæд, цалынмæ ’гас дæн, уæдмæ. 
103 

ФЫДÆЛТЫ ЗÆХХ 
Куы нал фæзонынц зæрæдтæ цæрын, 
Чысыл ма сын куы баззайы рæстæг, 
Уæд нал фæуæндынц дард рæттæм цæуын, 
Фæбадынц хурварс, хæдзæрттæм хæстæг. 
Æрмæст нæ бадынц кæстæртæ æнцад, 
Цæлхытыл æвæрд — се ’взонг бонты цард. 
Хуыссæгхъуаг фæндæгтыл зыдгæнгæ ’дзух 
Фæкæнынц уыдон арвгæрæттæм дугъ. 
О, фæлæ рæстæг у тызмæг, чъынды; 
Цæрынæн нын нымад бонтæ дæтты. 
Куы сурс вæййы нæ бæлццæттæн сæ хил, — 
Фыдæлты зæхмæ райсынц уæд сæхи. 
Йæ фыды бæстæ чи уарзы лæгау, 
Нæй уымæн никæд баззайæн æддæ. 
Куынæ æрцæуа — ма йæм хæссут фау, 
Фæзындзæни уæм тарф фынты уæддæр. 
104 

* * * 
Уый йе ’фсургьæй 
Æппæлыди æдзух: 
«Æрдыны фатау 
у йæ дугъ». 
Иæ фенынмæ 
Мах кодтам тагьд. 
О, фæлæ не сбæрæг 
Йæ тахт... 
Æрцыдыстæм æм 
Дзæгьæлы уынæг, 
Куы-иу йæ размæ 
Февзæрд фыс, 
Куы та — хæрæг. 
Поэт, ды дæр тындзыс... 
Уырны нæ тынг: 
Тыхст дæ. 
Дæ фæндагыл дæр 
Бирæ ис фыстæ. 
105 

ЧИЛИЙАГ САЛДАТМÆ 
Чысылæй-иу куы асайдта дæу исчи, 
Уæд-иу æм кастæ алыбон мæстджынæй. 
Уæд ныр дæ маст куыннæ раивылд, Пинчи? 
Инæлар дæ куы афæлывта стырæй. 
Дзырдта дын: «Райсом фесæфдзæн нæ бæстæ... 
Цæуы, цæуы æвирхъауы фыдранмæ... 
Æррæвдз кæн, салдат, тагъддæр, цæй, дæ 
гæрзтæ... 
Нæ хицауады раппарæм мах хъуамæ...» 
Æмæ ды дæр фæцагайдтай йæ фæдыл... 
Æхсыс. Дæ сæрмæ тар фæздæг ысбады... 
Дæ нæмыг сæмбæлд де ’мбалæн йæ фыдыл, 
Гъе уый та абон амардта дæ мады. 
О, уыдон та куы арæзтой рæсугъд цард... 
Альендейæ уыдысты бузныг, райгонд... 
Фæсайдта дæ дæ инæлар, дæ хицау... 
Æнцонæй дыл фæуæлахиз йæ сау зонд. 
106 

ЧИЛИЙАГ ЦÆУГÆДОН МАПОЧОЙЫ 
МАСТ 
— О Мапочо, о Мапочо, 
Тынг æнкъардхуыз дæ. 
— Уæдæ мын цы кæнын кæныс? 
Ласын æз мæрдтæ. 
— О Мапочо, о Мапочо. 
Æмæ чи сты, чи? 
— Чи куы зæгъай, уæд мæ Чили 
Царæфтыд фæци. 
Адæм арæзтой хуыздæр цард. 
Уыд ыстыр сæ ныфс, 
Бæстæ бахъæлдзæг, ысхудти... 
Аивта йæ хуыз. 
Бонджынтæ *мæ инæлæртты 
Бауагъта уый мæт, 
Æмæ адæмæн сæ ныхмæ 
Сарæзтой фыдвæнд. 
Байстой хицаудзинад иууыл 
Салдæтты фæрцы. 
Марынц бæстæйы хуыздæрты, 
Туджы зæхх мæцы. 
107 

Калынц сын мæнмæ сæ мæрдтæ... 
Нал сын и кæрон. 
Афтæмæй мыл аивгъуыйы 
Маройгæнгæ бон. 
Алчи агуры йæ марды 
Ниугæ /мæ кæугæ. 
Арæх сæ мæ былгæрæтты 
Фенын ам кæугæ. 
Мæн уырны, æнæмæнг Чили 
Атондзæн йæ баст... 
Джауыр инæлæрттæй адæм 
Райсдзысты сæ маст. 
Нал абухин æз фырмæстæй, 
Нал уаин ызнæт, 
Пиночеты марды фурдмæ 
Ку’ аласин, гье уæд. 

ПАБЛО НЕРУДА 
Æлгьыст куы фæуид уыцы низ, æлгъыст! 
Кæд дæм æнкъард, тыхст заманы цы фæзынд! 
Хъæр ма дæм кодта Чили: «Пабло, сыст!» 
«Мæхи бар нал у ме сныхас, мæ фæзылд! 
Мæнгардæй мæ нæ инæлæрттæ ’хсынц... 
Цы ма кæнон?! Ыстыр æххуыс мæ бахъуыд. 
Æд салдæттæ Сантьягомæ бырсынц... 
Фæмард мæ Альенде, мæ сахъгуырд!..» 
Ыстыхстæ ды... Дæу рабадын фæндыд, 
Куы фæзындис Чилийæн йæ хъæрмæ... 
Фæлæ дæ низ æнæ хъару нæ уыд: 
Ныххæцыди дыл сынтæгмæ фæстæмæ. 
Гуымиры хунтæ тарст дæуæй уæддæр, 
Фæллойгæнджытæн чи дæ, уый æмбæрста, 
Йæ салдæттæ — хъæддаг сырдтæй фыддæр... 
Дæ хæдзарыл æртыхстысты æд гæрзтæ. 
О, цас ыскодтай зонгæтæ нырмæ! 
Æркуывтой-иу дæуæн ныллæг сæ сæртæй. 
Ныр хунтæ уыдон нал уадзы дæумæ 
Рынчынфæрсæг дæр: суры сæ дæ кæртæй. 
Мæстæй дæ цард кæны зындæр, фыддæр. 
Ызнаг уæддæр нæ баулæфдзæн ахсæв. 
Дæ бæсты йемæ тох кæнынц ныр дæр 
Дæ хъуыдытæ: нæй уыдонæн æрцахсæн. 
109 

БÆЛЦЦОН 
Цыдис бæлццон... 
Фæллад зæнгтыл тындзыдта 
Бæзджын мæйдары арфы. 
Кæйдæр рухс æй хуыдта 
Йæхимæ. 
О, фæлæ нал бахæццæ уырдæм, 
Фæкъул йæ зæрдæ, 
Æмæ акалд уарзт. 
Цы ран аскъуыд 
Бæлццоны фæндаг, 
Хъæддзауы ихсыд даргъ бæндæнау, 
Æрхаудтой уым 
Æмбалы рыст хъуыдытæ. 
Куы стылд 
Йæ сырх галуанæй хур, 
Уæд ын йæ тынтæй райста 
Æмæ дзы баныхæста фидар 
Æдзард бæлццоны фæндаг. 
О адæм, 
Курæг дæн сымахæй, 
Скъуыдтæй макуы уадзут фæндаг, 
Æмпъузут æй, 
Ныхасут æй, 
Бæттут æй. 
110 

УЫДОН ДÆР ХЪÆБАТЫРТÆ СТЫ... 
Хæст фæци... Хъуыдыйадау йæ фæстæ 
«Стъæлф» нывæрдта Рейхстагыл салдат. 
Æгæстæ фæцыдысты сæ къæстæм, 
Скодтам мæрдтæн зарджыты бынат. 
Ныййарджытæ бафыстой сæ зындон. 
Цоты рис æнцон быхсæн кæм у? 
Уыдон дæр хъæбатыртæ сты, уыдон, 
Зарджытæ сыл саразын хъæуы! 
111 

КЪУХТÆ 
Рахиз къух у тынгдæр лæуд нæ хъуыддæгты, 
Галиу уыйау куы арæхсид, бæргæ!.. 
Уымæн дæр йæ куыстытæ фылдæр рæтты 
Уый кæны нæ равзæрдæй нырмæ. 
Сахуыр кодтон æз мæ дыууæ цонджы дæр. 
Хорз арæхсынц: у мын ныр æнцон. 
Знæгтимæ куы бахъæуа мæн тохы сæр, 
Хъуамæ уæд дыууæ къухæй хæцон. 
Кæннодæ цы нæ вæййы: куы рахъаза 
Тугдадзинты сусæгæй фыдвæнд, 
Къухтæй иу æвзæр хъуыддаг куы араза, 
Иннæ йæ æруромдзæни уæд. 
112 

ÆНАХУЫР ФÆДЗÆХСТ 
Знагмæ бырсгæйæ-иу командир махæн 
Загъта: «Æмбæлттæ, мæ курдиат у ахæм: 
Тохы цы нæ вæййы... Туджы лæсæнтæ... 
Равдæлон кæндзæни алчи йæ зæрдæ. 
Алкæмæн уым и йæ ахсджиаг, йæ хæстæг. 
Курын уæ, уыдоны ма хæссут хæстмæ. 
Науæд сыл хæцæны ’рцæудзæни исты». 
Уыцы дзырдтæ-иу нæ бафтыдтой дисы. 
Иу афон командир ахауд йæхæдæг. 
Загъта: «Ызнаг мæ фæкодта æдзæрæг. 
Нæмыг æгайтма мæ зæрдæйы н’ахызт, 
Уым ис мæ хъæбул, йæ улæфт æрбайхъуыст. 
Истон æй, не скуымдта, баззад мæнимæ. 
Зæрдæ-иу арвитут Ирмæ, нæхимæ». 
113 

АДÆМ 
Бæрæгбонты ысвæййы бæстæ змæлд, 
Нæ уынгты нал вæййы æрлæууæн, бадæн. 
Фæдзурæм мах нæ кæрæдзийæн уæд: 
«Къуындæг дуне!.. Куыд бирæ ысты адæм!..» 
Куы фехъусæм уынгæджы хъæртæ: «Тагьд!.. 
Фæдис, фæдис, фæзынут, дзыллæ, ардæм!» 
Куы рамбырд вæййæм ахæм бон, уæд та 
Фæзæгьæм: «Ехх, куыд гыццыл ысты адæм!» 
114 

АВДÆН 
Цасфæнды дæр уæнт дæ ис, дæ бон, 
Суанг ма скæн сызгъæринæй дæ фынг дæр, 
Гъе фæлæ дæм авдæн нæй, уæд зон: 
Ды кæй дæ мæгуыргурæй мæгуырдæр. 
Дзурынц рагæй: «Авдæн тулы, ’рмæст 
Иу ранмæ дæр уый хæццæ нæ кæны». 
Уæдæ ма йæм дар лæмбынæг цæст: 
Уый фæтæхы стыр сæнтты гуылфæны... 
Фæзилæны афæлдæхы хатт... 
Сывæллон йæ цæссыгтæ куы ’руадзы, 
Бафсады йæ урс æхсырæй мад, 
Æмæ та йæ араст кæны балцы. 
Цасфæнды дæр уæнт дæ ис, дæ бон, 
Суанг ма скæн сызгъæринæй дæ фынг дæр, 
Гъе фæлæ дæм авдæн нæй, уæд зон: 
Ды кæй дæ мæгуыргурæй мæгуырдæр. 
115 

ФÆДЗÆХСТ 
Амæлынц фæндæгтæ уымæн, 
Æмæ сыл нал вæййы змæлд. 
Уыдоны райгас кæнынæн 
Иунæг бæлццон дæр — æгъгъæд. 
Зæнгтæн нæй исæн сæ бартæй. 
Райдайы къахдзæфтæй цард. 
Хъус-ма, сыхагмæ куы бафтай, — 
Хъахъхъæн дæ хæдзары кад. 
Фендджын адæмæн сæ исбон 
Цæстыты арфы — æфснайд. 
Горæтмæ ку’ афтай, уæд-иу сæм 
Хъахъхъæн дæ хъæубæсты кад. 
Фæндæгтæ... хонынц нæ дардмæ. 
Цас рыг сæ сæрмæ ыскалд! 
Бафтыдтæ ’ндæр паддзахадмæ, — 
Хъахъхъæн дæ бæстæйы кад. 
116 

ХЪУЫДЫТÆ 
Хъуыдытæ, о æлвæстбазыр хъуыдытæ, 
Нæ уæ и ’рцахсæн, уромæн, тындзут... 
Куыд хорз вæййы, дунейы ’нæсгæрст къуымгæм 
Сымахимæ куы фæкæнæм æмдзу. 
Сымах æййафын махæй домы рæстæг, 
Нæ сæрыхил куы сурс вæййы, уæддæр. 
Цыма у ’взæрдæр, адæймаг уæ фæстæ 
Куы баззайы фæндагыл дард, кæмдæр. 
117 

ФÆЗЗÆДЖЫ ТЫРЫСА 
Тулдзыл ма фæстаг сыфтæр хæцы, 
Раст цыма у фæззæджы тырыса. 
Даргъ дымгæ йæ аскъæфдзæн рæхджы, 
Хъуамæ та йæм иу афон ныббырса. 
Фыййæутты къуымбилты та ызнон 
Дымгæ давта Хуссармæ Хъызларæй. 
Хæхты тигътæ пирæнтау — æнгом, 
Уыдоныл сæ апырдта сæударæй. 
Ацахста мæ абон-райсом дис. 
Федтон хæхтыл урс нымæттæ, худтæ. 
Хæхтæм кæд нæртон тугæй фæцис 
Æмæ стæры ма цæуæнт Терк-Туркмæ. 
118 

РАЛАСТОЙ СÆ ДАРÆС ХЪÆДТÆ 
Дæттæ, ехх, куыд тынг фæбæллынц сæрдмæ, 
Ивылдæй куыд цæрдæг вæййынц, куыд! 
Фæззæг сын сæ рохтыл ныр фæстæмæ 
’Рбахæцыди, фехæлди сæ цыд. 
Раластой сæ дарæс иууыл хъæдтæ 
Хи найджытау. Арв фæтар, кæсут — 
Бæрз бæлас чызджы хæрз халдис уæртæ, 
Й’ астæу — нарæг, буар та — лæгьз, рæсугъд. 
Быдыр сафтид: систой йын йæ тыллæг. 
Бафæллади. Хуыссæг æм бырсы. 
Урс хъæццул ын барæтаудзæн зымæг, 
О, ныр та уал гомбуарæй хуыссы. 
119 

НЫХÆСТÆ 
Фæцис йæ цард... 
Нæ хъæуы байста абон хъыг. 
Фæкуыдтой адæм фаг. 
Сæ иутæм нал баззад цæссыг 
Æмæ тыхсынц... 
Куыннæ уа зын, 
Хуыскъ цæстытимæ 
Зианы цур лæууын. 
Дæсны дзурджытæ цас и, цас! 
Сæхи æрбайстой мардмæ ’ввахс, 
Æмæ нывæндын 
Райдыдтой ныхас: 
— Фæцардтæ не ’хсæн 
Хорзæй ды... 
Нæ зæрдæты 
Уæззау сагъæс нæты... 
— Дæ алы фенд дæр махæн 
Уыд зынаргъ, 
Фæлæ дæ цард 
Нæ рауад даргъ... 
Сæ ныхæстæ уыдысты 
Хорз, 
Рæсугъд. 
Уыдис сæ ад, 
Фæлæ дзы иу дæр 
Нал фехъуыста мард. 
120 

ном 
Ахæм æгъдау уыд кæддæр ирæттæм: 
Нопуырдыл-иу никуы ’вæрдтой ном. 
Хистæртæ дзырдтой сæ сывæллæттæм: 
«Чызг, цы фæдæ?!» «Лæппу, мемæ цом». 
Стæй йыл-иу куы рацыд иу-дæс азы, 
Радтой-иу ын ном æрмæст гъе уæд. 
Номæн афтæ стыр аргь кодтой раджы. 
Уый хъахъхъæнын уыд лæгæн йæ мæт. 
Уыцы ’гъдауæн раджы асаст й’ асин. 
Саби райсы авдæнмæ ныр ном. 
Фæлæ афтæ мачи зæгъæд, мачи: 
«Ном хæссын ныртæккæ у æнцон». 
121 

БÆЛЛИЦ 
Уалдзыгон кæрæдзимæ хæстæгдæр 
Уарзæттæ цæмæн цæуынц, цæмæн? 
Раивылди ме стыр уарзт мæнæн дæр. 
Тагьд рæстæджы нал бахуыскъ уыдзæн. 
Цыма ахауд иуцасдæр мæ тыхæй. 
Уарзт уромын нал у, нал, мæ бон. 
Ауæзт, чызгай, атыдта дæу тыххæй. 
Аххосджын ды дæ, æмæ йæ зон. 
Хæлд хидтæм кæсыс ныр абон дардæй. 
О, зæгъ-ма: цы фау мæм хæссыс, цы? 
Ды мæ фæндыл не сразы дæ хъалæй, — 
О, уæд та мæм фыны ’рцу чындзы. 
Ехх, нывæрин зæрдæйы ыстыр цин! 
Фатау арвмæ атæхин бæргæ... 
Стъалытæ дын хъуссæгтæн æруидзин. 
Никæуыл уыд ахæмтæ нырмæ. 
Ноджы мæйæн ахуынкъ кæнин й’ астæу, 
Саразин дзы къухдарæн дæуæн. 
Гъе æрмæст-иу хуры скастæй раздæр 
Мачи райхъал кæнæд мæн. 
122 

ЧЫЗДЖЫ КАТАЙ 
Нал мыл хæцы хуыссæг, 
Никуал федтон даргь фын. 
Иу лæппу ыссардта 
Мæн йæ уарзты арфы. 
Цыма уыд зынаргъдæр 
Уыцы бон æнусæй. 
Цъитидон дзы нуæзтон 
Дидинæджы къускæй. 
Тулдз бæласы цъуппыл, 
Уым, нæ тæккæ сæрмæ, 
Зарыди тъæллангæй 
Булæмæргъ изæрмæ. 
Ардæм мæ, нæхимæ, 
Нал хастой мæ къæхтæ. 
Цæстытыл ма уайынц 
Нарæг къахвæндæгтæ!.. 
О, уæдæ куыд зын у 
Нудæс азы кары! 
Уый къæвда нæ рацыд, — 
Сагъæстæ мыл уары. 
123 

МÆ СУСÆГДЗИНАД 
Ысхæцæд мемæ не знæгты фыддæр, 
Куыдфæнды мæ цæвæд æмæ æхсæд, 
Нæ бакомдзынæн æз сæттын уæддæр, 
Йæхимæ мæ нæ айсдзæни мæлæт. 
Мæ сусæгдзинад ахæм у мæнæн: 
Мæ уды къæртт — нæ хæхты и æвæрд. 
Фæхицæн кæн гье уыцы хæхтæй мæн, 
Æмæ мæ цард фæуыдзæни гъе уæд. 
124 

САГЪÆС ДÆ ÆВДÆРЗЫ 
«Мæнæн куы нæ вæййыс мæ фарсмæ, 
Мæ бон уæд тар вæййы», — дзырдта. 
Æндæр чызджы та кодта уарзгæ, 
Дæу та-иу тар къуымтæм хуыдта. 
Ныр цасдæр нал зыны, фæтар ис. 
Зæгъынц: кæмдæр, дам, куры ус. 
Дæуæн уый нал радта йæ адрис. 
Кæм нæ уон, уырдæм, дам, мæм фысс. 
Дæу судзгæ сагъæс ныр æвдæрзы... 
Дæ уд — рыгæйдзæгтæ, фæлмæст, 
Дæ цæстытæ рæсугъд бæргæ сты, 
Нæ сæ зоныс кæсын æрмæст. 
125 

МÆНÆН ДÆР АРВЫЛ ИУ СТЪАЛЫ УЫД 
Мæнæн дæр арвыл иу стъалы уыд. 
Изæрæй-иу æм кастæн æмæ кастæн... 
Æдзух мын хаста циндзинад йæ уынд, 
Сыгьд мын куы фæуа, уымæй-иу ын тарстæн. 
Ыскодта та дзæбæх рæстæг ызнон, 
Фæстаг мигъы цъупп арвы къусы айсæфт. 
Мæхинымæры цингæнгæ дзырдтон: 
"О, фендзынæн та ме стъалыйы ахсæв!" 
Фæлæ куы скастæн арвмæ, уæд æваст 
Фæцавддурау дæн. Цьус ма хъуыд — æрхауон... 
Хæстæгдæрæй æндæр стъалы скаст... 
Кæй ныфсæй цардтæн, бакодта уый й’ аууон. 
126 

ДИС КÆНЫН 
Куы нæма тасыд фаг 
Хъуыды зæгъынмæ адæймаджы ’взаг, 
Уæддæр-иу адæм къух, ыстæй 
Сæры тылдæй 
Сæ кæрæдзийы бамбæрстой дзæбæх, 
Æмæ-иу с’ астæу 
Не ’рцыди фыдæх. 
Ныр та? 
Æз дис кæнын æдзух: 
Æвзагæй не стæм цух, 
Нæ бон æргом зæгъын у алцыдæр. 
Фæлæ ма хатт уæддæр 
Нæ бамбарæм кæрæдзи фаг. 
Æмæ та не ’хсæн 
Нал вæййы фæндаг. 
127 

ХУРЫ БЫНТЫ 
Æнцойдзинад, дæ фæлмæн къухтæм уацар 
Кæйдæртау æз нæ ратдзынæн мæхи. 
Дæ хъæбысы чысыл адæм нæ ацард, 
Фæлæ сæ фæд цы ран баззад? Кæм и? 
Æз дæр дæумæ нæ федтаин фыдфынтæ, 
Фæлæ нæ хъæуы ахæм амонд мæн, 
Мæ армы дзыхъхъы, миты рог тъыфылтау, 
Æнæнхъæлæджы чи ’рбада мæнæн. 
Хъайтар ныфс, бауадз зæрдæтæм дæ уылæн, 
Кæддæра чи куыд равдисид йæхи! 
Фæраст та дæн æз хуры бынты уырдæм, 
Зындзинæдты тыхджын гуырæн кæм и. 
128 

зонын 
Арв — нæ сæрмæ, зæхх — нæ быны, 
Мах ыстæм цæджындзтау се ’хсæн. 
Махыл царды уæз æрцæуы, 
Фæлæ ’нцон фæтасæн не стæм. 
О, куыд бирæ уыд фыдгултæ! 
Кодтой мах ныхмæ цæдистæ. 
Суанг ма абон дæр куы хæссæм 
Риуты нæмгуыты ысхъистæ. 
Æмæ уый тыххæй уæззаудæр 
Сты нæ буц фыдæлтæ махæн. 
Рæстæг сын сæ ихсыд рустыл 
Байдыдта къанæуттæ къахын... 
Зонын æз, нымайдзыстæм сæ 
Искæд мах зæххы къуыбыртыл. 
О, фæлæ сæ иуы ном дæр 
Никуы бахус уыдзæн былтыл. 
5 Ситохаты С. 129 

КУЫРМ ЛÆГ 
Федтон æз, цæстджын адæмтæ хъавгæ 
Куырмыты куыд фæцæйкæнынц уынгты. 
Цас вæййы хъыг æмæ рис сæ дзырдты! 
Фæлæ федтон афтæ дæр, æз, афтæ: 
Срасыг иу лæг... Бамбар æй, цы дзуры. 
Нал хаты, кæцырдæм у йæ фæндаг. 
Иу куырм лæг æрлæууыди йæ цуры, 
Байхъуыста йæм... Разынди йæ сыхаг. 
— Уый цы кодтай! Уæвгæ дæ æмбарын. 
Ма лæуу уынджы. Араст уæм, цæй, иумæ, 
Лæджы зæхмæ нал ауагъта хауын, 
Акодта йæ сабыргай сæхимæ. 
130 

ЗАЛЫ ХЪЫГ ЫСМАЛ 
Хизыс зарджыты æфцæгмæ... 
Хорз хоныс дæ куыст. 
Фæлæ... радтой дын æрæгмæ 
Айфыццаг дæ мызд. 
Æмæ концертмæ фыдæнæн 
Нал фæзындтæ, нал. 
Адæмæн сæ цин нызгъæлæн, 
Залы хъыг ысмал. 
О, фæтары уай, фæтары! 
Цас домыс? Ныббар... 
Уæдæ булæмæргь куыд зары 
Алыбон лæвар? 
131 

ХОРЗ ХÆЛÆРТТÆ УÆ КÆЙ ХЪÆУЫ 
Махмæ баззайы æрмæстдæр 
Уазæг фысыммæ йæ боны. 
Уый фæстæ йæ, ’гъдаумæ гæсгæ, 
Хъæуæй алчидæр æрхоны. 
Чи у дзаг рæсугъд хъуыдытæй, 
Хорз хæяæрттæ уæ кæй хъæуы, — 
Рацæуæд дæс боны ’мгъуыдæй, 
Ис дæс хæдзары нæ хъæуы. 
132 

ХÆСТ РÆДЫВТА СТЫР ГÆБÆЗТÆ 
ЦАРДÆЙ 
Цы хæст цыди! Цы зынтæ ’рхаста махæн! 
Рæдывта уый ыстыр гæбæзтæ цардæй. 
Цымæ кæм баззад ахæм хæдзар, ахæм, 
Кæй нæ ныууыгъта сау хабар бындзарæй... 
О, уымæн тарсти постхæссæгæй алчи, 
Куы нæ-иу зынд, уæддæр-иу кодтой катай: 
— Кæм и нырмæ? 
— Æрбацæуы. Æввахс и. 
Дæ хъæбултæй фыстæг уыдзæни, ма тай. 
Ныфс æмæ ’хсар йæхимæ алчи скъæфта. 
Хъуыдысты уыдон карз тохы æххæстæй, 
Хæстон-иу арæх бамбæхста йæ цæфтæ, 
Нæ-иу æй фæндыд рынчындонмæ хæстæй. 
Ныххуыссын кодтой сау хæсты æвзæгтæ 
Лæджы туджы æнæкæрон къæвдатæ. 
Нæ судзгæ маст фæхæццæ ис ызнæгтæм... 
Сæ хæдзæрттыл дзы нал сæмбæлд милуантæ. 
Уæдæй нырмæ чысыл нæ атахт бонтæ. 
Уæддæр ма ’мпъузынц царды скъуыдтæ адæм. 
Сæ хъæдгæмтгæй хъæрзынц нырма хæстонтæ, 
Йæ ад фыццагау нал æнкъарынц цардæн. 
133 

Кæсынц ньфма сæ сæфт фьфттæм æнхъæлмæ 
Ныййарджьггæ. Кæуынц, кæнынц æрхæндæг. 
Куы нæ фæзынынц бæлццæттæ сæ хъæрмæ, 
Уæд сæм мæрдтæм фæраст вæййынц сæхæдæг. 
Нæ хъайтартыл ныр зарджытæ нывæндæм, 
Сæ кад уадз нæра бонæй-бонмæ тынгдæр. 
Куы нæ ссыгъдаид хæст фæлтау æмæ нæм 
Куы нæ уаид хъæбатыртæ æппындæр. 

* * * 
Дугъæттау ызгъорынц бонтæ 
Царды стыр цæхгæр тæссæртты. 
Бонтæ адæмæн ныууадзынц 
Митау урс хилтæ сæ сæртыл. 
Æз нæ тæрсын уыцы хилтæй, 
Семæ адджынæн фæцæрин. 
Зонын, зонын, уæд мæ фæстæ 
Саухилтæ фылдæр уыдзæни. 
135 

АФОНТÆ 
Уалдзæг нæм æрцыди, худы, зары... 
Хурзæрин дзы бауагьта цъæх уд. 
Уалдзæджы гыццыл чызгимæ барын, 
Чи у хъæлдзæг, цардæфсæст, рæсугъд. 
Сæрд дæр та æрхæццæ и, нæ уарзон, 
Арвы арфмæ хур æдзух тындзы. 
Уалдзæджы цы чызгимæ ысбарстон, 
Уый æрæджы ацыди чындзы. 
Чи амбулдзæн фæззæджы? Цы хуындзау? 
Нæй æрхæссæн уый бæркæдтæм фау. 
Сæрды ’нгæс цы чызг уыд, уый у ’нхъæлцау, 
Фæззæгау йæ фезмæлд у уæззау. 
Зымæг та кæй æнгæс у? Цы хуызæн? 
Мит нын йемæ не ’рбахаста цъус. 
Чи ньжкодта цот, гъе уыцы усæн, 
Ох-хай гъе, йæ сæр бынтон ысурс. 
Афонтæ кæрæдзи ивынц афтæ, 
Адæм^мæ тьщг æнгæс ысты. 
Урссæр ус кæдæмдæр хъуамæ афта, 
Къаннæг чызг æй раивдзæн рæхджы. 
136 

ДЫУУÆ АРТЫ 
Дымгæ ’рбатардта йæ разæй 
Мигътæ фосы дзугтау. 
Авд хойы фæцæуынц тары 
Зæронд мæймæ рухсдзау. 
Арвæй цъæх сæрвæтмæ хауынц 
Донæй уæфт æндæхтæ. 
Сау рæсугьд мæм дзуры: «Суадз мæ... 
Бон, кæс-ма, фæцъæхтæ». 
Бæхгæс алæууыд нæ уæлхъус. 
Уæд цæмæн? Цы хаты? 
Загъта: «Федтон ам ныртæккæ 
Æз дыууæ стыр арты». 
«Уыдон мах ыстæм», — æз дзурын... 
Дис кæны рæгъаугæс: 
«Уæдæ алæууон уæ цуры, 
Ахус уа мæ дарæс». 
137 

ФЫСТÆГ ХÆСТÆЙ 
Скодтон цинел, Гыцци, 
Сдæн дын салдат. 
Акъопп мæнæн ныр — 
Мæ хæдзар, мæ уат. 
Зонын, мæ уындмæ 
Бæлдзынæ, Гыцци. 
О, фæлæ карз хæст 
Куынæ ма фæци. 
Бадзурдзæн иу сау бон 
Исчи дæумæ: 
«Уæлмæрдты иу цырт 
Нæ фаг кæны, нæ!..» 
Раивылдзæни 
Дæ цæстыты сыг. 
Бамбæхс-иу катайæ, 
Ма-иу кæн хъыг. 
Сау халон искуы 
Нæ кæртмæ тæхдзæн. 
Къæсæрæй мидæмæ 
«Хъуа, хъуа» кæндзæн. 
138 

Ма-иу фæтæрс, Гыцци, 
Уымæй дæр ды. 
Халон ыстонгæй 
Дзæгъæл уаст кæны. 
Фæлæ цы нæ вæййы, 
Искуы, мыййаг, 
Нæмыг мæ риумæ 
Куы ссара фæндаг... 
Ох-хай, уæддæр дæм 
Фæзындзынæн тагъд 
Зарæджы хуызы, 
Мæ ныййарæг мад! 
139 

ИРОН ХÆХТÆ 
Хæхтæ ирон зæххыл не сты хуымæтæг, 
Уыдоныл алчи хæларæй æмбæлæд. 
Адæм куы вæййынц сæхи уагыл, хъæлдзæг, 
Хæхтæн сæ бакаст — хæлархуыз, æнæмæт. 
Фæлæ ыскæны фыдзаман, фыдбон дæр, 
Иры куы фæзыны искуы ызнæгтæ, 
Хæхтæ уæд сыстынц, хи сисынц бæрзонддæр 
Æмæ ныхгæнынц фыдгулы фæндæгтæ. 
140 

НÆМЫГ 
Йæхæдæг хæцæны æрхауди... 
Йæ фехст нæмыг ма тахт уæддæр. 
Æз дæн, æз, уыцы судзгæ нæмыг, 
Мæ фехсæг баззад дард, кæмдæр. 
Æхсæв йæ сау нымæт куы ’ркæны, 
Куы сысты фурдæй ниугæ уад, 
Къæвда куы ныккалы тыгъдызæй, 
Уæддæр æз не ’рлæууьш æнцад. 
Фæтæхын ме ’нæкъуырд мысанмæ, 
Уæлæрвты нæй мæнæн фысым. 
Куы мæ æрфæнды тагъд фæтæхын, 
Куы та æрхауынæй тæрсын. 
Кæрон кæд уыдзæни мæ тахтæн, 
Æз уый нæма зонын ныр дæр. 
Зæххыл у адæймаг мысанджын, 
Цыфæнды кары уæд, уæддæр. 
141 

УА ЙÆ БОНÆЙ 
Дысон та хуыссæджы цъыртт нæ федтон, 
Ифтыгьтон та дамгьæты мæ хъуыды. 
Мачи зæгъæд: «У æнцон поэттæн». 
О, фæлтау мæ уыцы ном нæ хъуыди! 
Фæлæ балц куыд ныууадзон æрдæгыл. 
Рацыдтæн æнæуи дæр æрæгмæ. 
Афонмæ поэзийы æфцæгыл 
Ме ’мбæлттæ фæхæрд кодтой уæлæмæ. 
Уа йæ бонæй, чи базыдта царды 
Афоныл пайда кæнын йæ бартæй! 
Рох нæ хъæуы, махæн æрдз кæй ратты 
Цард æрмæстдæр иугай экземпляртæй. 
Æз кæуын мæ сæфт рæстæгыл алкæд. 
О, уæд та куы ферох уаид иу бон! 
Исчи ма мын къухкæлмæрзæн раттæд, 
Цæссыгæй ныххуылыдз и мæхион. 
142 

МÆЛÆГ ИНДЕЙАДЖЫ ФÆДЗÆХСТ 
Йæ хъысмæт лæг кæд фæзоны. 
Цы ма баззад мæ хъарутæй? 
Цы кард ныссагъд мæ фæсонты... 
О, ма йæ сласут... Уадзут æй. 
Уыдис мæ тох сæрибарыл... 
Мæ бæллицтæй ныр сафтид дæн. 
Цæссыгтæ мыл уый чи згъалы?... 
Ыскъахут-иу мын арф ингæн. 
Нывæрут-иу уым карды дæр. 
Уадз, зæрдæ ардæм ма ’хсайа. 
Нынныхсдзæн искæй ноджыдæр, 
Уæлæуыл, ам куы баззайа. 
143 

РОБЕРТ БЕРНСЫ МЫСГÆЙÆ 
Рудзгуытыл, уæууа, Шотландийы 
Хъалон æвæрдтой кæддæр. 
Мит-иу февралы ’мæ мартьийы 
Æвгтыл куы ныссалд, уæддæр. 
Иунæг рудзынг-иу кæмæ уыди, 
Уымæн кæцæй уыд æнцон. 
Хур ма-иу кастаид, афтæ-иу 
Уаты æрныгуылди бон. 
Исчи-иу, мæгуырæг, бинонтæй 
Уынгмæ куы акасти цъус. 
Сæрдиаг-иу кодтой уæд иннæтæ: 
«Мидæмæ нал уадзы рухс!» 
Уынджы та фенæн цы нæ уыди... 
Мæгуыры царм уыд ыстыгъд. 
Амонды фæдыл кæм нæ зылди, 
Уый та дзы дард ранмæ лыгъд. 
Бонджын-иу бацахста къахвæндаг, 
Гуыбын куыннæ уыд егъау. 
Афтæ-иу фенхъæлдта адæймаг, 
Цыма фæхæссы обау. 
144 

Бернстæм уæд иу лæппу рæзыди, 
Рудзынгæй цас касти, цас! 
Раст цыма æвгтæм ныхæст уыди, 
Нал дзы-иу хауди ныхас. 
«Стыр у», — зæгьæн нæ уыд рудзынгæй, 
Доны дæр арæх зылди. 
О, фæлæ Робертмæ уырдыгæй 
Дун-дуне тынг хорз зынди; 

ÆГЪДАУ 
Алантæй нæм цы ’гьдау æрцыд, цы ’гъдау! 
Нæ куыдтой уыдон Хорз лæгæн йæ мардыл. 
Ыстæй-иу ыл нæ дардтой никуы сау, 
Ыскодтой-иу ын зарджытæ йæ кадыл. 
Кæугæ-иу кодтой ницæййагыл тынг, 
Куы-иу кодта уæлæ дунейæ хицæн. 
Дзырдтой-иу: «Ехх, кæй батавта йæ зынг! 
Йæ зонд, йæ тых-иу бамбæхста йæхицæн». 
Ныр дæр цæссыгтæ цас алухынц, цас! 
О, фæлæ ма цы феххуыс вæййынц мардæн? 
Кæуæм-иу сыл, куы ма-иу уой æгас, 
Кæд-иу йæ кæрон нал лæууиккой цардæн. 
146 

ЦÆУГÆ МÆРДТÆ 
Мæрдтæ сты дыууæ хуызы, сæ иуты 
Баныгæнæм... Хи цæссыгæй фехсæм. 
Иннæтæ нæ бакомынц ныгæнын, 
Баззайынц уырдыглæугæйæ не ’хсæн. 
Ахæмты цæугæ мæрдтæ фæхонæм. 
Бауырнæд уæ, æз нæ кæнын аргъау. 
Хойрæгтæ хæлар фæкæнынц мæрдтæн, 
Уыдон та хæрынц сæхæдæг махау. 
Дзулæн дæр ис мах хуызæн истори. 
Уæдæ ма йæ радзурæнт кæронмæ! 
Уыдон бадынц алыбон нæ фæсарц, 
Уыдоны цард у хæрзхæстæг «нолмæ». 
Нал фембарынц уарзондзинад мæрдтæ, 
Нал сын вæййы ингæнтæй цæуæнтæ. 
Уыдонæн та ускурынæй хуыздæр 
Мацы ратт, ныккæнынц ма цæуæт дæр. 
О, фæлæ куы бахъæуы лæгдзинад, — 
Уыцы бон сæхи «мæрдтæй» ысхонынц. 
Афтæмæй сын нæй цыртытæ сагъд дæр, 
Афтæмæй ныгæнын дæр нæ комынц. 
147 

хид 
Се стыр былтæ цæугæдæттæн 
Баиу кодтой хидтæ. 
Атындзæм сыл алы рæттæм 
Царды бонты сидтмæ. 
Ис ма ’ндæр хидтæ дæр, уыдон 
Не сты хъæд, бетонæй. 
Аразæм сæ мах æрвылбон 
Зæрдæты фæндонæй. 
Кæс, йæ къух æз дардбæстагæн 
Райстон, нæй мæм хинтæ. 
Рауад хид нæ цæнгтæй махæн. 
Уый у хидæй хиддæр. 
Фидар у, хæлын нæ комдзæн. 
Ууыл мах æууæндæм. 
Уарзт, хæлардзинад ызгъордзæн 
Зæрдæтæй дыууæрдæм. 
148 

ХОХЫ ЦЪУППЫЛ 
Иу лæг хохы цъупмæ схызт, — 
О, йæ балц фæрæстмæ! 
Уый кадæн-иу арæх хъуыст 
Арфæйы ныхæстæ. 
О, фæлæ, уым хохы сæр 
Цас чъизи ныууагъта! 
Уый фæстæ ысхызт æндæр 
Æмæ сæ фæхафта. 
149 

* * * 
Адæймагмæ хъусын 
Чи зоны дзæбæх, 
Уый къæбиц — æнусон, 
Уый фæндаг — уæрæх. 
Гъæй-джиди, куы фæуин 
Уыцы скъола каст, 
М’ амондæй нæ кæнин 
Уæд æппындæр хъаст. 
150 

ЦАРДЫ ЧИ У, ЧИ, РÆБИНАГ? 
Кæмдæр, дам, иу хатт иу рæсугъды фарстой: 
«Цы уарзы хорзæй адæмæн дæ цæст?» 
Æмæ дзы уайтагьд ахæм дзуапп куы райстой: 
«Цæрæнт. Куырмытæ макуы уæд æрмæст». 
Ды та, дам, уæд цы монцты дæ, цы сæнтты! 
Фыдуындмæ дæр фæзындысты фæрсæг. 
Æмæ сын загъта: «Кæсæнтæ ныссæттин... 
Рæсугъд адæм мæм ма цæуæнт хæстæг». 
Уæдæ уæд царды чи у, чи, рæбинаг? 
Цæрынæн нæу рæсугъддзинад æгъгъæд. 
Йæ уды апп кæмæн у хорз, бæллиццаг, 
Фыццаджыдæр нæм уый æгас цæуæд! 
151 

ИРÆТТÆ 
Ирæттæ, рагзаман, æвæдза, 
Нæ хæхты цас дугъæттæ уыд! 
Бæхыл-иу чи нæ зыдта бадын, — 
Ныхасы-иу уый дард лæууыд. 
Фæдисы цæугæйæ-иу айрох 
Кæмæй нымæт, кæмæй æмыс. 
Фæлæ-иу алыхатт дæр уемæ 
Уыдысты уе ’хсар æмæ ныфс. 
Германы тугкалæн хæстмæ дæр 
Уæ дугъ цыппæрвадæй уыди. 
Уæ бæхты цæфхæдты цæхæрмæ 
Æз тавтон сабийæ мæхи. 
Йæ уд-иу уæ куы иста исчи, 
Уæддæр тæхгæ-тæхын æрмæст. 
Уæдæ кæй цыртытæ сты уыдон 
Фæндаггæрæтты размæ æлвæст? 
152 

ЧЫНДЗЫ НЫХАС 
Бинонтæ уыдысты бирæ, 
Дардтой сыхбæсты бæрæг. 
Фæлæ сæ нæ дзырдта иу дæр: 
«У нæ бæсты хай къуындæг». 
Рæстæг тахти, æмæ фырттæй 
Иу уæдмæ æрхаста ус. 
Æмæ фехъуыстой уæд чындзæй: 
«У нæ хæдзар къаннæг, цъус». 
153 

ХЪАМБЕРДИАТЫ МЫСОСТÆН 
Ехх, æвæдза, мадæлон æвзагыл 
Цас фæкодтай хъарм ныхæстæ, хъарм! 
Стæй мæрдтæм хъыгæй арæзт фæндагыл 
Ацыдтæ. Дæ рухс ныууагътай ам. 
Уыцы рухсмæ адæм цард ыссарынц. 
Æмæ уæд æрымысынц дæ ном. 
Хорз адæм цы рухсытæ ныууадзынц, 
Уыдонæй фæдаргъдæр вæййы бон. 
ЦÆССЫГ 
— Хъæрмуст донмæ ды иу чысыл цæхх бафтау. 
Æмæ дзы уайтагъд рауайдзæн цæссыг. 
— Фæрæдыдтæ! Куыд загътай, хуырым, афтæ! 
Ис иу æртахы мин тоннæйы хъыг. 
Ис аууон кæнæн тынг бирæ цыдæртæ, 
Фæлæ цæссыгæн, ехх, æмбæхсæн нæй, 
Куы фæриссы уæззау сагъæстæй зæрдæ, 
Нæ фæкæнынц уæд цæстытæ фынæй. 
154 

ХЪУЫДЫЙАД 
Ехх, хъуыдыйад у мæ цард!.. 
Катайæ сæр разылд... 
Иу къæдзыг уал фæсте дард 
Аззад, иннæ ’рбазынд. 
Цыма у мæнмæ йæ каст... 
Ехх, æмæ йæ ма уын! 
Поезды ма афтæ раст 
Уромы шлагбаум. 
Уыцы къæдзыг дæр рæхджы 
Аззайдзæн мæ фæстæ. 
Уæууа, дамгъæты уынджы 
Нал цæуын æдæрсгæ. 
Стъæлф мæнæй ныр нал у дард, 
Цæст æй ахсы цъустæ. 
Бандзыг уыдзæни мæ цард 
Уыцы ран æнустæм. 
155 

ДЫУУÆ «МБИСÆЙ ЦÆРЫН 
Тынг хъулон у а дуне, æвæдза! 
О, фæлæ йын ницы у нæ бон. 
Иу ныууагъта знон изæр йæ хæдзар... 
Уыцы сыхы ’вæрынц абон ном. 
Иу къæсмæ фæраст дæн æз дзыназгæ, 
Иннæ ранмæ зарынмæ цæуын. 
Цард *мæ фыд дыууæ ’мбисæй мæ размæ, 
Ныр æз дæр дыууæ ’мбисæй цæрын. 
* * * 
Мах нæ рæстæгæн — йæ цъæттæ, 
Бон-изæрмæ — ’лхъывд, æлвæст. 
Æхсæв нæ куы ’рхоны уæттæм, 
Слæмæгъ вæййæм уæд æрмæст. 
Стæй та схъæддых вæййæм райсом. 
Нал фæзонæм, нал, фæллад. 
Хъуамæ уæм тыхджын, фæразон, 
Науæд афæлдæхдзæн цард. 
156 

ДЗУРЫН ХУРМÆ 
Тавыс зæххы рагæй, 
Кæд дæс милуан азы!.. 
Зæхх цæры дæ хъармæй, 
Дон дæ фæрцы нуазы. 
Науæд иннæ ахæм, 
Де стыр рухс — æгæрон! 
Уымæй раттыс махæн, 
Не стæм, нæ, æнæбон. 
Хор дæр рухсмæ рæзы, 
Кæннод дыргъ, йе халсар... 
Хур кæдæм нæ кæсы, 
Уым фæцæрын бавзар! 
Афтæ мах рæвдауыс 
Де стыр рухс, дæ хъармæй. 
Афтæмæй нæ домыс 
Иу хорздзинад махæй. 
Дзурын дæм уæлæмæ: 
Дунейы хæрзгæнæг, 
Абонæй фæстæмæ 
Дæ мæ ахуыргæнæг! 
157 

ДЕНДЖЫЗЫ БЫЛ 
Дысон та дымгæ фыййауау 
Тар мигъты дзугтæ ыскъæрдта... 
Дысон та сыстади денджыз 
Æмæ йæ былтæ ысдæрдта. 
Стæй уæд сындæггай æрæнцад, 
Зæхх ын æрбарвыста тар фын, 
Абон япойнæгтæ стылдтой 
Хуры цалх ногæхсад арвыл. 
Уый дæр йæ тынтæ æркалдта... 
Денджызы былгæрон адæм 
Судзынц сæ фæсонтæ хурмæ, 
Ызмисы нал ис æрбадæн. 
Лæппутæ знæт кæнынц фурдмæ, 
Уый сæ хъуыды дæр нæ кæны. 
Уылæн æрбацæуы æмæ 
Чызджыты риутыл ныккæлы. 
158 

ÆРЫГОН УАЛДЗÆГ 
Цы уарзтæй уарзтон æз саурæсугъды! 
Зымæгон федтон йæ мидбылхудты 
Æрыгон уалдзæг æд цъæх ахорæн. 
Æрхауди зæхмæ йæ дзыкку хурæн. 
Цы суадон калди уым рæгъты фале! 
Æз дзы æрцахстон сызгъæрин барель. 
Цы дидин федтон! Нæ йæм уыд къахвæд, 
Уыдтон, мæ цуры йæ къуыбыр райхæлд. 
Цы булæ зарыд мырткæйы къохæй! 
Цы ’хсæрдзæн худти мæ сæрмæ хохæй! 
Чызгайы цæсгом фæтар и уайтагъд, 
Æмæ кæдæмдæр цъæх уалдзæг атахт. 
Кæд та бахуддзæн? Кæсын æнхъæлмæ 
Цъæх музыкæйы рæсугъд уынæрмæ. 
159 

МÆ НЫХАС 
Иу поэт йе *мдзæвгæты 
æмбырдгонд схуыдта 
*Мæ ис, мæ 6он>. 
Поэт, æрбайхъус, æз кæнын дæ кой, 
Мæ фиппаинаг дын зæгъон: 
Дæ сæры ма дæ хъуыдытæ куы уой, 
Уæд-иу сæ хон: 
Дæ ис, дæ бон. 
Фæлæ куы ’рцæуой иугæр фыст хуызæн, 
Дæ чиныг ку’ акала тæмæн, 
Гъе уæд уый иууыл адæмы уыдзæн, 
Æмæ-иу мауал зæгъ: «У мæн». 
160 

* * * 
Дымгæ йæ зилдухмæ сæргъæвы 
Ног миты тъыфылты-фаззæтты. 
Кафынц мæ сæрмæ кæд уæлдæфы 
Ансамблы чызджытæ разгæмтты? 
Хауынц мыл, хауынц, дзæбæх ысты! 
Семæ нæ хæдзармæ бахызтæн. 
Уый бæрц чызджытæ йæ уæхсчытыл 
Ничи ахаста, хуыцауыстæн! 
Тайынц мыл, æмæ нырхæндæг дæн. 
Уæвгæ цы ми кæнын катайы? 
Гъæй-джиди, афтæ мæхæдæг дæр 
Иу чызджы уадулыл ку’ атаин! 
6 Ситохаты С. 
161 

БОН МÆ ХЪÆУЫ 
Бон — бæлццон. Йæ фæстæ кастæн... 
Зæрдæ рыст, тыхсти куыддæр. 
О чызгай, мæнæй фæраст дæ 
Афтæ дард ранмæ ды дæр. 
Æхсæв та æрхæццæ. Бæстæ 
Срухс кодта йæ тынтæй мæй. 
Бон мæ хъæуы! Хъармы хъæстæ 
Мæйы тынты нæй. 
ДЫУУÆ ФÆНДАДЖЫ 
Царды ис дыууæ ыстыр фæндаджы. 
Уыдонæй нæй ахизæн фæрсмæ... 
Иу фæндагыл рацæуæм нæхæдæг, 
Иннæуыл нæ акæнынц хæсгæ. 
Ехх, мæн дæр ыл искæд бон хæсдзысты! 
Мард хæссынмæ чи кæны хæлæг? 
Фадат мын куы уаид, уæд æрцæрин 
Хъæуы кæрон, уæлмæрдтæм хæстæг. 
162 

ДАРЫНЦ ГАЛИУ ЦÆСТЫТÆ ЦЪЫНДÆЙ 
Хæст ныууагъта бирæтыл йæ фæдтæ... 
Иутæ фыны сисынц хъæр, цъæхахст... 
Чи фæзæгъы: «Гилдзытæ-ма ’рбадæтт!» 
Чи ысдзуры: «Знагмæ хъавут раст!» 
Иннæтæ æдзух вæййынц тызмæгхуыз, 
Фесæфти сæ мидбылхудт бынтон. 
Комикты сæм бакодтой кæддæрты, 
Фæлæ мур дæр ницы сси сæ бон. 
Иутæм та æндæр миниуæг хатын, 
Æмæ йын æнæхатгæ дæр нæй. 
Хæст куы банцади, уæдæй фæстæмæ 
Дарынц галиу цæстытæ цъындæй... 
Уæд цæмæн! Фæхъуыды кодтон бирæ, 
Æмæ ссардтон фарстæн дзуапп уæддæр: 
Цалдæр азы хъавыдысты знæгтæм, 
Уыцы ахуыр нал халынц ныр дæр. 
Знæгтæ ма куы схæцой искуы немæ, 
Се сæфт та æрцæудзæни, дзырдæй. 
Уый фæстæ, фæсхæст, æз дæр хæсдзынæн, 
Чи зоны, мæ галиу цæст цъындæй. 
163 

ХУР ÆМÆ ХЪЫЗТ 
Зымæг фæззæджы фæсырдта 
Фæзтæй, хæхтæй, хъæдтæй. 
Хур æм рамæсты, æхсы йæ 
Алыбон йæ фæттæй. 
Хъызт æрлæууыди йæ ныхмæ, 
Райдыдта хæцынтæ... 
Уæлæ шиферты кæрæттыл 
Зымæджы æрцытæ. 
Хур куы ’рныгуылы, уæд хъызтæн 
Айсæфынц йæ зынтæ, 
Рудзгуытыл æнахуыр кондæй 
Баззайынц йæ фынтæ. 
164 

НАРТЫ УЫРЫЗМÆГ 
Дысон цы фын федтон, дысон! 
(Уый фæстæ алыгъд мæ хуыссæг). 
Цыма æрцыди нæ хъæумæ 
Нартæн сæ хистæр — Уырызмæг! 
Арасти уынгты сабыргай. 
Адæммæ хъуыста уæлбæхæй: 
«Мæнæ куыд ныссуйтæ не ’взаг! 
Мах æй ныууагътам дзæбæхæй». 
Уæфтой уый бирæ мин азты 
Скифтæ, сарматтæ, алантæ, 
Фæлæ йæ абон фыдгулау 
Халынц цыдæр къуыдипп хъалтæ. 
Дыккаг бон æстæм къыласмæ 
Бахызти Нартæн сæ хистæр. 
«Уый нын ирон æвзаг дæтдзæн», — 
Схъæр кодта цингæнгæ чидæр. 
165 

ÆХСÆВ ХÆХТЫ 
Хæхты аууæттæ ма кæмтты 
Цардысты æрмæст. 
Фæлæ исдуг уыдоны дæр 
Нал ыссардта цæст. 
Дунемæ фæзынд фыццаг фын. 
Раргом и сыбыртт. 
Хъустæ ахстой, ног æхсæрдзæн 
Цъитийæн куыд гуырд. 
Ракалд... Мæйрухсмæ ысурс и. 
Цыма у æхсыр. 
Хуыссæгимæ сæмхæццæ и... 
Райхъуысы сыр-сыр... 
Дон кæд нæу, ыстæй æхсыр дæр, 
Циу, уæдæ, цымæ? 
Нарты кадæг кæд фæкалди 
Цъитийæ бынмæ? 
Комы къада куырой зилы... 
Уый та уæд цы ссы? 
Фыдты ’хсæнæй Нарты кадæг 
Кæхцмæ кæд бырсы? 
166 

Кадæгæй ысхызти арвмæ 
Цавæрдæр æфсад. 
Уæлæ-ма, Æрфæны тагыл 
Рыг сæ сæрмæ сбадт. 
Мæй — нæуæг. Æркъæдз къæлæтау. 
Мæй кæд нæу, уæд та?.. 
Бæхтæй искæцыйы цæфхад 
Ма ахауæд, ма? 
Фалдæр Авд хойы цæуылдæр 
Дис-хъустæ кæнынц. 
Хистæрæн сабыргай райхæлд 
Йе ’рфгуыты æлхынцъ. 
Æмæ арв ныррухс и тынгдæр, 
Бон уæдмæ фæцъæх. 
Раззаг барæг Авд хойы ’рдæм 
Фездæхта йæ бæх. 
Нартмæ уыцы хотæй искæй 
Ма хæссæнт чындзы? 
Фалдæр Марсыл физонджытæ 
Иу чидæр фыцы. 
167 

ЗИЛЫ ЗÆХХ 
Хуры тынтæ — хъисфæндыры хъистæ, 
Уалдзæг сыл цъæх музыкæ цæгъды. 
Уари, кæс, йæ базыртæ, йæ систæ 
Стилы арвыл, дирижер у, цы? 
Дидинджытæн чи радта билеттæ 
Уыцы стыр æрдхæрæны концертмæ? 
Схызтысты, кæс, сау мæры бынæй. 
Зилы зæхх — æнæкæрон кассетæ... 
Музыкæ йыл баззайдзæн фыстæй. 
ФÆТТÆ 
Райдыдта æхсын Цæгат 
Хуссарыл йæ фæттæ. 
Уый тæхынц кæдæмдæр дард 
Хърихъуппыты хæлттæ. 
Уыдон та фæстæмæ май 
Фехсдзæни Цæгатыл, 
Ме стыр бæллиц у, цæмæй 
Ма ’рхауой фæндагыл. 
168 

НАРТЫ БАТРДЦЗЫ САРГЪ 
Нарты Батрадз сæхимæ 
Раздæхти дардæй. Уыд тохы. 
Йе ’фсургъы ауагъта хизмæ, 
Саргъ та æрæвæрдта хохыл. 
Загъта: «Мæ фæллад ам сисон». 
Къæхты бын бассæста тар хъæд, 
Уалынмæ ’рхæццæ фæдисон: 
«Лæппу, дæ сæр та нæ бахъуыд. 
Уæйыг та ’рлæууыд нæ зæххыл. 
фосы рæгъæуттæ нæ домы!» 
Абадт Батрадз йæ бæхыл 
Æмæ фæцагайдта комы. 
Саргъ та уым баззади рохы, 
Мит ыл фæуарыд, ныссалди. 
Уæдæ Хъазыбеджы хохыл 
Гъе ’цдæр кæй саргъ и! 
169 

МÆ ФЫДЫ БÆСТЫ 
Мæ фыд æгæр тагьд ацыд цардæй. 
Ныууагъта сагъæстæ мæ бæрны. 
Мæнæн æнкъард уæвын æмбæлы, 
Æз та дæн хъæлдзæгдæр фыццагæй. 
О адæм, ма мæм хæссут азым, 
Хуыцауæй курæгау уæ курын. 
Мæ фыды бæсты дæр фæзарын, 
Мæ фыды бæсты дæр фæхудын. 
Куы вæййын хос кæрдынмæ сæрды, 
Мæхи нæ бафтауын уæд цæсты. 
Мæ фыды бæсты дæр фæкæрдын, 
Мæкъуылтæ самайын йæ бæсты. 
Куы вæййын зианджынтæм нæ хъæуы, 
Гъе уæд сæ бафтауын æз дисы. 
Мæ фыды бæсты дæр фæкæуын, 
Мæ фыды бæсты дæр фæриссын. 
170 

ХÆРЗБОНТÆ УТ 
Зæгъын дын æз: «Хæрзбон!», «Хæрзбон!» 
Мæ гыццыл къæс, мæ хæдзар. 
Æрцардтæн ног агьуысты знон. 
Куыд хъарм, куыд райдзаст у, æвæдза! 
Хæрзбон, лæгуæрдон, цæй, ды дæр. 
Æгъгъæд у... Бирæ дæ фæластой. 
Кæнынц хæдтулгæтæ фылдæр, 
Дæ фæндæгтæ дын байстой. 
Хæрзбонтæ ут сымах дæр, цæй, 
Хæдбынтæ, цухъхъатæ, куырæттæ! 
Фæдардтой уæ нырмæ фæрнæй 
Ирæттæ, саргъылгуырд ирæттæ. 
Ызгъоры рæстæг... Фендæр дуг, 
Уынын æй æз æхсæвæй-бонæй. 
Æрмæст нæ ивы, нæ, мæ туг, — 
Æнустæм баззайдзæн иронæй.’ 
171 

* * * 
Йæхи куыд ысныв кæна, ахæм 
Куы фестид адæймаг, гъе уæд 
Уый нал райсид йæ къухмæ къахæн, 
Дзæбуг, цæвæг, къæпи, фæрæт... 
Ысуид ныв кæнын уæд сæйрагдæр. 
Нæ тых-иу ку* асæттид бынтон, 
Уæддæр нæ куыст кæниккам дарддæр, 
Нæ йын уаид æппын кæрон. 
Нывгæнæг дæр нæ зæгъид: «Цардмæ 
Мæ ныв æрхæццæ кодтон æз». 
Гъе уымæн айста æрдз мыггагмæ 
Йæхимæ уыцы бæрнон хæс. 
Фæлæ йыл, ох-хай, худы зæрдæ, 
Кæй хорз ыскодта, кæй — фыдуынд. 
Нæ бон ын циу? Фыдуынд адæм дæр, 
Æвæццæгæн, Хуыцауы хъуыд. 
172 

МÆН ЦЫ ХЪÆУЫ? 
Æз мæгуыргур дæн, мæгуыр. 
Зилын, агурын, тындзын... 
Мæн нæ хъæуы ’хца, æхсыр, 
Мæн нæ хъæуы цæхх, кæрдзын. 
Æз мæгуыргур дæн, мæгуыр; 
Уæдæ ц’ агурын? Цытæ? 
Мæн хъæуы нæртон ыссыр, 
Мæн хъæуы тыхджын дзырдтæ. 
Топпы фатау чи уа раст, 
Чи кæрда фæринкау тынг, 
Чи уа уарийау ныфсхаст, 
Чи феста æвиппайд зынг. 
Чи тæха нæмыгау дард, 
Чи нæ ивгъуыйа мысан, 
Чи кæна бæрзонддæр цард, 
Йемæ чи хæсса æфсарм. 
Æз мæгуыргур дæн, мæгуыр. 
173 

КÆРДО БÆЛАС 
Кæрты — кæрдо бæлас. Дымгæ йыл хъазы. 
Хæдзары хицау æрлæууыд йæ разы: 
— Ацы бæлас мæнæн баззад мæ фыдæй. 
Нал ради а фæззæг зæрдæ йæ уындæй. 
Уæлæ йæ къабузтæй бахуыскъ и цалдæр. 
Уадзæн ын нал ис ам афтæмæй дарддæр. 
Ох-хай, куыд зын уыдзæн уымæ æвналын, 
Фæлæ йæ бахъæудзæн тагъд рæстæг калын. 
Тахтысты бонтæ кæдæмдæр сæ сæнтты. 
Зымæг дæр атахт цæгатмæ нæ сæрты. 
Уалдзæг та ралæууыд. Афон — ахъаззаг. 
Хæдзары хицау хæлиудзыхæй баззад... 
Касти йæ бæласмæ. Бацыд хæстæгдæр... 
Дидинæг ракалдтой хус къабузтæ дæр. 
174 

ЕХХ, КУЫД ЗЫН У АДÆЙМАГ ЫСУÆВЫН 
Зонын, адæм се ’ппæт не сты адæм, 
Уый тыххæй æнкъардхуызæй кæсын. 
Бирæтæй нырма тæссаг у цардæн, 
Бирæтæн хъæуы сæ зонд ныхсын. 
Хиуарзон, къæрных æмæ æндæртæ 
Тынг уæз кæнынц а зæххыл нырма. 
Гормæттæ, уæлдæр къæпхæны лæгтæ, 
Схорз сæ кæнут иучысыл уæд та! 
Гъæйтты адæм афтæ кæнынц рагæй; 
Баизæр, — уæд бафæрсынц сæхи: 
«Чи баззади абон не ’ххуыс хъуагæй? 
Дзыллæтæн цы хорз фестæм? Кæм и?» 
Æмæ кæд нæ раттынц дзуапп сæ фарстæн, — 
Æхсæвы сæ баууилы уæд мæт. 
Æз фæзмынын уыдоны ныр цасдæр, 
Се ’хсæны кæд æрлæудзынæн, кæд? 
Базыдтон нæ зæххыл раст ыслæууын. 
О, уæддæр фæцудынæй тæрсын. 
Ехх, куыд хорз у адæймаг ысуæвын! 
Ехх, куыд зын у уыцы ном хæссын! 
175 

ФЫСТ ФÆНДАГГÆРОН ДУРЫЛ 
Фæндараст, бæлццон! Нал цæуæм дæ фæстæ. 
Дæ фæндаг-иу бæмбæгау уæд фæлмæн. 
Рæстæгмæ уым æцæгæлæтты бæстæ 
Ысуыдзæни дæ цæрæнуат дæуæн. 
Дæу уарзынæй нæ зæрдæтæ сты седзаг, 
Фæлæ дæ зæрдыл иу хъуыддаг лæууæд: 
«Куы ферох кæнай не ’гьдæуттæ ’мæ не ’взаг, 
Фæстæмæ-иу нæм мауал æрцу уæд». 
СЫГЪДÆГ ЗÆРДÆ 
Сывæллоны гыццыл зæрдæ! 
Куыд сыгъдæг дæ, куыд сыгъдæг дæ! 
Нæ зæрдæтæ, о, махæн дæр 
Кæддæр уыдысты ахæмтæ. 
Фыдгæнæг дæр-иу авдæны 
Нæ цагъта никæд адæмы. 
Тæрсын, тæрсын æз сау мийæ! 
Фæлтау æнусмæ сабийæ 
Куы баззадаин а бæсты. 
Ызгъор, сыгъдæг туг, къабæзты! 
176 

НÆ УАРЗÆМ ДЗЫРД «ФÆСТÆМÆ» МАХ 
Нæ уарзæм дзырд «фæстæмæ» мах, 
Æз æй фæкæнин раст æхсгæ дæр. 
Хæстон уынгæг рæстæджы уый 
Писмоты нал кодтой фысгæ дæр. 
Йæ зæгъынæй-иу тарст салдат, 
Йæ былтыл-иу хæцыд дæндагæй. 
Æмæ нæ райгуырæн бæстæ 
Æнустæм бахъахъхъæдта знагæй. 
Нæ быхсæм дзырд «фæстæмæ» мах, 
Ныхъхъæр кæнæм йæ бæсты «размæ»! 
О, уыцы сидтимæ йæ сæр 
Цы лæг æруадздзæн махæй базмæ! 
Йæ фарн, йæ ныфсимæ цæрæм, 
Мах йемæ равзæрæм, фæгуырæм. 
Куы ’рхизæм авдæнтæй, уæд та 
Мах йемæ цыппæртыл фæбырæм. 
Нæ уарзæм дзырд «фæстæмæ» мах, 
Йæ койæ дæр ысриссынц хъустæ. 
Куы уаид ахæстон дзырдтæн, — 
Æз æй фæдарин уым æнустæм. 
177 

БÆЛАСÆН РИССЫ ЙÆ ЦЪÆХ ЦОНГ 
Агъуысты рæбын лæууы 
Рæсугъд зæнгыл 
Цъæхдзыкку фæткъуы бæлас. 
Рудзынджы авгмæ æххæссыди фарон 
Йæ лæгъз цæнгтæй иу. 
Хæдзары хицау-иу сæрды 
Æхсызгонæн байтыгъта рудзынг. 
Къабуз-иу 
Базынди 
Мидæмæ 
Фондз сæрдыгон фæткъуыимæ, 
Цыма æмбаргæ уыд бæлас, 
Æмæ йæ хицауæн 
Зæгъынмæ хъавыди афтæ: 
«Мæнæ дын мæ лæвæрттæ, 
Айс сæ». 
Иубон цæттæ стыр фæткъуытæ 
Хæдзары хицау æртыдта, 
Æмæ рахгæдта рудзынг. 
Гъе фæлæ бæласы къалиу 
Йæ фыццаджы ахуырæй 
Агуырдта 
Мидæмæ — 
Уатмæ 
Фæндаг. 
Рудзынджы авгыл-иу 
178 

Хафта йæхи 
Дымгæбон, 
Дымгæ ’хсæв. 
Ох-хай-гъе!.. 
Иу хатт фæсуцца ис лæг... 
Фæрæтæй атæхын кодта 
Йæ астæуыл къабуз. 
Ныр бæлас 
Æнкъардæй, 
Æрхуымæй лæууы. 
Катай кæны. 
Риссы йæ цъæх цонг. 

КУЫЙТÆ 
Куыйтæ, куыйтæ, райгуырут рæйынæн. 
Нæй уын мызд, ыстыхсæм уæ уæддæр. 
Искæйы куы бахоны йæ лымæн, 
Бахсынут ыстджытæ уæд фылдæр. 
О, уæддæр иæ хъарм кæнут уæ хуыссæн, 
Иудадзыг сæпп-сæпп æмæ рæйгæ. 
Ничи уæм æрбацæуы æххуысмæ, 
Кæртыты куы фæкæнут сæйгæ. 
Æмæ хатт уæ фыр тыхстæй, уæ мæстæй 
Искæуыл куы фæхæцут, уæд уын 
Фыр надæй мах сæппарæм уæ фæрстæй 
Чъепсытæ: хатыр нæм нæй æппын. 
Куыйтæ, о, нæ уыл худы мæ зæрдæ. 
Цæй, ныббарут, исын уын мæ худ. 
Æрдз уын радта даргъ дæндæгтæ, ’фсæртæ, 
Афтæмæй æгæр сабыр дæр стут. 
Мах нæхæдæг... Зæрдæ нæ куы раид... 
Сау фæндтæй нæ вæййæм не ’ппæт цух. 
Бирæтыл уæ цыргъ дæндæгтæй к’ уаид. 
Уæд кæрæдзи ’хсыниккой æдзух. 
Бафæллайут, хатын уый уæ кастæй. 
Цымæ ныр цæмæ бæллут, мæ-гъа. 
Нæй гæнæн, уæгъдæй, кæнæ та бастæй 
Хъуамæ исчи дунейæ рæйа. 
180 

УРС КЪÆВДА 
Хизынц та хъæугæрон далыстæ, 
Кафы чъыллиппæй уым ноггуырд род. 
Къанауы хъазтæ *мæ бабызтæ 
Сленк кæнынц иумæ... Хъæууон флот... 
Куыйтæн — цъус боныгон се знæгтæ, 
Æнтæфы раластой се ’взæгтæ. 
Цыма сæ дохтырмæ ’вдисдзысты, 
Ома, рынчын, æндæр ницы сты. 
Хур та фæтулы йæ тебæмæ, 
Хъомгæс ныззарыди сæрвæты. 
Йе стуртæ ’рхæсдзысты фермæмæ 
Урс-урсид къæвда сæ фæздæтты. 
Байдыдтой тагъд рæзын аууæттæ, 
Талынгæн уыдон — йæ фысымтæ. 
Мæлдзыг йæ аууон куы ауыдта, 
Бахъæлдзæг гъе уæд, фæныфсджындæр. 
Обауыл, зæххы бызычъийыл 
Цæргæс æрбадти, фысымуат ын... 
Ахсæв та арвы цъæх фæдджийы 
Сисдзæни ног мæй йæ сыкъатыл. 
181 

* * * 
Цыдæрхуызон — абон мæ бон, 
Мæхицæй уæззаудæр — мæ хъуыды. 
Тæхуды, кæмæн у æнцон! 
Йæ кар ма кæмæн у хъуыдыды. 
Кæнинаг мын цас баззад, цас! 
Кæсын сæм. Мæ зæрдæ — æрхæндæг. 
Кæддæр сæм нæ цыдтæн æввахс, 
Ныр та дæн кæнинаг мæхæдæг. 
* * * 
Куы амæлы исчи, — ныссадзæм 
Йæ уæлмæрды номарæн цырт. 
Кæмæй уыд, цы хуынди, — æппæтдæр 
Ныффыссæм йæ цыртыл бæлвырд. 
Мæнæн-иу уæ мачи ныссадзæд 
Цыртдзæвæн мæ ингæны сæр. 
Кæй зæрдæ мыл рисса, гъе уый мæ 
Ыссардзæн æнæ цыртæй дæр. 
182 

КУЫРМ ХÆДЗАР 
Хъæуы астæу ацы агъуыст 
Хъалхуызæй лæууыд кæддæр. 
Зарын-иу дзы арæх райхъуыст, 
Стæй сывæллæтты уынæр. 
Иу дзырдæй, йæ райдзаст уæттæм 
Цард æнæзивæг цыди. 
Фæлæ бинонтæ фæйнæрдæм 
Айстой иу заман сæхи. 
Хæдзар баззади дзæгъæлæй, 
Цард дзы бахуыскъ и, уæдæ. 
Фæздæг тохынайы сæрæй 
Нал ысзынд æппын хæрдмæ. 
Нал уыд агъуысты фæлæууæн, 
Хъызт æм сарæзта фæндаг. 
Кæд йæ зымæджы хай хъæуæн 
Ацы ран æрцард, мыййаг? 
Се ’вгтæ рудзгуытæн — сæстытæ, 
Æмæ ноджыдæр — æфтыд. 
Цыма хæдзары цæстытæ 
Скъахта цавæрдæр фыдгуырд. 
Хъæумæ ралыгъд цоты кæстæр 
Горæтæй фæстæмæ ныр. «> 
Кæртмæ бахызти, æрмæст æй 
Хæдзар нал федта, мæгуыр. 
183 

ЗÆРÆДТЫ МИТ 
Зæрæдтæн сæ сæртыл 
Рæстæг мит куы зæры 
Бон дæр 
æмæ ’хсæв дæр, 
Уалдзæг дæр, 
Сæрд дæр. 
О, фæлæ фæразынц, 
Мæт хæстæг нæ уадзынц 
Уыцы кары дæр. 
Махыл та январы 
Иу-цъус мит куы ’руары, 
Стыхсæм уæд куыддæр. 
184 

МÆХЪÆУ 
Райгуырæн хъæумæ та аивылд 
Абон мæ сыгъдæг уарзт иууылдæр. 
Уый æз Парижыл нæ баивин, 
Уый æз нæ баивин Римыл дæр. 
Оххай, гъе, рагæй дзы нал уыдтæн, 
Цыма йæм нал уыд æнцон æфтæн. 
Ам дæн ныр, зилын ыл алырдæм... 
Аргъ нæй æвæдза хъæууон нывтæн! 
Науæд йæ фæрсыгъд сæууон уæлдæф, — 
Сабийы цъæх дуг кæм арвыстон, — 
Райгуырæн хæдзары адджын тæф 
Оххай, кæронмæ нæ банызтон! 
Схъомыл дæн уасджыты уасынмæ, 
Рæстæг-иу амыдтой кæркдонæй. 
Фыны-иу боны рухс ласынмæ 
Арæх фæраст дæн лæгуæрдонæй. 
Хæсты фæстæйы мысинæгтæ... 
Зæрдæтæ баризынц се скоймæ. 
Стæм хатт ма-иу ыссинæгтæ 
Исчи æрбахаста куыроймæ. 
185 

Фæлæ йæ ничиуал ауæзта. 
О, уæддæр никуы зылд ривадæй. 
Алчи дзы ссадта йæ сагъæстæ... 
Фондз фырты байста хæст иу мадæй. 
Ракуырдтам ног сулæфт уалдзæгæй. 
Тарстыстæм уæнгæлау зивæгæй. 
Не стонг-иу сæфтам дзындзалæгæй, 
Футæгæй, науæд лæджирттæгтæй. 
Цард та фæхæст и йæ рухс фæндтыл. 
Хæдзæрттæ — цинæнгæс се ’ппæт дæр. 
Акæс-ма, акæс, сæ цъупсæртыл 
Хъалконд æркодтой сæ къепкæтæ. 
Рæзид хъæу тынгдæр, æвæццæгæн, 
Дардмæ кæсиккам йæ кæрæттæм, 
Фæлæ йæ мургай йæ бæлццæттæ 
Ахæссынц уарзтимæ ’ндæр рæттæм. 
Муртæ мæн не ’ндавынц никуыдæр. 
Хаст æй куы фæуой! Цы нæ вæййы? 
Хъуамæ мæ хъæуы æз иууылдæр 
Ахæссон абон мæ зæрдæйы. 

ХÆХТЫ-ИУ МÆ АГУРУТ 
Саулагъз мангол тыгъд быдыртæ уарзы, 
Уарзын хæхты ноджы æз фылдæр. 
Уымæн æмæ æз цæрын Кавказы, — 
Терк кæм кæны оралло-уынæр. 
Æз нæ федтон, теуа змис быдыры 
Уаргъ хæсгæ куыд ныууадзы йæ фæд, 
Фæлæ зонын, хохæй зæй куыд быры, 
Кæмтты дон куыд сæрра вæййы сæрд; 
Барæгбæхты ’ндон цæфхæдты ’мдзæгъдмæ 
Фæндæгты куыд райгас кæны бон, 
Суадæттæй сæумæрайсом сæ хъæумæ 
Чызджытæ куыд фæцæйхæссынц дон. 
Уæлхæдзарæй ног цагъд хъуын æлвисгæ 
Зæронд ус куыд рауадзы æлхуи. 
Тарст дзæбидыр хохы тигъæй ризгæ 
Иннæмæ куыд нынтъухы йæхи; 
Фыййæутты æнафоны æртытæн 
Райсоммæ куыд нал баззайы ’взаг... 
Мах хæхтæ рæсугъд ысныв кæнынæн 
Ме ’взаджы нæй дамгъæтæ дæр фаг. 
Ме схæссæг фыд хæхты уындæй не ’фсæст, 
Уарзын уыйау уыдоны æз дæр... 
Быдыры куы ’рцæуа искуы ме Сæфт, 
Хæхты-иу мæ агурут уæддæр. 
187 

ЗÆРДÆХУДТ 
Цæйут, ныббырсæм зæрдæхудты ныхмæ! 
Уый у нæ фыдызнаг, уый у фыдрын. 
Нæй йæм хæцæнгæрзтæ, сгыр нæу йæ тых дæр, 
Фæлæ нæ комы æппындæр сæттын. 
Цымæ кæм равзæрди! Чи уыд йæ рагфыд? 
Цавæр æхсырæй йæ схаста йæ мад? 
Чи зоны, махмæ кæцæйдæр æрбафтыд, 
Æмæ нæ астæу æнустæм æрцард. 
Ис ма гæртамхортæ, давджытæ... Сегас 
Чи фæнымайдзæн! Кæд сæфдзысты, кæ? 
Уыдоны фенгæйæ, бирæтæ иуварс 
Аздæхынц, ома, нæ сæ уынæм, нæ. 
Уæууа, зæрдæхудт нæ батардта къуыммæ! 
Цæйут, ыскæнæм ын тагьддæр кæрон! 
Знæгты куы басæттæм, ау, уæд гъе уымæн 
Иумæ куыд ницы ысуыдзæн нæ бон? 
188 

ÆНХЪÆЛ УЫДТÆН... 
Нæ мæм æрхауди рог хæссинаг цардæй... 
Мæ уаргъæй айстой ме ’мбæлтгæ... Фæкъадцæр. 
Мæ развæндагмæ нал кастæн æнкъардæй. 
Æнхъæл уыдгæн: цæудзынæн гьеныр тагьддæр. 
Фæлæ уæлæмæ риуæй катай не схылд... 
Мæ къахы айст нæ аивта æппындæр. 
Мæ уаргь дзæвгар фæрогдæр, фæлæ уый хьпъд 
Фæдæн мæхæдæг та уæзбындæр. 
ДЗÆБИДЫРТÆ 
Хæцынц дзæбидыртæ сыкъайæ... 
Фæцæуы дзæхст, æмæ та ног... 
Хæцынц дзæбидыртæ сыкъайæ: 
Сæ иу зæронд у, иннæ — ’взонг — 
Хæцынц дзæбидыртæ сыкъайæ, 
Æрфæллад зæронддæр, тыхсы. 
Хæцынц дзæбидыртæ сыкъайæ... 
Цыма дыууæ рæстæджы сты. 
189 

ФОС ВÆЙЙЫНЦ СÆХИМÆ 
Батыхсти Мæди изæрæй: 
— Ныр кæм и нæ рæуæд? 
Цу, нæ лæг, ыссар æй искуы. 
Мацы йыл æрцæуæд. 
Афтæ-иу сæ фос, сæ мæргътæй 
Искæцы куы нæ ’рцыд, — 
Бинонтæ-иу кодтой катай, 
Хуыссæг сыл нæ хæцыд. 
Баззад-иу сæ фырт та арæх 
Бонцъæхтæм кæмдæрты, 
Фæлæ никуы бацыдысты 
Ныййарджытæ мæты. 
Æмæ лæппу ахызт хаххæй, 
Базон æй, кæимæ. 
Дзурынц: ахæстонмæ бахауд... 
Фос вæййынц сæхимæ. 
190 

ГЪÆЙ-ДЖИДИ!.. 
Гъæй-джиди, мæ бон куы уаид... 
Уæд мæхимæ æз нæ хъусин. 
Фестын кæнин мигъты стуртæ. 
Стыр дæлвæзмæ сæ æрдуцин. 
Æхсырыл ныккæнин ахсæн, 
Батулин мæ дыстæ арфдæр... 
Бацахсин егъау гуымбылтæ. 
Уым уал сæ фæуадзин афтæ. 
Стæй уæд атындзин Цæгатмæ. 
Æрдз куы бакæсид мæ коммæ, — 
Фестын кæнин дзулладжы ссад 
Миттæ æз кæрæй-кæронмæ. 
Скæнин чъиритæ — тæнцъæрттæ. 
Пецы арт, мыййаг, нæ хуыссид, 
Хуры уæлæ сæ ысфыцин. 
Физонджыты цъыс-цъыс хъуысид. 
Скæнин царв Памиры хæхтæй. 
Уаид уый хæрзад, лæхурæг. 
Чъиритыл дзы фаг ныккæнин, 
Н’ ацæуин æз карз нозт курæг. 
191 

Фестын кæнин Сау денджызы 
Æз ирон бæгæны иууыл. 
Скæнин кæхц æз Бонвæрнонæй. 
Куыси ’рцауындзин Хъæриуыл. 
Мæйæ саразин ыстыр фынг. 
Минас акæлид йæ былтæм. 
Æмæ дунейы мæгуырты 
Æз æрбахонин гъе уырдæм. 

ÆХСИДÆВТÆ 
Æхсæв æрбахæццæ кæмттæм, 
Бацыд йæ тыхы сыбыртт... 
Фыййæутты уæйлаг нымæттæ 
Арты фæйнæвæрсты — тыд, 
Хъисфæндыр сифтыгъта хистæр. 
Къухтæй йыл атахт, ыстæй 
Раивылд кадæг йæ хъистæй... 
Хуыссæг сæм марди мæстæй. 
Иу афон артдзæст æрмынæг, 
Зынгтæ ма тавтой æргом, 
Фæлæ сыл уæтæрæй иу лæг 
Ауагъта уалынмæ дон. 
Райхъуысти зынгтæн сæ цъыс-цъыс... 
Раст цыма кодтой ныхас: 
«Никæмæн кодтам фыдбылыз, 
Уыд ма нæм иу чысыл тавс». 
Уыцы зынгты хал цæмæндæр 
Ахæрынц адæм дæр хатт. 
Царды кæд исчи фæдæлдæр, 
Ма йæ ссæнд, ног тых ын ратт. 
Ситохаты С. 
193 

ФЫДЫ ФАРН 
Æндæр хъæумæ-иу исчи ку ’афтыд раджы, 
Уæд-иу æй фарстой: «Чи у, чи, дæ фыд?» 
Йæ ныййарджытæ кæд уыдысты кадджын, 
Уæд-иу рæвдыдхъуаг фысымтæм нæ уыд. 
Кæд-иу уыди фæндаггоны ныййарæг 
Æнæгъдау, науæд магуса, хуыснæг, 
Уæд-иу нæ райхъуыст уыцы къæсæй зарæг, 
Бæркад-иу фынгмæ не ’рцыди хæстæг. 
Ныр та? Фæфæрсынц уазæджы ыстæм хатт 
Йæ фысымтæ: «Кæмæй дæ, стæй кæцæй?» 
Уæддæр, ныййарæг, ма рох кæн дæ бынат, 
Фыды фарнæн дунейыл сæфæн нæй. 
194 

ÆНЦОЙ 
Чи у ’ндæрæн баххуысмæ хæрз цæттæ, 
А дунейыл уымæн аргъ кæм и! 
Ратт хæринаг, ныфс, хъуыды, — æппæтдæр, 
Ма сафтид кæ ’рмæст бынтон дæхи. 
Исчи та куы февзæра дæ цуры, — 
Уый æнцой дæр балæууын хъæудзæн. 
Ма йæ бауадз ахауын, фæцудын, 
Науæд дуне иу удхъуаг уыдзæн. 
НЕ СБАДДЗЫНÆН ИСЕÆЙЫ ФÆСАРЦ 
Ацы дуне схæц-æрхæц нæ уарзы, 
Нæй сындæг цæрæн æмæ мæлæн. 
Чи фæцуды, — фæндагæй хи айсы, 
Фæндæгтыл нæй иуæн дæр лæууæн. 
Искæд ме ’фсургъ бастайдзæн мæнæн дæр, 
Нал фæйлаудзæн дымгæйæ йæ барц... 
Зын уыдзæни, о, фæлæ гъе уæддæр 
Не сбаддзынæн искæйы фæсарц! 
195 

ДЗУРЫНЦ... 
Зæххыл, дам, царди иу паддзах кæддæр, 
Хуыдта йæхи поэзийы фæтæг. 
Фысгæ та кодта цауддæртæй фыддæр, 
Нæ йын уыди йæ уацмыстæ кæсæг. 
Фæстагмæ рафыхт паддзахæн йæ маст. 
Йæ фæсдзæуинтæн радта иу бон дзырд: 
«Мæ сонеттæм мын чи нæма æркаст, 
Гъе уыдонæн сæ сæртæ ’рцæуæнт къуырд! 
Ныхмæ дзурын кæй бон уыди, кæй бон! 
Поэты «мылык» зонын хъуыд дзæбæх. 
Ыстæй æрцыд сæ тухитæн кæрон, — 
Тираны айста иу заманы зæхх. 
Гъе уыцы хабар, чи зоны, мæнг уыд, 
Уæддæр æфтауы махыл катай, мæт. 
Цы йын кæнæм! Незаманæй æрцыд, 
Æмæ ныр не ’хсæн уадз æмæ цæрæд. 
Мæ зонгæ дæр йæ цауд чингуытæй рагъ 
Æрцамадта, кæсæг сæ нæй уæддæр. 
Æвæдза, ныр куы суаид уый паддзах, — 
Мæ уæлæ абон нал уаид мæ сæр. 
196 

* * * 
Цард у дугъ, æнæкæрон фæндæгтæй 
Хъуысы, хъуысы иудадзыг уынæр. 
Иутæ ’рцæуынц финишмæ зæрæдтæй, 
Иннæтæ та баззайынц кæмдæр. 
Ме знæт бæхæй ку’ ахауон, — фæриссин, 
Фæлæ-иу мыл мачи кæнæд мæт. 
Уыйбæсты-иу бæхы ’рцахсæд исчи 
Æмæ-иу ыл дарддæр дугъ кæнæд! 
* * * 
Вæййынц æгасæй иутæ кадджын. 
Кæм ма вæййы сæхицæй хъалдæр! 
Ыстæй сæ зæхх йæхимæ ку’ айсы, 
Уæд семæ ацæуы сæ кад дæр. 
О, иннæ та вæййы æдзардхуыз, 
Ныгъуылдæй ацæуы нæ рæзты. 
Ыстæй куы амæлы, йæ намыс 
Цæрынтæ райдайы йæ бæсты. 
197 

ÆХСÆРДЗÆН 
Тагьд рæзы æхсæрдзæн сæрды. 
Райхъуыст та йæ кæл-кæл минтæй. 
Уый æрлæууын кæны зæрдыл 
Гомбуар сабийы цъæх митæ. 
Лæгъзы цæугæдон æрсабыр. 
Размæ ма цæуы тыххæйты. 
Цыма азæронд и саби... 
Араст и лæдзæджы ’нцæйтты. 
Раст цыма ныртæккæ ’рлæудзæн... 
Уылæн нал расиры дардæй. 
Нал дæн, нал, æз дæр æхсæрдзæн. 
Уымæн кæсын донмæ ’нкъардæй. 
198 

* * * 
Æцæг поэт — æфсæддон командир, 
Йæ салдæттæн нæй сихсыйæн, фæуæн, 
Нæ дæттынц уыдон уацары сæхи, 
Нæй уыдонæн отставкæйы цæуæн. 
Поэты ’взагæй дзурын зон, бæргæ... 
Æмдзæвгæ уымæ — ротæйыл нымад. 
Поэмæйы та, дамгъæтæм гæсгæ, 
Фæхоны полкъ, дивизи кæнæ ’фсад. 
Сæ хæстхъомдзинад æфсæдтæн бæрæг 
Фæкæны маршал, науæд адмирал. 
Поэттæн та сæ салдæттæм уынæг 
Æрцæуы критик — чингуыты æмбал. 
Фæбырсынц размæ æфсæдтæ хæцгæ 
Уæлæрвты, денджызты, зæххыл. 
Поэттæ та сæ салдæтты хæстмæ 
Фæцæйкæнынц гæххæттыты сыфтыл. 
Æцæг поэт — æфсæддон командир, 
Йæ салдæттæн нæй сихсийæн, фæуæн. 
Нæ дæттынц уыдон уацары сæхи, 
Нæй уыдонæн отставкæйы цæуæн. 
199 

РАБАДЫНЦ РАДЖЫ 
Сыстынц райсомæй 
Зæрæдтæ раздæр, 
Ратындзынц кæртытæм, 
Уынгтæм 
Æмæ зыдгæнгæ 
Сæ ихсыд цæстытæм 
Дуне тыхтард фæкæнынц. 
Зонынц, 
Бирæ сын нал баззад 
А зæххыл 
Цæрæнбонтæ 
Æмæ хæлоф кæнынц — 
Исты ма феной 
Дунейыл. 
Сабитæ дæр 
Рабадынц раджы. 
Уыдон та 
Федтой хæрзчысыл нырма 
Æмæ лæбурынц 
Сæ афтид цæстытæй 
Дунемæ. 
200 

ИСКÆД БОН 
Искæд бон мæ зæхх йæхимæ айсдзæн. 
Искæд бон ысуыдзынæн æлыг. 
Аразæг мæ иу заман ыскъахдзæн. 
Чи мæ зондзæн? Чи мыл кæндзæн хъыг? 
Иу гæрзарм мæ сараздзæни нуазæн. 
Хистæр-иу мæ рауадздзæни сидт. 
Науæд та мæ исчи скæндзæн уасæн, 
Саби-иу мæнæй кæндзæн æхситт. 
Æмæ се ’ппæт адæймаг куыд дзура, 
’Рцæуинæгтæ царды нæй гыццыл, 
Сонт лæппу мæ ацараздзæн тула, 
Фехсдзæни мæ искæйы куыдзыл. 
Йе та хурмæ хус кæндзынæн иууыл... 
Дымгæ, дымгæ, курын дæ æз тынг: 
Иры хæхтæй, Иры зæххæй -иу мын 
Ма фæхæсс æндæр ранмæ мæ рыг. 
201 

НЕ ’ВЗОНГДЗИНАД 
Не ’взонгдзинад — махæн пурти. 
Зæххыл æй æрцæв чысыл дæр, 
Æмæ сысхъиудзæн уæлæмæ 
Иу-дыууæ ахæмы тынгдæр. 
О, фæлæ йæ дымст куы ссæуы, — 
Пурти нал вæййы йæхи йас. 
Уæд æнцъылд зæронд адæймаг 
Сысты, ехх, мæ цæстыты раз. 
Æмæ мæ æрфæнды, тагъддæр 
Уыцы пурти дымст куы ’рцæуид, 
Æмæ та фыццагау зæххæй 
Рог ысхъиуд хæрдмæ куы кæнид. 
202 

* * * 
Йæ уынд дæ цæст куы ’рцахсид, уæд зæгьис: 
«Зæрдæхæлардæр ацы лæгæй нæй. 
Нæ базондзæни уарзынæй æфсис, 
Фынæй нæ кæны адæмы мæтæй». 
Мæ цæсты дæр раст зæды къалиу уыд. 
Фæлæ фæдæн фæлывды хай æгæр. 
Дыууæ дихæй куыд цæры цымæ, куыд! 
Æфтауы мыл хъуырдухæнтæ ныр дæр. 
Ныронг нæ систа иумæ дæр йæ къух, 
Ыстæй ныхас нæ зæгъдзæни хъæрæй. 
О, афтæмæй йæхинымæр æдзух 
Йæ зонгæты цæгъды, — хатыр æм нæй. 
Йæ алыварс, о, цас вæййы мæрдтæ! 
Уæддæр фæзæгъы: «Сты гъе уыдон цъус!» 
Цымæ та ныр йæ маргæйдзаг фæттæ 
Кæуыл фехсдзæн! Кæмæн байсдзæн йæ рухс! 
Фыд лæг мæн дæр йæхинымæр, мыййаг, 
Кæд амардта! Кæд мыл кæуынц хъæмæ! 
Хуыцауæй бузныг, дунемæ фæндаг 
Нæма ссардтой йæ хъуыдытæ нырмæ. 
203 

ТАЛА 
Фæткъуы бæласы даргъ дымгæ уыгъта: 
Йæ къабузтæй дæлæмæ хауд дыргътæ. 
Æвзонг талайы хурхæй мардта дис: 
«Кæцæй æрхауынц! Ахæмтæ кæм ис! 
Бынæй æз ам æгæр фæстиат кæнын». 
Æмæ уæлæмæ байдыдта тындзын. 
Йæ фæндаг даргъ уыд: аз, дыууæ, æртæ, 
Йæхиуыл дæр æрзад дыргътæ уæдмæ. 
Цы бæрæг и, уый не схастаид рæз, 
Дæлæмæ-иу æм акастаид хъæз. 
Фæлæ фæткъуытæ бæласæй ызгъæлд, 
Æмæ уæлæмæ атагъд кодта уæд. 
Дæ зæрдыл дар, хистæр, ды дæр: 
Уыны сывæллон талайæ фылдæр. 
204 

ГОРÆТАГ УЫНÆР 
Ацы ыссæдзæм æнусы 
Горæтты даргъ уынæр 
Аскъуыдта 
Сæдæ милуан нервæй фылдæр. 
Хæдзæртты хуыссæг стæнæг. 
Бирæтæн сæ цæстыты дуæрттæ 
Æхсæвы 
Баззайынц гомæй. 
Даргъ фын ма чи фены, уый 
Йæхицæй ныббуц вæййы. 
Нервыты дохтыртæ — 
Катайы ифтыгъд. 
Мæргътæн сæ хъæлæстæ — хæлд. 
Сæхиуыл нæ ауæрдынц. 
Фæлæ сæ зарджытæ 
Уынæры бабын вæййынц. 
Хорз сты 
Трамвайтæ, 
Автобустæ, 
Автомобилтæ... 
Фæлæ, æмбал кæмæн нæй, 
Уыцы сабырдзинад 
Адæмы 
Æвдадзы хосау хъæуы. 
Адæмæй бирæтæ, 
Сæ нервытæ æмпъызтытæ, афтæмæй 
205 

Фæцæйцæуынц уынгты сындæггай. 
Лидзынц хъæутæм: 
Куыйтæ, 
Гæдытæ 
Мæлдзгуытæ... 
Бæлæстæ дæр сæхиуыл 
Схæц-схæц кæнынц... 
Фæлæ ницы у сæ бон. 
Ацы ыссæдзæм æнусы 
Горæтты даргъ уынæр 
Аскъуыдта 
Сæдæ милуан нервæй фылдæр. 

АРТЫ 
(Æмбисонд) 
Бандзæрстон нæ пецы сугтæ. 
Судзынц: хус нæзы, хæрис. 
Æмæ диссаг! Федтон дзургæ 
Сугты. Бафтыдтой мыл дис. 
Хæрисæй æддæмæ хъары 
Дон æмæ кæны цъыс-цъыс. 
Нæзымæ ныхæстæ ’ппары: 
«Гъей, куы фæцыди дæ хуыз! 
Иу цъус -ма, æмæ æртхутæг 
Фестдзынæ. Куыд тагъд? Уæууæй!..» 
Нæзы радзырдта: «Тæхудиаг, 
Хæрис, чи зæгъдзæн дæуæй? 
Æз цы тæвд уыдтæн дæттинаг, 
Радтон иууылдæр уый тагъд. 
Скодтой бинонтæ хæринаг. 
Уæд ды та? Дæ дон фæтагъд. 
Иннæ ахæм, кæс, дæ фæздæг 
Зилдух систа. Нæй кæсæн. 
Бирæ н’ ахаста мæ рæстæг, 
Фæлæ уый хыгъд уыд хуызæн». 
207 

ЦАРД 
Цард у даргъ фæндаджы фаззон, 
Зæххыл чи стыхсти рыггæнгæ. 
Цард у хиды ’ртæхты ауæзт, 
Ныхæй ратоны æддæмæ. 
Цард у даргь сагъæстæй йедзаг, 
Зилынц сусæгæй нæ сæрмæ. 
Цард у хиды ’ртæхты ауæзт, 
Ныхæй ратоны æддæмæ. 
Фæлæ дуне хорз, рæсугъд у. 
Цард куывды гуылфæн нæ хонæм, 
Рæзгæ удты заргæ, кафгæ 
Уырдæм мах уæддæр æрхонæм. 
208 

ТРИБУНÆТÆ НÆ БАКОДТОЙ ХÆРЗБЫН 
Трибунæ царды стыр бынат ыссардта. 
Æхсæвæй-бонæй махæн уый — нæ цин. 
Трибунæйы сыхаг ус чызг ныййардта. 
Сæрдар æм уырдæм баппæрста хæцъил. 
Трибунæтыл ысхардз кодтам хъæдæрмæг... 
Хæдзæрттæ ма цæмæй саразæм ныр? 
Уæдцæр нæ нæй бæрнон рæтгæй æфхæрæг. 
Нæ ныхас — даргъ, нæ цард та у цыбыр. 
Цæмæй нæ цард уа даргъ æмæ æгæрон, — 
Хъæуынц гъе уымæн къухтæ æмæ зонд. 
Фæллойæн чи ссардта йæ кæрон? 
Лæджы намыс фæллой сисы бæрзонд. 
Трибунæты нæ зынаргъ рæстæг сафæм. 
О, афтæмæй нæ дзырдты нæй пайда. 
Кæуыны бæсты ресторанты кафæм, 
Цыма нæ судзы иу ран дæр тайга. 
Фæдисы цæуын нал зонынц нæ адæм, 
Тæхгæ-тæхын ма чи сисы йæ худ? 
Нæ цыд кæддæр фæдисы ’рмæстдæр ахæм, 
Кæмæн-иу аздæхт уæлмæрдтæм йæ уд. 
209 

УÆЛДАЙ ЙЫН НÆУ 
Уæлдай йын нæу, кæмæйфæнды дæр 
раппæлдзæн, 
Æнаккаджы дæр рахондзæни зæд. 
Йæ ныхæстæм ныджджих вæййынц нæ 
хуыздæртæ, 
Фæлæ йæм ничи бадзуры: «Æгъгъæд!» 
Уæлдай йын нæу, кæмæйфæнды дæр 
раппæлдзæн, 
Къæрныхы дæр ныхъхъæбыс кæндзæн тынг. 
Æрхæцы уый дæр сины сæртыл хъалхуызæй, 
Йæ раппæлæгæн ацаразы фынг. 
Уæлдай йын нæу, кæмæйфæнды дæр 
раппæлдзæн, 
Уæд расыггæнаг, магуса, сæртæг... 
Куы амæлынц, уæд йе ’ппæлд тынгдæр 
сæрттивы. 
Фæкæнынц мæрдтæм чидæртæ хæлæг. 
Уæлдай йын нæу, кæмæйфæнды дæр 
раппæлдзæн, 
Кæй рæдийы, нæ хаты уый, уæууæй! 
Цы кæстæртæ йын фехъусой йæ ныхæстæ... 
Сæ сæры зонд фæцæудзæни, дзырдæй. 
Уæлдай йын нæу, кæмæйфæнды дæр 
раппæлдзæн, 
Кæны æмтъеры хорз æмæ æвзæр. 
Æхгæдæй дарæд уый бæсты йæ дзыхы дуар, 
Уыдзæни уæд сæдæ хатты хуыздæр. 
210 

НÆХИ ÆМÆ ФÆСАРÆЙНАГ КУЫЙТÆ 
Нæ ирон куыйтæ, чи схъомыл и немæ, — 
Нæ сын кæнæм цæмæндæр гæсгæ аргъ. 
Фæрæйæнт бирæ, о, уæддæр сæ фендмæ 
Нæ фæбæллæм æцæгæлæттау мах. 
Хæринаг дæр сын афоныл кæд раттæм? 
Сæ къæдзилтæ бæргæ фæтилынц тынг. 
Цы джын ыстæм, уый абон дæр нæ хатæм. 
Тæрсын, куы ’рхуысса зæрдæтæн сæ зынг. 
Сæ цард æрвитынц кæртыты æрвылбон. 
Хъызт зымæг дæр вæййынц æдзух æддæ. 
Фæсарæнтæй цы куыйтæ ’рбафтынц, уыдон 
Цæрынц нæ уæтты, хъарм у уым, уæдæ! 
Рæйынц нæ куыйтыл мидæгæй æддæрдæм. 
Нæхи куыйтæн кæд сырæздзæн сæ цыт? 
Фæразынц, дам, нæхиуæттæ æфхæрдæн. 
Кæд уыдоныл дæр мах рæдыд æрцыд. 
211 

БИРÆ АЗТЫ РÆДЫД 
Хицæутты бынæттæм дзыллæтæ иувæндæй 
Равзарынц зондджынты уайтагъд. 
Махмæ та алкæд нысан кæнынц хицæутгæй, — 
Уырыссагау чи дзуры тагъд-тагъд. 
Зондæй æххæст чи у, аразын чи зоны, 
Уыдон та баззайынц иуварс. 
Уыцы рæдыд нæ фæстæмæ куыд ыссоны, 
Ууыл кæд уыдзæн нæ ныхас? 
Систы нæ дуджы сæйрагдæр трибунæтæ. 
Кусæм бæрбæрæй æхцатæ. 
Завод та ’нцад лæууы, нал ис куыст бирæтæн, 
Фесæфт йæ мидис нæ цардæн. 
Хицæутты бынæттæм дзыллæтæ иувæндæй 
Равзарынц зондджынты уайтагъд. 
Махмæ та алкæд нысан кæнынц хицæуттæй, — 
Уырыссагау чи дзуры тагъд-тагъд. 
212 

КÆЙ ФÆЦÆЙХÆССЫНЦ ЗÆНГТÆ? 
Куыд зынаргъ ысты, цæстытæ, æвæдза! 
Æнæ уыдон куыд цæриккам зæххыл? 
Нæ зониккам, нæ маст кæимæ схæца, 
Кæнæ кæй хæдзар басгара нæ хыл. 
Нæ зониккам, кæуыл сæмбæлдзæн н’ арфæ, 
Кæмæн хъæуы хуыздæр райсын йæ къух. 
Уæдæ куыд хæссынц зæнгтæ царды арфмæ 
Сæ хицæутты зын фæндæгтыл æдзух? 
Нæ фæуынынц, кæй фæцæйхæссынц размæ, 
Дæлæмæ сыл цы уд æруадзы уæз. 
Уæддæр цæуынц... Бæргæ фæбæллынц базмæ... 
О, фæлæ уымæн нæй гæнæн, фæрæз. 
Хуызæн лæгты куы хæссой, уæд сæ рыстæн 
Ныббыхсдзысты, нæ сæм сæвзæрдзæн маст. 
Капекк нæ райстой иу хатт дæр сæ куыстæн, 
Сæ хицæуттыл дæр никуы кодтой хъаст. 
Уæдæ ма скæсæнт иунæг хатт уæлæмæ, 
Уадз ауыной, кæй фæцæйхæссынц, кæй... 
Нырдиаг кæниккой бирæтæ: «Гъенырмæ 
Куыд фæхастам гъе уыдоны, уæу-уæй!..» 
Цы бæрæг и, кæд бунт фæкæнынц зæнгтæ... 
Сæ ницæйæгты нал фæхæссынц дард. 
Фæцæуынц та лæдзджыты ’нцæйтты лæгтæ. 
Сæ зæнгтæ сты мæсты æви хъыгдард? 
213 

ЦЫППАРЫССÆДЗ СЫРДОНЫ 
Нарты зæххыл, Нарты зылды, 
Ехх, цы Сырдон уыд, цы Сырдон! 
Хин-иу бамбæхст й’ алы дзырды. 
Дардта бирæтæн хъыцыдон. 
Оххай-гъе, цынæ йын кодтой, 
О, уæддæр сæттын нæ куымдта. 
Худгæйæ-иу цас фæкуыдта!.. 
Нарт-иу æм фæдисы згъордтой. 
Нæй, нæ бахуыскъ и йæ хъæстæ. 
Нæй мæрдтæм фæхæссæн тугæн. 
Байдзаг къинтотæй нæ бæстæ. 
Ехх, цы загъдæуа нæ дугæн! 
Царди иунæг Сырдон Нарты. 
Хусæй-иу сæм бацыд доны. 
Махæн та нæ хицауады 
Ис цыппарыссæдз Сырдоны. 
Чи басæтдзæн уал къинтойы 
Ацы сагъæссаг бæстæйы? 
Ленк кæнынц нæ рæзты сойы. 
Иу дæр сæ хъыджы нæ сæйы. 
Цу, æмæ сæ искæй ралгъит. 
Се ’ууæнк сыл æдзух дзыназы. 
Ныр Сырдон куы райгас уаид, 
Уæд зæгъид: «Цы дæн уæ разы?» 
214 

ФÆДИСЫ ХЪÆР ХИЦÆУГТÆМ 
Иутæй раппæлут æгæр тынг, 
Иннæтæй æппындæр — нæ. 
Иутæн сæвæрут фæтæн фынг, 
Исут сын сæ кад хæрдмæ. 
Стæй сæ ахонут æфсæстæй 
Хорз бынæттæм... Хъуырмæ — цард. 
Иннæтæм кæсут цъынд цæстæй 
Нæй сын фидæн, нæй сын кад. 
Цард цæмæн у хъулон-мулон? 
Иухуызон кæд уыдзæн, кæд? 
Цæй мæ сæрæй зонд фæсурон, 
Цард мæм бахуддзæни уæд. 
О, фæлæ куы срцæуа ’ндæр дуг, 
Зондæн та куы кæной аргъ, 
Уæд цы зæгъдзæни мæ рыст уд? 
Сæвæрдзæн мыл исчи саргъ. 
Нæй гæнæн, хъæуы фæразын. 
Уæвгæ у быхсын æлгъыст. 
Тарфмæ æз мæхи нæ ласын. 
Зæрдæмæ фæдис ныххызт. 
Ныфс Хуыцау нæ радта уымæн 
Æмæ даргъ фынтæ уына. 
Райс дæ тырыса, мæ лымæн, 
Хъуамæ тохæй цард гуыра. 
215 

ЗÆВÆТТÆСДÆРДЖЫТÆ 
Хицæутты зæвæттæ чи фесдæры, уыдон 
Иухуызæттæ, ’нгæстæ никуы вæййынц асæй. 
Фырдаргъæй сæ иутæ батыхсынц æрвылбон, 
«Кусæн» сын нæ вæййы зонгæ ран æдасæй. 
Исчи сæ куы фена, скæндзæни сыл зарæг. 
Уайдзæфтæй хъæрздзысты суанг сæ цоты 
цот дæр. 
Чи фесдæры къæхтæ, асæй ку’ уа уый къаннæг, 
У æргуыбыр кæнын уымæн бирæ ’нцондæр. 
Зæвæттæсдæрджытæ сбирæ сты цæмæндæр. 
Нал арынц сæ фылдæр куыст, кæм кæной 
«тухæн». 
Стыр кьæхтæ кæмæн ис, царм кæм у дæрзæгдæр, 
Ахæм стыр хицæуттæй ис пайдатæ лухæн. 
Айфыццаг та иу ран скъорд ысты сæударæй 
Худинаггæнджытæ, зæвæтты хæлæрттæ. 
Иу зæвæтмæ ’нхъæлмæ кастысты цыппарæй, 
О, фæлæ тæмæнтæ не скалдтой сæ сæнттæ. 
Ног равзæрст хицауæн иу къах дæр нæ уыди, 
Лæгты сæрты стыр хъыг райдыдта æвзæрын. 
Нал зыдгой цы кæной. Риутæм маст куы хылди, 
Уæд сæхи зæвæттæ райдыдтой ысдæрын. 
216 

ДÆ ЦАРДЫ ДУАРÆН САМАЛ КÆН 
ГУЫДЫР 
Кæд базæронд дæ, ахиз иуварс фæндагæй, 
Дæ кæстæртæн цæмæн халыс сæ цыд? 
Ис ахæм закъон стыр Хуыцаумæ тынг рагæй. 
Æххæст æй кæн, дæ цæст нæма у цъынд. 
Кæннод дæ уым дæ сау адзал куы баййафа, 
Нæ дын уыдзæни мисхал дæр хатыр. 
Дæу бæсты хур æндæрты хъуамæ батава. 
Дæ царды дуарæн самал кæн гуыдыр. 
ДЫУУÆ БÆЛЛИЦЫ 
Бынаты, гъе балцы йæхицæй 
Куы фены æвзæрдæртæ бирæ, — 
Сæр разилы уайтагъд фырцинæй, 
Фæкæсы ыстыр лæг йæхимæ. 
Мæнæн та хуызæн лæгты уындæй 
Æрбадæлдзæх вæййы мæ сау мæт. 
Фæнды мæ, Ирыстоны фырттæй 
Мæнæй цауддæр ма уæд. 
217 

ФÆДИС 
Изæрæй фехъуыстам «фæдис» 
Нæ хъæу ыскодта мастад. 
Фæдис ныхъхъæргæнæг уыдис 
Къуылых лæг, фæсте баззад. 
Кæнæм ын арфæтæ уæддæр. 
Гъе уый у бирæтæн фæзминаг. 
Фæдис ныхъхъæр кæнынæн дæр 
Хъæуы, хъæуы лæгдзинад! 
ДÆГЪÆЛ 
Æмдзæвгæ хъуамæ рухс кæна йæхæдæг, 
Мæйдары дæр ын уæд уыдзæн кæсæн. 
Поэзи уæд нæ кæндзæни æрхæндæг, 
Цæрдзæни не ’хсæн фарн æмæ ныфсæн. 
Поэт, æгъгъæд кæн сагъæстæ ’мæ джихтæ, 
Дзырдты къæбицæн ис дæумæ дæгъæл. 
Фылдæр нæм ку’ уаид рухсгæнæг стихтæ, — 
Уæд царды арфы чи кæнид дзæгъæл? 
218 

ХУДГÆ ХÆРАМ 
Хæрамимæ кæдмæ худдзынæ афтæ? 
Кæдмæ ’мбæхсдзынæ адæмæй дæ марг? 
Мæнг фæндагыл дæм искуы ’рцыд кæд арфæ... 
Гъæййи! Уыдзæн уый искæд бон дзырддаг. 
Хъæбыс кæнынмæ рæвдз ысты дæ цæнгтæ: 
Дæ ныхас дæр хæмпус æмæ фæлмæн, 
Кæйдæр зæрдæтæм "аразыс" фæндæгтæ... 
Дæхи зæрдæмæ нæй æрмæст цæуæн. 
Артист дæ ды, о, ноджы режиссер дæр. 
У де спектакль сагъæссаг æдзух. 
Дæ роль ды хъазыс арæхстгай, æнцонæй, 
Фæлæ дын, оххай, чи райсы дæ къух? 
Æцæг мидбылхудт мах хъæуы хæзнайау. 
Æцæг хъæбыстæй раивылы цин. 
Дæ фыдæх сыл куыдзау куыдфæнды ардау, — 
Уæддæр йæ балц нæ фæуыдзæн дæ хин. 
219 

МАХ ДИССАГ ЫСТÆМ 
Кæрæдзийæ æппæлынмæ ирæттæ 
Дунейы ахсынц æвддæсæм бынат. 
Хуыцау, дам, кодта мах адæмæй зæдтæ... 
Нæрыдысты сæ цыт æмæ сæ кад. 
Кæд уымæн ыстæм афтæ домаг, афтæ... 
Нæ цауд лæг дæр нымад вæййы, æддæ. 
Нæхимæ, ам, æстæм хатт райсы арфæ, 
Нæ хъаст кæны йæ хъысмæтæй уæддæр. 
Цæмæй дæ схоной стыр гени нæ зæххыл, 
Цæмæй иу райсай тохы цытæй хай, 
Гъе уый тыххæй дæ тæлтæг Пегас бæхыл 
Ды хъуамæ гени мин хатты ысуай. 
Мах диссаг ыстæм! Сау катай нæ ’вдæрзы. 
Йæ ныхмæ ма ыстох кæнæм цæхгæр. 
Æцæгæлон нын уайтагъддæр ысбæззы, 
Куы йæ фæхонынц ницæййаг уæддæр. 
Æгъгьæд, æгъгъæд! Фыццагдæр уал нæхицæн 
Ыскæнæм аргъ, рæстдзинад дзы куыд уа. 
Нæмыг фæдисы нæ атæхдзæни. Гилдзæн 
Йæ рæмудзæны бирæ ку’ уа хъуына. 
220 

СТЫ ФÆЗМИНАГ МАХÆН 
Мах пайдайæн кусы зæрдæ, 
Игæр, уыргтæ æмæ æндæртæ. 
Сты фæзминаг алкæд уыдон. 
Хъуамæ змæла уд æрвылбон. 
Фæлæ ис нæ зæххыл махæн 
Ахæм магусатæ, ахæм. 
Се ’ргом не здахынц фæллоймæ, 
Фестъæлфынц æваст йæ коймæ. 
Ех, кæдмæ уыдзысты не ’хсæн? 
Уайдзæфтæ сыл арæх фехсæм. 
Хистæртæн нæ кæсынц коммæ. 
Ницы саразынц кæронмæ. 
Мах пайдайæн кусы зæрдæ, 
Игæр, уыргтæ æмæ ’ндæртæ. 
Бафтауынц нæ алкæд дисы, 
Иуы рисæй иннæ исы. 
Цæйут, бафæзмæм сæ мах дæр, — 
Амонд нæм ысхуддзæн тагъддæр. 
221 

КУЫД ИС КУЬЩФÆНДЫЙÆ ЦÆРÆН? 
Куы ницыуал уа адæймагмæ ’мбæхст, 
Куы раргом уа йæ миддуне бынтондæр, 
Куы фæуа уд йæ кæронмæ ысгæрст, — 
Уыдзæни йемæ архайын æнцондæр. 
О, фæлæ уд æнæ сусæгтæй циу? 
Куынæ дæ ’фтауа й’ алы фезмæлд дисы, 
Ныхъхъæр кæндзæн Хуыцаумæ уæд Хъæриу, 
Æмæ нæм зæхмæ ’рцæудзæн уый фæдисы. 
Æнæ диссæгтæй сæнад уаид цард. 
Сæхи нæм уыдон равдисынц æвиппайд. 
Мах дистæ кæнын нал фæзонæм хатт. 
Нæ зонд фæкæны гъе уæд сæры ривад. 
«Куыдфæнды» у æппæтæн дæр ызнаг. 
Йæхи йыл ноджы бакъул кæны зивæг. 
Сæ иуæндæр нæй фидæнмæ фæндаг. 
Цыма ис с’ алкæмæн дæр иу зæнг. 
222 

УАЙДЗÆФÆН ДÆХÆДÆГ ДÆ ФЫСЫМ 
Бамыр вæййынц йе ’рдиагæй нæ хъустæ: 
«Сæфы не ’взаг, нал ыл ис фæхæцæг!» 
Диссæгтæ! Кæуыл ма кæны бустæ?! 
Не ’взаджы куы бын кæны йæхæдæг. 
Йе стихтæ уыци-уыцитæ ма уæнт, 
Науæд та сæ рахонæм кроссвордтæ. 
Чиныгкæсæг, ды мæ дзырдтыл баууæнд, 
Макуы-иу зæгъ: «Фауæг дæ, хъæцон дæ». 
Бакæс ын йæ рифмæгонд куплеттæ, — 
Бахъæудзæн дæ арвистоны ’рцæрын. 
Иу хъуыды та ’вваст мæ сæрæй феддæ. 
Нал комы йæ бынатмæ æртæрын. 
Мæн нæ хъæуы ахæм ыстих, ахæм, 
Хъуыдыйæдтæ кæцы ран уой æмтъеры. 
Маймули кæм кæса лекци махæн. 
Рифмæтыл кæцы ран кæна херы. 
Бамыр вæййынц йе ’рдиагæй нæ хъустæ: 
«Сæфы не ’взаг, нал ыл ис фæхæцæг!» 
Диссæгтæ! Кæуыл ма кæны бустæ?! 
Не ’взаджы куы бын кæны йæхæдæг. 
223 

КÆД ÆЦÆГ АФТÆ У, МЫЙЙАГ... 
Ныр Хуыцау куы зæгъид искæд афтæ: 
«Чи сараза хорз хъуыддæгтæ бирæ, 
Чи-иу иса алыбондæр арфæ, 
Уыдоны ысхондзынæн мæхимæ. 
Ам, мæ цуры ницы хъуаг уыдзысты. 
Низтæ сæм нæ цæудзысты æмгæрон. 
Цардæн-иу нæ уындзысты йæ кæрон. 
Мингай азтæ хъæлдзæгæй цæрдзысты». 
Уыцы хабар аскъæфиккой адæм. 
Нал зониккой циу фæллад, æрхæндæг. 
Чи ма лæууид уæд йæ кæрон цардæн? 
Нал уаид, æвæццæгæн, фыдгæнæг. 
Æмæ, уæвгæ, царды сусæгдзинад 
Афтæ кæд у, чи зоны, æцæгдæр. 
Равдисид уæд алчи дæр лæгдзинад. 
Нал нæм цæуид сау мæлæт кæцæйдæр. 
224 

ÆФСОН 
Æфсон, æфсон, кæцæй æрцыдтæ ардæм? 
Æстæй дæ зæдтæй чи сфæлдыста, чи? 
Ды ницы ’ххуыс дæ а дунейыл цардæн. 
Æз дæр дæ алкæд дард ласын мæхи. 
Дæ рудзынг дын кæд бахоста хуызæн уд? 
Кæд ын загьтай: «Фысым дын дæн, фысым». 
Дæ уазджытæн сæ буц, хæлар — зæрдæхудт. 
Фæкæнынц арæх фæскъуымты сым-сым. 
Æфсон агурæг рацæуынц æрмæстдæр 
Къуыдипп, фæлитой, магуса, тæппуд... 
Ныууадзынц уыдон алы ран сæ фæстæ 
Къуыхцытæ... Свæййынц сайдимæ æмуд. 
Æфсон, æфсон, уæлахизы чъылдыммæ 
Ды баууон кæныс алы хатт дæхи. 
Фæхъуызыс та æнцон царды рæбынмæ... 
Зæгъдзынæ уым дæхинымæр: «Æгъгъи!» 
8 Ситохаты С. 
225 

АЛАНТЫ БАЙЗÆДЦÆГТÆ 
Алантæй равзæрдыстæм мах, 
Ысты нын уый тыххæй зынаргь. 
Нæ ивгъуыд Нарты таурæгътæй 
Æрттивы. Бамбæхсæн ын нæй. 
Сыхаг адæмтæ дæр сæхи 
Алантæй рахуыдтой. Куыд и 
Кæйдæр ныййарджытæй зæгъæн — 
«Ысты, ысты гъе уыдон мæн». 
О, ноджы ’взаг куы уа æндæр, 
Уыдзæн уым диссаг уæд фылдæр. 
Уыдысты Алантæ ныфсджын. 
Хæсты нæ зыдтой, циу тæрсын. 
Æдзухдæр размæ уыд сæ бырст. 
Цæф хæстонæй хъæрзын нæ хъуыст. 
Фыдыбæстæйы Стыр хæст дæр 
Сæ ныфсыл дзурæг у ныр дæр. 
Ирæттæй цал фесгуыхти уæд! 
Цæры историйы нæ фæд. 
Алантæй равзæрдыстæм мах, 
Ысты нын уый тыххæй зынаргъ. 
226 

АРФÆЙЫ ЦУР НИЦЫ У СЫЗГЪÆРИН 
Арфæ кæнын чи нæ зоны, уымæн 
Бацамонæм, уым цы тых ис, цы. 
Арфæ у ыстыр æххуыс цæрынæн. 
Арфæйы æнæниз цард фыцы. 
Чи хæссы йæ комарынджы йе ’лгъыст, 
Чи йын ратты ’ндæр удмæ фæндаг, 
Уый сæрмæ бæллиццаг хъуыды не схызт. 
Уымæ нæй цæрыны хостæ фаг. 
Арфæ æз сызгъæринимæ сбарин, 
Уæвгæ, фарн ис арфæйы фылдæр. 
Æз сызгъæрин бирæ рæтты ссарин. 
Арфæ ссарын — мин хатты зындæр. 
Байдзаг кæн сызгъæринæй дæ къухтæ, 
’Рцауындз хъустыл де ’рттиваг цæгтæ. 
Фæлæ фарн куынæ уа демæ ’дзухдæр, 
Уæд уыдзынæ дзыллæйæ æддæ. 
Адæймаг куынæ иса йæ куысты 
Иу арфæ, кæннодæ та — дыууæ, 
Сагъæсы ’мæ катайы нынныхсы. 
Бацæуы сæргуыбырæй хъæмæ. 
227 

ÆМДЗÆВГÆТЫ УÆЛМÆРДТÆ 
Стихтæн дæр уæлмæрдтæ ис дзæвгар. 
Поэттæ сæ нæ ныгæнынц сæхæдæг. 
Ингæнкъахджытæн критик ратты бар, 
Æмæ уæд белтæ бамбæрзынц æрхæндæг. 
Нæ мæрддзыгойтæ — чиныгкæсджытæ, 
Æдзард стихтæм бахæссынц сæ марой. 
Сæ сæртæ ’руадзынц автортæ бынмæ, 
Цæмæй сæ хъыгтæ зæрдæты ысмал уой. 
Цыртдзæвæнтæ нæ садзынц мæрдтæн ам, 
Æстæй нæ вæййы с’ алыварс бырутæ. 
Уæддæр ыссарынц автортæ сæ ран; 
Изæрмилты сыл авæрынц сæ къухтæ. 
Сæхимæ та сæ чи хъыгдары, чи? 
Хæлар фæкæнынц алцы ’ппæт æдасæй. 
Поэтты ’хсæн дæр ахæм удтæ и... 
Нæма рауагътой иу стих æгасæй. 
Сæ уд сын ласгæ ма кæнæнт, мыййаг... 
Æмдзæвгæ зонды хъуамæ фаг фæцæра, 
Æстæй йын раттæд уый фæстæ фæндаг, 
Æмæ гæххæттыл а дунемæ ’рцæуа. 
Стихтæн дæр уæлмæртæ ис дзæвгар. 
Поэттæ сæ нæ ныгæнынц сæхæдæг. 
Ингæнкъахджытæн критик ратты бар, 
Æмæ уæд белтæ бамбæрзынц æрхæндæг. 
228 

ДЫЗÆРДЫГ 
Зæххыл нæма ис ахæм цард нырма, 
Цæмæй æппæтæн уа уырнæн бæстон. 
Уæд хъуамæ не ’хсæн мачи уа къуырма, 
Уæд хъуамæ уа бæлвырд бæрæг цæсгом. 
Дызæрдыг кæнын ныр ысси фæткау, 
Цы уынай, уый дæ къухæй дæр ысгар. 
Куы дæм сæвзæра уый фенгæйæ фау, 
Уыдзæни дын хъуыды зæгъынæн бар. 
Уырнынæн хъуамæ уа фæндаг уæрæх. 
Уæлахиз дæр æнæ уымæй кæд уыд? 
Цæмæй дæ исты бауырна дзæбæх, — 
Дæ зонд фыдæхæй хъуамæ уа æвыд. 
Цы ран хъæуы дызæрдыг кæнын, уым 
Æппындæр размæ никæд ис тындзæн. 
Дæ цинæн уым ды не ссардзынæ къуым. 
Æстæй дзы нæй хъуыдытæн дæр фыцæн. 
Уырны мæ тынг, нæ цардæн мах бæстон 
Йæ саст цæджындзтæ раивдзыстæм тагъд. 
Нæ къæлиндары нал уыдзæн тыхст бон. 
Дызæрдыгмæ кæндзæни алчи загъд. 
229 

УÆРÆСЕ ССИ ГУЫРЫСХОЙÆН ФЫСЫМ 
Нæ кусынц, нæ, нæ закъæттæ æмдыхæй. 
Гъе уый аххосæй хæлы арæх цард. 
Куы ’рцахсæм мах кæйдæр хьуыды фæлвыхæй, 
Уæддæр фæлæууæм гобитау æнцад. 
Куыд ис цæрæн куыдфæндыйæ нæ зæххыл? 
Нæ зонд ма нæ цæмæн хъæуы, цæмæн? 
Гуырысхо нæм йæ мæллæг къуылых бæхыл 
Куы ’рбасхъæл вæййы, бабуц æй кæнæм. 
Вæййы нын цыма уыимæ æнцондæр, 
Цыма нæ размæ нал уыдзæн цъысым. 
Æууæнкæн махмæ нал баззад йæ кой дæр. 
Уæрæсе сси гуырысхойæн фысым. 
230 

ПОЭТÆН ФИДÆН ХЪУАМÆ УА НЫВГОНД 
Цæстджын поэттæ нал фаг кæны Ирæн, 
Сæ ахаст нал у хъустæн дæр хуыздæр. 
Цы поэт царды не сныв кæны фидæн, 
Фæхонынц дзыллæ ахæмы цыдæр. 
Мæгуыргы ’хсæн цы ’лвæсг куплет ныффыссай, 
Уыдзæни уый æмдзæвгæйæн цырагъ. 
Мыхуыргæнæгмæ хъуамæ уый фæхæссай, 
Уыдзæн нæ фарнæн уæд йæ фæндаг даргъ. 
Парнасы хохмæ чи схылди фæстæты, 
Йæ адзал дæр æрцæудзæн уымæн уым. 
Хæссæн нæй чъизи мисхалы бæрц сæрты, 
Кæннод фæкæны стыр Хуыцау хъынцъым. 
Цæстджын поэттæ нал фаг кæны Ирæн, 
Сæ ахаст нал у хъустæн дæр хуыздæр. 
Цы поэт царды не сныв кæны фидæн, 
Фæхонынц дзыллæ ахæмы цыдæр. 
231 

ХЪУЫДДАДЖЫ СТИХТÆ 
Æгъгъæд у, о, поэт, æгьгъæд!.. 
Лыстæг темæтыл баихсыд дæ сис! 
Дæ æмдзæвгæтæ сты дзæбæх, рæгъæд, 
Фæлæ сæ никуы ратахти «фæдис». 
Хъуыддаджы стихтæн дунемæ фæндаг 
Кæд ратдзынæ? Кæд сæм бахиздзæн ныфс? 
Æстæм ныртæккæ уады ныфсæй хъуаг. 
Тæрсын куы феста исчи не ’хсæн фыс. 
Æххуыс куы хъæуа дзыллæты, уæд сæм 
Ыстих дæр хъуамæ дугъонау тындза. 
Ныфсхаст ыстих мах уый тыххæй фыссæм, 
Цæмæй-иу немæ знæгтимæ хæца. 
232 

ÆЦÆГ ФЫСДЖЫТЫ ЦÆДИС КÆМ ИС? 
Поэт куынæ уа дзыллæтимæ баст, 
Куынæ сæм хæсса йе ’рвылбоны уарзт. 
Куынæ сараза тохы бон «фæдис», 
Куынæ кæной йæ ныфсыл адæм дис, 
Йæ Пегас-бæхы ’ндон цæфхæдты арт 
Куынæ тава мæгуыр удтæн сæ цард, 
Йæ ныхас æмæ йе ’мдзæвгæты рæнхъ 
Куынæ кæной ызнæгты риутæ цæлхъ, 
Уæд уый поэт нæ уыдзæн, нæ. 
Фæлтау фæраст уыдзæн куывдмæ. 
Нæ хъæуы фазыл бырын уым. 
Нæмгуыты ’хситтæн куывд кæд уыд фысым? 
Поэзийы дæр стыр фидæрттæ ис... 
О, бавзар ма дзы тухитæ ’мæ рисс. 
Къостайау нын Парнасы хохмæ схиз. 
Æцæг фысджытæн уым ис, уым, Цæдис. 
233 

АФАРДÆГ ХÆСДЖЫНÆЙ 
Адæймаг куы сахуыр вæййы ’мбæхсын, — 
Арæх айсы фæсвæдмæ йæхи. 
Уæрммæ дæр æнæбары ныллæсы. 
Иу мæ зонгæ уым фæцард къуыри. 
Се скъæтмæ дæр никуы кæны зивæг. 
Хъуджы аууон цас феууылдта чъиу. 
Æмæ науæд Бохъоты Быдзилæг: 
Доллæртыл ныллæууыд иу хатт хиу. 
Райста ’фстæуттæ афæдзмæ æстдæсæй. 
Иуты ’хцатæ иннæтæн фыста. 
Æмæ цард, сæрыстыр уыд йæ сæрæй, 
Раст цыма министрæй куыста. 
Фæлæ рæстæг иухуызон кæм хæссы? 
Хæстæ ’рдомдта иу ахæмы хъæу, 
Уый æнхъæл кæцæй уыди. Йæ къæсы 
Ссардта ’рмæстдæр иу голлаг мæнæу. 
Адæмæн сæ хъаугъа ивылд дардыл. 
Загъта сау лæг: «Бакъуырдтой мын гол», 
Марг нынцъыхта. Райсом ын йæ мардыл 
Слестгæнæг ыскодта протокол. 
234 

ЦÆМÆН, ЦÆЙ ТЫХХÆЙ ИСÆМ 
КЪУХТÆ? 
Цæмæн, цæй тыххæй исæм къухтæ? 
Æппындæр дзы куы нæй хъуыды. 
Ыстынг вæййынц æдзух сæ дугътæ 
Чындзхасты, науæд та куывды... 
Куынæ райсай йæ къух сыхагæн, 
Кæнæ та зонгæйæн, мыййаг, 
Ысбæздзынæ йын ды ызнагæн. 
Дæуæй йæм нал уыдзæн фæндаг. 
Гæнæн нæй, зианы дæр сæ исæм, 
Цыма ныл исты хорз æрцыд. 
Цыма æрхæццæ мард фæдисæй, 
Цыма цæхæр калы йæ цыт. 
Кæддæр нæ истой къух цæмæндæр, 
Ныр ыл æрхæцæм мах зыдæй. 
Куы вæййы сауæмбыд, гъе уæддæр, 
Кæнæ куы фæкæлы йæ цъæй. 
Кæнæ цы лæг хæцыди кардыл... 
Цы сау къух сарæзта фыдæх, 
Гъе уый дæр райсæм, цыма царды 
Кæйдæр зонд сивтыгътам дзæбæх. 
Сæрæй куывд аивдæр у, хатæм. 
Йæ цуры къухтæ райсын циу? 
Ныр къухист, хъарм хъæбыстæ, пъатыл 
Ныллæууæм алы ран дæр хиу. 
235 

НЫГЪУЫЛД АДÆМ 
Æвзæр нæ кæсы адæммæ мæлын, 
Æндæр сæ бартыл стох кæниккой карзæй. 
Хъæздыг бæстæйы нæу сæ бон цæрын. 
Сæ мулк сын иутæ ахæссынц сæ разæй. 
Æвзæр нæ кæсы адæммæ мæлын, 
Æндæр сæ бартыл стох кæниккой карзæй. 
Цæмæн сæм кæсы хи хъахъхъæнын зын? 
Цæуылнæ хæрынц хус къæбæр æдасæй? 
Æвзæр нæ кæсы адæммæ мæлын, 
Æндæр сæ бартыл стох кæниккой карзæй. 
Æвæццæгæн, хæрзбын ысты, хæрзбын. 
Цы бæрæг и, сæ ныфс кæд дарынц бастæй. 
Æвзæр нæ кæсы адæммæ мæлын, 
Æндæр сæ бартыл стох кæниккой карзæй. 
Хъæздыг бæстæйы нæу сæ бон цæрын. 
Сæ мулк сын иутæ ахæссынц сæ разæй. 
236 

ФЫСТÆГ НЫРЫККОН БОНДЖЫНТÆМ 
Цæрут зæххыл уæ гуыбынты сæрвæлтау. 
Æрмæстдæр уыдон се дзаг уæнт хæлцæй. 
Æмæ æууилынц уе ’фсæртæ æнæвгъау... 
Кæцæй сæм ласут уытæппæт, кæцæй?! 
Фыдыбæстæ уæ гæлдæрты и рагæй. 
Уæ кад ныддæвдæг уæцъæфтыл æнгом. 
Уæ сонт хъуыдытæ уым нæтынц фæлладæй. 
Уæ уарзтыл водкæ акалд уым æзнон. 
Æнæ сомбон — уæ бæллиц дæр, уæ монц дæр. 
Кæны сæ пъæззы дзаг гæлдæрты хурх. 
Кæйдæр «6ухъ»-имæ схауди дзыхæй доллæр. 
Уæ уæцъæфты кæнынц нæ æргътæ дугъ. 
Уæ хæмпус къухтæ ауыгътат уæ сæртыл, 
Уæ бæрзæйтыл сын нал дæттут бынат. 
Уæ сагъæс у, уæ сырх-сырхид бæрзæйтыл 
Уæ гуыбынтæ цы хуызы сæвæрат. 
Цæмæй фæлгæсой бæрзæндтæй фæйнæрдæм. 
Æмæ сæ кад парахатдæр кæна. 
Æгайтма æз уæ рæнхъыты нæ фæдæн. 
Нæ мæ фæнды, цæмæй мæм фау тырна. 
237 

Ысхъæздыг ма ут, ахæм рæтты, ахæм, 
Кæм уат уæхæдæг арвы бын æрмæст. 
Куынæ уаид уæ хуызæттæ, уæд махæн 
Мæгуыр, рыст удтыл не ’рхæцид нæ цæст. 
Уæ куыйтæм бæллынц сыхæгтæ æрвылбон, 
Уæ фынгтæй сын куы рахæссут хæйттæ. 
Уæ гæлдæртæй ма сисут, цæй, Ирыстон! 
Хъæбыс кæнынмæ дæн цæттæ, цæттæ. 
Гуыбыны фæдыл чи цæуы, гье уыдон 
Цыппæртыл цæуын бахъæудзæн рæхджы. 
«Фаедис!» «Фæдис!» Æгыъæд сафут лæджы ном. 
Нæ Хуыцау уæм тызмæг цæстæй кæсы. 

АХÆМ ЧЫВДЗЫТÆ ДÆР ИС 
Цæмæн у æнкъард Бæбæдзи? 
Чындзæй йæ амонд нæ фæци. 
Хæринаг кæнын нæ зоны. 
Арынг æй иуварс ыссоны. 
Уазæг сæм сæмбæлд æрæджы, 
Æмæ бахаудтой уынгæджы. 
Æд пакъуы сфыхта сæ хъазы. 
Авæрдта сын æй сæ разы. 
Ноджы нæ зоны гæрзтæ ’хсын. 
Æз дæр æм джихæй фæкæсын. 
Хъæбыс кæнынмæ нæ февзæр. 
Уыцы куысты у профессор. 
Æрмæст цот кæнын нæ уарзы, 
Æфсæнттæ кæнын фæразы. 
Йæ гуыры кондæн фæтæрсы, 
Æставд кæнын, дам, нæ бæззы. 
239 

ХУДГÆ ХÆРАМ 
Ис ахæмтæ, дæ мардмæ дын бæлдзæн, 
Уæддæр дын ахъæбыс кæндзæн. 
Фæрсдзæн дæ: «Цæй куыд у дæ цард? 
Æндзыг дунемæ уæд дæ фæндаг дард». 
Æз дæр нæ дæн гъе ахæм удтæй хызт. 
Фæуынын сын сæ сау митæ, сæ куыст. 
Фæлæ мæхи ныффидар кæнын тынг, 
Сæ разы сын æрцаразын мæ фынг. 
Цы ’мбарынц, цы, сæхицæн вæййы ’взæр. 
Куы-иу кусид сæ сæры зонд хуыздæр, 
Сæ зæрдæтæ нæ халиккой гье уæд, 
Нæ-иу сæм хъуызид ал ’афон мæлæт. 
О, диссæгтæ! Цытæ уыны мæ уд!. 
Кæй нæ уарзыс, гъе уымæ мидбыл худ, 
Æстæй ма йæ дæ хъæбысы ныккæн. 
Сæрмæ хæссинаг нæу гъе уый лæгæн. 
240 

хозиты яков 
Стъалыты куывды 
Уый цы рухс ныззылд? 
Авд хоимæ сæм 
Яков кæд фæзынд. 
Уад ныффутт кодта. 
Фестъæлфт майы ’нтæф. 
Кæд Пегас бæхы 
Тцахста сахъ Яков. 
Уый цы уарди схудт 
Миты хъæпæнæй? 
Яков ма ’рцæуæд 
Стихты хæтæнæй. 
Ирæн уарзон уыд 
Яков Хозион. 
Уымæй рауади 
Цардæн хорз зиууон. 
Фæлæ даргъ Теркæн, 
Ехх, цы загъдæуа? 
Уый тæригъæдæй 
Уастæн, бахуыскъ уа! 
241 

Бабын уый арфы 
Сонтæрттывд поэт. 
Хаста цины хуын 
Дугæн й’ алы фенд. 
Афтæ фыдæх æм 
Терк цæмæн фæци? 
Никæд рафаудтой 
Кæд сæ кæрæдзи. 
Чи зоны, кæд æй 
Терк тынг бауарзта, 
Стæй йæ уый фæстæ 
Йемæ аласта. 

АХУЫР 
Кæд уыдысты æнцон асайæн адæм? 
Æнæууæнк удмæ алкæд хъуыстой хъавгæ. 
Нырма кæсынц æрмæст хъæбыстæ, пъатæм, 
Ныр сæ фæлив, куыд дæ бафæнда, афтæ. 
Куы сæ асайай къорд хатты, ыстæй сæм 
Куынæуал цæуай раздæрау, гъе уæд дæ 
Сæхæдæг мысын райдайдзысты ’мæ дæм 
Кæндзысты хъæр: «Дæуимæ сты нæ фæндтæ!» 
Зæгъдзысты ма дын, чи зоны: «Кæсдзыстæм 
Æрмахуыр фыстау алы хатт дæ коммæ. 
Дæ разамындæй мах сыдæй мæлдзыстæм, 
Уæддæр цæудзыстæм демæ мах кæронмæ». 
Гъе афтæ ивынц дзыллæтæ æнцонæй. 
Цæуыл фæнды дæр сахуыр вæййынц уайтагьд. 
Цæрæнбонты сæ бонæй уой, сæ бонæй, 
Сæ сæртæй зонд кæцы адæмæн н ’атахт. 
243 

АДÆМ КУЫ СÆВЗÆР ВÆЙЙЫНЦ, УÆД... 
Иу рæстæджы сæвзæр вæййынц адæм, 
Нал сæм вæййы фарн æмæ æууæнк. 
Нал фæкæнынц аргъ сæ цин, сæ цардæн, 
Райдайынц сæ кæрæдзийы дæнг. 
Иннæтыл та стыхджын вæййынц низтæ. 
Аххосæгтæн нал вæййы кæрон. 
Карз нозтыл сæ бафтауы сæ хистæр, 
Нал вæййы йæ бынаты бæрнон. 
Иннæтæн та дам-дум æмæ хахуыр 
Свæййынц, уæу-уа, се ’рвылбоны куыст. 
Сахуыр вæййынц уыцы чъизи уаргъыл, 
Нал фембарынц дзыхтæ, зæнгтæ рыст. 
Иннæтæ æндæр рæттæм фæдавынц 
Хиуæтты дæр — нал сæм вæййы ’фсарм. 
Бакусынц æхца æмæ фæзарынц: 
«Ой, уæрæйдæ, ’хцаджын у мæ арм!» 
Ахæмтæй цы цот рацæуы, уыдон 
Ныййарджытæй рауайынц фыддæр. 
Царды арт фæхуыссы, уæу-уа, ’рвылбон. 
Стæй дзы ’ппындæр нал уыдзæн цæхæр. 
244 

Афтæ гъе, дыууæ, æртæ мин азмæ 
Дун-дунейыл рацæуы хъаймæт. 
Баззайынц ма чидæртæ дзыназгæ... 
Цот кæнын вæййы æдзух сæ мæт. 
Дунейы æндæр удтæ æрцæры, 
Сног та вæййы тыгъд быдырты цард. 
Адæмтæ куы ’ййафиккой хуыздæры, - 
Уаиккой мæрдты бæстæйæ дард. 

ÆДЗÆСТУАРЗОН 
«Ма уæд, ма, мæнæй хуыздæр нæ сыхбæсты, 
Ма уæд, ма, мæнæй хуыздæр нæ мыггаджы».— 
Ахæм хъуыды Берды зонды тынг рæзы, 
Сæргом вæййы хатгай уый йæ ныхасы. 
Æмæ сæххæст Берды бæллиц иу рæстæг. 
Хæйрæг йе ’вварс рахæцыд, æвæццæгæн. 
Заууаты хъуырдухæн кодта сыхбæстæ. 
Фесæфт уым йæ хорзы кой цыты лæгæн. 
Мыггагæй дæр никæдуал уыд раппæлæн. 
Цауд адæмæй байдзаг ысты хæдзæрттæ. 
Хорз лæгыл дзы никуал уыди амбæлæн. 
Рахуыдтой сæ бирæтæ цæугæ мæрдтæ. 
Нæй чындзхастæн, зианæн дæр æнæуæвгæ. 
Берды сæр-иу ахæм рæстæг разылди. 
Цыма цардæн бахæццæ йæ тæнæгмæ, 
Цыма хур дæр дун-дунемæ нал зынди. 
Араст-иу нæлгоймаггур æндæр сыхтæм. 
Нал-иу кодта ’фсæрмы, науæд зивæг дæр. 
Лæг ыстыхст, йæхи дæр ма фæцæйсыгъта. 
Уыцы ’рдиаджы никуал бацыд мидæгдæр. 
Фесæфæд Иры дзыхъхъæй фыдыздыхт лæг! 
Бахъарæд æм искæд бон нæ карз ныхас. 
Уадз, ныккæнæнт устытæ дзæбæх зæнæг, 
Æмæ ’рвитæм цины бонтæ алы аз. 
246 

ЛÆДЖЫ СЫГЪДÆГ НОМ 
Куы дæ бауадза искæд исчи маст 
Æнæбары, уæд-иу ын æй ныббар. 
Дæ рисс дын уый дæр бамбардзæн æваст, 
Йæ цæстæнгас уыдзæни ’хсæвау тар. 
Фæлæ дын, уæу-уа, иу ницæййаг-иу 
Дæ бæрзæйыл куы сбада, куы бæстон, 
Сæрыстырæй куы ныххойа йæ риу, 
Æмæ куы схуда мидбылты æргом. 
Æлгъгæнгæ дæм куы æркæса бынмæ, 
Куы дын зæгъа: «Мæ къæхтæ ма мын ныхс». 
Кæйдæртау маст куынæ сфыца дæумæ, 
Куы дæ райхъуыса: «О, мæ уд ныббыхс!». 
Хуыцау дæр дын нæ ныббардзæн дæ ми. 
Нæ йæ фæнды, йæ цæуæт уой тæппуд. 
Нæ Ирыстон ныфсæй кæд уыди тутт? 
Хъыгагæн ма нæм иннæтæй дæр и. 
247 

У ЗÆРВАТЫКК БИРÆТÆН ФÆЗМИНАГ 
Зæрватыкк канд рæсугъд цъиу нæу. 
Йæ зондæй дæр æппæлы хъæу. 
Пайда кæнын дзы зоны раст, 
Цæмæй йæ цæуæт макуы феной маст. 
Йæ царды хабæрттæй уын æз 
Æрхæссин фондз кæнæ та дæс. 
О, фæлæ уый бæрц нæй рæстæг. 
Æрбалæуут-ма мæм хæстæг... 
Зæрватыкк бирæ уарзы цард. 
Нæ зоны, циу фæлмæст, фæллад. 
Кæд дæ нæ уырны, скæн хæснаг. 
Сæрыхилтæ ыссары фаг... 
Сæ къæхтæй ахстонмæ æнгом 
Ысбæтты лæппынты бæстон. 
Цæмæй-иу ма рахауой, ма. 
Æмæ сæ мад æнæмæт уа. 
248 

ФЫДГУЛЫ НÆМЫГ ОРДЕНЫ НЫССАГЪД 
Йæ орден уыд æдзух йæ риуыл, 
Куы-иу цыди атакæйы, уæддæр. 
Ызнаджы цыма ардыдта йæхиуыл, 
Цæмæй фырмæстæй банкъуыстаид сæр. 
Æзнон дæр та йæ батальоны разæй 
Тындзыдта тохмæ. «Размæ!»— хъуыст йæ 
дзырд. 
Кæдæм нæ уæндыд сау мæлæт æдасæй, 
Уым къамандир ныфсджындæрæй хæцыд. 
Нæмгуыты зæйæн фесæфти йæ кæрон. 
Фыццаг хатт федтой уæлдæф судзгæ уæд. 
Æркалди туг къанаугæндты æрдæбон. 
Æмæ йæ мидбыл бахудти мæлæт. 
Нæ фæци къамандир йæ фæндиаг. 
Фыдгулы нæмыг ордены ныссагъд. 
Цъыфкалдæн дæр уый сæхгæны йæ фæндаг, 
Нæмыгæн дæр æруыромы йæ тахт. 
249 

МАМСЫРАТЫ ДÆБЕ 
Ирыстонæн æдзухдæр цинтæ хаста 
Æххуысмæ уыд кæддæриддæр цæттæ. 
О, ацы дуне уый куыд бирæ уарзта! 
Уæд афтæ тагьд цæмæн фæраст мæрдтæм? 
Æвæццæгæн, гъе уый размæ æндæрмæ 
Æгъатыр мæлæт, чи зоны, нымдзаст. 
Дæбе фæзынд йæ сагъæссаг уынæрмæ, 
Æмæ йæ бæсты дунейæ фæраст. 
Цы фыссæг уыд! Уыдта йæ фидæн Ирæн, 
Уыдис ын иу цонг, иу къухæй фыста. 
Уæддæр ысбæззыд прозæйы æфсинæн, 
Æвзонг авторты бирæгътæй хызта. 
Цыма зæгъæм? Фæраст нын ис дæлæмæ, 
Йæ буц ном та бæрзонд хохмæ ысхызт. 
Кæдмæ уа цард, йæ хъайтартæн гъе уæдмæ 
Нæ бандзыг уыдзæн а зæххыл сæ куыст. 
250 

КÆРÆДЗИМÆ ХУДÆМ, ÆМБÆЛТТÆ 
Кæм кæнынц фыдæх цард, цы сыхы, 
Кæм тонынц æрвылбон кæрæдзи, 
Уым удтæ нæ вæййынц сæ тыхы, 
Хуыцау сæм лæгъз зæрдæ нæ фæци. 
Уым алчи дæр фены хæстæгмæ 
Лæзæрдæй йæ царды кæрæттæ, 
Цæмæй цæуæм цардæй æрæгмæ, — 
Кæрæдзимæ худæм, æмбæлттæ. 
ПРЕМИ 
Йе ’мдзæвгæтæм ничи цыд æмгæрон, 
Стæй йын радтой преми, йемæ арфæ... 
Адæм æй кæсынц гъе ныр æгæрон. 
Махмæ афтæ кæнынц, афтæ. 
Стыр хицаумæ бацыди Бæтæг дæр: 
— Арæнтæ дæ мидбылхудтæн ма уæд. 
Саккаг кæнут иу преми мæнæн дæр, 
Ме стихтæ мын ничи кæсы науæд. 
251 

ТЪÆНДЖЫ МÆЙ 
Арв — æнкъард, цыма у раст 
Зианджын лæджы сара. 
Мæргътæ хуссары сты, дард, 
Чи ма дзы ныззара! 
Ногуард мит хъыс-хъыс кæны 
Къæхты бынæй, къæхты, 
Цыма, клавиштыл цæуæм 
Уынгты, фæзты, хæхты. 
Тæдзынджытæ знон сæ балц 
Фесты. Дон ныссалди. 
Дуртыл, шифертыл, цыма, 
Раст фæдджытæ ’рзади. 
Иутæ — ставд, кæм та — лыстæг, 
Иннæтæ — цыбыртæ. 
Сæныкк сæм кæсы хæрдмæ, 
Базмæлынц йæ былтæ. 
252 

УАЛДЗÆГ ЙÆ АВДÆНÆЙ РАХЫЗТ 
Хуры хъыдзыйæ та райхъал и зæхх. 
Тавы йæ арæх йæ тынтæй. 
Ивазы йе уæнгтæ æрдз дæр уæрæх, 
Ницуал æм баззад йæ фынтæй. 
Уалдзæг йæ авдæнæй рахызти рог, 
Райдыдта сæрдмæ йæ цъæх балц. 
Мит дæр ныззæронд и, къæвда у ’взонг: 
Арвæн та ратдзæн копырадз. 
Дæттæ сты алыран дугъмæ цæттæ, 
Ма баззай фæсте, Фыййагдон! 
Цъити ныхъхъæр кодта: «иу, дыууæ, ’ртæ!» 
Къанау дæр базмæлыд абон. 
Мæргъты фыццаг концерт хъуамæ кæм уа? 
Хъæдæн фæтындзынц йæ арфмæ. 
Тилынц сæ базыртæ тагъд-тагъд, цыма 
Хурæн æмдзæгъд кæнынц арвмæ. 
Хъæугæрон астымы уæрчотæ дæр 
Кафынц чъыллиппæй æгæрон. 
Уалдзæджы стыр цинæй разилы сæр. 
Сагъæс нæ цæуы æмгæрон. 
253 

ГУЫРЫСХО 
Хъуыды кæнын — Хуыцауы лæвар удæн. 
Нæй уымæн аргъ, йæ тыхæн нæй кæрон. 
Хуыцауæн мах уæлдай тынгдæр фæкувæм, 
Кæй у æдзух хъуыды кæнын нæ бон. 
Цæрæгой, маргъ, ыстæй ма ноджы ’ндæртæн 
Нæй ахæм гæнæн — махмæ у сæ каст. 
Куыд хорз вæййы, нæ дзыхгы нарæг дуæртгæй. 
Куы ратындзынц нæ ныхæстæ æваст. 
Нæ кусы зонд æппæт рæтты æмдыхæй. 
Гъе уыц’ аххосæй хæлы арæх цард. 
Куы ’рцахсæм мах кæйдæр хъуыды фæлвыхæй, 
Уæддæр фæлæууæм гобитау æнцад. 
Куыд ис цæрæн куыдфæндыйæ нæ зæххыл? 
Нæ зонд ма нæ цæмæн хъæуы, цæмæн? 
Гуырысхо нæм йæ мæллæг къуылых бæхыл 
Куы басхъæл вæййы, бабуц æй кæнæм. 
Вæййы нын цыма уыимæ æнцондæр, 
Цыма нæ размæ нал уыдзæн цъысым. 
Æууæнкæн махмæ нал баззад йæ кой дæр. 
Уæрæсе сси гуырысхойæн фысым. 
254 

КÆД ВÆЙЙЫ ХЪАЙМÆТ? 
Иу рæстæджы сæвзæр вæййынц адæм, 
Нал фæзонынц бирæтæ цæрын. 
Нар фæкæнынц аргъ сæ цин, сæ кадæн, 
Райдайынц кæрæдзийы цæгъдын. 
Иннæтыл та стыхджын вæййынц низтæ, 
Аххосæгтæн нал вæййы кæрон. 
Карз нозтыл сæ бафтауы сæ хистæр, 
Нал вæййы йæ бынаты бæрнон. 
Иннæтæн та дам- дум æмæ хахуыр 
Свæййынц, ох-хай, се ’рвылбоны куыст. 
Сахуыр вæййынц уыцы чъизи уаргъыл, 
Нал фембарынц зæнгтæ, дзыхтæ рыст. 
Ахæмтæй цы цот рацæуы, уыдон 
Ныййарджытæй рауайынц фыддæр. 
Цард лæзæрын райдайы æрвылбон. 
Не стыр Хуыцау банкъусы йæ сæр. 
Зæдтæ дæр сæм ракæсынц фыд цæстæй. 
Æмæ гъе уæд райдайы хъаймæт. 
Баззайынц ма удтæ фондз, æхсæзæй. 
Цот кæнын вæййы сæ хæс, сæ мæт. 
Афтæ гъе, куы сæвзæр вæййынц адæм, 
Сног кæнын фæхъæуы дуне уæд. 
Чи нæ кæны аргъ Хуыцауæн, цардæн, 
Фесæфы гъе уыдонæн сæ фæд. 
255 

ЗАРÆГ ÆРЦАРДИ ЙÆ ЗÆРДÆЙЫ 
Хъыбызты Разитæйæн 
Йæ рæсугьд хъæлæсмæ та абон 
Цымыдисæй бирæ фæхъуыстон, 
Æстæй йыл мæ зæрдæйы рухсæй 
Æмдзæвгæты ’мдзæвгæ ныффыстон. 
Куы райхъуысы дыргъдонæй зарын, 
Куы фæисы æхсæв йæ милтæ, 
Фæзæгъын: «Уый булæмæргъ зары, 
Кæнæ та Хъыбызты Разитæ». 
Æмæ кæд æнгæстæ сты, гъе уæд 
Тæрсын æз мæ катайæн даргъæй. 
Цынæ вæййы, булæмæргътимæ 
Куы атæха фæззæджы махæй. 
256 

ÆРÆГВÆЗЗÆДЖЫ 
Хур ыслæмæгъ и, йæ тых 
Бахардз кодта сæрды... 
Уырдыджы фæтулы ныр... 
Нал фæразы хæрды. 
Мæргътæ хуссармæ тæхынц... 
Нæй та семæ халон. 
Акса — арвыл та фæзынд 
Хърихъуппытæй халгонд. 
Быдыртæн сæ бæркад — ист. 
Зæхгæсæн куыст нал и. 
Мусонгыл фæбады ныр 
Иу цавæрдæр уари. 
Уазал къанæуттыл æхсæв 
Их кæнын фæразы, 
Цыма авг æвæрд вæййы 
Дæттыл райсом раджы. 
9 Ситохаты С. 257 

МИТ КУЫ АТАЙА... 
Акæс тар хъæдмæ, 
Зæххы бецыкмæ. 
Уыцы ’мхуызонæй 
Фестад урс-урсид. 
Дон фæуæззаудæр, 
Кæнæ бафæллад... 
Размæ нал цæуы 
Оцани бæхау. 
Салдкъах зымæгæй 
Ныр цы загъдæуа? 
Боны сахæттæй 
Радта æхсæвæн. 
Лæгъз, уæрæх быдыр 
Ногдаст, ногнадæй 
Урс хъæццулы бын 
Баци тар фынæй. 
Дымгæ — фурды схуыст, 
Ныр цы стенттекк и! 
Быдыр йæ ’хситмæ 
Нал райхъал уыдзæн. 
258 

Райхъал уыдзæни 
Иу бон, иу афон, 
Хур куы атула 
Уæллаг фæндагыл, 
Уæд хæлархуызæй 
Хурмæ скæсдзæни — 
Дидинджытæ сты 
Зæххы цæстытæ. 

УÆУ-УÆЙ!.. 
Тæрын нæ комынц бирæтæ сæ куыстæй, 
Æвæццæгæн сын нæу гъе уым æвзæр. 
Æрвитынц бонтæ дзагармæй, æдыхстæй. 
Æндæр ран сын нæ уыдзæни хуыздæр. 
Æрцæудзæн искæд ахæм заман хъантæи, 
Цы лæг ныууадза барвæндæй йæ куыст, 
Дæтдзысты уымæн ордентæ, майдантæ. 
Хъæр-иу кæндзысты: «Кады хохмæ схызт!» 
Бæргæ, куыстæн куы исиккой йæ зынæй, — 
Нæ кæниккам нæхи мидæг хъынцъым. 
Фæлæ, уæу-уæй, сæ бандæттыл хæцынæй 
Иыффæлайынц, цыма фæкæнынц хуым. 
260 

РАЙДАЙУТ МÆНÆЙ 
Йæ хъæндзинад мæ зонгæйæн куы загьтон... 
Æнхъæлмæ кастæн, бузныг мын зæгъдзæн. 
Фæлæ цæй бузныг.., Марг ыл цыма ’ртагътон... 
Жллæх, йæ фат мæ зæрдæмæ тæхдзæн! 
Зæгъут мæнæн мæ хъæндзинæдтæ тагъддæр. 
Куы сæ фервæзин искæд бон, цæмæй... 
Рæдыдтытимæ лæг фæцæры къаддæр, 
Рæстаг удæн мæлæт дунейыл нæй. 
ÆНХЪÆЛ УЫДТÆН... 
Нæ мæм æрхауди рог хæссинаг цардæй... 
Мæ уаргъæй айстой ме ’мбæлттæ... 
Фæкъаддæр. 
Мæ развæндагмæ нал кастæн æнкъардæй. 
Æнхъæл уыдтæн: гъеныр цæудзынæн тагъддæр. 
Фæлæ уæлæмæ риуæй катай не схылд... 
Мæ къахы айст нæ аивта æппындæр. 
Мæ уаргь дзæвгар фæрогдæр, фæлæ уый хыгьд 
Фæдæн мæхæдæг та уæзбындæр. 
261 

чи зоны... 
Искæмæн куы аскъуыйы йæ цард, 
Дард кæдæмдæр ку ’ацæуы æнафон. 
Раст нæм цыма ’рбалæбуры уад, 
Райдайы æмбисæхсæвты сау бон. 
Нал фæбарынц хъарджытæн сæ дæргъ 
Устытæ сæ кæлмæрзæнты сауты. 
Рудзгуытæ ныххойы тынг фыдæх. 
Сау адзал ысхъомыл вæййы фауты. 
Нæлгоймæгтæм хъарæггæнæг нæй. 
Хъарæгæн лæмæгъдзинад — йæ нысан. 
Лæг куыд кæна хъарджытæ, уæу-уæй!.. 
Чи ма скæндзæн уæд ныфсæй тырыса? 
Фехъусæм: «Нæ хæрзты нын мæлæт 
Иугай-дыгай ахуыдта йæ фæдыл». 
Дзæгъæлы кæд сабузы нæ мæт, 
Дзæгъæлы кæд асæттæм нæ фæндыр. 
Чи зоны, æндæр кæмдæр ма ис 
Арвы тыгъды мах зæххы æнгæсæн. 
Чи зоны, кæд ахæссынц сæ рисс 
Уыцы рæттæм, ис дзы кæд æмбæхсæн. 
Науæд та сæ уымы цæрджытæй 
Бацагуры уарзты охыл исчи. 
Уæвгæ сæртæн бирæ зонæн нæй. 
Зондыл пъæззы уымæн кæд ныйичъи. 
262 

СУСÆГ ХЪУЫДЫ 
Чи зæгъы: «Нæ цæры 
Адæймаг мыггагмæ». 
Уый йæ хъуыды хоны 
Сусæгты фæндагмæ. 
Амæлынц æрмæстдæр 
Цауд, гуымиры адæм. 
Нал сыздæхынц уыдон 
Ног удтимæ ардæм. 
Чи уыди фæзминаг 
Ацы зæххыл, ацы, 
Уый цæуы æнустæм 
Цинты фурдмæ балцы. 
Абонæй кæсгæйæ, 
Уый уыны æппæтдæр 
Æмæ царды арфæй 
Н’ ахизы æддæдæр. 
Афтæ кæд у, афтæ, 
Хиуыл уæд æрхудæм. 
Уадз æмæ нын царды 
Макуы уа фæцудæн. 
Алкæмæн дæр фадат 
Ис хуыздæр уæвынæн. 
Ратдзæни хуыздæр уд 
Не Сфæлдисæг уымæн. 
263 

ÆХГÆД ФÆНДАГЫЛ 
Къостайы дуджы ахæмтæ дæр уыд, 
Фæндзгай устытæ чи ракуырдта хохы. 
Бæргæ, куы сæм уыдаид цыт, 
Фæлæ-иу фесæфтысты рохы. 
Къоста дæр архайдта, тыхсти. 
Уыдис æм уарзт, лæджы хъæд, алцы... 
Фæстагмæ гени дæр ысси, 
Уæддæр йæ хъуыддаг н ’ацыд. 
Хуыцау æй бахъыгдардта кæд, 
Мыййаг, куы фæцуда йæ курдиат. 
Куы рæза бинонтыл йæ мæт, 
Йæ фыссæн сис куы кæна ривад. 
Кæмдæр æрвон тыхтæ кæй ис, 
Уый хъуамæ алчидæр æмбара. 
Цы уд нæ кæны дун-дунетыл дис, 
Уый хъуамæ искæд зонд ыссара. 
264 

ЦЫРТ 
Чи сфæлдыста не ’взаг махæн, 
Чи йæ ’рхæццæ кодта ардæм, 
Не ’ргом хъуамæ уымæ здахæм, 
Рухс дзæнæты уæд йæ бадæн. 
Уымæн мах налхъуыт-налмасæй 
Хорз ран цырт ныссадзæм хъуамæ, 
Къах нæ хæссид мах йæ разæй, 
Тавиккам нæхи йæ хъарммæ. 
Чи рох кæны не ’взаг тынгдæр, 
Чи нæу аргъгæнæг йæ цытæн, 
Хъуамæ уый сæрфа йæ рыгтæ 
Алыбондæр уыцы цыртæн. 
265 

ÆРХЫ ХУЫССЫ 
Диссаг! 
Цы йыл æрцыд?! 
Искæйы сгуыхт æм 
Иудадзыг 
Хардзау 
Кæсы. 
Афтæмæй, 
Уартæ, 
Йæхæдæг та 
Расыгæй 
Æрхы хуыссы. 
266 

РАСАЙДТА СЫКЬА ЙÆ ФÆДЫЛ МАСТ 
Куывд ныддаргъ и, ахаста изæрмæ. 
Никæй хаста хæдзармæ йæ къах. 
Арахъхъ цыд йæ конд фæндагыл сæрмæ, 
Кодта радгай лæмæгъты дыдагъ. 
Уалынмæ æрбаздæхтысты хъом дæр. 
Сæрвæтæй æрбахастой æхсыр. 
Бараст и сæ кæртмæ ’фсæстæй богъ дæр, 
Райдыдта йæхимидæг тыхсын. 
Уæд цæмæн? Цы сонт маст æй ныууыгъта? 
Иу рæстæг ныббогъ кодта æваст. 
Чи райста уырдыглæууæгæй сыкъа, 
Уымæ йæ фæцæйыскъæфта маст. 
Лæг фæфæлдæхт... Къухæй сыкъа атахт... 
Хъæр...Хъыллист... Ыскафыди фыдæх. 
Сыкъайы цур февзæрди богъ уайтагъд. 
Уасыди... Йæ къахæй къахта зæхх. 
Кастысты йæм тыргътæй, къуымтæй адæм. 
Баиу ысты сагъæс, ризæг, дис. 
Мах йæ мидис нал æмбарæм цардæн. 
Уæвгæ... уæвгæ... Богътæ ма нæм ис. 
267 

БÆРБÆР 
Бæстыхæйттæ 
Мах аразиккам 
Бирæ, 
Фæлæ хъæдæрмæг 
Скуынæг и 
Цæхгæр. 
Хъæдæрмæгæй 
Мах 
Аразæм 
Трибунтæ. 
Нæ сæйраг куыст 
Ныртæккæ у 
Бæрбæр. 
268 

* * * 
О, хуыдтой йæ 
Адæмон фыссæг, 
Бавæрдтой йын 
Аллейы 
Йæ мард. 
Фæлæ, уæу-уа, 
Адæмы зæрдæты 
Никуы ссардта 
Иу хатт дæр 
Бынат. 
* * * 
Куынæ вæййынц 
Хицæуттæй 
Бирæтæ 
Сæ бынæтты, — 
Уæд адæм 
Хæринаг 
Фæагурынц 
Бырæтты. 
269 

* * * 
Исчи 
Йæ цардмæ, 
Йæ фидæнмæ 
Куы кæса 
Хъæлиудзыхæй, 
Уымæн 
Иу цасдæр 
Уыдзæни 
Быхсæн. 
Гъе фæлæ адæм 
Куы фæкæсынц 
Сæ хъысмæтмæ 
Хæлиудзыхæй, 
Уæд мæ зæрдæ 
Ныккæрзы 
Мæнæн. 
270 

* * * 
Уый йе ’фсургъæй 
Æппæлыди æдзух: 
«Æрдыны фатау 
У йæ дугъ». 
Йæ фенынмæ 
Мах кодтам тагъд. 
О, фæлæ не сбæрæг 
Йæ тахт... 
Æрцыдыстæм æм 
Дзæгъæлы уынæг, 
Куы-иу йæ размæ 
Февзæрд фыс. 
Куы та — хæрæг. 
Поэт, ды дæр тындзыс... 
Уырны нæ: 
Тыхст дæ. 
Дæ фæндагыл дæр 
Бирæ ис фыстæ. 
271 

АХÆМ У МÆ ТУДЖЫ АХАСТ 
Циу мæ цард зæххыл æнæ дæу? 
Сагъæссаг фæдæн. 
Фæлæ уæрджытыл дæ разы 
Никуы ’рлæудзынæн. 
Раскъæфин дын æз цъæх арвæй 
Стъалы хъусцæгæн. 
Фæлæ уæрджытыл дæ разы 
Никуы ’рлæудзынæн. 
Хид дын доны сæрты фестин, 
Зын уыдзæн мæнæн. 
Фæлæ уæрджытыл дæ разы 
Никуы ’рлæудзынæн. 
Æз дæуæн мæ уд дæр раттин, 
Бабыхсин зынтæн. 
Фæлæ уæрджытыл дæ разы 
Никуы ’рлæудзынæн. 
Байсин, байсин дæу мæлæтæй, 
Ахæссид-иу мæн. 
Фæлæ уæрджытыл дæ разы 
Никуы ’рлæудзынæн. 
272 

ЦÆСТЫ НЫКЪУЫЛД 
Кæройнаг сыхы 
Ивгъуыд Хуыцаубон 
Уыди ыстыр куывд, 
Цæмæн сæм цыдтæн, 
Цæмæн ацахстон 
Дæ цæсты ныкъуылд? 
Ныбба мын кодтай 
Æмæ мын загътай: 
Мæ цин ыссардтон, 
Мæ уыцы уадул 
Дыууæ къуырийы 
Æз нал ныхсадтон. 
Уæдæй нырмæ дæм 
Фыссын писмотæ 
Зæрдæйы артæй, 
Мæ цонг ныффæллад, 
Иу сыф ма баззад 
Æртæ тетрадæй. 
Писмоты фæстæ 
Ыстъæлф не ’вæрын, 
Тæрсыи дын уæу-уа... 
Хуыздæр уыдзæни 
Мæ судзгæ уарзтæн 
Кæрон куынæ уа. 
273 

МЫСЫН ДÆ ÆДЗУХ 
Байстон дын, чызгай, 
Æз дæ уарзты ’ргъом. 
Цæй, уæ тигъыл та 
Иу цъус алæууон. 
Ехх, куыд тынг бæллын 
Æз дæ фæзындмæ! 
Кæд та рауаис 
Кæрт ныммæрзынмæ. 
Срæйдта та уæ куыдз 
Нал дзы фæразын. 
Уый цæмæй зоны, 
Æз дæу кæй уарзын. 
Дзурынц сыхæгтæ, 
Чи зоны, мæнæй: 
«Ам цы стелыхъæд! 
Ау, куыст ын куыд нæй?! 
Никуы кастæн æз 
Куыстмæ иуварсæй. 
Ныр ысцола сты 
Уæнгтæ фыруарзтæй. 
274 

Ды кæмæн раттай 
Разыйы фæндон, 
Уый уд баддзæни 
Куывды алыбон. 
Байстон дын чызгай, 
Æз дæ уарзты ’ргъом. 
Цæй, уæ тигъыл та 
Иу цъус алæууон. 

* * * 
Куы вæййы 
Адæймаг 
Тыхджын, 
Ыстæй фæрнæйдзаг, — 
Нæ йын фæкæнæм аргь, 
Цæй бæрц 
Æмбæлы, уыййас. 
Æстæй, 
Æндзыг дунейы арфмæ 
Куы адары 
Йæ фæндаг, — 
Æгæстæ 
Ницуал вæййынц 
Уый раз. 
276 

АГУРЫН УÆЗДАН ЛÆГТÆ 
Тæхуды, ех, уæздан лæгтæ ма фен! 
Зæгъин сæ куывдыл цингæнгæ «оммен!» 
Уыдзæн нæ фидæн уыдоны бæрны. 
Мæ уд гъе уыцы дунемæ тырны. 
Хъæцон, фыдлæгтæн иу Хуыцау дæр нæй. 
Æмæ нæ марынц алы бон сыдæй. 
Кæсынц сæм алкæд хицæуттæ цъындæй, 
Цыма кæнынц цæугæ-цæуын фынæй. 
Кæидзысты уыдон искæд бон фæсмон. 
Зæгъдзæн сæ исчи: «Нал мын и цæсгом, 
Æмæ куыд цæрон афтæмæй зæххыл. 
Мæ зондимæ кæнын æдзухдæр хыл. 
Мæ ахсæн ме ’знаг у, фыдгул, 
Мæ кад, мæ намыс уый тыххæй фæкъул». 
Тæхуды, ех, уæздан лæгтæ ма фен! 
Зæгъин сæ куывдыл цингæнгæ «оммен!» 
277 

ЦЫ РАНЫ ФÆДÆН? 
Зæрдæйы дæгъæл — ныхасы фæлмæн. 
Куыд ма дæм дзурон? Цы раны фæдæн? 
Нæ мын фехъусыс мæ дзырдтæй иу дæр, 
Цыма сæ скъæфы кæдæмдæр чидæр. 
Æз зонын иу ран дзæнæты астым. 
Уым иу æндæрмæ нæ хæссы азым. 
Уым зайы майы æрвон дидинтæ. 
Мæныл фæкæнынц хæлæрттау цинтæ. 
Ды мын фæзæгъыс: «Æрхæсс дзы иу бон» 
Æрхæссин, фæлæ æрдзæн дæн хион. 
Мæ цæст сæ, ох-хай, нæ уарзы ’ртонын. 
Ма мын кæн зивæг, уырдæм дæ хонын. 
Æркувдзысты нын ныллæг сæ сæртæй, 
Бузныг уыдзыстæм уыцы изæртæй. 
Фыййагдон фалдæр йæ рохтæ тондзæн. 
Йæ концертмæ нæ ивылдæй хондзæн. 
Сырх гæлæбутæн нæй уым ныккæнæн. 
Дæ сырх къаба-иу ма скæн хуыздæрæн. 
Цæмæй дын тæрсын, нанайы чызгай, 
Уыдоны ’хсæн мын куы ’рбадæлдзæх уай. 
278 

ФЫНЫ ÆЗ ФÆЦÆРЫН ДЕМÆ 
Мысын, мысын, Терчы былтыл-иу изæрæй 
Хъæлдзæгæй куыд фæраст ыстæм мах. 
Мигътæй-иу æргудзи кодта ’рдæг мæй, 
Раст цыма уыд уæйгуыты цырагъ. 
Мысын, мысын, ногуард митыл-иу уæ рæзты 
Атындзыдтон бонцъæхтыл хъуызгæ. 
Уыд дæуæн æнцондæр цæуæн хъызты 
Уыцы фæдтыл райсомæй куыстмæ. 
Мысын, мысын, хорз къафеттæ дуканитæй 
Хастон, хастон алыбон дæуæн. 
Чызджытæ мæсты кодтой, сæ иутæ 
Нал дзырдтой «Дæ фæндаг раст!» — мæнæн. 
Ыстæй мыл рацыдтæ мæнгардæй... 
Баци ’ндæр дæ цардæмбал, дæ ныфс. 
О, фæлæ... Вæййы уый демæ хъалæй, 
Фыны та фæцæрын демæ æз. 
279 

НЫРТÆККÆ У ЗЫГЪУЫММÆ ФÆЛДÆХТ 
ЦАРД 
Æмдзæвгæ махмæ кадджын уыд кæддæр, 
Позттæн-иу хъæбыстæ кодтой адæм. 
Ныр уыцы рæстæг батар и кæмдæр. 
Æнæ поэзи не ’нкъард уæтты бадæм. 
Рæсугъддзинад нæ нал ракæны зиу. 
Цы рæстæг уыд! Поэт нæ -фсæста дисæй. 
Кæлæнгæнæг уыд! Карз январь дæр-иу 
Уый фестын кодта май йæ фыссæн сисæй. 
Ныртæккæ у зыгъуыммæ фæлдæхт цард, 
Кæрц дæр ма хатгай рафæлдахынц афтæ, 
Нæуæгбоны куы скæнынц уынджы арт, 
Куы фæкæнынц йæ алывæрсты кафгæ. 
О, фæлæ кæрц кæдмæ уыдзæн фæлдæхт? 
Йæ æцæг хуыз та цардæн мах уындзыстæм, 
Нæ монцтæ та нæ нал уадздзысты уæгъд, 
Стихтæ та дыгай къухтæй фысдзыстæм. 
Ныр дæр поэтæн даргъ фын уынæн нæй. 
Хуыцауы ’рвыст у, мах дæр ыл æууæндæм. 
Цы цард нын радта, хъуамæ уый фæрнæй 
Хæсса мыггагмæ дзыллæты уынæнтæм. 

СÆРГÆНДТÆ 
Æууæнк 5 
Тæхуды 6 
Рухс 7 
Хъарм ныхæстæ 8 
Тæдзынджытæ 9 
Цырæгьтæ 10 
Къухист 11 
Ма фæдзæхсут мæн 12 
Раджы-иу мæ ма сараз æрдын 13 
Æнхъæл уыдтæн 14 
Тулдз 15 
Йæ мидбылхудт кæмæн рауад хуыздæр 16 
Мæсагъæс 17 
Цъити æмæ денджыз 18 
Уромæнтæ 19 
Æвæд 20 
Æрцыдаин раздæр 21 
«Хæдзардзинадæй кæнæм фæстауæрц рæстæг...» 23 
«Куы фенæм æнæхсæст бæлæстæ...» 24 
Махмæхæхты 25 
Ныййарæджы хъарм 26 
Хистæртимæ ныхас 28 
Къалиу 29 
Нæ зæххытæй нын бирæ байстой мæрдтæ 30 
Хуызист 31 
Æмбалмæ 32 
Ныхас фыццагон адæймагимæ 33 
Нæй фæстæмæ здæхæн 34 
281 

Къостайы цырты уæлхъус 36 
Мæрдтыбæсты 37 
Фæсмон 39 
Курын 40 
Уарди 41 
«Куыд рæсугъд уыд!..» 42 
Сыгъзæрин нæмыг 43 
Дæ цæстыхау 44 
Дæу фæуæд мæ зæрдæ 45 
«Æз бакъуырцц-къуырцц кодтон дæ рудзынг...». 46 
Мæ уарзт 47 
Мæхæдзар 48 
Зымæгон 49 
Нуазæн 50 
Дæ царды скъуыддзаг баззади дæ фæстæ 52 
Доныбыл гæдыбæлас лæууыди 53 
Хорз у æууæндын 54 
Фæндаг 55 
«Кæдæмдæр тагъд кæнæм æдзух...» 56 
Гæркъæрæгтæ..... 57 
Мæ фыд 59 
Уалдзыгон 61 
Фæззæг 62 
Фембæлд 63 
«Уæдæ куыд тыхджын у мæлдзыг!..» 65 
Зæхх, дам, ныррызти 66 
Æвзæр фырттæ 67 
«Ничитæ» 68 
Мæнгæфхæрд 69 
Гæмæты фæндон 70 
Кæдæй-уæдæй 71 
Фсрох хæдзары йæ зонд 72 
Фыццаджы ахуырæй 73 
Рувæстæ 74 
Бадзырд 76 
Ирвæзынгæнæг 77 
Фыстæг мæрдтыбæстæй 78 
282 

Гылц æмæ бындз 80 
Диссаг 82 
Фатдзæгъдæнтæ 83 
Æвзæрсыхæгтæ 97 
Сусу-бусутæ 98 
Алчи куы уаид йæ бынаты 100 
Сулæфыди тынгдæр хъæу 101 
Фæрасыгсты 102 
Тагъддæр 103 
Фыдæлты зæхх 104 
«Уый йс ’фсургъæй...» 105 
Чилийаг салдатмæ 106 
Чилийаг цæугæдон Мапочойы маст 107 
Пабло Неруда 109 
Бæлццон 110 
Уыдон дæр хъæбатыртæ сты 111 
Къухтæ 112 
Æнахуыр фæдзæхст 113 
Адæм 114 
Авдæн 115 
Фæдзæхст 116 
Хъуыдытæ 117 
Фæззæджы тырыса 118 
Раластой сæ дарæс хъæдтæ 119 
Ныхæстæ 120 
Ном 121 
Бæллиц 122 
Чызджы катай 123 
Мæ сусæгдзинад 124 
Сагъæс дæ æвдæрзы 125 
Мæнæн дæр арвыл иу стъалыуыд 126 
Дискæнын 127 
Хуры бынты 128 
Зонын 129 
Куырмлæг 130 
Залы хъыгысмал 131 
Хорз хæлæрттæ уæ кæй хъæуы 132 
283 

Хæст рæдывта стыр гæбæзтæ цардæй 133 
«Дугъæттау ызгъорынц бонтæ...» 135 
Афонтæ 136 
Дыууæ арты 137 
Фыстæгхæстæй 138 
Ирон хæхтæ 140 
Нæмыг 141 
Уа йæ бонæй 142 
Мæлæг индсйаджы фæдзæхст 143 
Роберт Бсрнсы мысгæйæ 144 
Æгъдау 146 
Цæугæмæрдтæ 147 
Хид 148 
Хохы цъуппыл 149 
«Адæймагмæ хъусын...» 150 
Царды чи у, чи, рæбинаг? 151 
Ирæттæ 152 
Чындзыныхас 153 
Хъамбсрдиаты Мысостæн 154 
Цæссыг — 
Хъуыдыйад 155 
Дыууæ ’мбисæйцæрын 156 
«Мах нæ рæстæгæн — йæ цъæттæ...» — 
Дзурын хурмæ 157 
Дснджызы был 158 
Æрыгон уалдзæг 159 
Мæныхас 160 
«Дымгæ йæ зилдухмæ сæргъæвы...» 161 
Бонмæхъæуы 162 
Дыууæ фæндаджы — 
Дарынц галиу цæстытæ цъындæй 163 
Хур æмæ хъызт 164 
Нарты Уырызмæг 165 
Æхсæвхæхты 166 
Зилы зæхх 168 
Фæттæ — 
Нарты Батрадзы саргь 169 
284 

Мæ фыды бæсты 170 
Хæрзбонтæ ут 171 
«Йæхи куыд ысныв кæна, ахæм...» 172 
Мæнцыхъæуы? 173 
Кæрдо бæлас 174 
Ехх, куыд зын у адæймаг ысуæвын 175 
Фыст фæндагтæрон дурыл 176 
Сыгъдæгзæрдæ — 
Нæ уарзæм дзырд «фæстæмæ» мах 177 
Бæласæн риссы йæ цъæх цонг 178 
Куыйтæ 180 
Урс къæвда 181 
«Цыдæрхуызон — абон мæ бон...» 182 
«Куы амæлы исчи, — ныссадзæм...» — 
Куырм хæдзар 183 
Зæрæдты мит 184 
Мæхъæу 185 
Хæхты-иу мæ агурут 187 
Зæрдæхудт 188 
Æнхъæлуыдтæн 189 
Дзæбидыртæ — 
Фос вæййынц сæхимæ 190 
Гъæй-джиди! 191 
Æхсидæвтæ 193 
Фыды фарн 194 
Æнцой 195 
Не сбаддзынæн искæйы фæсарц — 
Дзурынц 196 
«Цард у дугъ, æнæкæрон фæндæгтæй...» 197 
«Вæййынц æгасæй иутæ кадджын...» — 
Æхсæрдзæн , 198 
«Æцæг поэт — æфсæддон командир...» 199 
Рабадынц раджы 200 
Искæд бон 201 
Не ’взонгдзинад 202 
«Йæ уынд дæ цæст куы ’рцахсид, уæд зæгъис...» . 203 
Тала 204 
285 

Горæтаг уынæр 205 
Арты 207 
Цард 208 
Трибунæтæ нæ бакодтой хæрзбын 209 
Уæлдаййыннæу 210 
Нæхи æмæ фæсарæйнаг куыйтæ 211 
Бирæ азты рæдыд 212 
Кæй фæцæйхæссынц зæнгтæ? 213 
Цыппарыссæдз Сырдоны 214 
Фæдисы хъæр хицæуттæм 215 
Зæвæттæсдæрджытæ 216 
Дæ царды дуарæн самал кæн гуыдыр 217 
Дыууæ бæллицы — 
Фæдис 218 
Дæгъæл — 
Худгæхæрам 219 
Мах диссаг ыстæм 220 
Сты фæзминаг махæн 221 
Куыд ис куыдфæндыйæ цæрæн? 222 
Уайдзæфæн дæхæдæг дæ фысым 223 
Кæд æцæг афтæ у, мыййаг 224 
Æфсон 225 
Аланты байзæддæгтæ 226 
Арфæйы цур ницы у сызгъæрин 227 
Æмдзæвгæты уæлмæрдтæ 228 
Дызæрдыг 229 
«Уæрæсе сси гуырысхойæн фысым...» 230 
Поэтæн фидæн хъуамæ уа нывгонд 231 
Хъуыддаджы стихтæ 232 
Æцæг фысджыты цæдис кæм ис? 233 
Афардæг хæсджынæй 234 
Цæмæн, цæйтыххæй исæм къухтæ? 235 
Ныгъуылд адæм 236 
Фыстæг нырыккон бонджынтæм 237 
Ахæм чындзытæ дæр ис 239 
Худгæхæрам 240 
Хозиты Яков 241 
286 

Ахуыр 243 
Адæм куы сæвзæр вæййынц, уæд 244 
Æдзæстуарзон 246 
Лæджы сыгъдæг ном 247 
У зæрватыкк бирæтæн фæзмииаг 248 
Фыдгулы нæмыг ордсны ныссагъд 249 
Мамсыраты Дæбс 250 
Кæрæдзимæ худæм, æмбæлттæ 251 
Преми — 
Тъæнджымæй 252 
Уалдзæгйæ авдæнæй рахызт 253 
Гуырысхо 254 
Кæд вæййы хъаймæт? 255 
Зарæг æрцарди йæ зæрдæйы 256 
Æрæгвæззæджы 257 
Мит куы атайа 258 
У æу-уæй! 260 
Райдайут мæнæй 261 
Æнхъæл уыдтæн — 
Чи зоны 262 
Сусæг хъуыды 263 
Æхгæд фæндагыл 264 
Цырт 265 
Æрхы хуыссы 266 
Расайдта сыкъа йæ фæдыл маст 267 
Бæрбæр 268 
«О, хуыдтой йæ...» 269 
«Куынæвæййынц...» — 
«Исчи...» 270 
«Уый йе ’фсургъæй...» 271 
Ахæм у мæ туджы ахаст 272 
Цæсты ныкъуылд 273 
Мысын дæ æдзух 274 
« Куы вæййы...» 276 
Агурын уæздан лæгтæ 277 
Цыраныфæдæн? 278 
Фыны æз фæцæрын дсмæ 279 
Ныртæккæ у зыгъуыммæ фæлдæхт цард 280 
287 

Литературно-художественное издание 
СИТОХОВ САЛАМГЕРИЙ АЛЕКСАНДРОВИЧ 
Доверие 
Стихи на осетинском языке 
Рсдактор Л.Е. Валиев 
Художник Б.Г. Дзиов 
Художествснный редактор Г.З. Чеджемты 
Тсхничсский рсдактор А.В. Ядыкина 
Корректор Э.Дз. Баликоева 
Компьютсрная всрстка Д. О. Амбаловой 
Сдано в набор 01.02.06. Подиисано к печати 10.05.06. 
Формат бумаги 70x90«/32. Бум. офс. М°1. Гарн. шрифта 
«Кудряшов». Печать офсетная. Усл. и.л. 10,53. Учетно- 
изд. л. 7,06. Тираж 500 экз. Заказ№2160. С11. 
Комитет РСО — Алания ио печати и делам издательств. 
Издательство «Ир», 362040, г. Владикавказ, про.сиект 
Мира, 25. 
Отпечатано с готовых диаиозитивов в ОАО «Издательско- 
нолнграфическое нреднриятие им. В.А. Гассиева», 362011, 
г.Владикавказ, Тельмана, 16. 

